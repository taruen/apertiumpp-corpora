MAT.1.1	Yeso Kirisito‑ka idi mai oni okanahanaboneni. Yeso‑ka idi i‑di Dafi tohe, ai‑ka hidi tohematane. I‑di Dafi‑ka idi i‑di Abaraho tohematane.
MAT.1.2	Abaraho bidi i‑di Isaki toha, Isaki bidi i‑di Yako toha, Yako bidi i‑di Yoda toha nematane. Yoda anidi mai toha, sohori mai toha nameteni.
MAT.1.3	Yoda bidi i‑di Feresi toha, owa i‑di Sera toha, mai‑ka ami i‑di Tama toha nameteni. Feresi bidi i‑di Esiro toha, Esiro bidi i‑di Araho toha,
MAT.1.4	Araho bidi i‑di Aminadabi toha, Aminadabi bidi i‑di Nasomi toha, Nasomi bidi i‑di Sarimo toha nematane.
MAT.1.5	Sarimo fadi i‑di Habi, mai‑ka ewe i‑di Bowasi toha, Bowasi fadi i‑di Hoti, mai‑ka ewe i‑di Obedi toha, Obedi bidi i‑di Yese tohematane.
MAT.1.6	Yese bidi i‑di Dafi, ai‑ka hidi webote tohematane. I‑di Oriya fadi‑ya Dafi famawahe, mai‑ka ewe i‑di Saromaho tohematane.
MAT.1.7	Saromaho bidi i‑di Hobowaho toha, Hobowaho bidi i‑di Abiyasi toha, Abiyasi bidi i‑di Asa toha,
MAT.1.8	Asa bidi i‑di Yosafa toha, Yosafa bidi i‑di Yoraho toha, Yoraho bidi i‑di Osiya toha,
MAT.1.9	Osiya bidi i‑di Yotaho toha, Yotaho bidi i‑di Akasi toha, Akasi bidi i‑di Esekiya toha,
MAT.1.10	Esekiya bidi i‑di Manasesi toha, Manasesi bidi i‑di Amo toha, Amo bidi i‑di Yosiya toha,
MAT.1.11	Yosiya bidi i‑di Yekoniya toha nematane. Yekoniya toha, sohori mai toha, ai‑ka idi mai toha na, mai‑ya mai towakamameteni, Babironi‑kaya.
MAT.1.12	Babironi‑kaya i‑di Yekoniya bidi wade, oni i‑di Saratieo toha, Saratieo bidi i‑di Sorobabeo toha,
MAT.1.13	Sorobabeo bidi i‑di Abiodi toha, Abiodi bidi i‑di Eriaki toha, Eriaki bidi i‑di Asohori toha,
MAT.1.14	Asohori bidi i‑di Sadoke toha, Sadoke bidi i‑di Akima toha, Akima bidi i‑di Eriodi toha,
MAT.1.15	Eriodi bidi i‑di Eriasa toha, Eriasa bidi i‑di Mataho toha, Mataho bidi i‑di Yako toha,
MAT.1.16	Yako bidi i‑di Yose tohe, Yose fadi‑bone i‑di Mariya tohameteni. Mariya bidi i‑di Yeso, Deoso‑ka Ka‑kadika amane, mai ati nineni.
MAT.1.17	Abaraho‑ka nodi mai 14 tohawahi‑ke i‑di Dafi tohe, i‑di Dafi‑ka nodi mai 14 tohamakitasi‑ke Yodeo mai hiwakamematane, Babironi‑kaya. Ai‑ka idi mai kamatasa, mai‑ka nodi mai 14 tohamakitasi‑ke i‑di Deoso‑ka Ka‑kadika kobonawahematane.
MAT.1.18	Fare i‑di Yeso Kirisito wademata tamine timitahi. Yeso madi‑bone i‑di Mariya‑ya i‑di Yose famebona, mai fami awisari‑ya Deoso‑ka Doni ati ene Mariya naba tohameteni.
MAT.1.19	Deoso ati‑ya Yose nofi nafi, Mariya naba tamine‑ya mite, atibodi yama‑ya kadike,
MAT.1.19	“Owa ene Mariya‑ya mai weeriyahi. Owati yanaraboneni. Hini owa honita wahaboneni.” I‑di Yose atibodi ati nematane.
MAT.1.20	I‑di Yose amone, Deoso‑ka yo‑yose wadarine‑ya awe, ati‑ya mite,
MAT.1.20	“Yose, i‑di Dafi‑ka nodi amatini. Owati timitahi. I‑di Mariya dai famiyahi. Sibaraboneni. Deoso‑ka Doni ati ene Mariya naba toha, maki ene tohi awirane.
MAT.1.21	Deoso Bidi hiyose, Mariya dori‑ya foye, wadeya, oni Yeso tohebonane. Mai ati kasira mai manakone‑ya nanahabebonane.” Deoso‑ka yo‑yose ati wadarine ati nematane.
MAT.1.22	Deoso ati‑ya mi‑mita‑mata ati‑nima yama nameteni.
MAT.1.23	“Fana atona maki‑ya famatera naba tohawahaboneni. Bidi wadeya, oni Emano·eo tohebonane.” Deoso‑ka yama hani ati neni.
MAT.1.23	Emano·eo ai ati‑ya Deoso ai‑ya sawine.
MAT.1.24	I‑di Yose dodafi, Deoso‑ka yo‑yose ati wadarine‑nima idi Yose ne, Mariya‑ya dodimaki, Mariya‑ya kakame, hini hika yobe‑ya Mariya winawahameteni.
MAT.1.25	Hifamarameteni. Dori wadi hawa tohiya, hifamawahameteni. I‑di Yose ati ene, Mariya bidi oni i‑di Yeso tohematane.
MAT.2.1	Bere Yodeya‑kaya Yeso wade‑ya wami bara‑ka mai wi‑wina mai kake, Yerosare‑ya mai kobonameteni. Bere‑kaya Yeso wade‑ya Yodeo ai‑ka hidi webote i‑di Erodi tohematane.
MAT.2.2	Yerosare‑ya mai kobona,
MAT.2.2	“Yodeo dai‑ka hidi webote wademona oda awabone, mahi ka‑kaki‑kaya hika amowa oda awe, oda kakeni, Deoso‑ka Ka‑kadika oda awabonehe.” Mai ati nameteni.
MAT.2.3	Hidi webote‑mona tamine‑ya i‑di Erodi mite, atibodi yama‑ya kadike, Yerosare‑ya mai wi‑wina mai nafi mai atibodi yama‑ya kadikahari nameteni.
MAT.2.4	Deoso‑ka yama‑bone‑ya mai da‑daa mai‑ka hidi mai toha, Mose‑ka yama hani ati‑ya mai ka‑kamina mai toha na, i‑di Erodi ati ene mai yorotokana, mai‑ya hiyare,
MAT.2.4	“Deoso‑ka Ka‑kadika wadebona, yama hani ati na, ebeni‑kaya wadabonati?” I‑di Erodi ati ne,
MAT.2.5	“Bere Yodeya‑kaya Kirisito wadebona, Deoso ati‑ya mi‑mita ati nematamonane.
MAT.2.6	‘Bere Yodeya‑ka tabora bide towe tohi awirini. Bere amosateni, fara‑ya ai‑ka hidi wadebonane.’ Deoso‑ka yama hani ati teni.” Mai ati nameteni.
MAT.2.7	Mai nafi tokoma, mai nowati‑ya wami bara‑ka mai hinama mai‑ya i‑di Erodi haane, mai kamake, mai‑ya hiyare,
MAT.2.7	“Eme abariko ne‑ya amowa dai awimeteti?” I‑di Erodi ati nematane.
MAT.2.8	Mai ati‑ya i‑di Erodi mite, mai‑ya yose,
MAT.2.8	“Bere‑ya dai tokahi, ewe dai sibaniya, dai wasiya, owa‑kaya dai kamahi. Dai ati omitiya, makobote okomiya, okahiyarebonane.” I‑di Erodi ati nematane, keyehe‑ya hirineri.
MAT.2.9	I‑di Erodi ati‑ya mai mita, mai toka, hibati‑ya amowa mai hiawe‑ya mai awamatasameteni. Amowa yakane, mai hiwakatome, ewe sawi‑ke yobe neme‑ya amowa maatowitimatane.
MAT.2.10	Amowa‑ya mai awa, mai ya‑yaina, mai ya‑yaini nafemeteni.
MAT.2.11	Yobe‑ya mai tokiyoma, Yeso madi‑ya fame‑ya mai awa, Yeso‑ya mai kahiyara, Yeso‑ka yama‑bone‑ya mai daanameteni. Oro‑ya mai daa, yama mahi amosa‑ya mai daa, mira‑ya mai daa, mai nameteni.
MAT.2.12	Deoso‑ka yo‑yose ati wadarine‑ya mai awa,
MAT.2.12	“I‑di Erodi‑ya dai tokomariyahi.” Deoso‑ka yo‑yose ati wadarine ati nematane.
MAT.2.12	Wada ihi hawi one‑kaya mai tokoma, hini mai tabori‑kaya mai tokoma, i‑di Erodi‑ya mai hiyari awirameteni.
MAT.2.13	Mai tokoma mai nowati‑ya Deoso‑ka yo‑yose i‑di Yose‑ya wadarine hiyare,
MAT.2.13	“Yose didafihi. Yeso madi‑ya fame tiwakahi. Eyito‑ya dai tokiya, Eyito‑ya dai nahoyahi. Tiwa haa·onamatasaboneni. Yeso‑ya i‑di Erodi sibanebonane, Yeso‑ya nanahabebonaha.” Deoso‑ka yo‑yose ati wadarine ati nematane.
MAT.2.14	I‑di Yose dodafi, fadi bidi‑ya fama‑ya towakebona, yama soki‑ya mai yanana, Eyito‑ya mai towakameteni.
MAT.2.15	I‑di Erodi abi awisareya, Eyito‑ya mai winameteni. Makobote i‑di Erodi abawahematane.
MAT.2.15	“Oka Dao Eyito‑ya wineya, haa·onaboneni.” Deoso ati nematamonane.
MAT.2.15	Hibati‑ya Deoso ati‑ya mi‑mita ati‑nima yama nawahameteni.
MAT.2.16	Wami bara‑ka mai tokoma, mai tamine‑ya i‑di Erodi mite, yawe,
MAT.2.16	“Owa‑ya mai hiyaramabone ona, owa‑ya mai hiyarami awireni.” I‑di Erodi atibodi ati ne,
MAT.2.16	yawi kite, sodado mai‑ya yose,
MAT.2.16	“Bere‑ya dai tokahi. Madehe makidi 2 ano toha dai nanahaba, madehe bi‑bidi na toha na, mai nafi dai nanahabahi. Bere‑ka madehe dai nanahaba, Bere yakari‑ya mai wi‑wina mai‑ka madehe dai nanahaba, dai nahi.” I‑di Erodi ati nematane.
MAT.2.16	“Ano one‑ya amowa‑ya mai awa, fara hidi‑mona‑ka ano fami yanatona awineni.” I‑di Erodi atibodi ati nematane.
MAT.2.17	Yeremiya Deoso ati‑ya mi‑mita‑mata ati‑mata‑nima yama nawahameteni.
MAT.2.18	“Rama‑ka mai ohinaboneni. I‑di Hakeo‑ka nodi mai‑ka madehe tabiyo mai ohinaboneni.” I‑di Yeremiya‑ka yama hani ati neni.
MAT.2.19	Eyito‑ya i‑di Yose wine‑ya i‑di Erodi abe, Deoso‑ka yo‑yose i‑di Yose‑ya wadarine hiyare,
MAT.2.20	“Isara·eo‑kaya dai tokomahi. Yeso‑ya ati nanahabemari, abawahane.” Deoso‑ka yo‑yose ati wadarine ati nematane.
MAT.2.21	Ati ene Yeso madi‑ya fame‑ya i‑di Yose towakamematane, Isara·eo‑kaya.
MAT.2.22	I‑di Erodi bidi oni i‑di Akerao tohe, Yodeya‑ya mai wi‑wina mai‑ka hidi tohawahe, tamine‑ya i‑di Yose mite, habo siitonematane. Yama soki‑ya i‑di Yose wada‑ya awamatase,
MAT.2.22	“Yodeya‑ya tikariyahi.” Ati wadarine ati nematane.
MAT.2.22	Wada ihi Karireya‑kaya mai tokabisameteni.
MAT.2.23	Karireya‑kaya mai toka, Nasare‑kaya mai winawahameteni.
MAT.2.23	“Deoso Bidi Nasare‑ke amane, mai ati naboneni.” Deoso ati‑ya mai mi‑mita mai ati nametemoneni.
MAT.2.23	Fare Yeso Nasare‑ke amane.
MAT.3.1	Yowaho Batita Yodeya‑ka kabani‑ya tokawahe, Yodeya‑ya mai wi‑wina mai‑ya hiyare,
MAT.3.2	“Dai ene amosawamahi. Neme‑ke ai nafi‑ka hidi kitabote tohawahebonane.” Yowaho Batita ati ne, ati damemarine.
MAT.3.3	Hibati‑ya Yowaho tamine‑bona‑ya i‑di Isa·iya kanahano,
MAT.3.3	“Bofe‑ke mai‑ka owa kabani‑kaya ati yananeya,
MAT.3.3	‘Ai‑ka Hidi webote hawine‑bona dai namosahi.’ Ati nebonane.” Deoso ati ne, ati‑ya i‑di Isa·iya kanahanomatamonane.
MAT.3.4	Kamero kone wamani‑ya Yowaho Batita weye, bani ataro wamani‑ya dosi‑ya sokinaki nemarine. Yowaho Batita yamata‑ya kihare, ti‑tiri mai‑ya kaba, mo‑mona mai fahi‑ya fawa nemarine.
MAT.3.5	Yerosare‑ya mai wi‑wina mai toha, Yodeya‑ya mai wi‑wina mai toha, Yodaho Faha yakari‑ya mai wi‑wina mai toha, mai na, i‑di Yowaho‑ya mai tokomakemaroni.
MAT.3.6	“Owa ene towe amani.” Mai ati na,
MAT.3.6	Yodaho Faha‑ya i‑di Yowaho Batita mai‑ya habanirisemarine.
MAT.3.7	Fariseo mai toha, sadoseo mai toha, mai na, mai‑ya i‑di Yowaho awe,
MAT.3.7	“Maka ihi‑nima dai ene na, ebeni‑ke ati ene Deoso‑ya dai nayofiniti?
MAT.3.8	Dai abarabone dai ati niya, dai ene amosawamiyahi.
MAT.3.9	‘Abaraho‑ka nodi oda amani. Deoso oda‑ya sarikiterebonane.’ Dai ati riyahi.
MAT.3.9	Owati dai mitahi. Abaraho‑ka nodi mai one‑bone‑ya Deoso ati wamane‑mana, yati‑ya mai‑ya wamane nane.
MAT.3.10	Awa bono bonora toha, awa bono kabi amosara toha na, ade ai kaana, ai sarikiteni. Fara‑nima Deoso bari‑ya maakani hawa tohane. Dai ene amosawami awiriya, awa kaana‑nima Deoso dai‑ya niwahebonane. Dai‑ya nanahabeya, dai‑ya sarikanebonane.
MAT.3.11	Deoso‑ka Ka‑kadika ama·orani. Faha‑ya dai‑ya haba·onirisineni, dai ene amosawamabonehe. Kamaki‑bona kitabotebisa amane. Owa‑ta towebisa ama·oni. Amosabotebisa amane. Ati ene Deoso‑ka Doni dai one‑ya sawiwahebonane. Ai nafi‑ya kadikeya, ai one‑ya sarikanebonane.
MAT.3.12	Tiriko atori abi hawa toha, atori ai sarikana‑nima mai ihi amosara mai‑ya sarikanebona, yama hirini fawateraboneni. Tiriko noki ai kayafi‑nima mai ihi amosa mai‑ya kayafebonane.” I‑di Yowaho ati nemarine.
MAT.3.13	Karireya‑kaya Yeso yanane, Yodaho Faha‑ya tokematane, i‑di Yowaho habahinirisebonaha.
MAT.3.14	“Owa habatinirisabisahi.” Yowaho ati nematane.
MAT.3.15	“Sibaraboneni. Owa habatinirisiya, Deoso ati‑nima ai teni.” Yeso ati nematane.
MAT.3.15	Ati ene Yowaho habahinirisematane.
MAT.3.16	Yowaho habahinirise, tokomorosame, Deoso‑ka Doni neme‑ya kise, Yeso‑ya sawiwahe, wayomata awi‑nima awi ne‑ya Yowaho awematane.
MAT.3.17	Neme‑ya ati kaki,
MAT.3.17	“Oka Dao amane. Oka Dao onofi nafineni. Ene amose, ene ya‑yai·oneni.” Ati nematane.
MAT.4.1	Deoso‑ka Doni ati ene kabani‑ya Yeso tokematane, Diaboro ati‑ya mitebonaha.
MAT.4.1	“Owa ene Deoso ati‑ya Yeso tokadabamarebonane.” Diaboro atibodi ati nematane.
MAT.4.2	Yeso amoni 40 kane‑ya tafare, Deoso‑ya hiyari nokotonihi, fimi watihikanematane.
MAT.4.3	Makobote Diaboro kamaki,
MAT.4.3	“Deoso Bidi amatiniya, tiwati ihi yati baho tohahi, tikababonehe.” Diaboro ati ne,
MAT.4.6	“Deoso Bidi amatiniya, yoratinisahi. Yama sibaraboneni. Fara Deoso‑ka yama hani ati timitahi,
MAT.4.6	‘Deoso‑ka yo‑yose mai hiyosebona, tiwa‑ya mai waratonaboneni, yati‑ya tiwa teme taratokarabonehe.’ Deoso‑ka yama hani ati nineni.” Diaboro ati nematane.
MAT.4.7	“‘Deoso hini ati‑nima ene nebona, ati‑ya dai siwakariyahi.’ Yama hani ati nineni.” Yeso ati nematane.
MAT.4.8	Adami webote‑ya Yeso‑ya Diaboro towakame, mai tabori dami‑ya yofikanematane.
MAT.4.9	“Mai tabori amosa dama tiawahi. Owa noko‑kaya tiwa yobati tati‑kaya tiwitiya, owa hidi tiniya, tiwa‑ya yama nafi daa·onaboneni.” Diaboro ati nematane.
MAT.4.10	“Tikamahi. Deoso‑ka yama hani ati‑nima obisaboneni. Yama hani ati timitahi.
MAT.4.10	‘Deoso dai kahiyarahi. Mai one‑ya dai narifariyahi. Deoso dai narifabisahi.’ Deoso‑ka yama hani ati nineni.” Yeso ati nematane.
MAT.4.11	Diaboro tokome nowati‑ya Deoso‑ka yo‑yose mai kake, Yeso‑ya mai kasomameteni.
MAT.4.12	Yowaho kadeya‑ya wai tamine‑ya Yeso mite, Karireya‑kaya tokomatasematane, Nasare‑ya.
MAT.4.13	Nasare‑ya wine, Kafanaho‑kaya toke, winemarine. Kafanaho wara webote widi‑ya toha, i‑di Seboro, i‑di Nafitari, mai fama, mai‑ka nodi mai wini‑kaya Yeso winemarine, Kafanaho‑ya.
MAT.4.14	Hibati‑ya Yeso tamine‑ya i‑di Isa·iya kanahanomatane.
MAT.4.15+MAT.4.16	“I‑di Seboro, i‑di Nafitari mai fama mai‑ka wami‑ya mai wi‑wina mai toha, wara webote widi‑ya mai wi‑wina mai toha, Yodaho Faha tati‑ya mai wi‑wina mai toha, Bara mai dama mai wini‑bone‑kaya mai wi‑wina mai toha na; Deoso tamine‑ya mai watora, Deoso tamine‑ya mai mitawahaboneni. Yama‑ya mai watora, yama soki‑ya mai wi‑wina mai‑nima mai na, yama tehe‑ya mai wi‑wina mai‑nima mai nawawahiya, Deoso tamine‑ya mai watowahaboneni.” Isa·iya‑ka yama hani ati nineni.
MAT.4.17	Yeso ai‑ya hiyare,
MAT.4.17	“Dai ene towe‑ya dai nofamariyahi. Neme‑ke ai nafi‑ka hidi kitabote tohawahebonane.” Yeso ati ne, ati yanani damemarine.
MAT.4.18	Karireya‑ka wara webote widi‑ya Yeso yakane, i‑di Simaho Bedoro, sohori i‑di Anidere‑ya fame faha‑ya hedi‑ya mai kerokana, mai‑ya Yeso awematane. Fara aba mai‑ya mai na‑nawasi mai tohamaroni.
MAT.4.19	“Hima, owa‑ya dai dabahi, owa tamine dai hiyarawahaboneni. Hibati‑ya aba mai‑ya dai nawasiteni. Hibayata owati‑ya mai nofabone, mai‑ya dai sibanaboneni.” Yeso ati nematane.
MAT.4.20	Yeso ati‑ya mai mita, mai‑ka hedi towitakosa, Yeso‑ya mai dabawahameteni.
MAT.4.21	Mai toka, i‑di Tiyako, sohori i‑di Yowaho‑ya fame‑ya Yeso awematane. Kanawa dori‑ya mai mookanameteni, mai‑ka abi i‑di Sebedeo eyehe. Mai‑ka hedi‑ya mai awawama, mai‑ya Yeso himanematane.
MAT.4.22	Mai‑ka abi tofoyakose, Yeso‑ya mai dabameteni.
MAT.4.23	Karireya‑kaya tabora dami‑ya Yeso tokawahe, Deoso‑ya mai hi‑hiyara‑ke yobe dami‑ya mai‑ya kanawatomatane. Ai nafi‑ka hidi kitabote tohawahebona tamine‑ya hiyarematane. Mai kiyana mai‑ya nakitamematane.
MAT.4.24	Karireya‑kaya Yeso mai‑ya nakitame tamine‑ya mai mitameteni, Siriya‑ka tabora dama‑kaya. Madi towe mai foyi‑ka mai toha, mai ka‑kana na mai toha, mai yakara mai toha na, fara mai mai hiwakama, mai nafi‑ya Yeso nakitamematane.
MAT.4.25	Yeso nowati‑ya mai dama mai tokomakemaroni. Karireya‑ka mai toha, Dikabori‑ka mai toha, Yerosare‑ka mai toha, Yodeya‑ka mai toha, Yodaho Faha kowani‑ka mai toha na, Yeso nowati‑ya mai tokomakemaroni.
MAT.5.1+MAT.5.2	Mai dama mai‑ya awe, adami‑ya tokomorose, itari, hika mai da‑daba fai yowi‑ya mai nahoremaroni. Mai‑ya kanawatobona, ati yanane,
MAT.5.3	“‘Towe ama·oni.’ Dai ati niya,
MAT.5.3	Deoso dai‑ya kasomebona, Neme‑ke ai nafi‑ka hidi kitabote tohawahe‑ya dai sawiwahaboneni.
MAT.5.4	Dai o‑ohi Deoso dai‑ya kasomebona, dai ya‑yainibisaboneni.
MAT.5.5	‘Yama owato nafira, Deoso‑ta yama nafi‑ya watotene.’ Dai atibodi ati na,
MAT.5.5	Deoso dai‑ya kasomebona, wami nafi‑ya dai kayafaboneni.
MAT.5.6	‘Owatibodi amosawamaboneni.’ Dai atibodi ati na,
MAT.5.6	Deoso dai‑ya kasomebona, dai atibodi‑ya namosi nafibonane.
MAT.5.7	Dai one ene amosara, dai ati hamara, Deoso dai‑ya kasomebona, dai ene kote towe toha, manakone‑ya Deoso haarebonane.
MAT.5.8	Deoso ati dai nokotoniyahi. Yama bara dai nokotoniriya, Deoso dai‑ya kasomebona, Deoso‑ya dai awawahaboneni.
MAT.5.9	Mai ibi weena mai dai kasomahi, mai yawi fawanabonehe. Haa‑nima dai ene niya, Deoso dai‑ya kasomebona, Deoso bidi dai tohawahaboneni.
MAT.5.10	Deoso ati‑ya dai nofa, Deoso‑ya mai nofara dai‑ya mai bisiniya, Deoso dai‑ya kasomebona, Neme‑ke ai nafi‑ka hidi kitabote tohawahe‑ya dai sawiwahaboneni.
MAT.5.11	Owati‑ya dai nofa dai‑ya mai nofaraboneni. Dai‑ya mai wee, dai‑ya mai bisi, dai tamine‑ya keyehe‑ya mai hiri, mai naboneni.
MAT.5.12	Deoso ati‑ya mai mi‑mita‑mete mai‑nima dai na, fara hibati‑ya mai‑ya mai bisinaharemeteni. Dai ya‑yainahi. Deoso dai‑ya kasomebona, neme‑ya dai ene manakone nafe dai kayafaboneni.” Yeso ati nemarine.
MAT.5.13	“Bofe‑ka mai‑ka sao dai tohateni. Sao ihi ai tefe kabi amosateni. Dai ene amosahi. Deoso ati‑ya mai nofara mai ihi‑nima dai ene riyahi. Dai ene amosa dai maakariyahi. Faha ihi sao abiya, amosawamaterani. Sao towe ai weretowititeni.
MAT.5.14	Bofe‑ka mai‑ka yama wahi‑nima na dai tohateni. Dai ene‑ya mai awiya, Deoso ati‑ya mai nofawahaboneni. Adami tati‑ya ai tabaro ita, ai tabaro‑ya mai nafi awateni.
MAT.5.15	Nabarina ai botokana, nabarina wahi ai barikiterani. Nabarina ai kanawaarikosa, nabarina wahi ihi yama ai awateni.
MAT.5.16	Yama wahi‑nima dai ene nahi. Dai ene amosa, dai ene‑ya mai awiya, dai‑ka Abi neme‑ke‑ya mai kahiyarawahaboneni.” Yeso ati nemarine.
MAT.5.17	“Mose‑ka yama hani ati, Deoso ati‑ya mai ka‑kamina‑mete mai‑ka yama hani ati na, ati fawateraboneni. Mai ati‑nima onaboneni.
MAT.5.18	Owati amosa dai mitahi. Neme aba, bofe aba naboneni. I‑di Mose‑ka yama hani ati kote fawaterabone, ati‑nima yama nawahaboneni.
MAT.5.19	‘Deoso ati kote onofa, fara owa‑nima dai nahi. Deoso ati kote dai nofiya, dai sibaraboneni.’ Mai one ati na,
MAT.5.19	Mai ati‑ya Deoso nofarebonane. Mai ati‑nima dai riyahi. Deoso ati nafi‑ya mai tokadaba, ati mai hikamine, mai ati‑ya Deoso nofabisebonane.
MAT.5.20	Mose‑ka yama hani ati‑ya mai ka‑kamina mai toha, fariseo mai toha na, mai atibodi‑nima dai atibodi na Neme‑ke ai nafi‑ka hidi kitabote tohawahe‑ya dai sawiraboneni.” Yeso ati nemarine.
MAT.5.21	“Hibati‑ka mai ati dai mita,
MAT.5.21	‘Ai owa‑ya dai nanahabariyahi. Ai owa‑ya tinahabiya tiwa‑ya mai wataboneni.’ Mai ati nametemoneni.
MAT.5.22	Owati dai mitahi. Mai atibodi ati okadikaboneni. Mai one‑ya mai ka‑kako mai atibodi owataboneni. Mai atibodi amosara wara hirini‑ya mai‑ya onasawiteboneni.
MAT.5.23	Deoso‑ka yama‑bone‑ya dai daanabone, dai ati niya,
MAT.5.23	‘Se! Oka naki owa ene yawewahane.’ Tiwatibodi ati niya,
MAT.5.24	Deoso‑ka yama‑bone tinawadakosiya, tikiya,
MAT.5.24	‘Naki, towebisa ama·oni. Owa‑ya tiwati somawamahi. Tiwa onofini.’ Tiniya.
MAT.5.24	Makobote Deoso‑ka yama‑bone daatibisahi.
MAT.5.25	Kofeno‑ya tiwa ene towe‑ya ai owa kaminebona, dai kobokani awisariya, tiwati somawama kanibote nahi. Tiwati somawama kanibote ni awiriya, sekorasa tiwa‑ya mai waratoniya, kadeya‑ya tiwa‑ya mai nafoyaba awineni.
MAT.5.26	Owati amosa dai mitahi. Yama manakone nafi abi awisariya, tiwa‑ya mai seekani awiraboneni.” Yeso ati nemarine.
MAT.5.27	“Hibati‑ka mai ati dai mita,
MAT.5.27	‘Hini tika yibote dai famabisahi.’ Mai ati teni.
MAT.5.28	Owati dai mitahi. Fana‑ya dai atibodi kadika,
MAT.5.28	‘Se! Oahamata.’ Dai atibodi ati niya,
MAT.5.28	dai atibodi ati‑ya Deoso miteya, yawebonane.
MAT.5.30	Tiwa yehe sayo‑ka ene yama towe nokotinihe, tiwa yehe sayo‑ka wisitinakosahi. Tiwa yehe abahi, yama hirini‑kaya tisawirabonehe. Tiwa yehe ohari‑ya Deoso tabaro‑ya tiwinabisiya, yama amosabisaboneni.
MAT.5.31	‘Tiwa honita wahawamabone tiwatibodi ati niya, tika yibote‑ka yama hani‑ba daatiniya, tiwa honita wahawamahi.’ Hibati‑ka mai ati nametemoneni.
MAT.5.32	Owati dai mitahi. Tifana, hini tiwa ene tika yibote honita wahawamiya, maki bare‑ya tika yibote famawahaba awineni.
MAT.5.32	‘Tiwa ene toha, tika yibote ihi toha, maki owa ene toha nane.’ Deoso ati nebonane.
MAT.5.32	Dai nafi‑ya weenebonane. Tika yibote tikako awiriya, hini atibodi ihi maki bare‑ya famawahiya, tiwa‑ta tiwa‑ya Deoso kakorebonane.” Yeso ati nemarine.
MAT.5.33	“Hibati‑ka mai ati dai mita,
MAT.5.33	‘—Keyehe hiri·otera, keyehe‑ya hiri·oniya, Deoso owa‑ya bisinebonane.— Dai ati niya, fara Deoso oni dai hirina, hini dai ati‑nima dai nahi. Deoso dai‑ya bisirayaho.’ Mai ati nametemoneni.
MAT.5.34	Owati dai mitahi. Dai ati‑nima dai nahi. Haa‑nima dai one ati teni.
MAT.5.34	‘Keyehe‑ya hiri·oniya, Deoso tabaro fawanebonane.’ Dai one ati na,
MAT.5.34	Mai ati‑nima dai ati riyahi. Deoso tabaro‑ya Deoso‑ka kadera amosa kawateni.
MAT.5.35	Wami oni dai hiririyahi, wami‑ya Deoso teme kawatene. Yerosare oni dai hiririyahi, Yerosare‑ya Deoso kayawatene.
MAT.5.36	Haa‑nima dai one ati teni.
MAT.5.36	‘Keyehe‑ya hiri·oniya, owa namidi‑ya mai tiinakosaboneni.’ Mai ati na,
MAT.5.36	Mai ati‑nima dai ati riyahi. Dai tati kone soki toha, hini dai ati ene dai tati kone sa‑sawanawamaterani. Dai wiyona, hini dai ati ene dai tati kone so‑sokinawamaterani.
MAT.5.37	Dai ati amosa hinama tohahi. Keyehe‑ya dai hiririyahi. Satanasi ati ene keyehe‑ya dai hiriteni. Satanasi ati‑nima dai ati riyahi.” Yeso ati nemarine.
MAT.5.38	“Hibati‑ka mai ati dai mita,
MAT.5.38	‘Tiwa noko‑ya bositokanihi, noko bositikanihariho. Tiwa ino‑ya bakatonihi, ino bakatinihariho.’ Mai ati nametemoneni.
MAT.5.39	Owati dai mitamatasahi. Dai ati somahi. Dai ebete‑ya batanariya, dai ebete beheri dai benawamakihi, batahirimakebonehe.
MAT.5.40	Dai‑ka owa kofeno‑ya hiyare, ati ene kofeno dai‑ya haaneya,
MAT.5.40	‘Hika bora isi‑ba daatinahi.’ Kofeno ati neya,
MAT.5.40	bora isi, bora nemehe na, fama dai daanibisahi.
MAT.5.41	Sodado dai‑ya yoseya,
MAT.5.41	‘Oka yama weyetiniya, tika yama weyeni‑ke ora ohariho.’ Sodado ati neya,
MAT.5.41	yama dai weyeniya, dai‑ka ora famabisaho.
MAT.5.42	hika yama‑ba dai daanahi.
MAT.5.42	‘Oka yama honita‑ba daatinahi.’ Ati neya,
MAT.5.42	hika yama‑ba dai daanaharihi.” Yeso ati nemarine.
MAT.5.43	“Hibati‑ka mai ati dai mita,
MAT.5.43	‘Tiwa‑ya mai no‑nofa mai tinofaharihi. Tiwa‑ya mai kaka mai tikakoharihi.’ Mai ati nametemoneni.
MAT.5.44	Owati dai mitahi. Dai‑ya mai nofara mai dai nofiyahi. Dai‑ya mai bisina mai tamine dai hiyarahi, Deoso mai‑ya kasomebonaha.
MAT.5.45	Deoso bidi ama·oni dai ati na, Deoso ene‑nima dai ene nahi. Mai ati kasira mai toha, mai ati soma mai toha na, Deoso mai‑ya kasomatene. Deoso ene mahi wehene‑ya mai nafi awateni. Deoso ene mai tabori dami‑nima faha kakiteni.
MAT.5.46	Dai‑ya mai no‑nofa mai‑ya dai nofa, mai one‑ya dai nofariya, Deoso ya‑yaiterene. Kofeno‑ka yinero‑bona‑ya mai ha‑haa hini mai one‑ya mai nofateni.
MAT.5.47	Hini tika mai tihiyariya, mai one‑ya tihiyari awiriya, Deoso ya‑yaiterene. Bara hini mai one‑ya mai hiyarateni.
MAT.5.48	Tiwa ene amosa hinama tohahi. Ai‑ka Abi neme‑ke ene amose hinama tohatene. Ai‑ka Abi ene‑nima dai ene nahi.” Yeso ati nemarine.
MAT.6.1	“Dai one‑ya dai ati kasoma,
MAT.6.1	‘Mai okasomabone, owa dai awahi.’ Dai ati riyahi.
MAT.6.1	Haa‑nima dai ati niya, dai‑ka Abi neme‑ke ya‑yaini awirebonane. Dai‑ka yama kasomi manakone‑ya daani awirebonane.
MAT.6.2	Dai one Deoso‑ya mai hi‑hiyara‑ke yobe‑ya yama‑ya mai daanabone, ho‑hori‑ya mai afoteni. Yama‑ya mai kihara mai‑ka yama‑bone‑ya mai daanabone, ho‑hori‑ya mai afoteni, mai one kikawama, mai hiawebonaha. Mai ihi‑nima dai ene riyahi. Owati amosa dai mitahi. Mai‑ka yama manakone hawa tohineni. Mai‑ka yama kasomi manakone Deoso daahini awiraboneni.
MAT.6.3	Mai‑ka yama‑bone dai daaniya, dai one‑ya dai hiyarariyahi.
MAT.6.4	Mai‑ka yama‑bone dai daana, tamine dai one hiwatora, Deoso‑ta hiwatobisa, dai ene manakone‑ya Deoso daanebonane.” Yeso ati nemarine.
MAT.6.5	“‘Owa‑ya mai awiya, owa‑ya mai kahiyaraboneni.’ Dai one atibodi ati teni.
MAT.6.5	Owati amosa dai mitahi. Haa‑nima mai atibodi ati na, hibati‑ya mai manakone hawa tohani. Mai one ihi‑nima dai ene riyahi. Deoso‑ya dai ati hiyariya, dai one noko beheri‑ya dai hiyarahi.
MAT.6.6	Mai one ihi‑nima dai ene riyahi. Deoso‑ya dai ati hiyariya, dai one mai noki‑ya dai hiyarariyahi. Nokobi wada, nokobi dai barikawamiya, dai‑ka Abi neme‑ke‑ya dai hiyarahi. Dai‑ya mai awara, Deoso dai‑ya awabise, dai manakone‑ya daanebonane.
MAT.6.7	Bara mai toha mai hiyari‑nima dai hiyaririyahi. Mai‑ka deoso‑ya mai hiyara, mai ati yanani dama teni.
MAT.6.7	‘Oda hiyari yaboya, oda ati‑ya deoso mitebonane.’ Mai atibodi ati teni.
MAT.6.8	Haa‑nima dai riyahi. Dai‑ka Abi neme‑ke dai hiyarabone, dai ati‑bone‑ya Deoso wato hawa tohene.
MAT.6.9	Deoso‑ya dai hiyarabone, eya dai atiyahi.
MAT.6.9	‘Abi, neme‑ya tiwina, amosabote amatini.
MAT.6.10	Tiwati ihi oda nafi‑ka hidi kitabote tihawahaboneni. Neme‑ya tiwati‑ya mai tokadabi‑nima bofe‑ya oda wi‑wina tiwati oda tokadabaharihi.
MAT.6.11	Mahi‑nima oda tefe‑ba daatiyahi.
MAT.6.12	Oda ene amosaramaro mai ihi manakone oda haanamara‑nima oda ene manakone haatinamariyahi.
MAT.6.13	Tiwa ene yama amosara oda nokotoniriyahi. Oda nafi‑ka hidi tihawahabone, kitabote amatini. Amosabote amatini. Yama maakani awirabone, fara amosineni.’ Dai atiyahi.
MAT.6.14	Mai ihi towe mai‑ya dai ati somiya, dai‑ya dai‑ka Abi neme‑ke ati somaharibonane.
MAT.6.15	Dai one‑ya dai kakoya, dai‑ka Abi neme‑ke dai‑ya kakoharibonane.” Yeso ati nemarine.
MAT.6.16	“Owati amosa dai mitahi. Deoso‑ya mai kahiyarabone mai ati na, mai tafi maakana, mai noki ohina‑nima mai teni.
MAT.6.16	‘Owa noko ohina‑nima oniya, owa‑ya mai awiya, —Deoso‑ya nofi nafi ene tafi maakanane.— Mai ati niya, owa‑ya mai nofaboneni.’ Mai atibodi ati na,
MAT.6.16	Mai manakone hawa tohani. Mai‑nima dai riyahi.
MAT.6.17	Dai tafi maakaniya, Deoso‑ya dai hiyarabisahi. Dai noko ohina‑nima dai riyahi. Dai noko dai soko, dai tati kone dai siri, dai nahi.
MAT.6.18	Dai‑ya mai awiya, dai‑ya mai watoraboneni. Dai fime, dai‑ka Abi neme‑ke dai‑ya awabise, dai manakone‑ya daanebonane.” Yeso ati nemarine.
MAT.6.19	“Bofe‑ya yama dama dai nokotoniriyahi. Dai‑ka yama one‑ya yama aboni kaba, one fehoso hikaba, one mai hiboti hiteboneni.
MAT.6.20	Neme‑ya dai‑ka yama dama‑bone dai nokotonihi. Neme‑ya yama aboni yama‑ya kabarihi, fehoso yama‑ya kabarihi, yama‑ya mai botirihi, teni.
MAT.6.21	Bofe‑ya dai yehe honene dama wadiya, bofe‑ka yama dai nokotoniheboneni. Neme‑ya dai‑ka yama dama tohabisiya, neme‑ka yama dai nokotonibisaboneni. Ai‑ka yama dama wadi tohi‑kaya yama ai nokotoniteni.
MAT.6.22	Ai nokobodi ene yama ai awateni. Dai nokobodi amosa, yama nafi‑ya dai awateni.
MAT.6.23	Ai nokobodi towe toha, yama‑ya ai awaterani. Yama bara‑ya dai nokotoniya, dai noko towe toha‑nima dai na, Deoso ati dai watoraboneni.
MAT.6.24	Dai‑ka hidi mai fama, hidi owa ati dai tokadababisa, hidi owa ati dai tokadabaraboneni. Hidi owa dai nokotoniya, hidi owa dai kakaboneni. Deoso ati dai nofabisiya, yinero dai nokotoniraboneni.” Yeso ati nemarine.
MAT.6.25	“Yama kaba wadarihi, faha fa‑fawa wadarihi, dai‑ka bora one wadarihi niya, dai habo siitoriyahi. Mai tafe toha, mai‑ka bora toha na mai‑ya kasomi nafira, mai one ohi, mai one aba nineni.
MAT.6.26	Bani bidi mai dai awahi. Bani bidi mai‑ka yamata‑bone‑ya mai kamaterani. Fadara‑ya mai kiharihi, mai tafe yoberi wadarihi teni. Bani bidi mai tafe‑bone‑ya ai‑ka Abi neme‑ke daanibisatene. Bani bidi mai manakone bi‑bidi, dai manakone nafibisateni.
MAT.6.27	Dai habo siitoniya, dai‑ya dai kasomaterani.
MAT.6.28	Bora one‑ya dai kihariya, dai atibodi yama‑ya kadikariyahi. Awa mowe dai awahi. Awa mowe bora‑ya wamaterani.
MAT.6.29	I‑di Saromaho‑ka bora amosa damamete, awa mowe amosabisa, Saromaho‑ka bora amosi bi‑bidi nametemoneni.
MAT.6.30	Awa mowe aba kanibote na makobote ai sarikiteni. Awa mowe‑ya Deoso nokotoni nafire, ai‑ya nokotoni nafibisatene. Deoso ati ene awa mowe amosani. Awa mowe‑ya Deoso kasome, ai‑ka bora‑bone‑ya daanaharibonane. Deoso ati dai nofi nafira, ati dai nofi nafihi.
MAT.6.31	‘Hini yamata ai kaba, hini yamata ai fawa, hini yamata ai sako, ai nibati?’ Dai atibodi ati riyahi.
MAT.6.32	Bara haa‑nima mai atibodi ati teni. Mai‑nima dai riyahi. Ai‑ka Abi neme‑ke dai‑ya watotene.
MAT.6.34	‘Mahi owa‑ya hini yamata oda kabibati? Oda‑ka bora abiya, hini yamata oda sakonibati?’ Dai atibodi ati riyahi.
MAT.6.34	Dai habo siitoriyahi. Mahi owa‑ka yama dai kayawariyahi. Mahi owa‑ya yama kobonibisaboneni. Hibayata‑ka yama towe toha, mahi owa‑ka yama hini tohamatahi.” Yeso ati nemarine.
MAT.7.2	Dai ene‑nima mai ihi naboneni. Mai ihi dai nokotoni nafiya, dai ene‑ya mai nokotoni nafihareboneni. Mai ihi dai nokotoni nafira, dai ene‑ya mai nokotoni nafihariraboneni.
MAT.7.3	Dai owa ene dai kadiki nafimariyahi. Hini dai ene dai kadiki ba‑basi nibisahi. Awa hibakori dai owa noko‑ya boka, awa ibe dai noko‑ya foyana, awa hibakori‑ya dai bikanamaterani, awa ibe dai noko‑ya foyaro.
MAT.7.4	‘Awa hibakori tiwa noko‑ya boka, soba·onamaboneni.’ Titerani, tiwa noko‑ya awa ibe foyaro.
MAT.7.4	Mai ihi towe bide toha mai‑ya tikanawatoriyahi, tiwa ene towe ba‑basi naro.
MAT.7.5	Towe amatini. Tiwa noko‑ka awa ibe sobatinamahi. Tiwa noko amosawamiya, mai‑ka awa hibakori sobatinamaneni. Tiwa ene amosawami bahiya, mai one‑ya tikanawatohi.
MAT.7.7	“Deoso‑ya yama dai haanahi. Yama‑ya daanebonane. Deoso dai sibaniya, dai wasibonane. Deoso sawi‑kaya dai ati tokiya, nokobi‑ya dai haaniya, nokobi‑ya seekanebonane.
MAT.7.8	Yama‑ya mai haana, mai‑ka yama‑bone mai‑ya koboteni. Yama‑ya mai sibana, yama‑ya mai wasiteni. Nokobi‑ya mai haana, nokobi‑ya mai seekiteni.
MAT.7.9	Tika dao iyawa‑ya haane, atabo daatiterani.
MAT.7.10	Aba‑ya tika dao haaneya, bataromaka daatiterani.
MAT.7.11	Dai ene kote towe toha, dai‑ka ewe‑ka yama amosa‑bone dai daateni. Deoso ene amose hinama tohe, Deoso dai haaniya, yama amosa‑ya daanebonane, ai‑ka Abi neme‑ke toheri.
MAT.7.12	Hini tiwa‑ya tinofi‑nima mai one‑ya tinofahi. Hini tiwati koboni‑ka mai‑ya tikasomiyahi. Fara haa‑nima dai niya, Mose‑ka yama hani ati dai tokadaba, Deoso ati‑ya mai mi‑mita‑mete mai‑ka yama hani ati dai tokadabahari teni.” Yeso ati nemarine.
MAT.7.13	“Nokobi bide‑ya dai tokiyomiyahi. Yama hirini‑ka hawi nafe, nokobi nafiteni. Hawi nafe‑ya mai dami tokiya, mai kome fawaraboneni.
MAT.7.15	“Dai noko wadahi.
MAT.7.15	‘Deoso ati‑ya mi‑mita oda amani.’ Mai one ati naboneni.
MAT.7.15	Deoso ati‑mona mai ati na, keyehe‑ya mai hirina, Satanasi ati‑ya mai kaminabisateni.
MAT.7.16	Awa bono ai awa, ade ai watoteni. Fara‑nima mai ihi ai awa, mai‑ka hidi oni ai watotene. Bisina ade‑ya ofa yanarihi, atiwa ede‑ya fiko yanarihi teni.
MAT.7.17	Awa bono ade amosa, boni ai kabateni. Awa bono ade amosara, boni ai kabaterani.
MAT.7.18	Awa bono ade amosa‑ya awa bono towe yanarihi, awa bono kabara ade‑ya awa bono amosa yanarihi, teni.
MAT.7.19	Awa bono ade amosara ai tiiniya, ai sarikiteni.
MAT.7.20	Awa bono ai awa, awa bono ade oni ai watoteni. Fara‑nima mai ihi ai awa, mai‑ka hidi oni ai watotene.
MAT.7.21	‘Ayo, oka hidi amatini.’ Hiniya mai ati niya,
MAT.7.21	Okobi ati‑ya mai tokadabariya, Neme‑ke ai nafi‑ka hidi kitabote tohawahe‑ya mai sawiraboneni. Okobi ati‑ya mai tokadabiya, mai sawibisaboneni.
MAT.7.22	Neme‑ke ai nafi‑ka hidi kitabote tohawahe‑ya mai nafi okadikaboneni. Owa‑ya mai haanabone,
MAT.7.22	‘Ayo, oda‑ka hidi amatini. Oda ene kita, tiwa tamine oda hiyara, madi towe mai‑ya oda kananihi namaroni, tiwa oni oda weyenaro.’ Mai ati naboneni.
MAT.7.23	‘Dai oyoseramaroni. Dai tokahi, dai ene amosararo.’ Onaboneni.” Yeso ati nemarine.
MAT.7.24	“Owati dai mitamatasahi. Owati dai tokadabiya, yama‑ya dai watoteni. Yobe‑ya ai owa wamani wato‑nima dai neni. Ai owa yama‑ya wato, yati webote mese‑ya yobe‑ya wamane,
MAT.7.26	Owati‑ya dai tokadabara, yama dai wato awirani. Haa‑nima dai nineni. Ai owa yama‑ya watore, siki‑ya yobe‑ya wamane,
MAT.7.27	yobe wamani hawa toheya, faha kaki nafe, faha fowe nafe‑ya yobe wafi, boni kita kobona, yobe sone, yobe nafi abane.” Yeso ati nemarine.
MAT.7.28	Yeso hiyari hawa toheya, mai atibodi yama‑ya dika,
MAT.7.28	“Se! Yeso yama hani ati‑ya wato nafine.
MAT.7.29	Mose‑ka yama hani ati‑ya mai ka‑kamina, haa‑nima mai ati ni awirani. Yama hani hidi ati‑nima Yeso ati nibisane.” Mai atibodi ati namaroni.
MAT.8.1	Adami‑ya Yeso tokofawaha, nowati‑ya mai dama mai kamakemaroni.
MAT.8.2	Mese towe tohe kaki, Yeso noko‑ya yobati‑kaya waaki, moinise,
MAT.8.2	“Ayo, haa‑nima ai‑na ai kasomi tiwata, owa kasomi tinofakarini?” Ati nemarine.
MAT.8.3	Yeso maki‑ya boyone,
MAT.8.3	“Onofini, tiwa mese amosawamahi.” Ati ne, ati ene mese amosawamemarine.
MAT.8.4	“Owati timitahi. Owa ene tamine mai‑ya tihiyarariyahi. Hiniya Deoso‑ka yama‑bone‑ya mai da‑daa mai‑ya tikahi. Mose‑ka yama hani ati‑nima yama daatiniya, tikitama, tiwa‑ya mai watowahaboneni.” Yeso ati nemarine.
MAT.8.5	Kafanaho‑ya Yeso kobone‑ya sodado mai‑ka hidi Yeso‑ya kame, Yeso‑ya hiyare,
MAT.8.6	“Yeso, oka hidi amatini. Oka yo‑yose kiyani nafi, ka‑kakone, owa tabaro‑ya kawinene.” Sodado mai‑ka hidi ati nemarine.
MAT.8.7	“Hehe, tiwa tabaro‑ya ai towakamahi. Tika yo‑yose onakitamaboneni.” Yeso ati nemarine.
MAT.8.8	“Yeso, oka hidi webote amatini. Towe ama·oni. Amosabotebisa amatini. Owa tabaro‑ya tikamakiriyahi. Tiwati yananiya, tiwati ihi oka yo‑yose kitamebonane.
MAT.8.9	Oka hidi ati‑nima oteni. Oka sodado owati‑nima mai teni. Fara‑nima tiwati yananiya, oka yo‑yose kitamebonane.” Sodado mai‑ka hidi ati nemarine.
MAT.8.10	Ati‑ya Yeso mite, ya‑yaine, mai naha mai‑ya hiyare,
MAT.8.10	“Owati amosa dai mitahi. Sodado mai‑ka hidi owati‑ya nofi nafine, Yodeo ai toha, owati‑ya dai nofi bi‑bidi neni.
MAT.8.11	Neme‑ke ai nafi‑ka hidi kitabote tohawaheya, i‑di Abaraho, i‑di Isaki, i‑di Yako, mai na, mai marinabone, mahi ka‑kaki‑ka mai one toha, mahi to‑toka‑ka mai one toha na, fara Bara mai‑ka tabora dami‑ka mai saweboneni.
MAT.8.12	Hibati‑ya Deoso dai‑ya himane, ati‑ya dai tokadabara, marina‑ya dai sawiraboneni. Dai‑ya mai weretowitebone, yama soki‑kaya dai ohinabone, dai komene kitaboneni.” Yeso ati nemarine.
MAT.8.13	Sodado mai‑ka hidi‑ya hiyaramatase,
MAT.8.13	“Sibaraboneni. Tiwa tabaro‑ya tikamahi. Tiwati‑nima yama naboneni. Tika yo‑yose onakitamani.” Yeso ati nemarine.
MAT.8.13	Sodado mai‑ka hidi hini tabaro‑ya tokome, hika yo‑yose kitame‑ya awematane.
MAT.8.14	Bedoro‑ka yobe‑ya Yeso tokomakimatane. Bedoro‑ka koma kiyana, hiwe nafe, kawinameteni.
MAT.8.15	Yahi Yeso boyohina, kitama, hiwe fawana, mai tafe‑bone‑ya awawahameteni.
MAT.8.16	Yama soki yanatoni‑ya madi towe mai sawi‑ka mai mai hiwakama, Yeso ati ene madi towe mai kana, mai kiyana mai‑ya nakitama nemarine.
MAT.8.17	Yama hani i‑di Isa·iya hikanahanamete, fara yama hani ati‑nima Yeso ene nemarine.
MAT.8.17	“Ai kiyana, ai‑ya nakitamebonane.” Isa·iya‑ka yama hani ati nineni.
MAT.8.18	Yeso nowati‑ya mai dama mai tokomakemaroni. Yeso mai‑ya awe, hika mai da‑daba mai‑ya himanemarine, kowani‑kaya mai eyehe tokebonaha.
MAT.8.19	Mose‑ka yama hani ati‑ya mai ka‑kamina mai‑ka owa kamaki, Yeso‑ya hiyare,
MAT.8.19	“Yeso, oda‑ya ka‑kanawato amatini. Tikamiya, tiwa‑ya osaweboneni.” Ati nemarine.
MAT.8.20	“Bani mai one tabori hodi‑ya toha, bani mai afe wada mai bori tohateni. Owa‑ta owa tabaro wadarani.” Yeso ati nemarine.
MAT.8.21	Yeso‑ya mai sawe mai‑ka owa ati yanane,
MAT.8.21	“Ayo, okobi abeya, hika yama kote okayafiya, tiwa‑ya osawiwahaboneni.” Ati nemarine.
MAT.8.22	“Abi‑ka yama hini tohiya, owa‑ya tisawibisahi. Abi abeya, owati‑ya mai nofara abi‑ka yama‑ya mai kayafabisiya, yama sibaraboneni.” Yeso ati nemarine.
MAT.8.23	Yeso‑ya mai da‑daba, kanawa‑ya Yeso eyehe mai foyawahamaroni.
MAT.8.24	Wara webote kowani‑kaya mai berekawahabone, faha bai‑ya mai yakakaniya, boni kita kake, faha rike nafe ihi, kanawa boki yanatonameteni. Yeso amone, forimatane.
MAT.8.25	Yeso‑ya mai mowakana,
MAT.8.25	“Ayo, ai tikasomahi. Ai abi bonehe.” Mai ati nameteni.
MAT.8.26	“Hini yamata ihi dai kakomehe? Owa ene hibati‑ya dai awateni. Owa dai wato awirini?” Yeso ati nematane.
MAT.8.26	Yeso waamise, boni‑ya wee, faha‑ya wee ne, boni fawa, faha rike fawa nameteni.
MAT.8.27	“Ebeni‑ke tohati? Ai‑nima Yeso ni awire, kitabotebisa amane. Yeso ati‑ya boni mita, fawa, faha rike fai ati‑ya mita, fawa nineni.” Mai ati nameteni.
MAT.8.28	Wara webote kowani‑kaya mai kobonameteni, Kadara mai‑ka wami‑ya. Mai aba mai tame‑ya mai fama mai kasawe, mai kakemeteni. Madi towe mai sawi‑ka mai hama, mai ihi hawi‑ya mai one tokomarameteni.
MAT.8.29	“Yeso, Deoso Bidi amatini. Oda arabatinahi. Yama one‑ya oda‑ya saritikanabone tinamaro, hibayata mahi koboni awisare, oda bisitiriyahi.” Madi towe mai ati nameteni.
MAT.8.30	Yama yaki‑ya boroko mai dama mai tafameteni.
MAT.8.31	“Yeso, maki mai‑ya oda sawimaterabone tina, boroko mai‑ya oda‑ya tiyosebisahi.” Madi towe mai ati na,
MAT.8.32	“Sibarini, boroko mai‑ya dai foyahi.” Yeso ati ne,
MAT.8.32	boroko mai‑ya madi towe mai tokiyoma, boroko mai kanani tokofawaha, wami kote wadara‑ya mai nafi toka, mai boka, mai nafi abameteni.
MAT.8.33	Boroko mai‑ya mai na‑nawada, sidadi‑ya mai kanani tokoma, Yeso ene‑ya mai kamina, madi towe mai sawi‑ka mai tamine‑ya mai kaminahari, mai nameteni.
MAT.8.34	Sidadi‑ya mai wi‑wina, Yeso tamine‑ya mai mita, mai nafi tokomakemeteni, Yeso‑ya mai awabonehe. Yeso‑ya mai awa, Yeso‑ya mai yosemeteni, yama one‑kaya tokebonaha.
MAT.9.1	Kanawa‑ya mai foyama, mai berekawama, Yeso tabaro‑kaya mai tokomatasameteni.
MAT.9.2	Mai‑ka owa ka‑kakone fori‑ya mai kakamameteni, Yeso hinakitamebonaha. Mai ihi‑ya Yeso awe, ka‑kakone‑ya hiyare,
MAT.9.2	“Soho, ya‑yaitinahi. Tiwa ene towe manakone wadamarini.” Yeso ati nematane.
MAT.9.3	Mose‑ka yama hani ati‑ya mai ka‑kamina, Yeso ati‑ya mai mita, mai yawawaha,
MAT.9.3	“‘Deoso‑nima ona ama·oni.’ Ati ne awane.
MAT.9.3	Hini ati ene abaho.” Mai atibodi ati nameteni.
MAT.9.4	Mai atibodi ati‑ya Yeso wato, ati yanane,
MAT.9.4	“Hini yamata ihi dai atibodi yawiti?
MAT.9.5	Bofe‑ka mai ati ihi ai ene towe manakone fawarihi, bofe‑ka mai ati ihi ai owa kitamarihi tene.
MAT.9.6	Owati ihi ai owa ene towe manakone wadamare, dai awaboneni.” Yeso ati nematane.
MAT.9.6	Maki kiyane‑ya hiyare,
MAT.9.6	“Tiwaamisahi. Tika fo‑fori‑ka yama diwatikaniya, tikamahi, tika yobe‑ya.” Yeso ati nematane.
MAT.9.7	Waamise, hini tabaro‑ya tokomematane.
MAT.9.8	Yeso ene‑ya mai awa, mai habi siitona,
MAT.9.8	“Deoso ene amose, ati ene ai owa yama‑ya wato nafine.” Mai ati nameteni.
MAT.9.9	Yeso yananamatase, owa‑ya awe, owa‑ya himanemarine. Mateo ama·oni. Kofeno‑ka yinero‑bona‑ya ha‑haa ohamaroni. Kofeno‑ka yobe bidi‑ya owitare, Yeso owa‑ya haane,
MAT.9.9	“Owa‑ya tisawihi.” Yeso ati ne,
MAT.9.9	ati omita, Yeso‑ya osawiwahamaroni.
MAT.9.10	Makobote owa tabaro‑ya oda marinamaroni. Kofeno‑ka yinero‑bona‑ya mai ha‑haa mai dama, mai ihi amosara mai dama, mai na, Yeso hika mai da‑daba mai eyehe mai marinamaroni.
MAT.9.11	Yeso ene‑ya fariseo mai awa, Yeso‑ya mai da‑daba mai‑ya mai hiyara,
MAT.9.11	“Hini yamata‑bone towe mai eyehe Yeso tafati? Kofeno‑ka yinero‑bona‑ya mai ha‑haa mai eyehe oda tafarihi, mai ihi amosara mai eyehe oda tafarihi, oda teni.” Fariseo mai ati namaroni.
MAT.9.12	Mai ati‑ya Yeso mite, ati yanane,
MAT.9.12	“Mai kiyara mediko mai‑ya kasomaterene. Mai kiyana‑ta mediko mai‑ya kasomatene.
MAT.9.13	Yama hani ati dai mitahi,
MAT.9.13	‘Oka bani‑bona mai daana mai ihi ya‑yai·oni nafira, mai ati soma mai ihi ya‑yai·obisaboneni.’ Yama hani ati neni.
MAT.9.13	Mai ihi amosamone mai ati na, mai hima·orani. Mai ihi amosara mai hima·onabone okemaroni.” Yeso ati nemarine.
MAT.9.14	Makobote i‑di Yowaho Batita‑ya mai da‑daba mai kamake,
MAT.9.14	“Mahi owa‑ya oda tafarihi, fariseo mai‑ya mai da‑daba mahi owa‑ya mai tafarihi teni. Tiwa‑ya mai da‑daba mahi‑nima mai tafateni.” Yowaho‑ya mai da‑daba mai ati namaroni.
MAT.9.15	“Mai‑ka owa fanebona sawi ene mai ya‑yaina, mai ohiterani. Yama one‑kaya maki mai hiwakebona, tabora bara‑ya tokeya, mai tonokosa, yawa ihi mai tafi fawanaboneni.” Yeso ati nemarine.
MAT.9.17	Bani ataro wamani yama wiye toha, wamani yati‑ya fino yati ai soronisiya, wiye taokiterani. Yama wiye bote‑ya fino yati ai soronisa terani. Yama wiye bote‑ya fino yati ai soronisiya, taokana, yama wiye aba, fino aba teni. Fino yati wiye yati‑ya ai soronibisateni, abarabonehe.” Yeso ati nemarine.
MAT.9.18	“Yeso, okoto hibayata abani. Oka yobe‑ya tikamakihi. Okoto tati‑ya tiwa yehe foriya, okoto kitamaboneni.” Mai‑ka hidi ati nemarine.
MAT.9.19	Yeso waamisame, hika mai da‑daba mai eyehe tokomakimarine.
MAT.9.20	Mai yakana, mai nowati‑ya fana tokomake, Yeso‑ka bora ifi‑ya boyonamaroni. Fana‑ka ama fawani watora, faha fowe 12 kana‑ya hika ama fawani awiramaroni.
MAT.9.21	“Yeso borone‑ya boyo·oniya, okitamaboneni.” Fana atibodi ati namaroni.
MAT.9.22	Yeso kiinawame, fana‑ya awe,
MAT.9.22	“Sima, ya‑yaitinahi.
MAT.9.22	‘Yeso‑ka bora boyo·oniya, oka ama fawanawahaboneni.’ Tiwatibodi ati na,
MAT.9.22	fara ihi tiwa onakitamineni.” Yeso ati nemarine.
MAT.9.22	Fana kitamawahamaroni.
MAT.9.23	Mai‑ka hidi tabora‑ya Yeso kobone, tokiyome, hidi‑ka yobe‑ya mai dama kaida‑ya mai one afo, mai ati kita na, mai‑ya Yeso awemarine.
MAT.9.24	“Dai tokahi. Atona abi awirini, hiniya amoneni.” Yeso ati ne,
MAT.9.24	ati‑ya mai hahakanamaroni.
MAT.9.24	“Yama tiwato awirini.” Mai ati namaroni.
MAT.9.25	Mai toka, mai nowati‑ya Yeso tokiyamaki, atona aboi yahi‑ya waratone, atona waamisamamaroni.
MAT.9.26	Yeso ene atona kitama, tamine‑ya mai dama mai mitamaroni.
MAT.9.27	Makobote Yeso toke, mai noki wadara mai fama, Yeso nowati‑ya mai towakamake,
MAT.9.27	“Yeso, oda‑ka hidi amatini. I‑di Dafi‑ka nodi amatini. Oda tikasomahi.” Maki mai ati namaroni.
MAT.9.28	Mai one‑ka yobe‑ya Yeso tokiyome, nowati‑ya mai towakamakitasa,
MAT.9.28	“‘Yeso kitabote, oda noko‑ya kasomebonane.’ Dai atibodi ati neni?” Yeso ati ne,
MAT.9.28	“Hehe, kitabote amatini. Oda noko tikasomabone oda ati neni.” Mai ati namaroni.
MAT.9.29	Mai noki‑ya boyone,
MAT.9.29	“Dai ati‑nima yama naboneni.” Yeso ati nemarine.
MAT.9.30	Mai noki amosawama, yama‑ya mai awawahamaroni.
MAT.9.30	“Owa ene tamine dai hiyarariyahi.” Yeso ati nemarine.
MAT.9.31	Mai towaka, Yeso ene tamine‑ya mai hiyaramaroni, mai nafi‑ya.
MAT.9.32	Tabora one‑kaya Yeso toke, madi towe ai owa‑ya foye, madi towe ene maki ati wadamaremarine.
MAT.9.33	Yeso ati ene madi towe kanane, maki ati yananawahemarine. Yeso ene‑ya mai dama mai awa, mai ya‑yaina, mai atibodi yama‑ya kadika,
MAT.9.33	“Haa‑nima ai ene na, ai awaterani.” Mai ati namaroni.
MAT.9.34	Fariseo mai‑ta mai yawabisa,
MAT.9.34	“Madi towe mai‑ka hidi ati ene mai kananineni.” Fariseo mai ati namaroni.
MAT.9.35	Mai‑ka sidadi dami‑ya Yeso toke, mai tabori bide dama‑ya toka ne, Deoso‑ya mai hi‑hiyara‑ke yobe‑ya tokiyome, mai‑ya kanawatomarine. Neme‑ke ai nafi‑ka hidi kitabote tohawahebona tamine‑ya hiyara, mai kiyana mai‑ya nakitama nemarine.
MAT.9.36	“Kaneiro mai‑ya mai na‑nawada mai awiriya, kaneiro mai kakomehe, mai‑ya bani hame wakanebonane. Kaneiro mai‑ka hidi wadamare mai‑nima mai na, mai okasomaboneni.” Yeso atibodi ati nemarine.
MAT.9.38	Deoso dai hiyarahi, mai one tokomakibakaro, Deoso‑ka yamata‑ya mai kakamabonehe.” Yeso ati nemarine.
MAT.10.1	Yeso‑ya oda da‑daba oda 12 kana oda‑ya Yeso haane, ati yanane,
MAT.10.1	“Owati ihi dai ene kitawahiya, dai ati ene madi towe mai kanana, mai kiyana mai dai nakitama naboneni.” Yeso ati nemarine.
MAT.10.2	Yeso‑ka yo‑yose oda 12 kana oda oni amani, haro, i‑di Simaho Bedoro, Simaho sohori i‑di Anidere, Sebedeo bidi i‑di Tiyako, Tiyako sohori i‑di Yowaho,
MAT.10.3	i‑di Firibi, i‑di Batoromeho, i‑di Tome, owa, (owa oni Mateo toha, kofeno‑ka yinero‑bona‑ya ha‑haa ohamaro,) Aofio bidi i‑di Tiyako, i‑di Tadeo,
MAT.10.4	i‑di Simaho Seroti, i‑di Yoda Isikari·oti, oda namaroni. Yoda Isikari·oti i‑di Yeso‑ya kahabanawahemarine.
MAT.10.5	Oda 12 kana Yeso oda‑ya yose,
MAT.10.5	“Dai tokahi. Bara mai tabori‑ya dai tokarihi, Samaritano mai tabori‑ya dai tokarihi nahi,
MAT.10.6	Yodeo mai tabori‑ya dai tokabisahi. Kaneiro mai fawatonakosa mai‑nima Yodeo mai nineni.
MAT.10.7	Dai tokiya, eya dai ati nahi.
MAT.10.7	‘Neme‑ke ai nafi‑ka hidi kitabote tohawahebona dai‑ya sawine.’ Dai ati nahi.
MAT.10.8	Mai kiyana mai dai kasoma, mai mese towe toha mai mese dai nataminawama, mai aba mai dai nakitama, madi towe mai dai kananihi, dai nahi. Owati ihi dai ene kitawaha, yama manakone dai‑ya haa·ora, mai one dai kasoma, yama manakone dai haariyahi.
MAT.10.9	Dai tokiya, yinero oro wamani dai ibirihi, yinero barata wamani dai ibirihi, yinero bidi dai ibirihi, dai nahi.
MAT.10.10	Yamasi dai weyerihi, bora fama‑ya dai nasawirihi, sanidariya owa dai nasawirihi, dai dabakiba‑ka awa one dai nasawirihi, dai nahi. Mai‑ya dai kasoma dai‑ka yama‑bone‑ya mai daanaboneni. Mai‑ka yama ai anina ai‑ka yama‑bone‑ya mai daateni.
MAT.10.11	Mai tabori‑ya dai koboniya, mai ati amosa mai‑ka yobe‑ya dai winiyahi. Aka‑ya dai toki awisari‑ya yobe owa‑ya dai winariyahi.
MAT.10.12	Mai‑ka yobe‑ya dai tokiyomiya, dai ati yananahi.
MAT.10.12	‘Ahi‑ya dai wi‑wina Deoso dai‑ya kasomebonane.’ Dai ati nahi.
MAT.10.13	Yobe hidi ati amoseya, Deoso mai‑ya kasomebonane. Yobe hidi ati amosareya, Deoso mai‑ya kasomarebonane.
MAT.10.15	“Owati amosabote dai mitamatasahi. Ai nafi ene‑ya Deoso kadikeya, mai‑ya weeni kitebonane. Hibati‑ya Sodoma‑ya mai wi‑wina, Komora‑ya mai wi‑wina, mai na, Deoso mai‑ya nanahabematane. Ai nafi ene‑ya Deoso kadikeya, mai‑ya weenamatasebonane. Dai ati‑ya mai nofara mai‑ya Deoso bisini kitabisebonane.
MAT.10.16	Owati dai mitahi. Kaneiro mai‑nima dai nahi. Dai hamariyahi. Yome hame‑nima mai teni. Mai‑ya dai‑ya oyose, dai noko wadiyahi. Maka mai noki wadi‑nima dai noko wadiyahi. Wayomata mai hamaterani. Wayomata mai‑nima dai nahi. Dai hamariyahi.
MAT.10.17	Dai noko wadahi, mai‑ka hidi bidi mai‑ya dai‑ya mai daanaboneni. Deoso‑ya mai hi‑hiyara‑ke yobe‑ya dai‑ya mai kosinaboneni.
MAT.10.18	Bara mai‑ka kofenado mai toha, mai‑ka hidi webote mai toha na, mai ati ihi dai‑ya mai wataboneni. Mai noki‑kaya dai nahoya, owa tamine‑ya mai‑ya dai hiyarawahaboneni. Dai‑ka hidi mai toha, Bara mai toha na, mai‑ya owa tamine‑ya dai hiyaraboneni.
MAT.10.19	Dai‑ya mai kahabaniya, dai ati‑ya mai mitabone, dai atibodi yama‑ya kadikariyahi. Deoso ene dai ati yananaboneni.
MAT.10.20	Fara dai ati yokana toharabone, ai‑ka Abi neme‑ke‑ka Doni ati nebonane.
MAT.10.21	Dai‑ka dai‑ya mai kahabanaboneni, dai‑ya mai nanahababonehe. Anidi sohori‑ya kahabana, badi bidi‑ya kahabana, mai‑ka madehe badi, madi mai na, mai‑ya mai kahabana, mai naboneni, mai mai hinahababonehe.
MAT.10.22	Owa dai nofa dai‑ya mai nafi kakaboneni. Owa oni dai saatonakosi awiriya, dai sibaraboneni.
MAT.10.23	Tabora ohare‑ya dai‑ya mai weena, tabora one‑ya dai tokahi. Owati amosa dai mitahi. Isara·eo mai tabori dami‑ya dai tokasa riya, dai‑ka Ayo neme‑ke kiti yananebonane.
MAT.10.24	Maki‑ya mai kako hika mai da‑daba mai‑ya mai kakohari naboneni. Mai‑ka hidi mai hikako‑nima mai‑ya mai kakohareboneni.
MAT.10.25	‘Dai‑ka hidi i‑di Beosibo amane.’ Mai ati niya,
MAT.10.25	‘Satanasi‑ka dai amani.’ Mai ati nihi naboneni.
MAT.10.26	Mai ati ihi dai kakomeheriyahi. Yama‑ya mai kema, mai dami yama‑ya watowahaboneni.
MAT.10.27	Hibayata dai ohiyara, dai damara, makobote mai nafi‑ya dai hiyarawahaboneni. Owati dai mita, owati dai kaminaboneni, mai nafi‑ya.
MAT.10.28	Dai‑ya mai ati naboha, mai‑ya dai nayofinariyahi. Dai atibodi‑ya mai nanahabaterani. Deoso dai nayofinabisahi. Deoso‑ya mai nofara, mai aboni, mai atibodi na‑ya yama hirini‑kaya Deoso weretowitibonane.
MAT.10.29	Bani bidi mai fama mai daana, yinero bidi ohari‑ya mai manakone tohateni. Ai‑ka Abi ati sibareya, bani bidi ai naboha, ati sibari awireya, bani bidi ai nabohaterani.
MAT.10.30	Deoso ai tati kone nafi‑ya wato, ai tati kone nafi‑ya kadikemarine.
MAT.10.31	Dai habo siitoriyahi. Bani bidi mai dama mai manakone bi‑bidi teni. Dai‑ta dai manakone nafibisateni.
MAT.10.32	Mai‑ya dai hiyariya,
MAT.10.32	‘Yeso‑ka ama·oni.’ Dai ati niya,
MAT.10.32	Okobi ohiyariya,
MAT.10.32	‘Oka mai amani.’ Onaboneni.
MAT.10.33	‘Yeso‑ka ohi awirini.’ Mai ati niya,
MAT.10.33	Okobi neme‑ke ohiyariya,
MAT.10.33	‘Oka mai tohi awirini.’ Onaboneni.
MAT.10.34	‘I‑di Yeso ati ene mai nafi ati hamamateraboneni.’ Dai atibodi ati riyahi.
MAT.10.34	Owati‑ya mai nofara, oka mai‑ya mai bisinaboneni.
MAT.10.35	Bidi badi‑ya nofarihi, bide madi‑ya nofarihi, fana hika koma‑ya nofarihi naboneni.
MAT.10.36	Hika mai hikakaboneni.
MAT.10.37	Owa dai nofi nafibisahi. Abi, ami, mai na, mai dai nofi bi‑bidi nahi. Dai‑ka madehe dai nofi bi‑bidi nahi. Owa‑ya mai nofi nafira, oka mai tohi awirani.
MAT.10.38	‘Owa‑ya mai ati nanahaba yama sibarini. Yeso ati okadababisaboneni.’ Dai atibodi ati ni awiriya,
MAT.10.38	oka dai tohi awirani.
MAT.10.39	“Oda abariyahi.” Dai ati niya,
MAT.10.39	owati‑ya dai tokadabara, dai ababoneni.
MAT.10.40	Oka dai toha dai ati‑ya mai nofa owati‑ya mai nofahari, owati‑ya mai nofa owa‑ya yose‑mari ati‑ya mai nofahari teni.
MAT.10.41	Owati amosa dai mitahi. Deoso ati‑ya ka‑kamina dai aweya,
MAT.10.41	‘Deoso ati‑ya ka‑kamina amane, okasomaho.’ Dai ati niya,
MAT.10.41	Deoso ati‑ya mai ka‑kamina mai ihi manakone‑nima dai manakone na‑ya Deoso dai‑ya daanebonane. Ai owa Deoso ati‑ya nofe dai awiya,
MAT.10.41	‘Deoso ati‑ya nofane, okasomaho.’ Dai ati niya,
MAT.10.41	Deoso ati‑ya mai nofa, mai ihi manakone‑nima dai manakone na‑ya Deoso dai‑ya daanebonane.
MAT.10.42	Oka mai baki hoka, mai‑ya faha dai daaniya,
MAT.10.42	‘Yeso Kirisito‑ka mai amani, mai okasomaboneni.’ Dai atibodi ati niya,
MAT.10.42	dai ene amosa manakone‑ya Deoso daanebonane.” Yeso ati nemarine.
MAT.11.1	Oda 12 kana, oda‑ya Yeso hiyari hawa tohe, mai tabori dami‑kaya oda eyehe tokemarine, mai one‑ya kanawatobonaha.
MAT.11.2	Kadeya‑ya Yowaho wai, Yeso Kirisito ene tamine‑ya mite, hika mai da‑daba mai‑ya yosematane.
MAT.11.3	Yeso‑ya mai haana,
MAT.11.3	“‘Deoso‑ka kakibona mai ati namete, fara amatiraniha? Fara tihi awiriya, Deoso‑ka yokana oda nimanaboneni.’ I‑di Yowaho ati nene.” Mai ati namaroni.
MAT.11.4	Yeso mai‑ya hiyare,
MAT.11.4	“I‑di Yowaho‑ya dai towakamiya, owa ene dai kamina, owati dai kamina, dai nahi.
MAT.11.5	Yama mai awaramaro yama mai awawaha, mai ka‑kakona‑maro mai yakanamawaha, mai mese towe tohamaro mai mese amosawama, mai narabi hawiramaro ai ati‑ya mai mitawaha, mai abamaro mai kitamawaha, yama mai kihara Deoso ati amosabote‑ya mai mitawaha nineni.
MAT.11.6	Owa tamine‑ya mai mitiya, mai yawi awiriya, Deoso mai‑ya kasomebonane.” Yeso ati nemarine.
MAT.11.7	Yowaho‑ka mai tokoma, mai nowati‑ya i‑di Yowaho tamine‑ya mai dama mai‑ya Yeso hiyare,
MAT.11.7	“Hibati‑ya i‑di Yowaho‑ya dai toka, hini yamata dai awabone dai tokiti? Watikoro henerikane dai awabone, dai tokiraniha?
MAT.11.8	Bora amosabote‑ya sakone dai awabone, dai ati na awineni. Bora amosabote‑ya mai sakona, kabani‑kaya mai winatera, hidi webote‑ka yobe‑ya mai winateni.
MAT.11.9	Deoso ati‑ya mi‑mita‑ya dai awabone, dai ati na, fare Yowaho Deoso ati‑ya mi‑mita amane. Yowaho‑ya Deoso yosemarine.
MAT.11.10	Deoso‑ka yama hani ati dai mitahi,
MAT.11.10	‘Owati timitahi. Oka yo‑yose bofe‑ke oyoseboneni, tiwa hawine‑bone‑ya hawa tonihibonaha.’ Deoso‑ka yama hani ati na,
MAT.11.10	i‑di Yowaho Batita tamine amane.
MAT.11.11	Owati amosa dai mitahi. I‑di Yowaho Batita amosi nafi, hibati‑ka mai nafi amosi bi‑bidi nibisa, Neme‑ke ai nafi‑ka hidi kitabote tohawahe‑ya mai sawiya, mai nafi amosi ba‑basi naboneni.
MAT.11.12	Hibati‑ya Neme‑ke ai nafi‑ka hidi kitabote tohawahebona tamine‑ya i‑di Yowaho hiyaremarine. Tamine‑ya mai mita, mai hama, mai hami fawarani.
MAT.11.12	‘Oda kita, hini oda ene Neme‑ke ai nafi‑ka hidi kitabote tohawahe‑ya oda saweboneni.’ Mai ati nani.
MAT.11.13	Yowaho koboni awisareya, Deoso ati‑ya mai mi‑mita‑mete mai toha, i‑di Mose toha ne, Eriya kamebona tamine‑ya mai kanahanameteni.
MAT.11.14	I‑di Eriya i‑di Yowaho tamine amane.
MAT.11.15	Owati dai mita, owati dai tokadabahi.
MAT.11.16	Hini yamata‑nima dai niti? Haa‑nima dai nineni. Madehe nahore, mai ibi
MAT.11.16	hiyara, haa‑nima mai ati na,
MAT.11.17	‘Ka! Kaida oda afona, dai wayomi awirani. Mai tabiyo oda ohina, dai ohini awirani.’ Madehe one ati na,
MAT.11.17	mai one‑ya mai nofara mai‑nima dai nineni.
MAT.11.18	I‑di Yowaho tafi bi‑bidi ne, fino‑ya fawarihi ne,
MAT.11.18	‘Madi towe i‑di Yowaho‑ya foyane.’ Dai ati teni.
MAT.11.19	‘Yeso towe amane. Tafi nafi, fino‑ya fawa, kofeno‑ka yinero‑bona‑ya mai ha‑haa mai toha, mai ihi amosara mai toha, mai na, mai‑ya Yeso nofatene.’ Dai ati teni.
MAT.11.19	Yama‑ya mai wa‑wato mai ihi ai awa, mai ai watoteni.” Yeso ati nemarine.
MAT.11.20	Yeso ene kitabote‑ya mai awamaro, Yeso ati‑ya mai nofara, mai‑ya Yeso weenemarine, mai ihi amosawami watoraro.
MAT.11.21	“Ka! Korasi‑ya dai wi‑wina, Besaida‑ya dai wi‑wina, dai na, dai ene manakone wadani. Owa ene kitabote‑ya dai awamaro, owati‑ya dai nofaramaroni. Tiro‑ya mai wi‑wina‑mete, Sidoho‑ya mai wi‑wina‑mete, mai na, Deoso ati‑ya mai tokadabara, tabora fami‑ya Deoso nanahabematamonane. Owa ene kitabote‑ya mai awi bahamete‑mani, mai atibodi amosawama nemeteni.
MAT.11.23	Kafanaho‑ya dai wi‑wina, neme‑ya dai winabone dai ati na, yama hirini‑kaya dai sawibisaboneni. Sodoma‑ya mai wi‑wina‑mete owa ene kitabote‑ya mai awi bahamete‑mani, mai abara nemeteni.
MAT.11.24	Ai nafi ene‑ya Deoso kadikeya, dai‑ya weeni kitebonane. Ai nafi ene‑ya Deoso kadikeya, hibati‑ya Sodoma‑ya mai wi‑wina‑mete mai‑ya weenamataseya, mai‑ya weeni bi‑bidi nebona, dai‑ya weeni kitabisebonane.” Yeso ati nemarine.
MAT.11.24	Dai maa toha owa‑kaya dai kamiyahi
MAT.11.25	Yeso Badi‑ya hiyare,
MAT.11.25	“Abi Deoso, bofe‑ka hidi tiha, neme‑ka hidi tiha, yama‑ya mai wa‑wato‑mone mai ati na tiwa ene‑ya mai watorani. Madehe‑nima mai na, yama‑ya mai watoramone mai ati na tiwa ene‑ya mai watobisineni. Tiwa ene ya‑yai·oneni.
MAT.11.26	Tiwati‑maro‑nima yama nineni.” Yeso ati nemarine.
MAT.11.27	Oda‑ya hiyaramatase,
MAT.11.27	“Okobi ene yama nafi okayafawahineni. Owa‑ya dai wato nafira, owa‑ya Okobi watobisane. Okobi owato oteni. Owati ihi Okobi‑ya dai one watomakineni. Dai‑ya okasomara‑mani, Okobi‑ya dai watora neni.
MAT.11.28	Dai maa tohiya, owa‑kaya dai kamiya, dai okasomaboneni.
MAT.11.29	Owa‑nima dai nahi. Hama·oterani. Owati somateni. Owa‑nima dai niya, dai atibodi maa tohamateraboneni.
MAT.11.30	Owa‑nima dai niya, dai‑ka yama anini kitara‑nima dai naboneni. Yama kanara dai weyena‑nima dai naboneni.” Yeso ati nemarine.
MAT.12.1	Sabado‑ya Yeso tokemarine. Yeso‑ya oda da‑daba oda sawemaroni. Fadara‑ya oda kariwaha, oda fime, tiriko tati‑ya oda bakakasa, tiriko oda kabamaroni.
MAT.12.2	Oda ene‑ya fariseo mai awa, mai yawa, Yeso‑ya mai weena,
MAT.12.2	“Tika mai da‑daba mai ihi ati kasirani, sabado‑ya yama‑ya mai aninaro.” Mai ati namaroni.
MAT.12.3	“Dafi tamine dai kadikaterini? Dafi, hika mai eyehe toke, mai fimi nafemetemoneni.
MAT.12.4	Deoso‑ka yobe‑ya Dafi tokiyome, Deoso‑ka baho‑ya idi, baho‑ya mai kabametemoneni. Deoso‑ka baho‑ya mai one kabaterani. Deoso‑ka yama‑bone‑ya mai da‑daa mai hikababisateni.
MAT.12.5	Sabado‑ya yama ai aniteramone dai ati na, Deoso‑ka yama hani dai kadikatera awineni. Sabado‑ya Deoso‑ka yama‑bone‑ya mai da‑daa yama‑ya mai anina, mai ihi Deoso ati yawaterene.
MAT.12.7	Deoso ati dai watora,
MAT.12.7	‘Oka bani‑bona onofi nafira, mai ati soma, mai ihi ya‑yai·obisaboneni.’ Deoso ati nane.
MAT.12.7	Deoso ati‑ya dai wata‑mani, mai ihi amosa mai‑ya dai weeni awira neni.
MAT.12.8	Dai‑ka Ayo neme‑ke sabado hidi amane.” Yeso ati nemarine.
MAT.12.9	Yeso hiyari hawa tohe, yananamatase, Deoso‑ya mai hi‑hiyara‑ke yobe‑ya tokiyomemarine.
MAT.12.10	Maki yehe moikanamemata itari,
MAT.12.10	“Yeso hinakitameba awane.” Mai atibodi ati namaroni.
MAT.12.10	“Yeso, sabado‑ya ai owa ai nakitama, sibakarini?” Mai ati namaroni, Yeso‑ya mai weenabonehe.
MAT.12.11	Yeso mai‑ya hiyare,
MAT.12.11	“Sabado‑ya tika kaneiro hodi‑ya soniriseya, didire awane.
MAT.12.12	Bani mai manakone bi‑bidi na, ai manakone nafi bisineni. Sabado‑ya ai owa ai kasoma, ai sibarineni.” Yeso ati nemarine.
MAT.12.13	Yehe moikaname‑ya hiyare,
MAT.12.13	“Tiwa yehe feotokanahi.” Yeso ati ne,
MAT.12.13	Yehe feotokaname, yehe owa‑nima yehe nawahemarine.
MAT.12.14	Yeso ene‑ya fariseo mai awa, mai toka, mai yorotokana, Yeso‑ya mai nanahababone, Yeso tamine‑ya mai ibi hiyarameteni.
MAT.12.15	Mai ihi‑bone‑ya Yeso wato, toke, nowati‑ya mai dama mai tokomake, mai kiyana mai‑ya Yeso nakitame,
MAT.12.16	Mai‑ya hiyare,
MAT.12.16	“Owa tamine dai kaminariyahi.” Yeso ati nemarine.
MAT.12.17	Isa·iya i‑di Deoso ati‑ya mai mi‑mita‑mete mai‑ka owa amane. Isa·iya‑ka yama hani ati‑nima yama nawahani.
MAT.12.18	“Oka yo‑yose dai awaho. Okadikemari, onofi nafine. Owati ihi Oka Doni fai‑ya sawibonane. Bara mai‑ya hiyareya,
MAT.12.18	‘Mai ihi‑nima mai manakone na kobonaboneni.’ Ati nebonane.
MAT.12.19	Mai‑ya weerihi, yawa ihi ati towe toharihi nebonane. Sidadi hawi‑ya ati towe mai himitarebonane.
MAT.12.20	Mai kiyana mai‑ya kasomebonane. Mai ohini kita mai‑ya weeterebonane. Mai kitara mai‑ya kasomeya, mai nafi ihi‑nima mai manakone na‑ya daanebonane.
MAT.12.21	Oka yo‑yose‑ya Bara mai watoya, mai habi siitonamaraboneni.” Deoso‑ka yama hani ati nineni. Fare ati‑nima yama nawahani.
MAT.12.22	Maki madi towe foya‑ke‑ya mai kakamamaroni, Yeso hinakitamebonaha. Maki noko wadamarihi, ati wadamarihi ne, Yeso ati ene kitame, yama‑ya awamatase, ati yananamatasa nemarine.
MAT.12.23	“Ka! Haa‑nima ai ene na, ai awaterani. Dafi‑ka nodi tohe awane.” Mai ati namaroni.
MAT.12.24	Mai ati‑ya fariseo mai mita, mai yawa,
MAT.12.24	“Deoso ene tohi awirane. Madi towe mai‑ka hidi i‑di Beosibo ati ene madi mai one‑ya Yeso kananine.” Mai atibodi ati namaroni.
MAT.12.25	Mai atibodi ati‑ya Yeso wato, mai‑ya hiyare,
MAT.12.25	“Hidi webote, hika mai dama mai ibi bisiniya, hidi webote kiti fawanebonane. Sidadi ohare‑ka mai ibi toka toweya, mai nafi wadamaraboneni. Tabora ohare‑ka mai ibi toka toweya, mai nafi wadamaraboneni.
MAT.12.26	Satanasi hini hika mai‑ya kananihi‑mana, kitamare nane.
MAT.12.27	Beosibo ene madi towe mai kana·onihemone, dai ati na, dai one madi towe mai‑ya mai kanana, ebeni‑ke ene tohati? Satanasi ene amane, dai ati niya, dai one dai‑ya mai weenaboneni.
MAT.12.28	Deoso‑ka Doni ati ene madi towe mai kana·onihe, dai ati na, Deoso ai nafi‑ka hidi kitabote tohawahebona dai‑ya sawine.
MAT.12.30	Owa‑ya mai nofara, owa‑ya mai kakoteni. Owa‑ya mai ati sawira,
MAT.12.30	‘Yeso‑ya dai sawiriyahi.’ Mai ati teni.
MAT.12.31	Owati dai mitahi. Dai ene towe toha, dai ati towe toha na, makobote Deoso ati dai nofawahiya, dai ene manakone Deoso haanamaterebonane. Deoso‑ka Doni‑ya dai weeniya, dai ene manakone fawateraboneni.
MAT.12.32	Owa‑ya mai weeniya, makobote owati‑ya mai nofawaha, mai ihi manakone Deoso haanamarebonane. Deoso‑ka Doni‑ya mai weeniya, mai ihi manakone wada, mai manakone fawateraboneni.
MAT.12.33	Awa ade amosa boni amosateni. Awa ade towe boni towe tohateni. Awa bono hini ade‑nima boniteni. Ai atibodi amosa, ai ene amosateni. Ai ene‑ya mai awiya, ai atibodi tamine‑ya mai wataboneni.
MAT.12.34	Maka yokana‑nima dai nineni. Dai atibodi amosara, dai ene amosateraboneni. Ai atibodi ati‑nima ai ati yanateni.
MAT.12.35	Mai atibodi ati towe tohiya, mai ati towe tohaboneni. Mai atibodi ati amosiya, mai ati amosaboneni.
MAT.12.36	Ai nafi ene‑ya Deoso kadikeya, ai ati towe manakone‑ya daanebonane.
MAT.12.37	Dai ati‑nima dai ati manakone wada, dai ati amosa hinama tohiya, dai sibaraboneni. Dai ati towe toha, wara hirini‑ya dai saweboneni.” Yeso ati nemarine.
MAT.12.38	Mose‑ka yama hani ati‑ya mai ka‑kamina mai toha, fariseo mai toha na, mai ati yanana,
MAT.12.38	“Naki, Deoso‑ka tihamone tina, neme‑ya tiwa ene kitabote oda awaboneni.” Mai ati namaroni.
MAT.12.39	Mai‑ya hiyare,
MAT.12.39	“Towe dai amani. Deoso ati dai tokadabara, hiniya owa ene kitabote dai awabone dai ati na, dai ati‑nima oteraboneni. Yama dai awabone dai ati na, i‑di Yona ene‑mata‑nima yama na dai awabisahi.
MAT.12.40	Hibati‑ya aba doro‑ya i‑di Yona foye, mahi, yama soki na 3 kane‑ya aba doro‑ya foye, aba saahinamematane. Fare‑nima onabone, hodi‑ya ofoyabone, mahi 3 kane‑ya okitamaboneni. Dai‑ka Ayo neme‑ke ama·oni.” Yeso ati nemarine.
MAT.12.41	“Ai nafi ene‑ya Deoso kadikeya, Ninifa‑ya mai wi‑wina‑mete dai‑ya mai weenaboneni, owati‑ya dai nofararo. Ninifa‑ya mai wi‑wina i‑di Yona ati‑ya mai mita, mai ihi‑maro‑nima mai ihi namarameteni. Yona kiti bi‑bidi nemata, dai‑ya da‑daba kiti nafibisane. Owa ene dai nofara dai ene towe manakone nafeboneni.
MAT.12.42	Ai nafi ene‑ya Deoso kadikeya, bato‑kaya mai wi‑wina‑mete mai‑ka hidi fana dai‑ya weenaboneni. Hibati‑ya Saromaho hasineya, yama yaki‑ya kakemeteni, Saromaho ati‑ya mitabonehe. Saromaho yama‑ya wato bi‑bidi nematane. Dai‑ya da‑daba yama‑ya watobisane.
MAT.12.43	Madi towe ai owa‑ya sawimari, tokawahe, tabora one‑ya sibane, tabora one‑ya wasi awire,
MAT.12.44	hini‑ya hiyare,
MAT.12.44	‘Hibati‑ya osawimaro‑kaya wini·onamaboneni.’ Madi towe ati ne,
MAT.12.44	fa‑fai‑ya kamatase, hibati‑ya sawimari‑ke doro honita tohe, madi towe sawire‑ya awe, doro amosawame‑ya awa ne,
MAT.12.45	tokomatase, hika mai one 7 kana mai‑ya himanane, mai towe ba‑basi naro. Hini sa‑sawi‑kaya mai nafi sawiwahaboneni. Ai owa kiyani nafiwahebonane. Fara‑nima dai komene nafiwahaboneni.” Yeso ati nemarine.
MAT.12.46	Yeso mai‑ya hiyareya, sohori mai eyehe madi kobonamaroni, Yeso‑ya mai hiyarabonehe.
MAT.12.47	“Yeso, tika ami, tika soho mai eyehe kobonani, tiwa‑ya mai hiyarabonehe. Yobe fowari‑ya mai nahani.” Mai‑ka owa ati nemarine.
MAT.12.48	“Ebeni‑ka oka soho mai toha, ebeni‑ka okomi tohaniti? Oka soho mai dama, okomi mai damateni.” Yeso ati nemarine.
MAT.12.49	Yeso‑ya oda da‑daba, oda‑ya yofikane,
MAT.12.49	“Okomi, oka soho dai nineni.
MAT.12.50	Okobi neme‑ke ati‑nima mai niya, okomi mai toha, oka soho mai toha, oka asima mai toha, mai nineni.” Yeso ati nemarine.
MAT.13.1	Mahi itamise‑ya Yeso toke, Karireya‑ka Wara Webote widi‑ya itabasemarine.
MAT.13.2	Mai dama mai yorotokanamaroni, Yeso ati‑ya mai mitabonehe. Mai dama mai ihi kanawa‑ya Yeso foye, itari, faha widi‑ya mai dama mai nahobasamaroni.
MAT.13.3	“Ai owa yamata noki‑ya werene,
MAT.13.4	hawi fowari‑ya noki one sona, bani bidi mai hikabani.
MAT.13.5	Yamata noki one yati dama iti‑kaya sona, yati mese‑ya wami si‑sifina fore ihi noki yana kanibote na,
MAT.13.6	yati ihi habi tokara, mahi hewene ene wayatokana, fahi wadamara, abani.
MAT.13.7	Atiwa mete‑ya yamata noki one sona, atiwa ene yamata yani amosarani.
MAT.13.8	Bodo‑ya yamata noki one sona, yana, ade ohare‑ya boni 100 toha, ade one‑ya boni 60 toha, ade one‑ya boni 30 toha nani.
MAT.13.9	Owati dai mita, owati dai tokadabahi.” Yeso ati nemarine.
MAT.13.10	“Mai‑ya tihiyara, hini yamata‑bone hiyara bara‑ya mai‑ya tihiyariti?” Yeso‑ya oda da‑daba oda ati namaroni.
MAT.13.11	“Neme‑ke ai nafi‑ka hidi kitabote tohawahebona tamine dai watobisaboneni. Mai hiwatorebonane.
MAT.13.12	Deoso ati‑ya mai mita, ati mai hinofeya, Deoso ati‑ya mai wato ba‑basi naboneni. Yama nafi‑ya mai watowahaboneni. Deoso ati‑ya mai mita, ati mai hinofareya, yama‑ya mai watoteraboneni.
MAT.13.13	Hiyara bara ohiyarateni, yama‑ya mai watorabonehe. Owa ene‑ya mai awa, owa‑ya mai watora, owati‑ya mai mita, mai narabi hawira, owati‑ya mai watorani.
MAT.13.14	Hibati‑ya mai tamine‑ya Deoso hiyare, ati‑ya i‑di Isa·iya kanahanomatane.
MAT.13.14	‘Owati‑ya mai mita, owa ene‑ya mai awa na, mai narabi hawira, yama‑ya mai watoraboneni.
MAT.13.15	Owati miti‑ya mai nofara, mai narabi‑ya mai barikana‑nima mai na mai toha, mai noki barikana‑nima mai na mai toha, mai naboneni, oka yama‑ya mai watorabonehe. Mai narabi hawe‑mani, owa ene‑ya mai awa, yama‑ya mai watoya, mai ihi‑maro‑nima mai ihi namariya, mai okasoma neni.’ Deoso ati nemata, ati‑ya i‑di Isa·iya kanahanomatane.
MAT.13.16	Dai ya‑yainahi, dai noko wada, dai narabo hawi, dai nibisateni.
MAT.13.17	Owati amosa dai mitahi. Hibati‑ya Deoso ati‑ya mai mi‑mita‑mete mai toha, Deoso ati‑ya mai no‑nofa‑mete mai toha, mai na, owa‑ya mai awabone mai ati namete, owa‑ya mai awi awirameteni. Owati‑ya mai mitabone mai ati namete, owati‑ya mai miti awirameteni.
MAT.13.18	Yamata noki‑ya werene tamine yokana dai mitahi.
MAT.13.19	Fadara‑ka wami ai atibodi tamine amani. Neme‑ke ai nafi‑ka hidi kitabote tohawahebona tamine‑ya mai mita, ati mai hiwato awireya, mai ati kadamowama kanibote na. Hawi fowari‑ya yamata noki sona‑nima mai na, Satanasi ati ene Deoso ati‑ya mai ati kadamowamani.
MAT.13.20	Wami si‑sifina‑ya yamata noki one sona, yana kanibote na, aba kanibote na, fara Deoso ati‑ya mai mita, mai ya‑yai kanibote na, mai tamine amani.
MAT.13.21	Deoso ati‑ya mai nofara mai mai weehiniya, mai atibodi kitara, mai maakana kanibote na, Deoso ati‑ya mai tokadabamarani.
MAT.13.22	Atiwa mete‑ya yamata noki sona, fara Deoso ati‑ya mai mita, makobote yamataha, bora, yinero na‑ya mai nokotonihe, Deoso ati‑ya mai nokotonimara, yamata atiwa‑ya daba, bonora‑nima mai na, mai ihi amosa‑ba wadarani.
MAT.13.23	Bodo‑ya yamata noki sona‑nima mai na, Deoso ati‑ya mai mita, Deoso ati‑ya mai atibodi nofa, mai tamine amani. Mai ihi amosani. Mai one ihi amosi bi‑bidi, mai one ihi amosi ba‑basi teni.” Yeso ati nemarine.
MAT.13.24	“Hiyara one dai mitahi. Neme‑ke ai nafi‑ka hidi kitabote tohawahebona, haa‑nima tebonane. Ai owa yamata noki amosa‑ya werenane.
MAT.13.25	Yamata hidi‑ya kako yama soki‑ya kaki, yama towe kabara noki‑ya werenamakitase, tokomane.
MAT.13.26	Yamata noki amosa yana, yama kabara noki yanahari neni.
MAT.13.27	‘Yamata noki amosa weretina‑ya yama kabara dabawahani.’ Mai ati neni.
MAT.13.28	‘Owa‑ya kako ene amane.’ Hidi ati nane.
MAT.13.28	‘Yama kabara oda boreniba?’ Hika yo‑yose mai ati na,
MAT.13.29	‘Dai boreriyahi. Yama kabara dai boreniya, yamata amosa‑ya dai boreriyahi.’ Hidi ati nane.
MAT.13.30	Yamata marafakaniya, dai oyosebone,
MAT.13.30	‘Yama kabara dai boreni bahiya, dai yadiniyahi, sarikanabonehe. Yamata amosa‑ta oka yobe‑ya dai nawadahi.’ Onaboneni.” Yeso ati nemarine.
MAT.13.31	“Neme‑ke ai nafi‑ka hidi kitabote tohawahebona haa‑nima tene. Mositada noki‑ya maki hika fadara‑ya korotoni‑nima tene.
MAT.13.32	Mositada noki i‑isi na yana, ade tonafe, awa webote tohawaha, bani mai kake, awa ini‑ya mai bori‑bone‑ya mai wamateni.” Yeso ati nemarine.
MAT.13.33	Mai‑ya kanawatomakibona, mai‑ya hiyaramatase,
MAT.13.33	“Femeto‑ya fana kemabone, farina tiriko 7 kiro toha bodi‑ya femeto bide‑ya fana ibe, femeto dodama ihi farina tiriko nafi‑ya femeto sawineni. Neme‑ke ai nafi‑ka hidi kitabote tohawahebona haa‑nima nebonane.” Yeso ati nemarine.
MAT.13.34	Deoso ati tamine‑ya Yeso hiyare, yama bara tamine‑ya hiyaremarine. Mai dama mai‑ya hiyare, yama tamine yokana‑ya kamini awiremarine.
MAT.13.35	Hibati‑ya Deoso ati‑ya mi‑mita‑mata i‑di Yeso tamine‑ya kanahanomata,
MAT.13.35	“Hiyara bara‑ya mai‑ya hiyarebona, hibati‑ya yama‑ya mai watora yama tamine‑ya mai‑ya kanawatobonane.” Deoso‑ka yama hani ati nineni.
MAT.13.36	Yeso hiyari hawa tohe, oda toka, yobe doro‑ya oda eyehe tokiyomemarine. Yeso‑ya oda hiyara,
MAT.13.36	“Yama kabara tamine‑ya tihiyara, yama kabara tamine oda mitaboneni.” Oda ati namaroni.
MAT.13.37	“Yamata noki amosa‑ya we‑were owa tamine amani.
MAT.13.38	Maki‑ka wami ai nafi wi‑wina‑ka tamine amani. Deoso‑ka dai toha, yamata noki amosa‑nima dai nineni. I‑di Satanasi ati‑ya mai no‑nofa yama kabara noki‑nima mai nineni.
MAT.13.39	Yama kabara noki‑ya werene i‑di Diaboro tamine amane. Yobe‑ya yamata‑ya mai nawada, yama towe mai sarikana na, yama faina‑bone tamine amani. Yamata‑ya mai a‑ani Deoso‑ka yo‑yose mai tamine amani.
MAT.13.41	Oka yo‑yose mai oyosebone, owati ihi oka wami nafi‑ya mai tokabone, mai ihi amosara mai‑ya mai sokinaboneni.
MAT.13.42	Yama sa‑sarikana‑ka yama wiye‑ya mai‑ya mai weretowitebone, fara‑kaya mai ohinabone, mai kome kitaboneni.
MAT.13.43	Mai ihi amosa mai‑ka Abi neme‑ke‑ya mai saweboneni. Mai wahi wadabone, mahi wehene‑nima mai wahi nawahaboneni. Owati dai mita, owati dai tokadabahi.” Yeso ati nemarine.
MAT.13.44	“Hiyara one dai mitamakitasahi. Fadara‑ya yama manakone nafe‑ya ai owa wasi, ya‑yaine, yama‑ya barikaname, hika yama nafi‑ya daane, fadara‑ya kanike, yama manakone nafe‑ya kayafebonaha. Fara‑nima Neme‑ke ai nafi‑ka hidi kitabote tohawahebona‑ya dai nokotoni kitahi.” Yeso ati nemarine.
MAT.13.45	“Neme‑ke ai nafi‑ka hidi kitabote tohawahebona tamine dai mitamakihi. Yama‑ya ka‑kanika daro‑ka kasaro amosa‑ya sibatene.
MAT.13.47	Neme‑ke ai nafi‑ka hidi kitabote tohawahebona tamine dai mitamakihi.
MAT.13.47	“Mayadera‑ya mai yadina, aba mai dama mai wasineni.
MAT.13.48	Mayadera‑ka aba mai kiba, mai‑ya mai horokana, hisiri‑ya aba mai amosa mai‑ya mai teena, aba towe mai‑ya mai weretowitineni.
MAT.13.49	Yama faina‑ya Deoso‑ka yo‑yose mai kamakeboneni, mai ihi amosara mai‑ya mai kadika,
MAT.13.51	Owati nafi dai watokarini?” Yeso ati ne,
MAT.13.51	“Hehe, tiwati nafi oda watoneni.” Oda ati namaroni.
MAT.13.52	“Mose‑ka yama hani ati‑ya mai ka‑kamina Neme‑ke ai nafi‑ka hidi kitabote tohawahebona tamine‑ya mai watomakiniya, yama nafi‑ya mai wataboneni. Mai one‑ya mai kanawataboneni. Yama hani‑ya kanahanomata tamine toha, hibayata ati tamine toha ne‑ya mai‑ya mai kanawataboneni.” Yeso ati nemarine.
MAT.13.53	Hiyari hawa tohe, tokomemarine.
MAT.13.54	Yeso hini yana‑mata‑kaya toke, Deoso‑ya mai hi‑hiyara‑ke yobe‑ya tokiyomemarine, mai‑ya kanawatobonaha. Yeso ati‑ya mai mita,
MAT.13.54	“Ka! Ebeni‑ke ene Yeso yama‑ya watoti? Ebeni‑ke ene Yeso ene kitati?
MAT.13.55	Yama‑ya wa‑wama bidi tohatekare? I‑di Mariya bidi tohatekare? I‑di Tiyako, i‑di Yose, i‑di Simaho, i‑di Yoda, mai na, mai‑ka ayo tohatekare?
MAT.13.56	Hika asima ai‑ya mai sawe, ebeni‑ke Yeso‑ya kanawatoti?” Mai ati namaroni.
MAT.13.57	Yeso‑ya mai nofaramaroni. Mai‑ya Yeso ati yanane,
MAT.13.57	“Tabora bara‑ya Deoso ati‑ya mai mi‑mita mai one nafi‑ya mai nofateni. Hini mai tabori‑ka mai toha, mai one toha, mai na, mai‑ya mai nofaterani. Fara‑nima oka dai toha owa‑ya dai nofi awirani.” Yeso ati nemarine.
MAT.13.58	Yeso ati‑ya mai nofara, Yeso mai nafi‑ya nakitami awiremarine.
MAT.14.1	Nasare‑kaya Yeso wine, tamine‑ya mai‑ka hidi i‑di Erodi mite,
MAT.14.2	hika yo‑yose mai‑ya hiyare,
MAT.14.2	“Yowaho tohe awane. Yowaho Batita abe, kitame ene kite toha ne awane.” Erodi ati nematane.
MAT.14.3+MAT.14.4	Yowaho Batita namidi‑ya i‑di Erodi ati ene mai tiinakosamaro tamine okaminebonane. I‑di Erodi anidi i‑di Firibi tohe, i‑di Firibi fadi i‑di Erodiasi toha, Erodi anidi fadi‑ya famawahe, fare ene i‑di Yowaho Batita ati yanane,
MAT.14.3+MAT.14.4	“Erodi, ayo fadi arabatinahi.” Ati ne, ati damemarine.
MAT.14.3+MAT.14.4	I‑di Erodiasi ati ihi Yowaho mano‑ya Erodi sokikase, kadeya‑ya Yowaho‑ya nafoyemarine.
MAT.14.5	Yowaho‑ya nanahabebona,
MAT.14.5	“‘Yowaho Deoso ati‑ya mi‑mita amane.’ Mai ati teni.
MAT.14.5	Yowaho onahabiya, owa‑ya mai bisinaba awineni.” Erodi atibodi ati nematane.
MAT.14.6	Makobote i‑di Erodi‑ka ano kobona, mai yorotokana, i‑di Erodiasi bide atona mai noki‑ya siwana ihi Erodi ya‑yainematane.
MAT.14.7	Atona‑ya hiyare,
MAT.14.7	“Hini yamata‑ya tiwati koboniti? Yama tinofa daa·onaboneni. Keyehe hiri·oterani.” Erodi ati nematane.
MAT.14.8	Atona madi‑ya hiyara, madi ati ihi Yowaho Batita tati‑ya atona haana,
MAT.14.8	“Barato‑ya Yowaho Batita tati foye, owa‑ya daatinahi.” Atona ati nameteni.
MAT.14.9	Atona ati‑ya i‑di Erodi mite, yawe, atibodi yama‑ya dike,
MAT.14.9	“Yowaho Batita nanahabi onofarini. Hini owati tohani.
MAT.14.9	‘Yama tinofa daa·onabone’ ona,
MAT.14.9	owati‑ya mai nafi mita, owati‑nima oriya, owa‑ya mai hahakariyahi.” Hidi webote atibodi ati ne,
MAT.14.9	Sodado mai‑ya yosematane, Yowaho namidi‑ya mai tiinakosabonehe.
MAT.14.10	Kadeya‑ya mai toka, Yowaho namidi‑ya mai tiinakosa,
MAT.14.11	Yowaho tati barato‑ya foye‑ya sodado kakame, atona‑ya daahine, atona madi‑ya tokoma, Yowaho tati‑ya daatonamameteni.
MAT.14.12	Yowaho‑ya mai da‑daba Yowaho abo‑ya mai towakama, abo mai hikamematane. Makobote Yeso‑ya mai toka, Yowaho tamine‑ya mai kaminamaroni.
MAT.14.13	Erodi ati tamine‑ya Yeso mite, mai one awiri‑kaya tokebona, kanawa dori‑ya oda foya, oda towakamamaroni. Yeso toke tamine‑ya mai one dama mita, mai tokobasamakemaroni.
MAT.14.14	Oda kobona, oda tokomorosa, mai dama mai‑ya Yeso awe, mai‑ya nofe, mai kiyana mai‑ya nakitamemarine.
MAT.14.15	Mahi toke‑ya Yeso‑ya oda da‑daba Yeso‑ya oda hiyara,
MAT.14.15	“Yeso, mahi toke, yobe wadare‑ya ai naha, mai tiyosehi, mai tabori‑ya mai tokiya, mai tafe‑bone‑ya mai kanikabonehe.” Yeso‑ya oda da‑daba oda ati namaroni.
MAT.14.16	“Mai toki awiraboneni. Mai dai natafabisahi.” Yeso ati nemarine.
MAT.14.17	“Oda‑ka baho 5 kana, oda‑ka aba mai fama na, ai tefe one wadarani.” Oda ati namaroni.
MAT.14.18	“Owa‑ya mai dai kakawahi.” Yeso ati nemarine.
MAT.14.19	Yeso ati ene kabihi mese‑ya mai dama mai nahorisamaroni. Baho 5 kana, aba mai fama na, mai‑ya Yeso damakane, neme‑ya tonokomise, Deoso‑ya hiyaremarine. Baho‑ya kebi, oda‑ya baho‑ya daanemarine, mai dami‑ya oda daanabonehe.
MAT.14.20	Mai nafi tafa, mai korimanama, baho kote oda teena, hisiri 12 kana kibamaroni.
MAT.14.21	Maki 5.000 mai kana, mai fanawi dama, madehe dama na, mai tafamaroni.
MAT.14.22	Hisiri‑ya baho kote oda teeni hawa toha, Yeso ati ene kanawa‑ya oda foyamamaroni, faha kowani‑kaya oda beretokawami dai tohabonehe. Makobote mai dama hini mai tabori‑kaya mai‑ya yosemarine.
MAT.14.23	Mai‑ya hiyari hawa toheya, adami webote‑ya Yeso tokomorosematane, Deoso‑ya hiyarebonaha. Yama soki‑ya Yeso ohari towitakosematane.
MAT.14.24	Kanawa‑ya faha bai‑ya oda yakakana, boni ihi faha rike oda‑ya werekanamaroni.
MAT.14.25	4 ora‑ke, yama wahi yananiya, Yeso kamaki, faha baki‑ya yakanemarine.
MAT.14.26	Yeso faha baki‑ya yakane‑ya oda awa, oda kakomehe, oda e‑erina,
MAT.14.26	“Ai korimari toha awini.” Oda ati namaroni.
MAT.14.27	Oda kakomehe, oda‑ya Yeso haane,
MAT.14.27	“Dai habo kitahi. Fara ama·oni. Dai kakomeheriyahi.” Yeso ati nemarine.
MAT.14.28	Bedoro ati yanane,
MAT.14.28	“Ayo, fara tiwa amani? Owa haatinahi, faha baki‑ya tiwa kobo·onabonehe.” Bedoro ati nemarine.
MAT.14.29	“Hehe, tikihi.” Yeso ati nemarine.
MAT.14.29	Bedoro waamise, faha baki‑ya yakanemarine, Yeso‑ya kobonebonaha.
MAT.14.30	Faha rike nemehe‑ya Bedoro awe, kakomehe, habanisi yanane,
MAT.14.30	“Ayo, owa tikasomahi. Haba·onisariyahi.” Bedoro ati nemarine.
MAT.14.31	Yeso yehe‑ya daatowiti, Bedoro‑ya waratone,
MAT.14.31	“Owati tinofara, hini yamata ihi tiwa kakomeheti?” Yeso ati nemarine.
MAT.14.32	Kanawa dori‑ya mai teenama, boni fawanamaroni.
MAT.14.33	Yeso ene oda awa, Yeso‑ya oda kahiyara,
MAT.14.33	“Deoso Bidi yokana amatini.” Oda ati namaroni.
MAT.14.34	Kenesare‑kaya oda kobonamaroni.
MAT.14.35	Yeso‑ya mai watowamiya, mai tabori dami‑ya mai one kanani toka, Yeso koboni tamine‑ya mai kaminamaroni, mai kiyana mai‑ya mai kakamabonehe.
MAT.14.36	Yeso‑ya mai mai hiwakama,
MAT.14.36	“Yeso, tika bora ifi oda boyonaboneni.” Mai ati na,
MAT.14.36	Yeso borone‑ya mai boyoniya, mai kitamamaroni.
MAT.15.1	Mose‑ka yama hani ati‑ya mai ka‑kamina mai toha, fariseo mai toha na, Yerosare‑ya mai wi‑wina mai kakemaroni. Yeso‑ya mai weena,
MAT.15.2	“Hini yamata‑bone tiwa‑ya mai da‑daba ai‑ka idi mai ati‑ya mai nofariti?
MAT.15.2	‘Ai tafabone, ai yehe‑ya ai sorokariteni.’ Ai‑ka idi mai ati teni.
MAT.15.2	Tiwa‑ya mai da‑daba mai yahi towe tafateni.” Fariseo mai ati namaroni.
MAT.15.3	“Ai‑ka idi mai ati dai nofabisa, Deoso ati‑ya dai tokadabarani.
MAT.15.4	‘Abi, ami, mai na, mai tinofahi. Mai‑ka abi, mai‑ka ami, mai na, mai one‑ya mai weena, —Towe amatini.— Mai ati na, mai abahi.’ Deoso‑ka yama hani ati nineni. Haa‑nima dai ati nibisa,
MAT.15.5	‘Abi, ami, oka yama dai kayafabone dai ati na, oka yama dai‑ya daa·orabone, Deoso‑ya yama daa·oni hawa ohani.’ Ati ne,
MAT.15.6	‘Sibarini, hika yama‑ya Deoso‑ya daanebona, badi, madi, mai na mai hinofare, yama sibarini.’ Dai ati teni.
MAT.15.6	Deoso ati‑ya dai nofara, ai‑ka idi mai ati dai nofabisineni.
MAT.15.7	Towe dai amani. Deoso ati‑ya i‑di Isa·iya kamine, fare dai tamine‑ya kanahanone,
MAT.15.8	‘Owa‑ya mai nofamone mai ati na, hiniya keyehe‑ya mai hirina, owati‑ya mai tokadabarani.
MAT.15.9	Mai ati omita, ya‑yai·oni awirini. Owati‑ya mai kaminamone mai ati na, mai one ati‑ya mai kaminabisineni.’ Deoso ati ne, ati‑ya i‑di Isa·iya kanahanomatane.” Yeso ati nemarine.
MAT.15.10	Mai dama mai‑ya Yeso haane,
MAT.15.10	“Owati dai mitahi. Owati dai watohi.
MAT.15.11	Ai tefe ene ai towe tohaterani. Ai ati towe ene ai towe tohabisateni.” Yeso ati nemarine.
MAT.15.12	“Tiwati ihi fariseo mai yawa, mai tiwini?” Yeso‑ya oda da‑daba oda ati namaroni.
MAT.15.13	“Fadara‑ya yama towe yana, Okobi yama hikamara‑ya mai borenaboneni.
MAT.15.15	“Tiwati oda watora, oda yofitikana, oda tikanawato tinahi.” Bedoro ati nemarine.
MAT.15.16	“Ka! Hibati‑ya owa‑ya dai daba, owati‑ya dai wato awisarani.
MAT.15.17	Yama dai watohi. Ai tefe ene ai towe tohaterani. Yamata ai kaba, ai nabadi‑ya toka, ai miiniya, wadamaterani.
MAT.15.18	Ai atibodi towe toha, ai ati towe tohateni. Ai atibodi‑ya yama towe yanana ihi ai towe tohateni.
MAT.15.19	Yama towe‑ya mai nokotonihe mai toha, mai one‑ya mai nanahaba mai toha, fana one‑ya mai ide mai toha, fana mai dama mai‑ya mai nokotonihe mai toha, yama‑ya mai bote mai toha, keyehe‑ya mai hirina mai toha, mai one‑ya mai weena mai toha na, mai atibodi ihi mai ihi towe toha teni.
MAT.15.20	Ai yehe ai sorokari awiri‑ya ai tafiya, ai towe toharani. Ai atibodi towe tohiya, ai towe tohateni.” Yeso ati nemarine.
MAT.15.21	Hiyari hawa tohe, tokawahe, Tiro toha, Sidoho toha na, fara yakari‑ya tokemarine.
MAT.15.22	Kanaha mai‑ka fana kamake, Yeso‑ya hiyara,
MAT.15.22	“Ayo, oka hidi amatini. Dafi‑ka nodi amatini. Owa tikasomahi. Madi towe ene okoto kiyani nafeni.” Fana ati namaroni.
MAT.15.23	Yeso ati yanare, Yeso‑ya oda da‑daba oda ati yananibisa,
MAT.15.23	“Yeso, yara fana tokahi, ati fawararo.” Oda ati na, oda ati damamaroni.
MAT.15.24	“Yara mai‑ya Deoso owa‑ya yosere, Yodeo, Deoso ati‑ya mai watora mai‑ya Deoso owa‑ya yosebisemarine.” Yeso ati nemarine.
MAT.15.25	Yeso yowi‑ya fana yobati tati‑kaya ita, Yeso‑ya hiyara,
MAT.15.25	“Ayo, owa tikasomahi.” Fana ati namaroni.
MAT.15.26	“Ai‑ka madehe tafe‑ya yomahi‑ya ai daaterani.” Yeso ati nemarine.
MAT.15.27	“Ayo, fara amani. Owati timitaharihi. Yome hidi tafa, tafe ibe bofe‑ya sona‑ya yome mai kabateni.” Fana ati namaroni.
MAT.15.28	“Hehe, owati tinofi nafini, tiwati‑nima yama naboneni.” Yeso ati ne, ati ene fana bide kitamawahamaroni.
MAT.15.29	Karireya‑ka wara webote widi‑kaya Yeso tokomatase, adami webote‑ya tokomorose, itarimarine.
MAT.15.30	Mai dama mai tokomake, mai kiyana mai‑ya mai kakamamaroni. Mai ka‑kakona mai toha, mai noki wadara mai toha, mai ati fawana mai toha, mai kiyana mai toha na, mai‑ya mai kakama, Yeso noko‑kaya mai mai hinafore, mai nafi‑ya Yeso nakitamemarine.
MAT.15.31	Mai ati wadara mai ati yananawaha, mai mani yanara mai mani yananawaha, mai ka‑kakona mai yakanawawaha, mai noki wadara yama‑ya mai awawaha, mai namaroni. Yeso ene‑ya mai awa,
MAT.15.31	“Ka! Isara·eo‑ya ai wi‑wina ai‑ka Deoso ene kitane.” Mai ati namaroni.
MAT.15.32	Yeso‑ya oda da‑daba oda‑ya hiyare,
MAT.15.32	“Ai‑ya mai sa‑sawi mai okasomaboneni. Ai amoni 3 kani‑ya ai‑ya mai sawe, mai tafe wadarani. Mai oyoseya, fimi ihi mai abariyahi.” Yeso ati nemarine.
MAT.15.33	“Ebeni‑kaya mai dama mai tafe‑ba ai kanikibati? Yobe awire‑kaya ai nahoneni.” Oda ati namaroni.
MAT.15.34	“Dai‑ka baho emeniti?” Yeso ati nemarine.
MAT.15.34	“Oda‑ka baho 7 kana toha, aba bidi mai fa‑famaraba nihi nani.” Oda ati namaroni.
MAT.15.35	Yeso ati ene mai nafi nahokosamaroni.
MAT.15.36	Baho toha, aba mai toha na‑ya Yeso damakane, tefe tamine‑ya Deoso‑ya Yeso hiyare, baho‑ya kebi, Yeso‑ya oda da‑daba oda‑ya baho kote‑ya daa, aba bidi mai‑ya daane, mai nafi‑ya oda daanamaroni.
MAT.15.37	Mai dama mai tafa, mai korimana, tefe kote hasina oda teena, hisiri 7 kana oda nakibamaroni.
MAT.15.38	Maki mai 4.000 kana, mai fanawi dama, madehe dama na, mai tafamaroni.
MAT.15.39	Mai korimana, mai tabori‑ya mai‑ya Yeso yosemarine. Yeso oda eyehe kanawa‑ya foye, wami oni Makada toha‑ya oda tokamaroni.
MAT.16.1	Fariseo mai toha, sadoseo mai toha na, mai kamake,
MAT.16.1	“Yeso, Deoso‑ka tihamone tina, neme‑ya tiwa ene kitabote oda awaboneni.” Mai ati namaroni, Yeso‑ya mai weenabonehe.
MAT.16.2	“Mahi toke‑ya neme‑ya dai kiina, neme mawa tona,
MAT.16.2	‘Yama amosaminaboneni.’ Dai ati teni.
MAT.16.3	Yama wahabisari‑ya neme‑ya dai kiina, neme mawa, neme sabi soki na,
MAT.16.3	‘Faha kakeboneni.’ Dai ati teni.
MAT.16.3	Neme‑ka yama kiini dai wata, Deoso ene‑ya dai awa, yama‑ya dai watorani.
MAT.16.4	Towe dai amani. Deoso ati dai tokadabara, hiniya owa ene kitabote dai awabone dai ati na, dai ati‑nima oteraboneni. Yama dai awabone dai ati na, i‑di Yona ene‑mata‑nima yama na dai awabisaboneni.” Yeso ati ne, tokomemarine.
MAT.16.5	Oda‑ka baho‑ya oda ati kadamowamamaroni. Faha kowani‑kaya oda kobona, Yeso ati yanane,
MAT.16.6	“Dai noko wadahi. Fariseo mai toha, sadoseo mai toha na, mai‑ka femeto‑ya dai arabanahi.” Yeso ati nemarine.
MAT.16.7	“Ai‑ka baho awira tamine‑ya Yeso hiyarane.” Oda ibi hiyara, oda ati namaroni.
MAT.16.8	Oda ati‑ya Yeso wato, oda‑ya hiyare,
MAT.16.8	“Ka! Owa ene kitaramone dai atibodi ati na awineni. Baho yokana tamine‑ya ohiyari awirani.
MAT.16.9	Yama dai wato kanibote rani. Owa ene dai awa, 5.000 mai kana baho 5 kana‑ya mai onatafa, mai korimana, hisiri kiba dama hasina, tamine‑ya dai ati kadamowama awineni.
MAT.16.10	4.000 mai kana, baho 7 kana‑ya mai onatafa, mai korimana, hisiri kiba dama hasina, tamine‑ya dai ati kadamowama awineni.
MAT.16.11	Yama dai watora, baho yokana tamine‑ya ohiyari awirani. Fariseo mai toha, sadoseo mai toha na, mai‑ka femeto‑ya dai arabanahi.” Yeso ati nemarine.
MAT.16.13	Sesareya Firibo‑ya oda kobona, oda‑ya hiyare,
MAT.16.13	“Dai‑ka Ayo neme‑ke tamine‑ya mai hiyara, eme mai ati niti?” Yeso ati ne,
MAT.16.14	“‘Yowaho Batita amane.’ Mai one ati nihi,
MAT.16.14	‘I‑di Eriya amane.’ Mai one ati nihi,
MAT.16.14	‘Yeremiya amane.’ Mai one ati nihi,
MAT.16.14	‘Deoso ati‑ya mai mi‑mita‑mete mai‑ka owa amane.’ Mai one ati nihi teni.” Oda ati namaroni.
MAT.16.15	“Dai‑ta eme dai ati niti?” Yeso ati nemarine.
MAT.16.16	“Deoso‑ka Ka‑kadika amatini. Deoso yokana Bidi amatini.” Simaho Bedoro ati nemarine.
MAT.16.17	“Simaho, Yona bidi amatini. Ya‑yaitinahi. Owa tiwatobisineni. Bofe‑ka mai ihi tohi awira, Okobi neme‑ke ene yama tiwatowahani.
MAT.16.18	Owati timitahi. Tiwa oni Bedoro toha, yati oni‑ya weyetineni. Okobi yati webote‑nima ne, Okobi ene oka mai damawahabone, mai tosiyoteraboneni.
MAT.16.20	Deoso‑ka Ka‑kadika ama·oni. Hiniya owa tamine dai hiyarariyahi.” Yeso ati nemarine.
MAT.16.21	Yeso abebona, hini tamine‑ya hiyare,
MAT.16.21	“Yerosare‑ya ai tokaboneni. Yodeo mai‑ka hidi mai bi‑bidi na mai toha, Mose‑ka yama hani ati‑ya mai ka‑kamina mai toha, Deoso‑ka yama‑bone‑ya mai da‑daa mai‑ka hidi mai toha, mai na, dai‑ka Ayo neme‑ke ati‑ya mai nofarabone, mai weeni hikitebona, mai hinahabeya, mahi 3 tohe‑ya okitamaboneni.” Yeso ati nemarine.
MAT.16.22	Ahiyata‑ya Yeso‑ya Bedoro towake, fai‑ya weene,
MAT.16.22	“Ayo, haa‑nima tiwati riyahi. Tiwati‑nima yama ni awiteraboneni.” Bedoro ati nemarine.
MAT.16.23	Bedoro‑ya Yeso hiyarebona, tonokowame, ati yanane,
MAT.16.23	“Satanasi ati‑nima tiwati nineni. Owa‑ya tiwati baririyahi. Deoso‑ka yama nokotini awira, hini tiwatibodi ati‑ya nokotinibisineni.” Yeso ati nemarine.
MAT.16.24	Yeso‑ya oda da‑daba oda‑ya Yeso hiyaramaki,
MAT.16.24	“Owa‑ya dai ati daba, dai‑ka yama dai nokotoniriyahi. Owa‑ya dai dabiya, owa‑ya mai nanahababone‑nima dai‑ya mai nanahabahareba awineni.
MAT.16.26	Yama dama‑ya mai kihamaro mai abiya, mai‑ka yama mai‑ya kasomateraboneni. Owati‑ya mai nofara yama hirini‑kaya mai sawiwahaboneni. Yinero‑ya ai atibodi manakone abaterani.
MAT.16.27	Deoso‑ka yo‑yose mai eyehe okomatasabone, Okobi wehene owa‑ya sawibonane. Bofe‑ka dai ene‑nima dai ene manakone na daa·onaboneni.
MAT.16.28	Owati amosabote dai mitahi. Dai one abi awisari‑ya dai‑ka Ayo neme‑ke kiti yananebona dai one awaboneni.” Yeso ati nemarine.
MAT.17.1	Oda amoni 6 kani‑ya i‑di Bedoro, i‑di Tiyako, Tiyako sohori i‑di Yowaho, mai na, mai‑ya Yeso himane, adami nemehe tati‑ya mai tokomorosa, oda sawi awiramaroni.
MAT.17.2	Adami tati‑ya mai kobona, mai noki‑ya Yeso hini wehene‑ya yananihi, mahi wehene‑nima Yeso noko wehene nawahe, hika bora sa‑sawani kita, wahi wadameteni.
MAT.17.3	I‑di Mose, i‑di Eriya, mai fama, mai kobona, Yeso‑ya mai hiyarameteni.
MAT.17.4	Mai‑ya Bedoro awe, ati yanane,
MAT.17.4	“Ayo, tiwa‑ya oda sawe, yama sibarini. Dai‑ka wa‑wasa‑ba wama·onaboneni. Tika ohari, Mose‑ka ohari, Eriya‑ka ohari nebonane.” Ati nematane.
MAT.17.5	Bedoro hiyaranasa neya, neme sabi wahi wada mai‑ya barikanameteni. Neme sabi‑ya ati kaki,
MAT.17.5	“Oka Dao amane. Oka Dao onofi nafi, ati dai tokadabahi.” Ati nematane.
MAT.17.6	Ati‑ya mai mita, mai wiyarisameteni, mai kakomehero.
MAT.17.7	Mai‑ya Yeso boyone,
MAT.17.7	“Dai nahomisamahi. Dai habo siitoriyahi.” Yeso ati nematane.
MAT.17.8	Mai kiikimisama, Yeso ohari‑ya mai awameteni.
MAT.17.9	Makobote mai yananamatasa, mai tokofawamiya, mai‑ya Yeso hiyare,
MAT.17.9	“Adami tati‑ya yama dai awa tamine‑ya dai kaminariyahi. O·abiya, okitamiya, owa kitami hawa tohiya, yama dai awa tamine dai kaminabisaboneni.” Yeso ati nematane.
MAT.17.10	Makobote Yeso‑ya mai hiyara,
MAT.17.10	“Mose‑ka yama hani ati‑ya mai ka‑kamina eya mai ati na,
MAT.17.10	‘I‑di Eriya koboni dai toheya, Deoso‑ka Ka‑kadika koboni yotobonane.’” Mai ati teni.
MAT.17.11	Mai ati‑ya Yeso mite, ati yanane,
MAT.17.11	“Fara amani. Eriya koboni dai tohebona, yama nafi‑ya nataminawamebonane.
MAT.17.12	Owati dai mitahi. Eriya koboni hawa tohe, Eriya‑ya mai watora, mai weeni hikitemarine. I‑di Eriya‑nima dai‑ka Ayo neme‑ke‑ya mai weeni kitaboneni.” Yeso ati nemarine.
MAT.17.13	Yowaho Batita tamine‑ya Yeso hiyareya, yama‑ya mai watowahamaroni.
MAT.17.14	Mai dama mai yorotokani‑kaya Yeso kobone, ai owa Yeso‑ya awe, Yeso noko‑kaya yobati tati‑kaya itemarine.
MAT.17.15	“Ayo, oka dao tikasomahi. Oka dao ka‑kana ne. Hini‑ya werekaneya, yifo hirini‑ya sonari, faha‑ya boka, kayatona nofene.
MAT.17.16	Tiwa‑ya mai da‑daba mai haa·ona, oka dao‑ya mai kasomabone, mai ihi kitarani.” Maki ati nemarine.
MAT.17.17	Yeso ati yanane,
MAT.17.17	“Ka! Owati dai nofara, dai narabo hawirani. Owati dai wato kanibote nahi. Dai‑ya owa sawi nafimaraboneni. Yetene dai kakamahi!” Yeso ati nemarine.
MAT.17.18	Madi towe‑ya Yeso weene, madi towe toke, yetene kitamawahemarine.
MAT.17.19	Mai noki beheri‑kaya Yeso‑ya oda da‑daba Yeso‑ya oda hiyara,
MAT.17.19	“Madi towe oda weena, hini yamata ihi oda ene kitariti?” Oda ati namaroni.
MAT.17.20	“Owati dai nofi nafira ihi madi towe kanarene. Owati amosa dai mitahi. Deoso ati‑ya dai nofi i‑isi niya, dai ene kitaboneni. Adami webote‑ya dai hiyariya, dai ati‑nima adami nawahaboneni.
MAT.17.21	Deoso‑ya dai hiyari baha, dai tafi fawaniya, madi towe haa‑nima ne kanatene. Deoso‑ya dai hiyari awiriya, dai tafi fawariya, madi towe haa‑nima ne kanaterene.” Yeso ati nemarine.
MAT.17.22	Karireya‑ya oda wina, oda‑ya hiyare,
MAT.17.22	“Dai‑ka Ayo neme‑ke‑ya ai owa daanebona,
MAT.17.23	owa‑ya mai nanahababone, o·abiya, mahi 3 toheya, okitamaboneni.” Yeso ati ne, ati ene oda yawawahamaroni.
MAT.17.24	Kafanaho‑ya oda kobona, Deoso‑ka yobe‑ke yinero‑bona‑ya mai ha‑haa Bedoro‑ya mai hiyara,
MAT.17.24	“Dai‑ya ka‑kanawato Deoso‑ka yobe‑ke yinero‑bona‑ya daanaraniha? Yama anini mahi fame‑ka manakone‑nima yama manakone nineni.” Mai ati namaroni.
MAT.17.25	“Yinero‑ya daatene.” Bedoro ati nemarine.
MAT.17.25	Yobe‑ya Bedoro tokomakiya, Yeso haane,
MAT.17.25	“Simaho, tiwati omitaboneni. Ebeni‑ke‑ka yinero‑ya hidi webote mai haatiti? Bidi‑ka yinero‑ya haaterene. Mai one mai‑ka yinero‑ya haanibisatene.” Yeso ati nemarine.
MAT.17.26	“Fara amani. Mai one mai‑ya yinero‑ya mai haateni.” Bedoro ati nemarine.
MAT.17.26	“Bidi mai‑ya yinero‑ya mai haaterani.” Yeso ati nemarine.
MAT.17.27	“Mai yawariyahi. Faha widi‑ya tikamiya, ka‑kabi korotifiya, aba ohari tikanawasiya, aba ebene‑ya yinero tiwaseboneni. Yama anini mahi 4 kane‑ka manakone‑nima yinero nebonane. Yinero damatiniya, mai‑ya daatiyaho, ai fama ai manakone boneni.” Yeso ati nemarine.
MAT.18.1	Bedoro‑ya hiyari hawa tohe, Yeso‑ya oda da‑daba oda one kamake, Yeso‑ya oda hiyara,
MAT.18.1	“Neme‑ke ai nafi‑ka hidi kitabote tohawahebona koboneya, ebeni‑ke kiti ba‑basi nabati?” Oda ati namaroni.
MAT.18.2	Ewe‑ya Yeso haane, oda teberi‑ya waimarine.
MAT.18.3	“Owati amosa dai mitahi. Dai ene amosawahi awiriya, Neme‑ke ai nafi‑ka hidi kitabote tohawahe‑ya dai sawiraboneni. Madehe‑nima dai nawawahiya, dai sawibisaboneni.
MAT.18.4	‘Mai‑ka hidi ama·ora, mai‑ka yo‑yose ama·obisineni.’ Madehe ati teni.
MAT.18.4	Fara madehe‑nima dai niya,
MAT.18.4	‘Mai‑ka yo‑yose ama·oni.’ Dai ati nibisa,
MAT.18.4	Neme‑ke ai nafi‑ka hidi kitabote tohawahebona‑ya dai sawebone, hidi kiti ba‑basi ne dai tohawahaboneni.
MAT.18.5	‘Owa ene Yeso ya‑yainebonane.’ Dai atibodi ati na,
MAT.18.5	ewe dai kasomiya, owa‑ya dai kasomaharineni.
MAT.18.6	Dai one ati ene owati‑ya ewe nofamareya, hini ene towe manakone wadebonane. Hini ene towe tohi awisareya, yati webote‑ya namidi mai yadihineya, faha webote‑ya bokeya, abeya, yama sibarabone, komene bi‑bidi nibisebonane. Ene towe tohe, hini ene manakone komene nafibisebonane.
MAT.18.7	Ka! Bofe‑ya mai wi‑wina mai one ati ihi owati‑ya mai one tokadabara, mai ihi manakone wadani.
MAT.18.9	Tiwa nokobodi one ene yama towe nokotiniya, tiwa noko one sobatinakihi, yama towe‑ya nokotinimarabonehe. Tiwa nokobodi ohari‑ya ti·abiya, tikitamiya, ti·abarabone‑kaya kobotina, yama sibabisaraboneni. Tiwa noko fami‑ya ti·abiya, tikitamiya, wara hirini‑kaya tikiya, yama towe tohaboneni.
MAT.18.10	“Owati dai mitahi.
MAT.18.10	‘Madehe towe hini tohiya.’ Dai atibodi ati riyahi.
MAT.18.10	Okobi tabaro‑ya Deoso‑ka yo‑yose madehe‑ya mai kayawateni.
MAT.18.11	Bofe‑ya dai wi‑wina Deoso hawine dai watora, dai‑ya okemaroni, dai‑ya okasomabonehe.
MAT.18.12	Ai owa‑ka kaneiro mai 100 kana mai toha, ohari fawaneya, mai 99 kana mai naha, owa fawane hidi sibahitine.
MAT.18.13	Owati amosa dai mitahi. Kaneiro fawane‑ya wasi, ya‑yaitene. Kaneiro mai one ihi ya‑yaini awire, hiwasi ene ya‑yainibisatene.
MAT.18.14	Ai‑ka Abi neme‑ke tabaro‑ya ai nafi winabone Deoso atibodi ati ne, tabaro‑ya madehe one tokara, Deoso yawebonane.
MAT.18.15	Dai owa ene amosare, ohari tihiyaraho. Ene amosare tihiyare, tiwati‑ya nofeya, yama amosaboneni. Dai ya‑yainaboneni.
MAT.18.16	Tiwati‑ya nofareya, dai fama dai towakeya, dai fama dai ati‑ya nofeba awane.
MAT.18.16	‘Mai fama mai ati fara kafama, mai ati ai nofateni.’ Deoso‑ka yama hani ati nineni.
MAT.18.17	Dai ati‑ya nofare, Deoso‑ka dai toha dai yorotokaniya, mai‑ya dai hiyarahi. Makobote, dai dama dai ati yananahi. Dai nafi ati‑ya nofareya, dai owa tohamare‑nima nebonane.
MAT.18.18	Owati amosa dai mitahi. Neme‑ya Deoso mai‑ya barikaneya, bofe‑ya mai baritikanahareboneni. Neme‑ya Deoso mai‑ya seekaneya, bofe‑ya mai seetikanahareboneni.
MAT.18.19	Deoso‑ya dai hiyara, dai fama dai ati fara kafamiya, yama dai ati kobohina‑ya Deoso daanebonane.
MAT.18.20	Owa dai nofa dai fa‑famaraba na, dai yorotokaniya, dai‑ya osaweboneni.” Yeso ati nemarine.
MAT.18.21	Bedoro kamaki, Yeso‑ya hiyare,
MAT.18.21	“Ayo, owa‑ya mai weenadiya, mai‑ya owati somawami 7 kana, sibakarini?” Bedoro ati nemarine.
MAT.18.22	“Tiwati somawami 7 toharaboneni. Tiwati somawami 490 kana tohabisahi.
MAT.18.23	Neme‑ke ai nafi‑ka hidi kitabote tohawahebona tamine dai mitahi. Mai‑ka hidi webote mai‑ya haane, mai‑ka yama manakone‑ya mai daa kanibote nabonehe.
MAT.18.24	Hidi‑ka yo‑yose maki owa‑ya kakame, hika yama manakone nafe, yama anini faha fowe dama manakone‑nima maki‑ka yama manakone nineni.
MAT.18.25	Yinero nafire ene hidi yawe, maki‑ka yobe, maki‑ka yama toha, maki abano, fadi, bidi mai toha, mai na, mai one mai‑ya mai‑ya daanebonane, yinero‑ya kayafebonaha.
MAT.18.26	Maki kakomehe, yobati‑kaya ite,
MAT.18.26	‘Oka hidi amatini. Owa daatiriyahi. Hibareya, yama manakone nafi daa·onaboneni.’ Maki ati nane.
MAT.18.27	Hidi ati somawame,
MAT.18.27	‘Hehe, sibaraboneni. Tiwa manakone haa·onamaraboneni.’ Hidi ati nane.
MAT.18.28	Maki toke, hika owa‑ya hiyare, hika yama manakone‑ya haane, fara yama anini abariko 4 kane‑ka manakone‑nima hika owa‑ka yama manakone nineni. Hika owa namidi‑ya waratone,
MAT.18.28	‘Oka yinero‑ba daanama kanibote tinahi.’ Maki ati nane.
MAT.18.29	Ai owa yobati‑kaya ite,
MAT.18.29	‘Hibareya, yama manakone onahababoneni.’ Ati nane.
MAT.18.30	Fai ati‑ya nofare, kadeya‑ya hinawaane,
MAT.18.30	‘Tiwa manakone abiya, tiwa‑ya mai seekanaboneni.’ Maki ati nane.
MAT.18.31	Ati ene mai one yawa, mai‑ka hidi narabo‑ya mai kaminani.
MAT.18.32	Maki hidi haahine, kame,
MAT.18.32	‘Towe amatini. Owa haatina, tiwa manakone haa·onamarabone onani.
MAT.18.33	Owa ene‑nima tiwa ene na‑mani, sibara neni.’ Hidi ati nane.
MAT.18.34	Hidi yawe, kadeya‑ya maki‑ya nawaane. Maki manakone abeya, maki‑ya mai seekanebonane.
MAT.18.35	Fara‑nima dai owa‑ya dai ati somawamara, Okobi neme‑ke dai‑ya weenebonane.” Yeso ati nemarine.
MAT.19.1	Makobote oda yananamatasa, Karireya‑ya oda sawimara, Yodeya‑ya oda tokoma, Yodaho Faha kowani‑kaya oda tokawahamaroni.
MAT.19.2	Yeso nowati‑ya mai dama mai kamake, mai dami‑ya Yeso nakitamemarine.
MAT.19.3	Fariseo mai one kamake, mai atibodi yama‑ya dika,
MAT.19.3	“Yeso ati amosareya, ati oda miteya, oda weenebonane.” Mai atibodi ati na, mai ati yanana,
MAT.19.3	“Yeso, maki fadi‑ya nofamare, honita wahawamebona ati ne, sibakare?” Fariseo mai ati namaroni.
MAT.19.4	“Deoso‑ka yama hani dai kadikara‑mani? Yama yanakani‑ya maki toha, fana toha na‑ya i‑di Deoso wamanematane.
MAT.19.5	‘Maki fana‑ya famebona, badi, madi mai na, mai‑ya dabamaterene. Maki fadi‑bone‑ya fame, mai aboni ohariteboneni.’ Deoso‑ka yama hani ati nineni.
MAT.19.6	Mai fama mai aboni ohariwamani. Deoso ati ene mai aboni ohariwama, Deoso ene dai arabanahi. Mai honita wahawamariyahi.” Yeso ati nemarine.
MAT.19.7	Fariseo mai ati yanana,
MAT.19.7	“Hini yamata‑bone Mose yama‑ya kanahanomatati?
MAT.19.7	‘Dai honita wahawamabone, dai‑ka yibote‑ka yama hani‑ba dai daaniya, dai honita wahawamiya, yama sibaraboneni.’ Mose‑ka yama hani ati nineni.” Fariseo mai ati namaroni.
MAT.19.8	“Ai‑ka idi mai habi kita ihi mai honita wahawami‑bone‑ka yama hani tamine‑ya i‑di Mose kanahanomatane. Yama yanakani‑ya haa‑nima yama rametemoneni.
MAT.19.9	Owati timitahi. Tiwa honita wahawamariyahi. Fadi hini ati ihi maki bare‑ya famawaha, maki daidi ene tohi awire, maki daidi‑ta sibarane. Maki hini ene honita wahawameya, fana one‑ya famawaheya, ene ati kasiro, hiniya siwanane.” Yeso ati nemarine.
MAT.19.10	“Haa‑nima yama na, ai fanara, ai sibabisarineni.” Yeso‑ya oda da‑daba oda ati namaroni.
MAT.19.11	“Deoso ati ene mai one fana, ai one fanarihi naboneni.
MAT.19.12	Ai owa wade dene noko wadare fanarihi, ai owa dene noko mai hinahabe fanarihi, ai owa hini‑ya kayawe fanarihi ne, Deoso‑ya nokotoni oharibisebona hini‑ya kayawane. Hini dai‑ya dai kayawa, dai‑ya dai kayawahi.” Yeso ati nemarine.
MAT.19.13	Yeso‑ya madehe‑ya mai kakama, mai tati‑ya Yeso yehe foribona, Deoso‑ya mai tamine‑ya hiyarebona, mai ati na, madehe‑ya mai kakama, mai‑ya oda ati barinamaroni.
MAT.19.14	“Madehe dai ati baririyahi. Madehe owati‑ya nofa, madehe‑nima mai na, Neme‑ke ai nafi‑ka hidi kitabote tohawahe‑ya mai saweboneni.” Yeso ati nemarine.
MAT.19.15	Mai tati‑ya Yeso yehe fori, tokawahemarine.
MAT.19.16	“Ayo, hini yamata‑nima obati, ai abaterabone‑kaya osawebonehe?” Ati ne,
MAT.19.17	“Tiwa ene amosabone tina, Deoso ohari‑ta amosabotebisa amane. Ai abarabone‑kaya tisawebone tina, Deoso ati‑ya tikadabiya, tisaweboneni.” Yeso ati nemarine.
MAT.19.18	“Deoso ati dame, ati kiti ba‑basi ne yofitikanahi, ati‑ya osawebonehe.” Maki ati nemarine.
MAT.19.18	“Ai owa tinahabarihi, mai fanawi one ti·aharihi, yama tibotirihi, mai one tamine‑ya keyehe‑ya hiritirihi,
MAT.19.19	Abi, ami mai na, mai tinofa, hini tiwa tinofi‑nima dai yakari‑ya mai sawe mai tinofa tiyahi.” Yeso ati nemarine.
MAT.19.20	“Fara haa‑nima oteni. Hini yamata‑nima onamakitasibati?” Maki ati nemarine.
MAT.19.21	“Tiwa ene amosa hinama tohabone tina, tiwa yehe honene nafi daatinahi, manakone waratiniya, mai yahi hone wadara mai‑ya daatinahi. Deoso tabaro‑ya tika yama dama tohaboneni. Eya tiwa ene niya, makobote owa‑ya tisawiyahi.” Yeso ati nemarine.
MAT.19.22	Yeso ati‑ya mite, yawe, tokome, hika yama dama toha, hika yama‑ya kayawemarine.
MAT.19.23	“Owati amosa dai mitahi. Mai yahi hone dama toha, Neme‑ke ai nafi‑ka hidi kitabote tohawahe‑ya mai dami sawiraboneni.
MAT.19.24	Owati dai mitahi. Akoye hodone‑ya kamero tokiyomaterene. Fara‑nima mai naboneni. Mai yahi hone dama Neme‑ke ai nafi‑ka hidi kitabote tohawahebona‑ya mai dami sawiraboneni.” Yeso ati nemarine.
MAT.19.25	Yeso ati‑ya oda mita, oda atibodi yama‑ya kadika,
MAT.19.25	“Ka! Ebeni‑ke sawibati?” Oda ati namaroni.
MAT.19.26	Yeso oda‑ya nokotonihi, ati yanane,
MAT.19.26	“Hini ai ene ai sawiteraboneni. Deoso ene ai one sawibisaboneni. Deoso ene kitabotebisa amane.” Yeso ati nemarine.
MAT.19.27	“Ayo, oda‑ka yama nafi towadakosa, tiwa‑ya oda honita daba, hini yamata‑nima ai manakone nibati?” Bedoro ati nemarine.
MAT.19.28	“Owati amosa dai mitahi. Mai abamete mai kitamiya, hidi‑ka kadera amosabote‑ya dai‑ka Ayo neme‑ke itaribona, owa‑ya dai da‑daba hidi‑ka kadera amosa‑ya dai nahorihareboneni. Isara·eo‑ka nodi mai ihi‑ya dai kadikiya, mai ihi‑nima mai ihi manakone na dai daanaboneni.
MAT.19.29	Owati dai mitahi. Owati‑ya mai tokadaba ihi mai‑ka yama nafi‑ya mai tonawadakosa, mai ihi manakone wadaboneni. Mai‑ka yobe, mai‑ka fadara, mai‑ka ayo, mai‑ka asima, mai‑ka abi, mai‑ka ami, mai‑ka madehe, mai na, mai tonokosa, mai manakone amosa‑ya mai kayafaboneni. Mai manakone fiyakanaboneni. Makobote mai abateraboneni.
MAT.19.30	Bofe‑ya hidi webote mai toha, Deoso tabaro‑ya mai bi‑bidi na mai tohabisaba awineni. Bofe‑ya mai bi‑bidi na mai toha Deoso tabaro‑ya hidi mai ba‑basi na mai tohawahaba awineni.” Yeso ati nemarine.
MAT.20.1	Yeso oda‑ya kanawatobona, oda‑ya hiyare,
MAT.20.1	“Neme‑ke ai nafi‑ka hidi kitabote tohawahebona haa‑nima nebonane. Ai owa‑ka ofa dama toha,
MAT.20.2	bosane, mai one‑ya yose,
MAT.20.2	‘Oka ofa dai bataniya, dai‑ka yinero‑ba daa·onaboneni. Barata wamani ohari daa·onaboneni.’ Ati nane.
MAT.20.3	9 ora‑ya tokomatase, mai one‑ya awe, yama‑ya mai anira,
MAT.20.4	mai‑ya yose,
MAT.20.4	‘Oka ofa dai batanamatahi. Dai‑ka yinero‑ba daa·onaboneni.’ Ati ne,
MAT.20.4	mai tokomake, awa bono‑ya mai batanamakitasineni.
MAT.20.5	Mahi nokorise‑ya mai one‑ya yose, 3 ora‑ya mai one‑ya yosemakitase, mai tokomakineni.
MAT.20.6	5 ora‑ya mai one‑ya awe, yama‑ya mai anira, mai‑ya hiyare,
MAT.20.6	‘Hini yamata‑bone yama dai anirihi?’ Ati ne,
MAT.20.7	‘Oda‑ya mai yose awirani.’ Mai ati na,
MAT.20.7	mai‑ya yose,
MAT.20.7	‘Oka ofa dai batanahi.’ Ati nane.
MAT.20.8	6 ora‑ya ofa hidi, hika yo‑yose‑ya hiyare,
MAT.20.8	‘Yama‑ya mai anina mai haatinahi. 5 ora‑ya mai kamake, mai‑ka yama manakone daatini bahiya, mai bosana mai‑ka yama manakone daatini yotohi.’ Ofa hidi ati nane.
MAT.20.9	5 ora‑ya mai‑ka yama anini yanana mai kamake, mai‑ka barata wamani ohari‑ya hidi‑ka yo‑yose daanane.
MAT.20.10	Mai bosana mai one‑ka yinero‑ya mai awa,
MAT.20.10	‘Oda‑ka yinero damabiseba awane.’ Mai atibodi ati na,
MAT.20.10	barata wamani ohari‑ya mai kayafaharineni.
MAT.20.11	Mai yawa, ofa hidi‑ya mai hiyara,
MAT.20.12	‘Mai one ora ohari‑ya yama‑ya mai anina, oda‑ta mahi hewene‑ya yama oda anina, oda‑ka yama anini nafibisa, oda‑ka yinero‑nima mai‑ka yinero daatine nane.’ Mai ati nineni.
MAT.20.13	Ofa hidi ati yanane,
MAT.20.13	‘Owati dai mitamatahi. Dai‑ka yama anini manakone‑ya keyehe hiri·ora, barata wamani ohari daa·onaboneni.’ Onani.
MAT.20.14	‘Dai‑ka yinero‑bona daa·ona, dai tokomahi. Mai‑ka yinero‑bona hiniya daa·onaboneni.’ Owatibodi ati nineni.
MAT.20.15	‘Hini oka yinero tohe, owatibodi daahine, mai okasoma, hini yamata‑bone dai yawiti?’ Hidi ati nane.
MAT.20.16	Bofe‑ya mai yota Deoso tabaro‑ya mai dai tohaba awineni. Bofe‑ka mai dai toha Deoso tabaro‑ya mai yotaba awineni.” Yeso ati nemarine.
MAT.20.17	Yerosare‑ka adami‑ya oda tokomorosa, Yeso‑ya oda da‑daba oda‑ya Yeso haane, oda‑ya hiyaremarine, ati mai dama mai himitarebonaha.
MAT.20.18	“Yerosare‑ya ai tokabone, ai koboniya, Mose‑ka yama hani ati‑ya mai ka‑kamina mai toha, Deoso‑ka yama‑bone‑ya mai da‑daa mai‑ka hidi mai toha na, dai‑ka Ayo neme‑ke‑ya mai watiya, mai ati hinahabeya,
MAT.20.19	kofeno mai‑ya owa‑ya mai daanabone, owa‑ya mai hahakana, owa‑ya mai bisi, awa‑ya owa‑ya mai baakana naboneni. Mahi 3 kani‑ya dai‑ka Ayo neme‑ke kitamebonane.” Yeso ati nemarine.
MAT.20.20	Sebedeo fadi, bidi mai eyehe kama, yobati‑kaya itarisamaroni, Yeso‑ya hiyarabonehe.
MAT.20.21	“Hini yamata tiwati koboniti?” Yeso ati ne,
MAT.20.21	“Ai nafi‑ka hidi kitabote tihawahiya, oka dao tika yo‑yose mai kiti na‑nafi nabone, tiwa mano kanika‑kaya owa itari, tiwa mano sayo‑kaya owa itari nebona, onani.” Sebedeo fadi ati namaroni.
MAT.20.22	“Hehe, haa‑nima oda naboneni, sibarini.” Mai ati namaroni.
MAT.20.23	“Yama ofebone‑nima dai fawamakeboneni. Okobi ati ene owa mano kanika‑kaya owa itari, owa mano sayo‑kaya owa itari nebona, mai oni hawa tohineni. Fara mai i‑itari‑bone‑ka dai‑ya daa·oteraboneni.” Yeso ati nemarine.
MAT.20.24	Sebedeo bidi mai ati‑ya oda one 10 kana mita, oda ati yawamaroni.
MAT.20.25	Yeso oda‑ya haane, oda‑ya hiyare,
MAT.20.25	“Bara mai‑ka hidi mai one‑ya mai kasomaterani. Mai ati ihi mai mai hinarifateni.
MAT.20.26	Mai‑nima dai riyahi. Hidi tihabone tina, dai one tikasomabisahi.
MAT.20.27	Mai‑ka webote tihabone tina, mai nafi tikasomabisahi.
MAT.20.28	Dai‑ka Ayo neme‑ke‑nima dai nahi. Owa dai narifara, dai‑ya onarifabisateni. Mai dama mai ihi manakone‑ya onahababone, o·ababoneni.” Ati nemarine.
MAT.20.29	Oda toka, Yeriko‑ya oda fiyakani yanatoniya, mai dama mai kamakemaroni.
MAT.20.30	Mai noki wadara hawi fowari‑ya mai demenare, Yeso tamine‑ya mai mita, mai haana,
MAT.20.30	“Ayo, oda‑ka hidi amatini. I‑di Dafi‑ka nodi amatini. Oda tikasomahi.” Mai ati namaroni.
MAT.20.31	“Dai ati fawanahi.” Mai dama mai ati na,
MAT.20.31	Mai haani kitawaha,
MAT.20.31	“Ayo, oda‑ka hidi amatini. I‑di Dafi‑ka nodi amatini. Oda tikasomahi.” Mai ati namaroni.
MAT.20.32	Yeso maatowiti, mai‑ya haane, mai kakama,
MAT.20.32	“Hini yamata‑ya dai ati koboniti?” Yeso ati ne,
MAT.20.33	“Ayo, oda noko tikasomahi, yama oda awabonehe.” Mai ati namaroni.
MAT.20.34	Yeso mai‑ya nofe, mai noki‑ya boyone, mai noki amosawama, yama‑ya mai awawaha, Yeso‑ya mai sawiwahamaroni.
MAT.21.1	Yerosare hawi‑ya oda yakana, Orifera adami toha, Befaki toha na, yakari‑ya oda kobona, Yeso‑ya oda da‑daba mai fama mai‑ya yose,
MAT.21.2	“A‑ahi‑ya mai tabori‑ya dai towakahi. Mai tabori‑ya dai towakiya, mai tabori‑ke boho bidi yetene madi eyehe yaditone dai awiya, dai disawaheya, dai kakamayaho.
MAT.21.3	‘Hini yamata‑bone boho mai dai disawahiti?’ Mai ati niya,
MAT.21.3	‘Ai‑ka Hidi mai haahinani.’ Dai ati niya,
MAT.21.3	Boho mai‑ya mai daanaboneni.” Yeso ati nemarine.
MAT.21.4	Hibati‑ya Deoso ati‑ya mai mi‑mita‑mete mai‑ka owa ati‑mata dai mitahi,
MAT.21.5	“Yerosare‑ya mai wi‑wina mai‑ya dai hiyarahi. Dai‑ka hidi webote dai‑ya kakibona, ati hamarebona, boho mese‑ya itaribonane. Boho bidi yetene mese‑ya itaribonane.” Ati nemata,
MAT.21.5	ati‑nima yama nawahamaroni.
MAT.21.6	Yeso‑ya oda da‑daba mai fama, Yeso ati‑nima mai towaka, Yeso ati‑nima boho mai‑ya mai wasemaroni.
MAT.21.7	Boho bidi yetene madi eyehe‑ya mai kakama, boho mai mese‑ya oda‑ka bora oda sookanire‑ya Yeso itari, Yerosare‑ya oda tokawahamaroni.
MAT.21.8	Yeso‑ya mai dama mai sawe, Yeso hawine‑ya mai‑ka bora‑ya mai nawiya, mai one awa afe‑ya nawiya namaroni.
MAT.21.9	Mai one dai toha, mai one yoto na, mai hiyara, mai ati kita,
MAT.21.9	“Oda‑ka hidi i‑di Dafi‑ka nodi oda kahiyarineni. Deoso tiwa‑ya yose, tiwa‑ya kasomayaho, oda ati nineni. Deoso neme‑ya wine, Deoso oda kahiyarineni.” Mai dama mai ati namaroni.
MAT.21.10	Yerosare‑ya oda kobona, mai dama mai ati yanana,
MAT.21.10	“Ebeni‑ke tohati?” Mai ati namaroni.
MAT.21.11	“Yeso Nasare‑ke amane. Deoso ati‑ya mi‑mita amane.” Mai ati namaroni.
MAT.21.12	Deoso‑ka yobe‑ya Yeso toke, yama‑ya mai one daa, mai one yama‑ya kanika na, mai‑ya Yeso kananiwahemarine. Yinero‑ya mai da‑daa mai‑ka mesa‑ya Yeso fatatokawiti, wayomata mai‑ya mai da‑daa mai‑ka kadera‑ya Yeso fatatokawiti nemarine.
MAT.21.13	Mai‑ya hiyare,
MAT.21.13	“‘Oka yobe‑ya owa‑ya mai hiyaraboneni.’ Deoso‑ka yama hani ati na,
MAT.21.13	dai ene yama‑ya mai bo‑boti mai‑ka yobe‑nima yobe nawawahane.” Yeso ati nemarine.
MAT.21.14	Deoso‑ka yobe‑ya mai noki awihinara mai toha, mai one ka‑kakona mai toha na, mai‑ya Yeso nakitamemarine.
MAT.21.15	Deoso‑ka yobe‑ya Yeso tamine‑ya madehe hiyara,
MAT.21.15	“Dafi‑ka nodi ai kahiyarineni.” Madehe ati namaroni.
MAT.21.15	Deoso‑ka yama‑bone‑ya mai da‑daa mai‑ka hidi mai toha, Mose‑ka yama hani ati‑ya mai ka‑kamina mai toha na, Yeso ene amose‑ya mai awa, madehe ati‑ya mai mita na, mai yawawahamaroni.
MAT.21.16	“Yeso, madehe ati timitineni?” Mai ati na,
MAT.21.16	“Mai ati omitani. Deoso‑ka yama hani dai kadikaterini?
MAT.21.16	‘Madehe, madehe borehe, mai na, Deoso ene Deoso‑ya mai kahiyaraboneni.’” Yeso ati nemarine.
MAT.21.17	Makobote Betaniya‑kaya Yeso oda eyehe tokomemarine, oda amonabonehe.
MAT.21.18	Yerosare‑ka hawi‑ya oda tokomaminatasa, Yeso fimimarine.
MAT.21.19	Hawi fowari bodi‑ya fiko ohare waa‑ya Yeso awe, toke, fiko bonora, afe hinama tohamaroni.
MAT.21.19	“Tibonomateraboneni.” Yeso ati ne,
MAT.21.19	Ati ene fiko wayatonamaroni.
MAT.21.20	Fiko wayatona‑ya oda awa,
MAT.21.20	“Ka! Hini yamata ihi fiko wayatona kanibote nihi?” Oda ati namaroni.
MAT.21.21	Yeso oda‑ya hiyare,
MAT.21.21	“Owati amosa dai mitahi.
MAT.21.21	‘Deoso kitatene.’ Dai atibodi ati nahi,
MAT.21.21	‘Deoso kiteba awane.’ Dai atibodi ati riyahi,
MAT.21.21	Deoso ati dai nofabisiya, owa ene kitabote‑nima dai ene naboneni.
MAT.21.21	‘Adami webote, tibokahi.’ Dai ati niya,
MAT.21.21	dai ati ene adami webote bokaboneni.
MAT.21.22	Deoso ati dai nofiya, Deoso dai haaniya, dai ati‑nima yama naboneni.” Yeso ati nemarine.
MAT.21.23	Deoso‑ka yobe‑ya Yeso tokiyome, mai‑ya kanawatomarine. Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai bi‑bidi na mai toha na, mai kamake, Yeso‑ya mai weenabone, Yeso‑ya mai hiyara,
MAT.21.23	“Ebeni‑ke ati ene mai‑ya kanatiniti? Ebeni‑ke ati ene mesa‑ya fatatikawiti tiniti?” Mai ati namaroni.
MAT.21.24	“Dai ati omiti bahi, owati dai mitahareboneni.
MAT.21.25	Ebeni‑ke ati ene Yowaho Batita mai‑ya habanirisati? Deoso ene toha, ai owa ene toha nane, hini yamata‑nima dai ati niti?” Yeso ati nemarine.
MAT.21.25	Mai ibi hiyara,
MAT.21.25	“‘Deoso ati ene amane.’ Ai ati niya,
MAT.21.25	‘Hini yamata ihi Yowaho Batita ati dai nofariti?’ Yeso ati nebonane.
MAT.21.26	‘Ai owa ati ene amane.’ Ai ati niya,
MAT.21.26	ai‑ya mai bisinaboneni. Mai dama Yowaho Batita ati‑ya mai nofa,
MAT.21.26	‘Yowaho Batita Deoso ati‑ya mai mi‑mita mai‑ka owa amane.’ Mai dama mai ati teni.” Mai ibi hiyara mai ati namaroni.
MAT.21.27	Yeso‑ya mai hiyaramatasa,
MAT.21.27	“Yowaho Batita tamine oda wato awirini.” Mai ati na,
MAT.21.27	Yeso mai‑ya hiyare,
MAT.21.27	“Yowaho tamine dai kaminara, owa tamine okaminahariraboneni.
MAT.21.28	Owati dai miti bahiya, dai ati omitaboneni. Ai owa bidi mai fama, bidi daidi‑ya hiyare,
MAT.21.28	‘Ai‑ka ofa bodone‑ya yama anitinahi.’ Badi ati ne,
MAT.21.29	‘Ofa bodone‑ya yama anini onofarini.’ Bidi daidi ati ne,
MAT.21.29	makobote, atibodi ene toke, ofa bodone‑ya yama‑ya aninibisane.
MAT.21.30	Makobote bidi yoto‑ke‑ya hiyare,
MAT.21.30	‘Ai‑ka ofa bodone‑ya yama anitinahi.’ Badi ati ne,
MAT.21.30	‘Ofa bodone‑ya yama ani·onaboneni.’ Bidi yoto‑ke ati ne, makobote yama‑ya anirene.
MAT.21.31	Ebeni‑ke badi ati‑ya tokadababisati?” Yeso ati ne,
MAT.21.31	“Bidi daidi badi ati‑ya tokadababisane.” Mai ati namaroni.
MAT.21.31	“Owati amosa dai mitahi. Kofeno‑ka yinero‑bona‑ya mai ha‑haa mai toha, fana towe mai toha na, Neme‑ke ai nafi‑ka hidi kitabote tohawahe‑ya mai sawebone, dai‑ta dai sawiraboneni.
MAT.21.32	Dai atibodi amosawahabone tamine‑ya Yowaho Batita hiyare, ati dai nofaramaroni. Kofeno‑ka yinero‑bona‑ya mai ha‑haa, fana towe mai toha na, Yowaho Batita ati‑ya mai nofabisamaroni. Mai ihi amosawaha mai dai awa, Yowaho ati dai nofasa rani.” Yeso ati nemarine.
MAT.21.33	Yeso mai‑ya kanawatobona mai‑ya hiyare,
MAT.21.33	“Ofa tabori‑bone‑ya hidi hawa tonihi, ofa noki‑ya kamane, yama ba‑barikana‑ya wamane, ofa ta‑tai‑ka hodi‑ya wamane, ofa‑ya mai na‑nawada‑bone mai tabori nemehe‑bone‑ya wamanamaki, yama yaki‑ya tokebona mai‑ya hiyare,
MAT.21.33	‘Oka awa bono dai nawadahi, hadiya, one okayafa, one dai kayafa naboneni.’ Ofa hidi ati ne,
MAT.21.33	‘Hehe, sibarini.’ Mai ati nani.
MAT.21.33	Fara yama yaki‑ya ofa hidi tokawahemarine.
MAT.21.34	Ofa hadiya, ofa hidi‑ya mai na‑narifa mai‑ya yoseme,
MAT.21.34	‘Owa tabaro one‑ya dai tokomahi. Ofa one‑ya dai‑ya mai daaniya, ofa dai kakamiyahi.’ Hidi ati nene.
MAT.21.35	Hidi‑ka ofa‑ya hika yo‑yose mai haana, ofa‑ya mai na‑nawada ofa‑ya mai daara, hidi‑ka yo‑yose owa‑ya mai bisi, owa mai hinaboha, owa yati‑ya mai hikinari hinane.
MAT.21.36	Hidi yawe, hika yo‑yose mai one dama mai‑ya yosemakitasane, ofa‑ya kayafebonaha. Ofa‑ya mai daara, hika yo‑yose mai mai bisihinamakitasineni.
MAT.21.37	Makobote bidi‑ya yosemakitase,
MAT.21.37	‘Oka dao ati‑ya mai nofabisaboneni.’ Hidi ati nene.
MAT.21.38	‘Bidi ai nanahabaho. Ai nanahabeya, badi abamakiya, mai‑ka yama nafi ai kayafaboneni.’ Mai ati na,
MAT.21.39	bidi mai hinahabe, awa beheri‑kaya abo mai korohiwitine.
MAT.21.40	Ofa hidi kameya, hini yamata‑nima nabati?” Yeso ati nemarine.
MAT.21.41	Yeso ati‑ya mai mita, mai ati yanana,
MAT.21.41	“Hidi kameya, mai nafi‑ya nanahabebonane. Mai one mai‑ya yosemakiya, hika awa mai hinawada, ofa one‑ya mai daanaboneni.” Mai ati nemarine.
MAT.21.42	“Fara amani. Deoso‑ka yama hani ati dai mitahi,
MAT.21.42	‘Yobe‑ya mai wa‑wama awa mai werehiwite, yobe tati mese ewene tohawahene.’ Deoso‑ka yama hani ati nineni.
MAT.21.42	Deoso ene ai awemari, ai ya‑yainineni.” Yeso ati nemarine.
MAT.21.43	“Owati dai mitahi. Deoso dai‑ya haanemarine, hika yama dai nawadabonehe. Hibayata bara mai‑ya haanebonane, hika yama mai hinawadabisabonehe. Deoso ati‑nima mai nawahaboneni. Deoso‑ka yama dai nawadami awiraboneni.
MAT.21.45	Deoso‑ka yama‑bone‑ya mai da‑daa mai‑ka hidi mai toha, fariseo mai toha na, Yeso ati‑ya mai mita, mai yawa,
MAT.21.45	“Oda tamine‑ya Yeso hiyarane.” Mai atibodi ati namaroni.
MAT.21.46	Yeso‑ya mai watabone mai atibodi ati na, mai hiwati awiremarine. Mai dama mai sawe mai ihi yama yofina, Yeso Deoso ati‑ya mi‑mita amane, mai dama mai ati teni.
MAT.22.1	Yeso mai‑ya kanawatobona mai‑ya hiyare,
MAT.22.2	“Neme‑ke ai nafi‑ka hidi kitabote tohawahebona tamine dai watohi. Ai one mai‑ka hidi webote bidi fanebona, mai dami‑ya haanane, mai tafabonehe.
MAT.22.3	Hika yo‑yose mai‑ya yose,
MAT.22.3	‘Mai oni tiawahi. Mai dai haanahi, marina‑ya mai kamabonehe.’ Hidi webote ati ne,
MAT.22.3	mai‑ya mai haana, mai ati a‑arira, mai kamaki awirani.
MAT.22.4	Hika yo‑yose mai one‑ya yosemaki,
MAT.22.4	‘Mai dai haatonamatasahi. Oka bani mai wataka mai onahaba, ai tefe‑bone hawa tohini, mai kama kanibote niyahi.’ Hidi webote ati nane.
MAT.22.5	Mai mai haahina yama tokomaki‑ya mai nofara, fadara‑ya mai one toka, yama‑ya da‑daa‑kaya mai one toka na, hidi webote bidi marine‑ya mai ati toki nofarani.
MAT.22.6	Mai mai haahina, mai one hama, hidi webote‑ka yo‑yose mai one‑ya mai bisi, mai one‑ya mai nanahaba, mai nineni.
MAT.22.7	Mai tamine‑ya hidi webote mite, yawawahe, sodado mai‑ya yose, mai‑ya mai nanahaba, mai tabori‑ya mai sarikanamakeni.
MAT.22.8	Hika yo‑yose mai one‑ya yosemakitase,
MAT.22.8	‘Hibati‑ya mai haa·ona mai ati kasirani.
MAT.22.9	Bara mai‑ya dai haanahi, mai nafi. Tabora nafi‑ya dai tokiya, mai dai haanahi.’ Hidi webote ati nane.
MAT.22.10	Mai toka, mai nafi‑ya mai haana, mai ati kasira mai‑ya mai haa, mai ati amosa mai‑ya mai haa na, hidi webote tabaro kibawahane.
MAT.22.11	Mai‑ka hidi webote mai‑ya kiine, maki ohari bora amosara‑ya sakone‑ya awane.
MAT.22.12	maki ati yanarene.
MAT.22.13	Hidi webote hika yo‑yose mai‑ya yose,
MAT.22.13	‘Yehe, teme ne, dai sokikaseya, dai korotowitiho, yama soki‑kaya mai ohinabone, mai kome kitaboneni.’ Hidi webote ati nane.
MAT.22.14	Mai nafi‑ya Deoso haane, mai fa‑famaraba na mai‑ya Deoso kadikebonane.” Yeso ati nemarine.
MAT.22.15	Fariseo mai toka, mai ibi hiyara,
MAT.22.15	“Ai ati ene Yeso ati tosawariba awane.” Mai ati namaroni.
MAT.22.16	Mai‑ka mai da‑daba mai‑ya mai yose, i‑di Erodi‑ka mai one mai‑ya mai yose, Yeso‑ya mai hiyara,
MAT.22.16	“Ayo, keyehe hirititerani. Deoso ati tikamine amosatene. Webote mai‑ya tinayofinara, fara yokana tikaminateni.
MAT.22.17	Tiwati oda mitabone, ai‑ka yinero‑ya Sesa haaneya, yinero ai daanibaraniha?” Mai ati namaroni.
MAT.22.18	Mai atibodi ati amosara‑ya Yeso wato,
MAT.22.18	“Towe dai amani. Owa‑ya dai watabone dai ati amani.
MAT.22.19	Sesa‑ka yinero‑bona oaweba, dai namoho.” Ati ne,
MAT.22.19	barata wamani‑ya mai daanamamaroni.
MAT.22.20	“Yinero bako dai awahi. Ebeni‑ke korimari amanati, oni tohaneri?” Yeso ati ne,
MAT.22.21	“I‑di Sesa korimari, oni ne, yinero bako‑ya waane.” Mai ati namaroni.
MAT.22.21	“Sesa‑ka yama‑ya Sesa‑ya dai daatonama, Deoso‑ka yama‑ya Deoso‑ya dai daatonamahari, dai nahi.” Yeso ati nemarine.
MAT.22.22	Yeso ati‑ya mai mita,
MAT.22.22	“Ka! Yeso yama‑ya watone.” Mai atibodi ati na, mai yamatonamaroni.
MAT.22.23	Sadoseo mai one kamakemaroni, Yeso ati‑ya mai mitabonehe.
MAT.22.23	“Ai aba ai kitamaterani.” Sadoseo mai ati teni.
MAT.22.23	Mai kobona, Yeso‑ya mai hiyara,
MAT.22.24	“Yeso, tiwati oda mitaboneni. Hibati‑ya i‑di Mose ati‑mata timitahi,
MAT.22.24	‘Ayo abeya, fadi hasina, bidi, bide mai na, mai wadara, anidi fadi‑ya famawahayaho. Bidi toheya, anidi abemari oni‑ya bidi weyenayaho.’ Mose‑ka yama hani ati nineni.
MAT.22.25	Ai owa‑ka soho mai 6 kana, fane, kahiware, abe, fadi‑ya sohori famawahemarine.
MAT.22.26	Sohori kahiware, abamakitasemarine. Anidi fadi‑ya mai nafi kayafa, mai nafi abamaroni.
MAT.22.27	Mai nafi aba, mai‑ka yibote abamakemaroni.
MAT.22.28	Yeso, oda ati timitahi. Mai nafi‑ka yibote tohamaro, mai kitamiya, ebeni‑ke fadi tohawahibati?” Sadoseo mai ati namaroni.
MAT.22.29	Yeso mai‑ya hiyare,
MAT.22.29	“Deoso‑ka yama hani dai watorihi, Deoso ene dai watorihi, dai na, dai tosawarineni.
MAT.22.30	Mai aba Deoso ati ene mai kitamiya, neme‑ya mai winiya, mai fanamateraboneni. Deoso‑ka yo‑yose mai‑nima mai naboneni.
MAT.22.31	‘Ai aba, ai kitamateraboneni.’ Dai ati na,
MAT.22.31	Deoso‑ka yama hani ati dai mitahi.
MAT.22.32	‘I‑di Abaraho, i‑di Isaki, i‑di Yako mai na, mai‑ka Deoso ama·oni.’ Deoso ati nematamonane.
MAT.22.32	Hibati‑ya mai abametemoneni. Mai wadamara mai‑ka Deoso tohaterene. Mai hasinibisa mai‑ka Deoso amane.” Yeso ati nemarine.
MAT.22.33	Mai dama Yeso ati‑ya mai mita,
MAT.22.33	“Ka! Yeso yama‑ya watone.” Mai atibodi ati namaroni.
MAT.22.34	Yeso ati ene sadoseo mai ati fawana, mai tamine‑ya fariseo mai mita, mai yorotokanamaroni.
MAT.22.35	Mai‑ka owa Mose‑ka yama hani ati‑ya ka‑kanawato sawi,
MAT.22.35	“Owati ihi Yeso ati tosawaribonane.” Atibodi ati nemarine.
MAT.22.35	Yeso‑ya haane,
MAT.22.36	“Naki, yama hani ati kote amosabote tikaminahi.” Fariseo owa ati nemarine.
MAT.22.37	“‘Ai‑ka hidi webote i‑di Deoso dai nofi nafiyahi. Yama one dai nofi nafiriyahi. Deoso‑ta dai nokotonibisahi.’ Yama hani ati na,
MAT.22.38	ati amosabote amani.
MAT.22.39	‘Hini tiwa‑ya tinofi‑nima dai yakari‑ya mai sawe mai tinofiyahi.’ Yama hani ati na, ati amosabotehari amani.
MAT.22.40	Ati amosabote fama, ati‑ya mai tokadabiya, Mose‑ka yama hani ati nafi‑ya mai tokadaba, Deoso ati‑ya mai mi‑mita‑mete mai‑ka yama hani ati nafi‑ya mai tokadabahari, mai teni.” Yeso ati nemarine.
MAT.22.41	Fariseo mai yorotokana, mai‑ya Yeso hiyare,
MAT.22.42	“Dafi‑ka nodi amane.” Mai ati namaroni.
MAT.22.43+MAT.22.44	“Deoso‑ka Ka‑kadika tamine‑ya i‑di Dafi kanahano, ati dai mitahi.
MAT.22.43+MAT.22.44	‘Oka hidi webote‑ya Deoso hiyare,
MAT.22.43+MAT.22.44	—Owa mano kanika‑ya tiwitarihi. Owati ihi tiwa‑ya mai ka‑kako mai‑ka hidi tihawahaboneni.—’
MAT.22.43+MAT.22.44	Deoso‑ka Ka‑kadika tamine‑ya Dafi atibodi‑ya Deoso‑ka Doni kamine, yama hani‑ya Dafi kanahanomatamonane.” Yeso ati nemarine.
MAT.22.45	Yeso ati yananamatase,
MAT.22.45	“Deoso‑ka Ka‑kadika i‑di Dafi‑ka hidi webote tohemona i‑di Dafi ati nematamonane. Fare Dafi‑ka nodi tohe, i‑di Dafi‑ka hidi webote tohahari ne.” Yeso ati nemarine.
MAT.22.46	Yeso ati‑ya mai mita, mai ati yanani awira, Yeso‑ya mai nafi nayofina, mai ati fawanamaroni.
MAT.23.1	Mai dama mai toha, Yeso‑ya oda da‑daba oda toha na, oda‑ya hiyare,
MAT.23.2	“Fariseo mai toha, Mose‑ka yama hani ati‑ya mai ka‑kamina mai toha na, Mose‑nima mai na, dai‑ka hidi mai amani.
MAT.23.3	Mai ati dai tokadabiyahi. Mai ati‑ta dai tokadababisa, mai ihi‑nima dai ene riyahi. Hini mai ati‑nima mai ihi ni awirani.
MAT.23.4	Yamasi kiba kanaha‑ya mai yaditona, mai one weyehinabonehe. Hini mai aboni yama‑ya mai weyeterani. Fara‑nima mai ati dami‑ya mai one tokadababone mai ati na, hini mai ati‑ya mai tokadabi awirani.
MAT.23.5	‘Oda ene‑ya mai awa, oda‑ka bora‑ya mai awa niya, oda‑ya mai nofaboneni.’ Mai atibodi ati teni.
MAT.23.6	Dai yorotokana, dai tafabone‑ya mai sawe, kadera amosabisa‑ya mai nahore, Deoso‑ya mai hi‑hiyara‑ke yobe‑ya mai sawe, kadera amosa‑ya mai nahoriteni, mai dai kahiyarabonehe.
MAT.23.7	Oda‑ya ka‑kanawato webote amatini dai ati na, dai ati ene mai ya‑yaiteni. Dai‑ya mai nokotoniteni, mai dai kahiyarabonehe.
MAT.23.8	Dai‑ya mai haana, ‘ka‑kanawato webote’ mai ati niya,
MAT.23.8	‘Haa‑nima dai ati riyahi.’ Dai ati nahi.
MAT.23.8	Fara hinama dai amani. Dai‑ya ka‑kanawato webote yokana oharine. Dai ibi haaniya, ‘ayo’, ‘soho’ dai ati nibisahi.
MAT.23.9	Ai owa dai hiyariya,
MAT.23.9	‘Abi amosabote amatini.’ Dai ati riyahi.
MAT.23.9	Ai‑ka Abi amosabote yokana neme‑ya winane.
MAT.23.10	‘Oka hidi amatini.’ Dai ati riyahi,
MAT.23.10	dai‑ka hidi yokana ohari, i‑di Deoso‑ka Ka‑kadika amane.
MAT.23.11	Dai‑ka hidi webote haa‑nima naho, mai nafi‑ya kasomaho.
MAT.23.12	Hini mai‑ya mai kahiyara Deoso ene mai mai hinofaraboneni. Ai‑ya ai nokotonira, Deoso ai‑ya kahiyarabisebonane.
MAT.23.13	Ka! Mose‑ka yama hani ati‑ya dai ka‑kamina dai toha, fariseo dai toha na, dai ati kasiroteni. Dai ene manakone wadani. Neme‑ke ai nafi‑ka hidi kitabote tohawahebona‑ya dai sawirabone, mai one sawebone mai ati na mai‑ya dai ati barinineni.
MAT.23.14	Ka! Mose‑ka yama hani ati‑ya dai ka‑kamina dai toha, fariseo dai toha na, dai ati kasiroteni. Dai ene manakone wadani. Fana maki abe mai‑ka yobe‑ya dai kayafateni. Deoso‑ya dai hiyari yaboteni, dai‑ya mai awabonehe. Deoso dai‑ya weeni kitabisebonane.
MAT.23.15	Ka! Mose‑ka yama hani ati‑ya dai ka‑kamina dai toha, fariseo dai toha na, dai ati kasiroteni. Dai ene manakone wadani. Tabora dami‑ya dai toka, hawi‑ya dai toka, faha kowani‑kaya dai toka, dai teni, dai‑nima mai one nawahabonehe. Satanasi ati dai nofa, dai ati ene Satanasi ati‑ya mai nofi ba‑basi neni.
MAT.23.16	Ka! Yama‑ya dai watora mai dai kanawatoteni. Dai ene manakone wadani. Deoso‑ka yobe oni‑ya mai hirina,
MAT.23.16	‘Mai‑ka keyehe hini tohiya.’ Dai ati teni.
MAT.23.16	Deoso‑ka yobe‑ka oro oni‑ya mai hirina,
MAT.23.16	‘Dai ati‑nima dai nahi.’ Dai ati teni.
MAT.23.17	Yama‑ya dai watoterani. Deoso‑ka yobe amosi ba‑basi, Deoso‑ka yobe‑ka oro amosi bi‑bidi teni. Deoso hini hika yobe‑ya kayawe, oro‑ya Deoso kayawi awirane.
MAT.23.18	Deoso‑ka bani ai da‑daa‑ka mesa oni‑ya mai hirina,
MAT.23.18	‘Mai‑ka keyehe hini tohiya.’ Dai ati teni.
MAT.23.18	Deoso‑ka bani‑bona mesa‑ya sookari, bani oni‑ya mai hirina,
MAT.23.18	‘Dai ati‑nima dai nahi.’ Dai ati teni.
MAT.23.19	Yama dai watoterani. Deoso‑ka mesa‑ya yama sookare‑ya Deoso kayawatene, mesa ihi. Bani‑ya Deoso kayawatere, hini hika mesa‑ya bani sookari‑ya kayawatene. Mesa amosi ba‑basi nibisa, mesa‑ya sookari amosi bi‑bidi nane.
MAT.23.20	Deoso‑ka mesa oni‑ya mai hiri, Deoso‑ka bani oni‑ya mai hirina mai‑nima mai teni.
MAT.23.21	Deoso‑ka yobe oni‑ya mai hiri, Deoso oni‑ya mai hirina mai‑nima mai teni.
MAT.23.22	Deoso tabaro oni‑ya mai hiri, hidi‑ka kadera oni‑ya mai hiri, Deoso oni‑ya mai hiri na mai‑nima mai teni.
MAT.23.23	Ka! Mose‑ka yama hani ati‑ya dai ka‑kamina dai toha, fariseo dai toha na, dai ati kasiroteni. Dai ene manakone wadani. Dai‑ka yamata ke‑ketehe kote‑ya Deoso‑ya dai daateni. Deoso ati owa dai tokadabara,
MAT.23.23	‘Mai ihi‑nima mai manakone daatinahi. Mai kitara mai tikasomahi. Tiwati‑nima tinahi.’ Deoso ati nematane.
MAT.23.23	Ati amosabote amane. Ati dai tokadabaterene. Deoso ati amosabote dai tokadabe, makobote Deoso‑ka yama‑bone dai daaniya, dai sibarineni.
MAT.23.24	Yama dai watoterani. Yama hani ati i‑isi na dai nokotoni kita, tamine yokana‑ya dai mitaterani.
MAT.23.25	Ka! Mose‑ka yama hani ati‑ya dai ka‑kamina dai toha, fariseo dai toha na, dai ati kasiroteni. Dai ene manakone wadani. Keneko mese dai sorona, keneko doro dai awara‑nima dai ene na, mai noki‑ya dai ene amosabisa, dai atibodi towe tohabisineni. Yama‑ya mai bo‑boti mai toha, hini mai‑ya mai no‑nokotoni mai toha na, mai atibodi ati‑nima dai atibodi ati neni.
MAT.23.26	Fariseo dai toha, yama‑ya dai watora, keneko doro dai namosi baha, keneko mese dai namosahi. Ai atibodi amosi baha, ai ene amosahariteni.
MAT.23.27	Ka! Mose‑ka yama hani ati‑ya dai ka‑kamina dai toha, fariseo dai toha na, dai ati kasiroteni. Dai ene manakone wadani. Ai temene mese‑ya mai tihitakana‑nima dai neni. Ai temene mese amosa, bodi‑kaya ai tone tohabisineni.
MAT.23.28	Dai‑ya mai awa, dai atibodi amosamone mai ati na awineni. Dai atibodi towe hinama toha, mai ati‑nima dai atibodi terani.
MAT.23.29	Ka! Mose‑ka yama hani ati‑ya dai ka‑kamina dai toha, fariseo dai toha na, dai ati kasironeni. Dai ene manakone wadani. Deoso ati‑ya mai mi‑mita‑mete mai tame yoberi‑ya dai wa‑wama, Deoso ati‑ya mai tokadabamaro mai tame‑ya yama amosa dai nawadateni.
MAT.23.30	‘Hibati‑ya oda sawemete‑mani, oda‑ka idi ene‑nima oda ene ra nemeteni. Hibati‑ya oda sawemete‑mani, Deoso ati‑ya mai mi‑mita‑mete mai oda nanahabara nemeteni.’ Dai ati na, fara haa‑nima dai ati niya,
MAT.23.31	‘Deoso ati‑ya mai mi‑mita‑mete mai‑ya oda‑ka idi nanahabematane.’ Dai ati nineni.
MAT.23.32	Fara dai‑ka idi ene‑nima dai ene naboneni.
MAT.23.33	Maka ihi‑nima dai ene na, maka yokana‑nima dai na, dai ene Deoso dai‑ya sarikanebonane.
MAT.23.34	Deoso ati‑ya mai mi‑mita mai toha, yama‑ya mai wa‑wato mai toha, Mose‑ka yama hani ati‑ya mai ka‑kamina mai toha na, mai oyoseboneni. Oka yo‑yose mai one dai nanahaba, mai one awa‑ya dai nawaana naboneni. Deoso‑ya mai hi‑hiyara‑ke yobe‑ya oka mai one dai kosi, mai one dai kananihi naboneni.
MAT.23.35	Dai‑ka idi mai ihi‑nima dai ene na, mai ihi nafi yorotokawama‑nima dai ene manakone naboneni. Oka mai ihi amosa mai‑ya dai‑ka idi mai nanahabameteni. Abeo‑ya nanahabi bahe, mai dami‑ya mai nanahabamaki, Barakiya bidi i‑di Sakariya‑ya Deoso‑ka yobe‑ya dai‑ka idi mai nanahaba nameteni.
MAT.23.36	Owati amosa dai mitahi. Dai‑ka idi mai ihi yorotokana manakone‑nima dai ene manakone naboneni.
MAT.23.37	Yerosare, tika mai ihi ohi·oneni. Tiwa‑kaya mai wi‑wina Deoso ati‑ya mai mi‑mita mai‑ya mai nanahabateni. Tika mai okasomabone ona, owati‑ya mai nofarani. Arakawa afe bodi‑ya bidi mai mookana, madi mai hikayawateni. Fara‑nima tika mai okayawabone ona, owa‑ya mai nofarani.
MAT.23.38	Tika mai fawaniya, tika yobe honita tohawamebonane.
MAT.23.39	Owati timitahi. Owa‑ya tika mai hiyara, eya mai ati naboneni.
MAT.23.39	‘Deoso tiwa‑ya yose, tiwa‑ya kasomayaho, oda ati nineni.’ Mai ati nabone,
MAT.23.39	mai ati ni awisari‑ya osawimatasaraboneni.” Yeso ati nemarine.
MAT.24.1	Deoso‑ka yobe‑ya oda naha, Yeso yanane, Yeso‑ya oda da‑daba oda ati yanana,
MAT.24.1	“Deoso‑ka yobe amosabote tiawaho.” Oda ati namaroni.
MAT.24.2	“Owati amosa dai mitahi. Hibayata yobe amose‑ya dai awineni. Yama one‑ya yobe wadamarebona, yati fama demenarimaraboneni.” Yeso ati nemarine.
MAT.24.3	Orifera adami‑ya oda kobona, oda nahokosa, Yeso‑ya oda daba, Yeso‑ya oda hiyara,
MAT.24.3	“Eme ai amoni niya, yobe ababonati? Tikamatasabone tina, yama faina‑bone kobonabone tina, yama koboni yanatoniya, hini yamata oda awibati, yama oda watowahi‑bone‑karo?” Oda ati namaroni.
MAT.24.4	Yeso oda‑ya hiyare,
MAT.24.4	“Dai noko wadahi. Dai‑ya mai keyeheriyahi.
MAT.24.5	‘Deoso‑ka Ka‑kadika ama·oni.’ Mai dama mai ati naboneni.
MAT.24.5	Mai‑ka keyehe‑ya mai dama mai nofawahaboneni.
MAT.24.7	Owati dai mitamatasahi. Wami one‑kaya mai wi‑wina mai‑ka sodado ahini‑kaya mai kakeboneni, mai dami‑ya mai nanahababonehe. Ahini‑kaya mai wi‑wina mai‑ka sodado maa kowani‑kaya mai toka naboneni, mai‑ya mai nanahababonehe. Mai dami tafe tosiyabone, fimi ihi mai aba naboneni. Wami wawawakana naboneni. Haa‑nima yama na dai awiya, yama faina‑bone koboni yanatoneni.
MAT.24.8	Fana dori wadabone, dori kome yanani kita, dori wada kanibote na‑nima yama na tiwiya, yama faina‑bone yana kanibote naboneni.
MAT.24.9	Oka dai toha dai‑ya mai bisina, dai one‑ya mai nanahababoneni. Mai dama owa‑ya mai nofarabone, oka dai toha dai‑ya mai kakaboneni.
MAT.24.10	Owati‑ya mai tokadabamaro, owati‑ya mai nofami awiraboneni, mai damaro. Mai‑ka owa mai kaka, mai‑ka owa mai daanaboneni, mai hinahabebonaha.
MAT.24.11	‘Deoso ati‑ya mi‑mita ama·oni.’ Mai one ati naboneni, keyehe‑ya mai hirinaro.
MAT.24.11	Mai ati‑ya mai dami nofaboneni.
MAT.24.12	Mai dama mai ati kasira, mai ihi owa‑ya dai one nofamaraboneni.
MAT.24.13	Owa oni dai saatonakosi awiriya, dai sibaraboneni.
MAT.24.15	(Yama towe waa, dai awiya, dai atibodi yama‑ya kadikahi, dai watowahabonehe.)
MAT.24.16	Deoso‑ka yobe doro‑ya yama towe wai, dai awiya, dai kananiyahi. Yodeya‑ya dai wi‑wina adami webote‑kaya dai tokiyahi.
MAT.24.17	Yama siri‑kaya dai naha, dai yehe honene yobe doro‑ya towadakosa, dai tonakamariyahi. Hiniya dai kananahi.
MAT.24.18	Fadara‑ya yama dai anina, dai‑ka bora one yobe‑ya toha, yobe‑ya dai tokomariyahi. Hiniya dai kananahi.
MAT.24.19	Ka! Mai fanawi naba toha, mai‑ka madehe i‑isi na toha na, mai kananiya yama ati kasiraboneni.
MAT.24.20	Deoso dai hiyarahi. Yama towe yananabone, yama siri kiti awirihi, sabado awirihi ni‑ya yama towe yanana, yama amosabisaboneni.
MAT.24.21	Yama towe koboniya, dai‑ya mai kako nafeboneni. Dai‑ya mai bisi, dai‑ya mai nanahaba naboneni. Adaho nowati‑ya haa‑nima yama ni awisarani, yama nabone kitabisaboneni. Deoso‑ka dai toha dai‑ya mai kako bi‑bidi namaro, dai‑ya mai kako kiti nafibisaboneni. Haa‑nima yamana, kobonamatasateraboneni.
MAT.24.22	Haa‑nima yama niya, yama nahoraboneni. Deoso yama‑ya maakare‑mana, dai nafi aba neni. Yama towe‑ya Deoso maakanebonane, hika mai one hasinabonehe.
MAT.24.23	Dai‑ya mai keyehebone,
MAT.24.23	‘Deoso‑ka Ka‑kadika kobone. Ahiyata sawine.’ Mai one ati nihi,
MAT.24.23	‘Deoso‑ka Ka‑kadika tabora one‑ya sawine.’ Mai one ati nihi naboneni.”
MAT.24.23	Haa‑nima mai ati na, mai ati dai nofariyahi.
MAT.24.24	‘Deoso‑ka Ka‑kadika ama·oni.’ Mai one ati naboneni, keyehe‑ya mai hirinaro.
MAT.24.24	‘Deoso ati‑ya mi‑mita ama·oni.’ Mai one ati nihi naboneni.
MAT.24.24	Mai ihi kiti nafeboneni, Deoso‑ka dai toha, mai‑ka keyehe‑ya dai nofabonehe.
MAT.24.25	Yama tamine okamina, fara koboniya, yama‑ya dai watowahaboneni.
MAT.24.26	‘Deoso‑ka Ka‑kadika kabani‑ya waine.’ Mai ati niya,
MAT.24.26	mai ati dai nofariyahi. Dai tokariyahi.
MAT.24.26	‘Deoso‑ka Ka‑kadika yobe doro‑ya sawine.’ Mai ati niya, mai ati dai nofariyahi.
MAT.24.27	Bahi yebekane ai nafi awateni. Bahi yebekane‑nima dai‑ka Ayo neme‑ke kakine, dai nafi awaboneni.
MAT.24.28	Bani bate home‑ya boko mai toka, bani bate dai watoteni. Fara‑nima dai‑ka Ayo neme‑ke kamataseya, dai nafi watowahaboneni.
MAT.24.29	Dai‑ya mai bisina mai amoni tosiyoya, mahi wehene fawa, abariko wehene fawa, amowa mai dama bofe‑ya mai fororo, neme‑kaya yama nafi wawawakana naboneni.
MAT.24.30	Haa‑nima yamana yananiya, neme‑ya dai‑ka Ayo neme‑ke fodomakibona, mai nafi ohinawahaboneni. Dai‑ka Ayo neme‑ke‑ya mai awabone, neme sabi‑ya kisameya, wehene nafibonane. Ene kitebonane.
MAT.24.31	Deoso‑ka yo‑yose mai one‑ya yosebonane, hika mai‑ya mai yababonehe. Ho‑hori ati yananiya, wami nafi‑kaya mai wi‑wina Deoso‑ka mai toha mai‑ya mai yorotokanaboneni.
MAT.24.33	Owati‑nima yama niya, dai‑ka Ayo neme‑ke koboni yanatone, kobo kanibote nebonane.
MAT.24.34	Owati amosa dai mitahi. Owati‑nima yama yanana‑ya mai awiya, mai one hasinasa niya, dai‑ka Ayo neme‑ke kobonebonane.
MAT.24.35	Owati‑nima yama naboneni. Neme, bofe na, ababisabone, owati‑ta abateraboneni.” Yeso ati nemarine.
MAT.24.36	“Dai‑ka Ayo neme‑ke amoni, hika ora ne dai watorihi, Deoso‑ka yo‑yose neme‑ya mai sawe, mai hiwatorihi, Deoso Bidi hini amoni‑ya watorihi nane. Okobi ohari hiwatobisineni.
MAT.24.37	Dai‑ka Ayo neme‑ke kamataseya, Nowe sawimata‑ka yama‑nima yama na yananamatasaboneni.
MAT.24.38	Faha kimisi awisari‑ya Nowe ati‑ya mai tokadabara, hiniya mai tafa, kawi‑ya mai fawa, mai fana mai na, mai ihi towe tohanasa niya, kanawa dori‑ya Nowe tokiyomematamonane.
MAT.24.39	Yama‑ya mai wato awisari‑ya faha kakiwaha, mai abawahametemoneni. Fara‑nima, yama‑ya mai wato awisari‑ya dai‑ka Ayo neme‑ke kobonamatasebonane.
MAT.24.40	Awa‑ya mai fama mai anina, okomiya, ohari owakame, owa‑ta towakosebonane.
MAT.24.41	Kimi‑ya mai fanawi fama tooniya, okomiya, ohare owakama, ohare towitakosa naboneni.
MAT.24.42	Dai noko wadahi. Dai‑ka hidi amoni dai watorani.
MAT.24.43	Ai‑ka yama‑ya botibona‑ka ora tamine‑ya ai mita, ai noko wadaboneni, ai‑ka yama‑ya botirebonaha.
MAT.24.44	Dai noko wadahi. Dai‑ka Ayo neme‑ke kobonebona, dai one nimahinamareya, kobonebonane.
MAT.24.45	Owati dai mitahi. Hidi‑ka yo‑yose mai dama, hika yo‑yose ohari yama‑ya watone, hidi ati‑ya tokadabi amose, hidi ati ene mai one‑ka hidi tohawahebonane, mai‑ya natafebonaha.
MAT.24.46	Hidi koboneya, hidi ati‑nima ene ne, ya‑yainebonane.
MAT.24.47	Owati amosa dai mitahi. Yama dama‑ya hidi daanebonane, hinawadabonehe.
MAT.24.48	Hidi‑ka yo‑yose towe toheya, hidi‑ya nimani nafi,
MAT.24.48	‘Oka hidi kama kanibote re, kama kanibote ni awirebonane.’ Hika yo‑yose atibodi ati ne,
MAT.24.49	mai one‑ya bisi, kawi‑ya mai fawa mai‑ya daba neya,
MAT.24.50	hidi kama kanibote nebonane. Hika mahi, hika ora ne‑ya hika yo‑yose wato awirebonane.
MAT.24.51	Hidi kobonameya, hika yo‑yose towe‑ya bisini kitebonane. Deoso ati‑ya mai tokadabara mai sawi‑kaya hinawaibonane. Mai ohi, mai kome kita naboneni.” Yeso ati nemarine.
MAT.25.1	“Neme‑ke ai nafi‑ka hidi kitabote tohawahebona tamine ohiyaramatasaboneni. Atona mai 10 kana nabarina‑ya mai akineni, mai‑ka naki fanabone maki‑ya mai nimanabonehe.
MAT.25.2	Atona mai 5 kana yama‑ya mai wato, atona mai one 5 kana yama‑ya mai watorani.
MAT.25.3	Yama‑ya mai watora nabarina‑ya mai aka, nabarina fahi one‑ya mai damakarani.
MAT.25.4	Yama‑ya mai watobisa nabarina fahi one‑ya mai damakaneni.
MAT.25.5	Maki mai nimahine, kama kanibote re, nokobisa ihi mai amoneni.
MAT.25.6	Yama soki bai‑ya ati yanane,
MAT.25.6	‘Maki fanebona kaki, dai awaho.’ Ati nene.
MAT.25.7	Mai nafi dodafe, mai‑ka nabarina bafiri‑ya mai sobanimisa,
MAT.25.8	yama‑ya mai wa‑wato nabarina fahi‑ya mai soroneni. Yama‑ya mai watora mai‑ka nabarina fahi wadara, mai one‑ka nabarina fahi kote‑ya mai haana,
MAT.25.8	‘Oda‑ka nabarina fahi‑ba dai daanahi. Oda‑ka nabarina owi yanatoneni.’ Mai ati nani.
MAT.25.9	‘Nabarina fahi oda daani awiraboneni. Oda‑ka nabarina fahi tosiyoriyahi. Nabarina fahi‑ya mai da‑daa mai‑ya dai tokahi. Nabarina fahi dai kanikiyahi.’ Yama‑ya mai wa‑wato mai ati nani.
MAT.25.10	Nabarina fahi‑ya mai kanikabone mai toka, mai nowati‑ya maki kobone, mai hawa toha‑ta yobe‑ya mai tokiyoma, nokobi‑ya barikawame, mai tafineni.
MAT.25.11	Makobote nabarina fahi‑ya mai kanika mai kamake,
MAT.25.11	‘Anihi, anihi, nokobi seetikanahi.’ Mai ati neni.
MAT.25.12	‘Owati amosa dai mitahi. Dai owato awirini.’ Maki ati nebonane.
MAT.25.13	Dai noko wadahi. Dai‑ka Ayo neme‑ke kobonebona, hika amoni, ora ne dai wato awirane.” Yeso ati nemarine.
MAT.25.14	Yeso oda‑ya kanawatobona, oda‑ya hiyare,
MAT.25.14	“Neme‑ke ai nafi‑ka hidi kitabote tohawahebona tamine dai mitamatasahi. Ai owa ati ene hika yo‑yose mai yorotokana, mai‑ya hiyare,
MAT.25.14	‘Okabone, oka yama dai nawadahi.’ Maki ati nane.
MAT.25.15	Hika yo‑yose owa yama‑ya wato nafi‑ya yinero webote 5 kane‑ya daanane. Hika yo‑yose owa‑ka yinero webote fame‑ya daanane. Hika yo‑yose owa yama‑ya wato nafire, yinero webote ohari‑ya daane,
MAT.25.15	‘Oka yinero dai nawadahi, yinero dodamebonaha.’ Yinero hidi ati ne, tokawahane.
MAT.25.16	Yinero webote 5 kane‑ya kayafe yama‑ya kanike, yama‑ya daanamaki, haa‑nima ne hika yinero webote 5 kanamaki‑ya kayafane.
MAT.25.17	Yinero webote fame‑ya kayafe yama‑ya kanike, yama‑ya daanamaki, haa‑nima ne hika yinero webote famamaki‑ya kayafane.
MAT.25.18	Yinero webote ohari‑ya kayafe toke, hodi‑ya wiine, hidi‑ka yinero‑ya kemone.
MAT.25.19	Amoni dame‑ya mai‑ka hidi kamatasane, hika yinero tamine‑ya mitebonaha.
MAT.25.20	Hibati‑ya yinero webote 5 kane‑ya kayafe kame, yinero webote 10 kane‑ya damane,
MAT.25.20	‘Ayo, tika yinero 5 kane daatinemari, yinero webote 10 kane tohawahane.’ Ati nane.
MAT.25.21	‘Tiwa ene amosa, owati‑nima tiwa ene na, hibati‑ya tika yama bide daa·onamaro, owati‑nima tina, tika yama dama‑ba daa·onaboneni. Ya‑yai·ona, ya‑yaitinaharihi.’ Yinero hidi ati nane.
MAT.25.22	Hibati‑ya yinero webote fame‑ya kayafe kame,
MAT.25.22	‘Ayo, oka yinero webote fame‑bona daatinamaro, yinero webote 4 kane tohawahane.’ Ati nane.
MAT.25.23	‘Tiwa ene amosa, owati‑nima tiwa ene na, hibati‑ya tika yama bide daa·onamaro, owati‑nima tina, tika yama dama‑ba daa·onaboneni. Ya‑yai·ona, ya‑yaitinaharihi.’ Yinero hidi ati nane.
MAT.25.24	Hibati‑ya yinero webote ohari‑ya kayafe kame,
MAT.25.24	‘Ayo, tiwa ene amosi awira, awa‑ya anitira, yamata marafakaniya, yamata tikayafateni.
MAT.25.25	Tika yinero ani·one, dodameya, yinero nafi tikayafaba awineni, owatibodi ati na, tika yinero okahemamaro, wami hodi‑ya. Hibayata wii·oni. Hibaha, tikayahamatasahi.’ Ati nane.
MAT.25.26	‘Towe amatini, refo tiharo. Oka yo‑yose‑ka yinero okayafamone tina,
MAT.25.27	bahako‑ya oka yinero daatina‑mani, okomiya, mai‑ka yinero kote okayafabisa neni.’ Yinero hidi ati nane.
MAT.25.28	‘Yinero webote ohari dai kayafe, yinero webote 10 kani‑ya kihe‑ya dai daanahi.
MAT.25.29	Hika yama toha, hika yama one daa·ona, yama nafi tohaboneni. Hika yama awira, oka yama‑ya damanamaterebonane.
MAT.25.30	Yama‑ya anire dai korotowitiho, yama soki nafe‑kaya mai ohinabone, mai kome kitaboneni.’ Hidi ati nane.” Yeso ati nemarine.
MAT.25.31	“Dai‑ka Ayo neme‑ke Deoso‑ka yo‑yose mai eyehe kamataseya, wehene nafi, hidi webote tohawahebonane.
MAT.25.32	Bofe‑ke dai toha dai‑ka Ayo neme‑ke noko‑ya dai nafi yorotokanaboneni. Dai atibodi‑ya kadikeya, dai ene‑nima dai ene na‑ya haanebonane.
MAT.25.33	Ati dai one hikadabemari hika kanika‑ya mai nahaboneni. Ati dai one hikadabaremari hika sayo‑kaya mai naho naboneni.
MAT.25.34	Hidi webote‑ka kanika‑ya mai naha mai‑ya hiyarebona,
MAT.25.34	‘Okobi dai‑ya nofi nafine, dai nafi‑ka hidi kitabote ohawaha, owa‑ya dai sawiwahaboneni. Hibati‑ya yama nafi‑ya wamani awisareya, dai‑ya okayawamaroni.
MAT.25.35	Hibati‑ya ofime, owa tefe‑bone‑ya dai daa, owa bako hoka, oka faha‑bone‑ya dai daana, owa‑ya dai watora, dai‑ka yobe‑ya owa‑ya dai amonihi,
MAT.25.36	oka bora wadara, oka bora‑bone‑ya dai daa, kiya·ona, owa‑ya dai yobikana, kadeya‑ya ofoya, owa‑ya dai yobikana namaroni.’ Ati nebonane.
MAT.25.37	Deoso ati‑ya mai tokadabamaro mai ati yananaboneni.
MAT.25.37	‘Oda‑ka hidi amatini. Tifime, tiwa oda awara, tiwa tefe‑bone oda daani awirihi, tiwa bako hoka, tiwa oda awara, tika faha‑bone oda daani awirihi,
MAT.25.38	oda‑ka yobe‑ya amotirihi. Tika bora aba, tiwa oda awara, tika bora‑ba oda daarihi,
MAT.25.39	Tiwa kiyani tamine oda mitara, kadeya‑ya tifoya tiwa tamine oda mitara, tiwa oda yobikani awirihi namaroni.’ Mai ati naboneni.
MAT.25.40	Hidi webote mai‑ya hiyarebona,
MAT.25.40	‘Owati amosa dai mitahi. Oka mai one dai kasoma, owa‑ya dai kasomaharemaroni.’ Ati nebonane.
MAT.25.41	Sayo‑kaya mai naha mai‑ya hiyaramakine,
MAT.25.41	‘Towe dai amani. Owa‑ya dai sawirabone, yama hirini fawaterabone‑kaya dai tokabisahi. Yama hirini fawaterabone‑ya Deoso wamane, Diaboro hika yo‑yose mai eyehe‑ya sarikanebonaha.
MAT.25.42	Hibati‑ya ofime, owa tefe‑bone‑ya dai daarihi, owa bako hoka, oka faha‑bone‑ya dai daarihi,
MAT.25.43	dai tabaro‑ya oka, dai‑ka yobe‑ya owa‑ya dai nawinarihi, oka bora awira, oka bora‑bone‑ya dai daarihi, kiya·ona, kadeya‑ya ofoya ona, owa‑ya dai yobikarihi namaroni.’ Ati nebonane.
MAT.25.44	Sayo‑kaya mai naha mai ati yananabone,
MAT.25.44	‘Oda‑ka hidi amatini. Tifime tiwa oda awarihi, tiwa bako hoka, tiwa tamine oda mitarihi, tika bora awira tamine oda mitarihi, kiya tina, tiwa tamine oda mitarihi, kadeya‑ya tifoya, tiwa tamine oda mitarihi namaroni.’ Mai ati naboneni.
MAT.25.45	‘Owati amosa dai mitahi. Oka mai one dai kasomara, owa‑ya dai kasomahariramaroni.’ Ati nebonane.
MAT.25.46	Mai ihi amosara mai toka, mai kome fawateraboneni. Mai atibodi amosa mai abaterabone‑kaya mai tokaboneni.” Yeso ati nemarine.
MAT.26.1	Yama nabone tamine‑ya hiyari hawa tohe, Yeso‑ya oda da‑daba oda‑ya hiyaramatase,
MAT.26.2	“Ai amoni fami‑ya ka‑kariwa‑ya ai marinabone, dai‑ka Ayo neme‑ke‑ya mai daanaboneni, mai baahikanebonaha.” Ati nemarine.
MAT.26.3	Kaifo Deoso‑ka yama‑bone‑ya mai da‑daa mai‑ka hidi webote amane. Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai bi‑bidi na mai toha na, Kaifo‑ka yobe fowari barikane doro‑ya mai yorotokanamaroni.
MAT.26.4	Yeso‑ya mai kaka, mai awiri‑kaya Yeso‑ya mai wataboneni, Yeso‑ya mai nanahababonehe.
MAT.26.5	“Ai marinasa niya Yeso‑ya ai watiya, mai dama mai yawaba awineni. Ai marini hawa tohiya, Yeso ai wataboneni.” Mai ati namaroni.
MAT.26.6	Simaho hibati‑ya mese towe tohemari, kitamemarine. Betaniya‑kaya Simaho‑ka yobe‑ya mai tafiya,
MAT.26.7	yama mahi amosa‑ya fana damakana, kamakemaroni. Yama mahi amosa manakone nafe, yati amosa wamani‑ya wiye toha, Yeso tati‑ya sorohikanaremaroni.
MAT.26.8	Yama mahi amosa sorokari‑ya oda awa, oda yawa,
MAT.26.8	“Hini yamata‑bone yama mahi amosa‑ya Yeso tati‑ya fana sorokariti? Yama mahi amosa manakone fotateni.” Oda ati namaroni.
MAT.26.9	“Yama mahi amosa manakone fota, Yeso tati‑ya sorotikanarira‑mani, oda‑ya daatibisiya, mai one‑ya oda daaniya, manakone oda waratokaniya, yinero‑ya mai kihara mai‑ya yinero oda daaniya, yama sibabisara neni.” Oda ati namaroni.
MAT.26.10	Oda ati‑ya Yeso mite,
MAT.26.10	“Dai ati fawanahi. Fana ihi amosineni.
MAT.26.11	Yamata mai kihara dai‑ya mai sawiteni. Dai‑ya mai sawe, mai sawi fawateraboneni. Owa‑ta owa sawi yaboraboneni.
MAT.26.12	Ai abiya, ai abo‑ya yama mahi amosa‑ya dai sorokariteni. O·ababone, owa‑ya fana sorokari dai tohineni.
MAT.26.13	Owati amosa dai mitahi. Yama nafi‑kaya Deoso ati amosabote tamine‑ya mai hiyariya, fana ihi amosa tamine‑ya mai hiyarahareboneni.” Yeso ati nemarine.
MAT.26.14	Yeso‑ka oda 12 kana oda‑ka owa i‑di Yoda Isikari·oti amane. Deoso‑ka yama‑bone‑ya mai da‑daa mai‑ka hidi mai‑ya i‑di Yoda Isikari·oti tokematane.
MAT.26.15	“Yeso dai‑ya daa·onibone, hini yamata‑ya owa‑ya dai daanibati?” Yoda ati nematane.
MAT.26.15	Barata wamani 30 kane‑ya mai kadika, Yoda‑ya mai daahinematane.
MAT.26.16	Yoda toke,
MAT.26.16	“Mai dama mai awiri‑kaya Yeso daa·onaboneni.” Yoda atibodi ati nematane.
MAT.26.17	Ka‑kariwa‑ka semana‑ya baho femeto‑ya ketehera‑ya Yodeo mai kabateni. Ka‑kariwa‑ka mahi daidi‑ya Yeso‑ya oda da‑daba oda one ati yanana,
MAT.26.17	“Ebeni‑kaya ai marinibati? Ai tefe‑ba oda aninabonehe.” Mai ati namaroni.
MAT.26.18	Yeso ati yanane,
MAT.26.18	“Maki dai awiya, hika yobe‑ya dai tokiya,
MAT.26.18	‘Ai‑ya ka‑kanawato‑ka mahi kobonemona ati nene. Tika yobe‑ya ai‑ya ka‑kanawato oda eyehe tafebona, kaneiro bidi oda tabasinaboneni.’ Dai ati nahi.” Yeso ati nemarine.
MAT.26.19	Yeso ati‑nima mai na, ka‑kariwa‑ka yamata‑bone‑ya mai aninamaroni.
MAT.26.20	Mahi bidi‑ya oda 12 kana oda eyehe Yeso tafemarine.
MAT.26.21	Oda tafiya, Yeso ati yanane,
MAT.26.21	“Owati amosa dai mitahi. Owa‑ya dai‑ka owa daanebonane.” Yeso ati nemarine.
MAT.26.22	Yeso ati‑ya oda mita, oda atibodi a‑arira, oda ati yanana,
MAT.26.22	“Ayo, owa tohi awiraba awineni.” Oda nafi ati namaroni.
MAT.26.23	“Dai‑ka owa ohari owa‑ya daanebona, yama wiye ohare‑ya owa eyehe tafane.
MAT.26.24	Dai‑ka Ayo neme‑ke abebona yama hani ati na, fara yama hani ati‑nima abebonane. Owa‑ya kahabane‑ka ene towe manakone nafi bonane. Ka! Wadare‑mana, yama amosabisa neni.” Yeso ati nemarine.
MAT.26.25	Yoda Isikari·oti Yeso‑ya kahabanebona, ati yanane,
MAT.26.25	“Ai‑ka Ka‑kanawato webote amatini. Owa tamine tohi awiraba awineni.” Ati ne,
MAT.26.25	“Fara tiwa amani.” Yeso ati nemarine.
MAT.26.26	Mai tafa, baho‑ya Yeso damane, Deoso‑ya hiyare, baho‑ya bakanakose, Yeso‑ya oda da‑daba oda‑ya baho‑ya daane, ati yanane,
MAT.26.26	“Dai kabahi, owa abano tamine‑bone amani.” Yeso ati nemarine.
MAT.26.27	“Dai nafi hifihi.
MAT.26.28	Owa emene tamine‑bone amani. Owa emene tokabone, o·ababone, mai dama mai ihi manakone onahababoneni.” Yeso ati nemarine.
MAT.26.29	Yeso ati yananamatase,
MAT.26.29	“Owati dai mitahi. Okobi ai nafi‑ka hidi kitabote tohawahebona, yanani awisareya, awa bono fahi ofimaterabone, yananeya, awa bono fahi wamani yati dai eyehe ofimatasaboneni.” Yeso ati nemarine.
MAT.26.30	Deoso‑ka wayoma ohare‑ya oda hirina, makobote Orifera adami‑kaya oda tokawahamaroni.
MAT.26.31	“Owa‑ya kobonabone dai awiya, dai kananaboneni. Owa‑ya dai dabamaraboneni. Deoso‑ka yama hani ati‑nima yama nabone,
MAT.26.31	‘Kaneiro mai‑ya na‑nawada onahabiya, kaneiro mai kananaboneni.’ Deoso‑ka yama hani ati nineni.
MAT.26.32	Okitamiya, Karireya‑kaya okabone, owa‑kaya dai tokomakiyahi.” Yeso ati nemarine.
MAT.26.33	“Ayo, mai kananibisaba awineni. Owa‑ta kana·oteraboneni.” Bedoro ati nemarine.
MAT.26.35	“Ai fama, ai ababa awineni. O·abi‑ya yama sibaraboneni.
MAT.26.35	‘Yeso owatorini.’ Oteraboneni.” Bedoro ati nemarine.
MAT.26.35	Haa‑nima oda nafi ati namaroni.
MAT.26.36	Kesemani‑kaya oda toka, Yeso‑ya oda da‑daba oda‑ya hiyare,
MAT.26.36	“A‑ahi‑ya dai nahohi. Ahiyata‑ya okaboneni, Deoso‑ya ohiyarabonehe.” Yeso ati nemarine.
MAT.26.37	Bedoro, Sebedeo bidi mai fama, mai na, mai‑ya Yeso himane, ahiyata‑ya mai tokamaroni. Yeso atibodi a‑arire, atibodi ohini kitawahemarine.
MAT.26.38	Mai‑ya Yeso hiyare,
MAT.26.38	“Owatibodi yawi kitini, fara yawa ihi o·abi yanatoneni. A‑ahi‑ya dai naha, dai noko wadahi.” Yeso ati nemarine.
MAT.26.39	Ahiyata‑ya Yeso toke, hini home‑ya hini tamine‑ya Deoso‑ya hiyare,
MAT.26.39	“Abi, yama towe yananabone, yama kobonabone onofarini. Owati‑nima yama riyahi. Hini tiwati‑nima yama nibisiyahi.” Yeso ati nemarine.
MAT.26.40	Yeso waamisame, kame, hika mai amona, Bedoro‑ya hiyare,
MAT.26.40	“‘Dai noko wadahi.’ Ona,
MAT.26.40	hiniya dai amoneni. Ora ohari awisareya, hiniya dai amoneni.
MAT.26.41	Dai noko wadahi. Deoso‑ya dai hiyarahi, Satanasi ati‑ya dai tokadabarabonehe. Dai atibodi amosa, dai abano kitarani.” Yeso ati nemarine.
MAT.26.42	Ahiyata‑ya Yeso tokomatase, Deoso‑ya hiyare,
MAT.26.42	“Abi, mai ihi manakone owa nanahabi awiriya, mai ihi manakone fawaterabone tiniya, Tiwati‑nima onaboneni.” Yeso ati nemarine.
MAT.26.43	Yeso kamatase, nokobisa ihi mai amonamatasamaroni.
MAT.26.44	Yeso tokomatase, yama abiya nofare, hini tamine‑ya Deoso‑ya hiyaramatasemarine.
MAT.26.45+MAT.26.46	Yeso kamatase, mai amonasa na,
MAT.26.45+MAT.26.46	“Dai nahomisamahi. Ai tokomahi. Yama one‑ya dai amonaboneni. Hibayata Deoso ati‑ya mai tokadabara mai‑ya owa‑ya daanebona kamane, ahiyata‑ya.” Yeso ati nemarine.
MAT.26.47	Yeso hiyaranasa neya, oda 12 kana oda‑ka owa i‑di Yoda‑ya mai dama mai eyehe kamemarine. Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai bi‑bidi na mai toha na, mai ati ihi Yoda‑ya mai dami sawemaroni. Yima‑ya mai one aka, awa‑ya mai one aka namaroni.
MAT.26.48	Hibati‑ya Yoda mai‑ya hiyare,
MAT.26.48	“Yeso‑ya dai‑ya yofi·okanabone, Yeso toma·onabone, fare dai waratonayaho.” Yoda ati nematane.
MAT.26.49	Yeso‑ya Yoda kame,
MAT.26.49	“Ayo, kobo·onamini.” Ati ne, fai‑ya tomanemarine.
MAT.26.50	“Naki, tiwa ene‑bone tina kanibote tinahi.” Yeso ati nemarine.
MAT.26.50	Yeso‑ya mai waratonamaroni, fai‑ya mai towakamabonehe.
MAT.26.51	Yeso‑ya oda daba, oda‑ka ohari yima‑ya nawaane, yima‑ya sobanaki, Deoso‑ka yama‑bone‑ya mai da‑daa mai‑ka hidi webote‑ya na‑narifa narabo‑ya tarinabasemarine.
MAT.26.52	“Tika yima foyamahi, hini bori‑ya. Mai one‑ya yima‑ya mai nanahabiya, yima ihi mai abahariteni.
MAT.26.53	Tiwa habo siitoriyahi. Okobi haa·ona‑mani, hika yo‑yose 6.000 mai yorotokana, mai one 6.000 mai yorotokana, mai one 6.000 mai yorotokana, mai yorotokana 12 mai kana owa‑ya mai kasoma neni.
MAT.26.54	Owa‑ya mai watabone, Deoso‑ka yama hani ati na, fara ihi owa‑ya mai watineni.” Yeso ati nemarine.
MAT.26.55	Mai dama, mai sawe, mai‑ya Yeso hiyare,
MAT.26.55	“Yima‑ya dai aka, awa‑ya dai aka nineni, owa‑ya dai watabonehe. Yama‑ya mai bo‑boti mai wati‑nima owa‑ya dai watineni. Hibati‑ya mahi‑nima Deoso‑ka yobe‑ya owitare, mai okanawata, owa‑ya dai wataramaroni.
MAT.26.56	Deoso‑ka yama hani ati‑nima yama nawahabone, owa‑ya dai watineni.” Yeso ati nemarine.
MAT.26.56	Yeso‑ya oda da‑daba oda habo siitona, oda kananamaroni.
MAT.26.57	Yeso‑ya mai waratona, Yeso‑ya mai towakamameteni, Kaifo‑ya. Kaifo Deoso‑ka yama‑bone‑ya mai da‑daa mai‑ka hidi webote amane. Kaifo tabaro‑ya Deoso‑ka yama‑bone‑ya mai da‑daa mai‑ka hidi mai toha, Mose‑ka yama hani ati‑ya mai ka‑kamina mai toha, Yodeo mai‑ka hidi mai bi‑bidi na mai toha na, mai‑ka hidi webote tabaro‑ya mai yorotokanameteni.
MAT.26.58	Yama yaki‑ya Bedoro yoto, Deoso‑ka yama‑bone‑ya mai da‑daa mai‑ka hidi webote‑ka yobe fowari barikane doro‑ya tokomaki, sekorasa eyehe itabase, Yeso tamine‑ya mitebona,
MAT.26.58	“Hini yamata‑nima mai naba, Yeso‑ya mai wata?” Bedoro atibodi ati nematane.
MAT.26.59	Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai one nafi toha na, mai yorotokanameteni. Yeso tamine‑mona‑ya keyehe‑ya mai hirinabone, hidi hini mai one‑ya mai keyehebone, mai one‑ya mai sibanameteni, Yeso‑ya mai nanahababonehe.
MAT.26.60	Yeso tamine‑mona‑ya mai dama keyehe‑ya mai hirina, owa ati bare toha, owa ati bare toha, owa ati bare toha, mai nameteni, keyehe‑ya mai hirinaro. Makobote mai one fama keyehe‑ya mai hirinamake,
MAT.26.61	“‘Deoso‑ka yobe‑ya onahabiya, mahi 3 kane‑ya yobe wama·onamatasaboneni.’ Yeso ati nene.” Mai ati nameteni.
MAT.26.62	Deoso‑ka yama‑bone‑ya mai da‑daa mai‑ka hidi webote waamise,
MAT.26.62	“Yeso, mai ati timitineni? Hini yamata‑nima tiwati nibati?” Ati ne,
MAT.26.63	Yeso ati yanare,
MAT.26.63	“Yeso, Deoso yokana tiwa‑ya watone, tiwati yananahi. Deoso‑ka Ka‑kadika amatiraniha? Deoso Bidi amatini?” Mai‑ka hidi webote ati nematane.
MAT.26.64	“Hehe, tiwati‑nima, fara ama·oni. Deoso mano kanika‑ya owitariya, kitabote ohawahiya, owa‑ya dai awa kanibote naboneni.” Yeso ati nematane.
MAT.26.65	Yeso ati‑ya mai‑ka hidi webote mite, yawe, hika bora namidi‑ya sibikari, ati yanane,
MAT.26.65	“Yeso hini ati ene abaho. Mai one ati hini tohiya, Deoso Bidi‑mona ati ne, keyehe‑ya hirinane. Haa‑nima mai ati na, mai‑ya ai nanahabateni.
MAT.26.66	Hini yamata‑nima dai ati niti?” Mai‑ka hidi webote ati ne,
MAT.26.66	“Yeso towe amane. Abaho!” Mai ati nameteni.
MAT.26.67	Yeso noko‑ya mai firo, noko mai bata, mai one koohinisa hinematane.
MAT.26.68	“Deoso‑ka Ka‑kadika amatini. Yama nafi tiwata, ebeni‑ke tiwa‑ya koonisa?” Mai ati nameteni.
MAT.26.69	Yobe fowari barikane doro‑ya mai one dama mai naha mai‑ya Bedoro waiya, hidi webote‑ya atona na‑narifa one kamake,
MAT.26.69	“Yeso Karireya‑ke‑ya sa‑sawi amatiraniha?” Atona ati nameteni.
MAT.26.70	Mai nafi narabi‑ya Bedoro ati yanane,
MAT.26.70	“Maki‑ya osawiterani. Tiwati owatorini.” Bedoro ati nematane.
MAT.26.71	Yobe fowari barikane‑ka nokobi‑kaya toke, wai‑ya hidi webote‑ya na‑narifa one atona Bedoro‑ya awa, mai one‑ya hiyara,
MAT.26.71	“Nokobi‑kaya wai Yeso Nasare‑ke‑ya sa‑sawi amane.” Atona ati nameteni.
MAT.26.72	“Keyehe‑ya hiri·oterani. Keyehe‑ya hiri·oniya, Deoso owa‑ya nanahabe awane. Yeso owatoterani.” Bedoro ati nematane.
MAT.26.73	Mai naho bide tohiya, yobe fowari barikane doro‑ya mai naha Bedoro‑ya mai hiyara,
MAT.26.73	“Yeso‑ya mai da‑daba mai‑ka owa amatini? Yeso ati yanani‑nima tiwati yananineni.” Mai ati nameteni.
MAT.26.74	“Keyehe‑ya hiri·oterani. Keyehe‑ya hiri·oniya, Deoso owa‑ya nanahabeba awane. Maki owato awirini.” Bedoro ati nematane.
MAT.26.74	Bedoro ati fawaneya, arakawa maki haanawahematane.
MAT.26.75	Arakawa haani‑ya mite, Yeso ati‑ya Bedoro atibodi watinawame,
MAT.26.75	“Arakawa haani awisareya,
MAT.26.75	‘Yeso owatorini.’ Tinaboneni.
MAT.26.75	Tiwati yanani 3 kana boneni.” Yeso ati ne,
MAT.26.75	ati‑ya Bedoro atibodi watinawame, toke, ohini kitawahematane.
MAT.27.1	Yama wahabisari‑ya Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai bi‑bidi na mai toha na, mai ibi hiyara,
MAT.27.1	“Ai ati ene Yeso‑ya mai nanahabahi.” Mai ati nameteni.
MAT.27.2	Yeso mano‑ya mai sokikasa, Birato‑ya mai hiwakame, mai daahinematane. Birato kofenado amane.
MAT.27.3	Yoda Yeso‑ya hibati‑ya daane, Yeso abebona‑ya awe, atibodi a‑arinamare, barata wamani 30 kane mai daahine‑ya daatonamatasebona, Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai bi‑bidi na mai toha na, mai‑ya Yoda hiyare,
MAT.27.4	“Towe ama·oni. Ene towe tohare‑ya daa·obisani.” Yoda ati ne,
MAT.27.4	“Tiwa ene amani. Oda ene tohi awirani.” Mai ati nameteni.
MAT.27.5	Deoso‑ka yobe doro‑ya yinero‑ya Yoda korotokawiti, toke, hini namidi‑ya yaditone, abawahematane.
MAT.27.6	Deoso‑ka yama‑bone‑ya mai da‑daa mai‑ka hidi, yinero‑ya mai yaba, mai ati yanana,
MAT.27.6	“Ai owa abebona manakone amane. Ai manakone‑ya Deoso kayafaterene.” Mai ati nameteni.
MAT.27.7	Yoda‑ka yinero‑ya yiwaha wa‑wama‑ka fadara‑ya mai kanikameteni, bara mai aba mai tame bonehe.
MAT.27.8	Fara ihi “Fadara Ama Kiha” oni tohawaha, oni tohanasa neni.
MAT.27.9	I‑di Yeremiya Deoso ati‑ya mai mi‑mita‑mete mai‑ka owa amane. I‑di Yeremiya yama‑ya kanahanomata‑nima yama nawaha,
MAT.27.9	“‘Ai owa manakone barata wamani 30 kanebonane.’ Yodeo mai ati na,
MAT.27.9	fare‑ya mai daanaboneni.
MAT.27.10	Yiwaha‑ya wa‑wama‑ka fadara‑ya mai kanikaboneni. Deoso owa‑ya yose‑nima mai naboneni.” Yeremiya ati nematane.
MAT.27.11	Birato noko‑ya Yeso wai, Yeso‑ya Birato hiyare,
MAT.27.11	“Yodeo mai‑ka hidi webote amatiraniha?” Ati ne,
MAT.27.11	“Tiwati‑nima, fara ama·oni.” Yeso ati nematane.
MAT.27.12	Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai bi‑bidi na mai toha na, Yeso ene towemona tamine‑ya keyehe‑ya mai hirina, Yeso ati yanarematane.
MAT.27.13	“Yeso, mai ati timitineni? Tiwa ene yokana tamine tikaminabisahi.” Birato ati nematane.
MAT.27.14	Yeso ati yanare,
MAT.27.14	“Ka! Hini yamata‑bone Yeso ati yanarihi?” Birato atibodi ati nematane.
MAT.27.15	Ka‑kariwa‑ya oda mariniya, ai owa ohari‑ya Birato seekitine, mai yofihikane‑ya Birato seehikatene.
MAT.27.16	Hibati‑ya Barabasi ene towe dame, kadeya‑ya waimatane.
MAT.27.17	Birato‑ka yobe‑ya mai dama mai yorotokana, mai‑ya hiyare,
MAT.27.17	“Ebeni‑ke see·okabati? Barabasi toha, Yeso, Deoso‑ka Ka‑kadika‑mona toha nabana?” Birato ati nematane.
MAT.27.18	Mai‑ka hidi mai atibodi ati‑ya i‑di Birato wato, Yeso‑ya mai dama mai nofa, mai ihi Yeso‑ya hidi mai kakoteni.
MAT.27.19	Hidi‑ka kadera‑ya Birato itariya, Birato fadi ati‑ya mai kamina,
MAT.27.19	“Yeso ene towe tohi awire, weetirayaho. Amo·ona, Yeso wadari oawani, wada ihi owa habo siitoneni.” Birato fadi ati nameteni.
MAT.27.20	Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai bi‑bidi na mai toha na, mai dama mai‑ya hiyare, mai ati ihi Yeso‑ya mai nofara, i‑di Barabasi‑ya mai nofabisameteni.
MAT.27.21	Mai dami‑ya Birato hiyare,
MAT.27.21	“Ebeni‑ke see·okabati?” Ati ne,
MAT.27.21	“Barabasi‑ta.” Mai dami ati nameteni.
MAT.27.22	“Yeso i‑di Deoso‑ka Ka‑kadika‑mona ati ne, hini yamata‑nima obati?” Birato ati nematane.
MAT.27.22	“Awa‑ya baakanaho.” Mai ati nameteni.
MAT.27.23	“Hini yamata ihi baa·okabati? Ene towe wadarene.” Birato ati nematane.
MAT.27.23	Hiniya mai ati kitawaha,
MAT.27.23	“Awa‑ya baakanaho, baakanaho.” Mai ati nameteni.
MAT.27.24	Birato ati‑ya mai tokadabara, mai ati hamawahameteni. Faha‑ya Birato haane, hini yehe‑ya sokone,
MAT.27.24	“Owa ene tohi awirini. Dai ene amani.” Birato ati nematane.
MAT.27.25	“Oda ene amani. Oda ati ene tinahabaho. Yeso abe manakone oda‑ya toha, oda‑ka nodi mai‑ya tohahari nebonane.” Mai ati nameteni.
MAT.27.26	Birato ati ene Barabasi‑ya mai seekana, Yeso‑ya mai kosina, sodado mai‑ya Birato yosematane, Yeso‑ya mai baakanabonehe.
MAT.27.27	Birato‑ka sodado Birato‑ka yobe doro‑ya Yeso‑ya mai towakama, Yeso waiya sodado mai dama mai yorotokanameteni.
MAT.27.28	Yeso borone‑ya mai taninisa, hidi‑ka bora a‑asabina‑ya Yeso weyenawahematane.
MAT.27.29	Hidi‑ka sabewa‑nima yama na‑bone mado atona‑ya sodado mai kemonama, Yeso tati‑ya mai hiwatare, Yeso yehe kanika‑ya awa bide‑ya mai daana, mai yobati‑kaya mai naha, Yeso‑ya mai yasina,
MAT.27.29	“Yodeo mai‑ka hidi webote amatini.” Hiniya mai yasina, mai ati nameteni.
MAT.27.30	Yeso‑ya mai firona, awa bide damahina‑ya mai waratona, Yeso tati‑ya mai kosinameteni.
MAT.27.31	Mai yasini hawa toha, hidi‑ka bora‑ya mai taninisama, Yeso hini hika bora‑ya weyenamatase, mai towakamameteni, mai baahikanebonaha.
MAT.27.32	Mai tokiya, Simaho Sireni‑ke‑ya mai awa, Sodado mai ati ihi Yeso ewene‑bona‑ya Simaho diwanematane.
MAT.27.33	Kokota‑kaya mai kobona, yara ati‑ya adami oni ‘Ai Tati Tone Wai’ tohani.
MAT.27.35	Yeso‑ya mai baakana, baakani hawa tohe, Yeso borone‑ya mai kayafabone, yati bide‑ya mai werena, mai kiihinameteni, borone hikayafebonaha.
MAT.27.36	Bora kayafi hawa tohiya, mai naha, Yeso‑ya mai kakatomameteni.
MAT.27.37	Yama ihi ababone tamine‑ya mai kanahana, Yeso tati neme‑kaya yama hani‑ya mai kanawaanameteni.
MAT.27.37	“Yeso, Yodeo mai‑ka hidi webote amane.” Yeso tati neme‑kaya yama hani kawana ati namaroni.
MAT.27.38	Yama‑ya mai bo‑boti mai fama mai‑ya mai baakanaharimaroni. Yeso mano kanika‑ya owa mai baahikana, Yeso mano sayo‑kaya owa mai baahikana hinemarine.
MAT.27.39	Hawi‑ya mai yakana Yeso baakane awa‑ya waane‑ya mai awa, Yeso‑ya mai weena, mai tati weona, mai ati yanana,
MAT.27.40	“Ka! Deoso‑ka yobe tinahabiya, mahi 3 kane‑ya wamatinamatasebona tina, tiwa‑ya tikasomahi. Deoso Bidi amatini, tikisamahi.” Mai ati namaroni.
MAT.27.41	Deoso‑ka yama‑bone‑ya mai da‑daa mai‑ka hidi mai toha, Mose‑ka yama hani ati‑ya mai ka‑kamina mai toha, Yodeo mai‑ka hidi mai bi‑bidi na mai toha na, Yeso‑ya mai weena,
MAT.27.42	“Mai one‑ya kasomemari, hini kasomi‑ya wato awire, ai‑ka wami hidi webote tohemona ati ne, awa‑ya kisameya, ai awiya, ati ai nofamakibonane.
MAT.27.43	Deoso ati‑ya nofemona ati ne, Deoso hinakisameba awane. Deoso Bidi‑mona Deoso hikayaweba awane.” Mai ati nameteni.
MAT.27.44	Yama‑ya mai bo‑boti Yeso eyehe awa‑ya mai mai baahikana, Yeso‑ya mai weenahare, mai one ati‑nima mai ati nameteni.
MAT.27.45	Mahi nokorise‑ya mahi wehene fawane, 3 ora‑ya wehene yananamatasemarine.
MAT.27.46	Fara 3 ora‑ya Yeso ati yanane, ati kite,
MAT.27.46	“Eri, Eri, rama sabakani.” Yeso ati ne,
MAT.27.46	Ai ati‑ya
MAT.27.46	“Oka Deoso amatini. Oka Deoso amatini. Hini yamata ihi owa‑ya tikahabaniti?” Ati nematane.
MAT.27.47	Mai sawe Yeso ati‑ya mai mita,
MAT.27.47	“Eriya‑ya haane awane.” Mai ati nameteni.
MAT.27.48	Yeso ati‑ya maki mite, fino‑kaya kanani tokome, yama kitara‑ya fino kofate‑ya sorokari, awa bide‑ya dasihinakosa, yorihikamisamakemeteni, Yeso hifebonehe.
MAT.27.49	“Ai nimanaho, Eriya kameba awane, Yeso‑ya kasomebonaha.” Mai one ati nameteni.
MAT.27.50	Yeso eekane, abawahematane.
MAT.27.51	Deoso‑ka yobe‑ya bora kita winamaro, Yeso abeya, bora tati‑ya kebi yanana, nafi kebemeteni. Wami wawawakana, yati webote one wakakanamaroni.
MAT.27.52	Deoso ati‑ya mai nofamete mai tame‑ya seekane, mai one dama mai kitamamaroni.
MAT.27.54	Yeso abeya wami wawawakana, mahi wehene fawa ne‑ya sodado mai awa, mai habi siitonameteni.
MAT.27.54	“Deoso Bidi amane. Keyehe tohi awirini.” Mai ati nawahameteni.
MAT.27.55	Ahiyata to‑toha ni‑ya mai fanawi dama nahameteni. Fara hibati‑ya Karireya‑ya Yeso yakaneya mai kasomamaro, Yeso tokeya, mai fanawi tokomakemaroni.
MAT.27.56	I‑di Mariya Madarena toha, i‑di Yako, i‑di Yose mai‑ka ami i‑di Mariya toha, Sebedeo fadi toha na, mai fanawi one‑ya mai sawemeteni.
MAT.27.57	Yama soki bide‑ya Yose Arimateya‑ke kamemarine. Yeso ati‑ya Yose nofe, hika yinero damemarine.
MAT.27.58	Birato‑ya Yose toke, Yeso abo‑ya haanematane, hinafoyebonaha. Birato ati ene Yeso abo‑ya sodado mai daanameteni, Yose‑ya.
MAT.27.59	Yeso abo‑ya towakame, bora yati‑ya kinihikanematane.
MAT.27.60	Yose ati ene ai temene‑ka yati hodi‑bone mai wamahinamete, fara‑ya Yeso abo hinafoye, yati webote‑ya horonawame, hodi‑ya barikane, tokomematane.
MAT.27.61	Mariya Madarena, i‑di Mariya, mai fama, Yeso foye‑ya mai kakatomameteni.
MAT.27.62	Mahi owa‑ya feriado hawa tohiya, Deoso‑ka yama‑bone‑ya mai da‑daa mai‑ka hidi mai toha, fariseo mai toha na, Birato‑ya mai tokameteni.
MAT.27.63	“Naki, Yeso hasinasa neya,
MAT.27.63	‘O·abiya, mahi 3 tohe‑ya okitamaboneni.’ Yeso ati ne, keyehe‑ya hirinane.
MAT.27.64	Tiwati ihi Yeso temene‑ya sekorasa mai nahohi. Mahi 3 kaniya, hika mai da‑daba abo mai hibotirayaho. Abo mai hibotiya, Yeso kitamane mai ati naba awineni. Yeso kitamane mai ati niya, yama a‑ariraboneni.” Mai ati nameteni.
MAT.27.65	“Sibarini, sekorasa mai dai yosehi. Dai ati ene Yeso temene‑ya mai nahohi, Yeso abo‑ya mai botirabonehe.” Birato ati nematane.
MAT.27.66	Mai toka, nokobi‑ya hidi oni korimari mai nawaanameteni. Nokobi‑kaya sekorasa mai nahameteni.
MAT.28.1	Sabado‑ya mai fanawi tokara, Domiko yama wahabisari‑ya Mariya Madarena, Mariya mai fama, Yeso temene‑ya mai towakamameteni.
MAT.28.2	Mai yakakaniya, wami wawawakanamaroni. Deoso‑ka yo‑yose neme‑ya kise, yati webote‑ya karotowiti, yati mese‑ya itarimatane.
MAT.28.3	Bahi yebekane wehene‑nima Deoso‑ka yo‑yose wehene ne, Deoso‑ka yo‑yose borone sa‑sawani kitematane.
MAT.28.4	Deoso‑ka yo‑yose‑ya sekorasa mai awa, mai habi siitona, mai wawawakana, mai abakosameteni.
MAT.28.5	Yeso temene‑ya mai fanawi kobokana, Deoso‑ka yo‑yose mai‑ya hiyare,
MAT.28.5	“Dai habo siitoriyahi. Yeso mai baahikane dai awebona dai ati na,
MAT.28.6	haa‑ya awimare, kitame, abo fori‑ke yama dai awahi. Kitamebona ati ne, kitamawahane.
MAT.28.7	Dai towakama kanibote nahi. Yeso‑ya mai da‑daba mai‑ya dai hiyariyahi.
MAT.28.7	‘Yeso kitame, Karireya‑kaya tokebona, dai tokomakihi, Yeso dai awabonehe.’ Dai ati niyahi.
MAT.28.7	Fara owati‑nima yama naboneni.” Ati nematane.
MAT.28.8	Mai fanawi towaka kanibote na, mai habi siitona, mai ya‑yainaharemeteni. Mai kanani kamameteni, oda‑ya mai hiyarabonehe.
MAT.28.9	Mai kanani kakama, Yeso mai‑ya kobone, mai‑ya hiyarematane. Yeso‑ya mai awa, Yeso teme‑ya mai damana, Yeso‑ya mai kahiyarameteni.
MAT.28.11	Hawi‑ya mai fanawi yakana, Yerosare‑ya sekorasa mai one kobona, Deoso‑ka yama‑bone‑ya mai da‑daa mai‑ka hidi mai‑ya yama tamine‑ya mai kaminameteni.
MAT.28.12	Sekorasa mai ati‑ya mai mita, Yodeo mai‑ka hidi mai bi‑bidi na mai‑ya mai daba, mai yorotokana, mai ibi hiyarameteni. Sekorasa‑ka yinero webote‑bona‑ya mai daanameteni, keyehe‑ya mai hirinabonehe.
MAT.28.13	“‘Yama soki‑ya oda amoniya, Yeso abo‑ya hika mai da‑daba mai botenini.’ Dai ati nahi.
MAT.28.14	Dai tamine Birato miteya, oda ati ene dai‑ya bisini awirebonane.” Mai ati nameteni.
MAT.28.15	Yinero‑ya sekorasa mai kayafa, Deoso‑ka yama‑bone‑ya mai da‑daa mai‑ka hidi mai ati‑nima mai ati nawahamaroni. Mai ati‑ya Yodeo mai dami mita,
MAT.28.15	“Yeso abo‑ya hika mai da‑daba mai botenini.” Yodeo mai ati nasa nani.
MAT.28.16	Karireya‑ya oda 11 kana oda tokamaroni. Hibati‑ya adami webote Yeso yofihikana, fara‑ya oda tokamaroni.
MAT.28.17	Yeso oda awa, oda ya‑yaina, oda kahiyaremarine.
MAT.28.17	“Yeso tohi awire.” Oda one atibodi ati namaroni.
MAT.28.18	Makobote Yeso oda‑ya kobone, oda‑ya hiyare,
MAT.28.18	“Neme, Bofe na‑ka hidi ohawahineni.
MAT.28.19	Mai tabori dami‑ya dai tokahi. Owa tamine dai hiyarahi. Mai‑ya dai habanirisahi. Okobi, Deoso Bidi, Deoso‑ka Doni ne oni‑ya mai weyenaboneni.
MAT.28.20	Owati nafi‑ya dai kanawatohi, owati‑ya mai tokadababonehe. Dai tokiya, dai‑ya osawebone, dai honita tohateraboneni.” Yeso ati nemarine.
MRK.1.1	Yeso Kirisito tamine amosabote amane. Yeso Kirisito, i‑di Deoso Bidi tamine okanahanaboneni.
MRK.1.2	Hibati‑ya yama kobonabone tamine‑ya i‑di Isa·iya kanahanomatane.
MRK.1.2	“Owati timitahi. Oka yo‑yose bofe‑ke oyoseboneni, tiwa hawine‑bone‑ya hawa tonihibonaha.
MRK.1.3	Fare bofe‑ke mai‑ka owa kabani‑kaya ati yananeya,
MRK.1.3	‘Ai‑ka Hidi webote hawine‑bona dai namosahi.’ Ati nebonane.” Deoso ati ne, ati‑ya i‑di Isa·iya kanahanomatane.
MRK.1.4	Isa·iya ati‑mata‑nima Yowaho Batita koboni dai tohe, kabani‑kaya mai‑ya hiyare,
MRK.1.4	“Dai atibodi yama‑ya kadikiya, eya dai atibodi ati nahi.
MRK.1.4	‘Deoso, oda ene amosaramaro, oda tikasomahi, oda ene amosawamabonehe.’ Dai ati nahi.
MRK.1.4	Eya dai atibodi ati niya, Deoso dai ene manakone‑ya haanamarebona, dai‑ya haba·onirisaboneni.” Yowaho Batita ati ne, ati damemarine.
MRK.1.5	Yodeya‑ya mai wi‑wina mai tokomaki, Yerosare‑ya mai wi‑wina mai tokomaki na, i‑di Yowaho Batita‑ya mai tokomakemaroni.
MRK.1.5	“Owa ene towe amani.” Mai ati na,
MRK.1.5	Yodaho Faha‑ya i‑di Yowaho Batita mai‑ya habanirisemarine.
MRK.1.6	Kamero kone wamani‑ya Yowaho Batita weye, bani ataro wamani‑ya dosi‑ya sokinaki nemarine. Yowaho Batita yamata‑ya kihare, ti‑tiri mai‑ya kaba, mo‑mona mai fahi‑ya fawa nemarine.
MRK.1.7	Yowaho Batita eya ati ne,
MRK.1.7	“Ai owa kamakibona, kitabotebisa amane. Owa‑ta towebisa ama·oni. Amosabotebisa amane.
MRK.1.8	Faha‑ya dai‑ya haba·onirisa, ai owa koboneya, ati ene Deoso‑ka Doni dai one‑ya sawiwahebonane.” Yowaho Batita ati ne, ati damemarine.
MRK.1.9	Yowaho Batita mai‑ya hiyareya, Yeso kamakimarine. Nasare Karireya‑kaya yanane, kamaki, Yodaho Faha‑ya Yeso‑ya i‑di Yowaho Batita habanirisemarine.
MRK.1.10	Faha‑ya Yeso habanise, waamisame, neme seekana, Deoso‑ka Doni kisemarine, Yeso‑ya. Wayomata awi‑nima Deoso‑ka Doni awinemarine.
MRK.1.11	Neme‑ya ati kaki,
MRK.1.11	“Oka Dao amatini. Tiwa onofi nafineni. Tiwa ene amosa ene ya‑yai·oneni.” Ati nemarine.
MRK.1.12	Deoso‑ka Doni ati ene kabani‑ya Yeso tokawahemarine.
MRK.1.13	Kabani‑ya Yeso winawahe, amoni 40 kane bani kabani‑ka mai‑ya dabematane. Satanasi Yeso‑ya hiyarematane, Deoso ati‑ya tokadabamarebonaha. Deoso‑ka yo‑yose Yeso‑ya mai kasomameteni.
MRK.1.14	Yowaho Batita‑ya sodado mai wata, kadeya‑ya mai hinafoyemarine. Fare nowati‑ya Karireya‑kaya Yeso tokomatasemarine. Deoso ati amosabote‑ya Yeso kaminemarine.
MRK.1.15	Yeso mai‑ya hiyare,
MRK.1.15	“Deoso ai nafi‑ka hidi kitabote tohawahebonane. Dai ene towe‑ya dai nofamariyahi. Deoso ati amosabote ati dai nofahi.” Yeso ati ne, ati damemarine.
MRK.1.16	Karireya‑ka wara webote widi‑ya Yeso tokobase, Simaho, sohori i‑di Anidere‑ya fame, hedi‑ya mai kerokana, mai‑ya Yeso awematane. Fara aba mai‑ya mai na‑nawasi mai tohamaroni.
MRK.1.17	Yeso mai‑ya himane,
MRK.1.17	“Hima, owa‑ya dai dabahi. Owa tamine dai hiyarawahaboneni. Hibati‑ya aba mai‑ya dai nawasiteni. Hibayata owati‑ya mai nofabone mai‑ya dai sibanaboneni.” Yeso ati nematane.
MRK.1.18	Yeso ati‑ya mai mita, mai‑ka hedi towitakosa, Yeso‑ya mai dabawahameteni.
MRK.1.19	Mai toka, i‑di Tiyako, sohori i‑di Yowaho‑ya fame‑ya Yeso awematane. Mai‑ka abi i‑di Sebedeo‑ya mai daba, kanawa dori‑ya mai mookana, mai‑ka hedi‑ya mai awawamameteni.
MRK.1.20	Yeso mai‑ya awe, mai‑ya himanamakitase, mai‑ka abi‑ka yama‑ya mai a‑ani mai eyehe tofoyakose, bidi‑ta Yeso‑ya mai dabameteni.
MRK.1.21	Kafanaho‑ya mai toka, sabado‑ya Deoso‑ya mai hi‑hiyara‑ke yobe‑ya Yeso tokiyome, mai‑ya kanawatomarine.
MRK.1.22	Yeso ati‑ya mai mita,
MRK.1.22	“Se! Yeso yama hani ati‑ya wato nafine. Mose‑ka yama hani ati‑ya mai ka‑kamina haa‑nima mai ati ni awirani. Yama hani hidi ati‑nima Yeso ati nibisane.” Mai atibodi ati namaroni.
MRK.1.23	Deoso‑ya mai hi‑hiyara‑ke yobe‑ya maki madi towe foye‑ke sawi, Yeso‑ya haane,
MRK.1.24	“Yeso Nasare‑ke hini yamata‑nima tinaba? Oda‑ya bisitiriyahi. Tiwa owatoni. Deoso‑ka amosabote amatini.” Madi towe ati nemarine.
MRK.1.25	“Tiwati fawanahi. Maki‑ya tifoyamariyahi.” Yeso madi towe‑ya weene, ati nemarine.
MRK.1.26	Madi towe ene maki yehe, teme ne, weokanemarine. Madi towe ati kite, toke, maki amosawamemarine.
MRK.1.27	Yeso ene‑ya mai awa, mai atibodi yama‑ya kadika, mai ibi hiyara,
MRK.1.27	“Se! Hibati‑ya haa‑nima ai ene na ai awaterani. Hini yamata ihi Yeso ati kite, ati‑ya madi towe mai tokadabateni.” Mai ati namaroni.
MRK.1.28	Yeso tamine‑ya mai kaminamaroni. Karireya‑ka tabora dami‑ya Yeso ene tamine‑ya mai mitamaroni.
MRK.1.29	I‑di Yeso, i‑di Simaho, i‑di Anidere, i‑di Tiyako, i‑di Yowaho mai na, Deoso‑ya mai hi‑hiyara‑ke yobe doro‑ya mai yanana, i‑di Simaho, i‑di Anidere mai‑ka yobe doro‑ya mai tokiyamameteni.
MRK.1.30	Simaho‑ka koma kiyana, hiwe nafe, kawina tamine‑ya mai kaminameteni.
MRK.1.31	Simaho‑ka koma yahi‑ya Yeso waratokane, hiidimisameteni. Simaho‑ka koma kitama, hiwe fawana, mai tafe‑bone‑ya awawahameteni.
MRK.1.32	Yama soki yanatoni‑ya mai kiyana mai toha, madi towe mai sawi‑ka mai toha na, Yeso‑ya mai mai hiwakamamaroni.
MRK.1.33	Tabora‑ka Yeso‑ya mai nafi kamake, yobe‑ka nokobi‑ya mai nahamaroni.
MRK.1.34	Yeso mai‑ya awe, mai kiyana mai dami‑ya nakitamemarine. Madi towe Yeso‑ya mai wata, Yeso tamine‑ya mai kaminabone, Yeso ati ene madi towe mai ati yanara, mai kananineni.
MRK.1.35	Yama wahi yanatoni‑ya kabani‑ya Yeso tokematane, Deoso‑ya hiyarebonaha.
MRK.1.36	I‑di Simaho hika mai eyehe Yeso‑ya sibanematane.
MRK.1.37	Yeso‑ya mai wasiwama, Yeso‑ya mai hiyara,
MRK.1.37	“Tiwa oda sibana, mai nafi tiwa‑ya sibanani.” Mai ati nameteni.
MRK.1.38	Yeso ati yanane,
MRK.1.38	“Hima, tabora one‑ya ai tokahi, Deoso ati‑ya mai one‑ya okaminamakitasaboneni. Mai tabori dami‑ya Deoso ati ohiyarabone okamaroni.” Yeso ati nematane.
MRK.1.39	Karireya‑kaya tabora dami‑ya Yeso tokawahe, Deoso‑ya mai hi‑hiyara‑ke yobe dami‑ya Deoso ati‑ya Yeso hiyare, madi towe mai‑ya kananiwahemarine.
MRK.1.40	Mese towe tohe kaki, Yeso noko‑ya yobati‑kaya waaki, Yeso‑ya hiyare,
MRK.1.40	“Haa‑nima ai‑na ai kasomi tiwata, owa kasomi tinofakarini?” Ati nemarine.
MRK.1.41	Yeso maki‑ya nofe, fai‑ya boyone, ati yanane,
MRK.1.41	“Onofini, tiwa mese amosawamahi.” Yeso ati nemarine.
MRK.1.42	Hika yama kome fawanawaha, mese amosawamemarine.
MRK.1.43	Maki‑ya Yeso yose kanibote ne,
MRK.1.43	“Owati timitahi.
MRK.1.44	Owa ene mai‑ya tihiyarariyahi. Hiniya Deoso‑ka yama‑bone‑ya mai da‑daa mai‑ya tikahi. Mose‑ka yama hani ati‑nima yama daatiniya, tikitama, tiwa‑ya mai watowahaboneni.” Yeso ati nemarine.
MRK.1.45	Yeso ati‑ya maki tokadabare, mai nafi‑ya Yeso ene tamine‑ya hiyaremarine. Mai dama mai ihi yama tehe‑ya tabora webote‑ya Yeso tokomaremarine. Kabani‑kaya Yeso waabisemarine. Tabora dami‑ka Yeso‑ya mai towamakemaroni, kabani‑kaya.
MRK.2.1	Mahi fa‑famaraba ne‑ya Kafanaho‑ya Yeso kamatase, koboname tamine‑ya mai mita,
MRK.2.1	“Yeso, hini tabaro‑ya sawimatasematane.” Mai ati nameteni.
MRK.2.2	Mai dama mai yorotokana, mai ihi yobe kibe, nokobi‑ya mai one dama naha, Deoso ati‑ya Yeso mai‑ya kaminemarine.
MRK.2.3	Maki ka‑kakone mai hiwakame, awa‑ya bora dasikana‑ya maki foriya, mai 4 kana mai diwakanamaroni.
MRK.2.4	Mai kamake, yobe doro kibe ene nokobi‑ya mai tokiyomara, yobe tati mese‑kaya mai hiwakimise, yobe tati mese‑ya mai seekana, yobe tati mese hodone‑ya maki‑ya mai kanakisamaroni.
MRK.2.5	Mai ihi‑ya Yeso awe, “Owati‑ya mai nofineni.” Yeso atibodi ati ne, ka‑kakone‑ya hiyare,
MRK.2.5	“Soho, tiwa ene towe manakone wadamarini.” Yeso ati nemarine.
MRK.2.6	Mose‑ka yama hani ati‑ya mai ka‑kamina Yeso ati‑ya mai mita mai yawawahamaroni.
MRK.2.7	“Ai ati ene ai owa ene manakone fawatere, Deoso hini ati ene ai ene manakone fawateni. Maki ene towe manakone wadamaremona Yeso ati ne,
MRK.2.7	‘Deoso‑nima ona ama·oni.’ Yeso ati ne awane.
MRK.2.7	Hini ati ene abaho.” Mai atibodi ati namaroni.
MRK.2.8	Mai atibodi ati‑ya Yeso wato, ati yanane,
MRK.2.8	“Hini yamata‑bone owa‑ya dai atibodi weeniti?
MRK.2.9	Bofe‑ka mai ati ihi ai ene towe manakone fawarihi, bofe‑ka mai ati ihi ai owa kitamarihi tene.
MRK.2.10	Owati ihi ai owa ene towe manakone wadamare, dai awaboneni.” Yeso ati nemarine.
MRK.2.10	Maki kiyane‑ya hiyare,
MRK.2.11	“Owati timitahi. Tiwaamisahi. Tika fo‑fori‑ka yama diwatikaniya, tikamahi, tika yobe‑ya.” Yeso ati nemarine.
MRK.2.12	Waamise, hika fo‑fori‑ka yama‑ya damane, mai dama mai noki‑ya tokome, mai hiwakatomemarine. Mai nafi atibodi yama‑ya kadika, Deoso‑ya mai kahiyara,
MRK.2.12	“Deoso ene amosane. Hibati‑ya haa‑nima ai ene na ai awaterani.” Mai ati namaroni.
MRK.2.13	Faha widi‑ya Yeso tokomatase, mai nafi tokomake, mai‑ya Yeso kanawatomarine.
MRK.2.14	I‑di Refi i‑di Aofio bidi amane. Yeso yakane, kiinawame, kofeno‑ka yobe bidi‑ya i‑di Refi itariya, Yeso awe, Refi‑ya himane,
MRK.2.14	“Owa‑ya tisawihi.” Yeso ati ne,
MRK.2.14	Refi waamise, Yeso‑ya sawiwahemarine.
MRK.2.15	Yeso hika mai da‑daba mai eyehe i‑di Refi‑ka yobe‑ya mai tokamaroni. Kofeno‑ka yinero‑bona‑ya mai ha‑haa mai dama, mai ihi amosara mai dama, mai na, Yeso‑ya mai tokomake, Refi‑ka yobe‑ya mai nafi marinamaroni.
MRK.2.16	Mose‑ka yama hani ati‑ya mai ka‑kamina mai one fariseo mai toha, Yeso marine‑ya mai awa, Yeso‑ya mai da‑daba mai‑ya mai hiyaramaroni.
MRK.2.16	“Hini yamata‑bone towe mai eyehe Yeso tafati? Kofeno‑ka yinero‑bona‑ya mai ha‑haa mai eyehe oda tafarihi, mai ihi amosara mai eyehe oda tafarihi, oda teni.” Mai ati namaroni.
MRK.2.17	Mai ati‑ya Yeso mite, ati yanane,
MRK.2.17	“Mai kiyara mediko mai‑ya kasomaterene. Mai kiyana‑ta mediko mai‑ya kasomatene. Mai ihi amosamone mai ati na mai hima·orani. Mai ihi amosara mai hima·onabone ihi okemaroni.” Yeso ati nemarine.
MRK.2.18	Yowaho‑ya mai da‑daba Deoso‑ya mai kahiyarabone, mai tafarihi, fariseo mai‑ya mai da‑daba mai tafaharirihi namaroni. Fara ihi Yeso‑ya mai one hiyara,
MRK.2.18	“Yowaho‑ya mai da‑daba mahi owa‑ya mai tafara, fariseo mai‑ya mai da‑daba mahi owa‑ya mai tafaharirani. Haa‑nima mai ihi na damateni. Tiwa‑ya mai da‑daba mai tafi fawaterani.” Mai ati namaroni.
MRK.2.19	Yeso mai‑ya hiyare,
MRK.2.19	“Mai‑ka owa fanebona sawi ene mai ya‑yaina, mai tafi fawarani. Maki fanebona sawi ene mai tafi fawarani.
MRK.2.20	Yama one‑kaya maki mai hiwakebona, tabora bara‑ya tokeya, mai tonokosa, yawa ihi mai tafi fawanaboneni.” Yeso ati nemarine.
MRK.2.22	Bani ataro wamani yama wiye toha, wamani yatiya, fino yati ai soronisiya, wiye taokiterani. Yama wiye bote‑ya fino yati ai soronisaterani. Yama wiye bote‑ya fino yati ai soronisiya, taokana, yama wiye aba, fino abateni. Fino yati wiye yati‑ya ai soronibisateni.” Yeso ati nemarine.
MRK.2.23	Sabado one‑ya mai yakana, fadara bai‑ya mai tokofaramiya, Yeso‑ya mai da‑daba tiriko tati‑ya mai bakakasamaroni, tiriko‑ya mai kababonehe.
MRK.2.24	Mai ihi‑ya fariseo mai awa, Yeso‑ya mai hiyara,
MRK.2.24	“Hini yamata‑bone tiwa‑ya mai da‑daba tiriko tati‑ya mai bakakasiti? Sabado‑ya yama‑ya mai anina.” Fariseo mai ati namaroni.
MRK.2.25+MRK.2.26	“Dafi tamine dai kadikaterini? Abiata, Deoso‑ka yama‑bone‑ya mai da‑daa mai‑ka hidi webote tohemataya; Dafi, hika mai eyehe toke, mai fimi nafemetemoneni. Deoso‑ka yobe‑ya Dafi tokiyome, Deoso‑ka baho‑ya idi, baho‑ya mai kabametemoneni. Deoso‑ka yama hani ati ihi Deoso‑ka baho‑ya mai one kabaterani. Deoso‑ka yama‑bone‑ya mai da‑daa mai hikababisateni.” Yeso ati nemarine.
MRK.2.27	“Deoso ai‑ya wamani dai tohe, makobote ati ene sabado feriado tohawahametemoneni. Feriado‑ya Deoso wamanematamonane, ai‑ya kasomebonaha.
MRK.3.1	Deoso‑ya mai hi‑hiyara‑ke yobe‑ya Yeso tokiyome, maki yehe moikaname itari‑ya Yeso awemarine.
MRK.3.2	Yeso‑ya mai ka‑kako Yeso‑ya mai kakatomamaroni.
MRK.3.2	“Maki‑ya nakitameba awane. Sabado‑ya hinakitameya, ai weenebonane.” Mai atibodi ati namaroni.
MRK.3.3	Maki‑ya Yeso hiyare,
MRK.3.3	“Tiwaamisiya, oda teberi‑ya tiwaahi.” Yeso ati ne,
MRK.3.3	maki kamemarine.
MRK.3.4	Yeso mai‑ya hiyare,
MRK.3.4	“Eme Mose‑ka yama hani ati titi? Sabado‑ya ai owa ai nakitama, ai ati kasiramone dai ati na awini. Sabado‑ya ai owa ai nanahababisa, ai sibabisaramone dai ati na awini. Dai ati yananahi.” Yeso ati ne,
MRK.3.4	ati‑ya mai mita, mai ati yananami awiramaroni.
MRK.3.5	Fariseo mai atibodi ati amosara, mai atibodi ati‑ya Yeso mite, yawe, mai nafi hiwakatome, maki‑ya hiyare,
MRK.3.5	“Tiwa yehe feotokanahi.” Yeso ati ne,
MRK.3.5	Yehe feotokaname, yehe amosawamemarine.
MRK.3.6	Yeso ene‑ya fariseo mai awa, mai yawi kita, i‑di Erodi‑ka mai one‑ya mai hiyarabone mai tokamaroni, Yeso‑ya mai nanahababonehe.
MRK.3.7	Yeso hika mai da‑daba mai eyehe Karireya‑ka faha widi‑ya mai tokamaroni. Karireya‑ka mai toha, Yodeya‑ka mai toha,
MRK.3.8	Yerosare‑ka mai toha, Idomeya‑ka mai toha, Yodaho Faha kowani‑ka mai toha, Tiro‑ka mai toha, Sidoho‑ka mai toha, mai na, Yeso ene kite tamine‑ya mai mita, mai dama mai tokomakemaroni.
MRK.3.9	Yeso hika mai‑ya yose,
MRK.3.9	“Kanawa dai kakamahi. Mai dama mai ihi yama howatokani awirini. Kanawa dori‑ya ofoyiya, mai ohiyaraboneni.” Yeso ati nemarine.
MRK.3.10	Mai kiyana mai dama Yeso‑ya mai boyona, mai kitamamaroni. Mai kiyana mai dama mai kamakitasa, mai one‑ya mai keweni kita, Yeso‑ya mai boyonabonehe.
MRK.3.11	Madi towe ai one‑ya mai foya, Yeso‑ya mai awa, madi mai ihi mai baki‑kaya mai wiya, mai ati yanana,
MRK.3.11	“Deoso Bidi amatini.” Mai ati na, mai ati damamaroni.
MRK.3.12	Madi towe mai ati‑ya Yeso mite, ati yanane, ati kite,
MRK.3.12	“Owa tamine dai kaminariyahi.” Yeso ati ne,
MRK.3.12	ati damaharimarine, madi mai‑ya hiyareri.
MRK.3.13	Adami webote‑ya Yeso tokomorose, hika mai‑bone mai‑ya haane, mai tokomakemaroni.
MRK.3.14	Mai 12 kana mai‑ya Yeso kadike, fai‑ya mai dababone, Deoso ati‑ya mai kaminabonehe.
MRK.3.14	“Oka yo‑yose mai amani.” Yeso ati nemarine.
MRK.3.15	Yeso ati ene madi towe mai‑ya mai kananiheboneni.
MRK.3.16	Mai‑ya kadike, mai oni‑ya haanawahemarine. I‑di Simaho tohe, Yeso ati ene Simaho oni Bedoro tohawahemarine.
MRK.3.17	Sebedeo bidi i‑di Tiyako, sohori i‑di Yowaho‑ya fama ne mai‑ya kadike, mai oni yati‑bone‑ya Yeso haanemarine. Mai oni yati Boanerekesi toha, ai ati‑ya Bahi ati‑nima dai nineni.
MRK.3.18	I‑di Anidere, i‑di Firibi, i‑di Batoromeho, i‑di Mateo, i‑di Tome, Aofio bidi i‑di Tiyako, i‑di Tadeo, i‑di Simaho Seroti,
MRK.3.19	i‑di Yoda Isikari·oti, mai na, mai‑ya Yeso kadikemarine. Yoda Isikari·oti i‑di Yeso‑ya kahabanawahemarine.
MRK.3.20	Mai wini‑ke yobe‑ya Yeso tokomatase, mai dama mai kobonamake, mai tafabone, yobe kibe ene mai tafi awiramaroni.
MRK.3.21	Yeso madi, Yeso sohori mai toha na, fai tamine‑ya mai mita, mai kamakemaroni, Yeso‑ya mai towakamabonehe.
MRK.3.21	“Mai dama mai ihi Yeso tafare, yama‑ya watomare awane.” Mai ati namaroni.
MRK.3.22	Mose‑ka yama hani ati‑ya mai ka‑kamina Yerosare‑ya mai wi‑wina mai one kamake, Yeso tamine‑ya mai hiyara, mai ati yanana,
MRK.3.22	“Madi towe mai‑ka hidi, i‑di Beosibo Yeso‑ya foyane, madi mai‑ka hidi ati ene mai one‑ya Yeso kananihi, awane.” Mose‑ka yama hani ati‑ya mai ka‑kamina mai ati namaroni.
MRK.3.23	Yeso mai‑ya kanawatobona mai‑ya himane, mai‑ya hiyare,
MRK.3.23	“‘Satanasi ene madi towe kananane.’ Dai ati na,
MRK.3.23	Satanasi hini hika‑ya kananiterene.
MRK.3.24	Hidi webote hika mai dama mai ibi bisiniya, hidi webote kiti fawanebonane.
MRK.3.25	Tabora ohare‑ka mai ibi toka toweya, mai nafi awimaraboneni.
MRK.3.26	Satanasi‑ka mai ibi bisina‑mani, kiti fawane nane. Satanasi hini hika‑ya kananiterene.
MRK.3.28	Owati dai mitahi. Dai ene towe dama toha, dai ati towe dama toha na, makobote Deoso ati dai nofawahiya, dai ene manakone Deoso haanamaterebonane.
MRK.3.29	Deoso‑ka Doni‑ya mai weena, mai ihi manakone wadabisateni. Mai ihi manakone fawateraboneni.” Yeso ati nemarine.
MRK.3.30	Hibati‑ya mai one haa‑nima ati na,
MRK.3.30	“Madi towe Yeso‑ya foye awane.” Mai one ati na,
MRK.3.30	mai ati‑ya Yeso mite, mai ihi manakone fawaterabone tamine‑ya hiyaremarine.
MRK.3.31	Yeso madi, Yeso sohori mai na, mai kamake, yobe‑kaya mai tokiyomara, nokobi‑ya mai naha, mai‑ya mai hiyara,
MRK.3.31	“Yeso dai haanahi, oda tokomabonehe.” Mai ati namaroni.
MRK.3.32	Mai dama Yeso yowi‑ya mai naha, mai ati yanana,
MRK.3.32	“Yeso, tika ami, tika soho mai eyehe kobona, tiwa‑ya mai haana, yobe fowari‑ya mai nahani.” Mai ati namaroni.
MRK.3.33	Yeso ati yanane,
MRK.3.33	“Ebeni‑ka oka soho mai toha, ebeni‑ka oka ami tohaniti? Fara oka soho mai dama, oka ami mai damateni.” Yeso ati nemarine.
MRK.3.34	Yeso yowi‑ya mai naha, mai‑ya Yeso kiikawame, mai‑ya hiyaramatase,
MRK.3.34	“Okomi, oka soho dai nineni.
MRK.3.35	Deoso ati‑nima mai niya, okomi mai toha, oka soho mai toha, oka asima mai toha, mai nineni.” Yeso ati nemarine.
MRK.4.1	Karireya‑ka wara webote widi‑ya Yeso tokomatase, mai‑ya kanawatomatasemarine. Mai dama mai yorotokana, mai dama mai ihi kanawa‑ya Yeso foye, itari, mai dama faha widi‑ya mai nahobasamaroni.
MRK.4.2	Yeso mai‑ya kanawatobona Deoso tamine‑ya mai‑ya hiyare,
MRK.4.4	hawi fowari‑ya noki one sona, bani bidi mai hikabani.
MRK.4.5	Yamata noki one yati dama iti‑kaya sona, yati mese‑ya wami si‑sifina fore ihi noki yana kanibote na,
MRK.4.6	yati ihi habi tokara, mahi hewene ene wayatokana, fahi wadamara, abani.
MRK.4.7	Atiwa mete‑ya yamata noki one sona, atiwa ene yamata yani amosara, bonorani.
MRK.4.8	Bodo‑ya yamata noki one sona, yana, dodama, ade ohare‑ya boni 30 toha, ade one‑ya boni 60 toha, ade one‑ya boni 100 toha nani.
MRK.4.9	Owati dai mita, owati dai tokadabahi.” Yeso ati nemarine.
MRK.4.10	Mai dama mai toka, mai nowati‑ya Yeso‑ka mai 12 kana, Yeso‑ya mai da‑daba mai one toha na, mai ati yanana,
MRK.4.10	“Tiwati oda watorini.” Mai ati namaroni.
MRK.4.11	“Deoso ai nafi‑ka hidi kitabote tohawahebona tamine dai watowahaboneni. Mai one‑ya ohiyara, owati okahemobisateni.
MRK.4.12	Deoso‑ka yama hani ati‑maro‑nima mai nawahani.
MRK.4.12	‘Owati‑ya mai mita, owa ene‑ya mai awa na, mai narabi hawira, yama‑ya mai wato awiraboneni. Mai narabi hawe‑mani, mai ihi‑maro‑nima mai ihi namariya, mai ihi manakone‑ya Deoso haanamare nane.’ Yama hani ati namaroni.” Yeso ati nemarine.
MRK.4.13	Yeso ati yananamatase,
MRK.4.13	“Ka! Yamata noki tamine‑ya dai wato awirini. Oka hiyara nafi dai wato awiraba awineni.
MRK.4.14	Fadara‑ka wami ai atibodi tamine amani. Yamata noki Deoso ati tamine amane.
MRK.4.15	Hawi fowari‑ya yamata noki sona ai owa tamine amane. Deoso ati‑ya mai mita, Satanasi ene Deoso ati‑ya mai ati kadamowama kanibote na, mai tamine amani.
MRK.4.16	Wami si‑sifina‑ya yamata noki one sona, yana kanibote na, aba kanibote na, fara Deoso ati‑ya mai mita, mai ya‑yai kanibote na, mai tamine amani.
MRK.4.17	Deoso ati‑ya mai nofara mai mai weehiniya, mai atibodi kitara, mai maakana kanibote na, Deoso ati‑ya mai tokadabamarani.
MRK.4.18	Atiwa mete‑ya yamata noki sona, fara Deoso ati‑ya mai mita,
MRK.4.19	makobote yamataha, bora, yinero, yama dama toha na‑ya mai nokotonihe, Deoso ati‑ya mai nokotonimara, yamata atiwa‑ya daba, bonora‑nima mai na, mai ihi amosa‑ba wadarani.
MRK.4.20	Bodo‑ya yamata noki sona‑nima mai na, Deoso ati‑ya mai mita, Deoso ati‑ya mai nofa, mai ihi amosani. Mai one ihi amosi bi‑bidi, mai one ihi amosi ba‑basi teni.” Yeso ati nemarine.
MRK.4.22	Fara nabarina ihi yama ai watowama‑nima owati dai watora, owati dai watowahaboneni.
MRK.4.23	Owati dai mita, owati dai tokadabahi.” Yeso ati nemarine.
MRK.4.24	“Owati timita, owati tinofahi. Owati tinofiya, ati tiwato ba‑basi tinabone, ati owa okaminamakitasaboneni.
MRK.4.25	Deoso ati‑ya mai mita, ati mai hinofeya, Deoso ati‑ya mai wato ba‑basi naboneni. Deoso ati‑ya mai mita, ati mai hinofareya, yama‑ya mai watoteraboneni.” Yeso ati nemarine.
MRK.4.26	Yeso ati yananamatase,
MRK.4.26	“Deoso ai nafi‑ka hidi kitabote tohawahebona tamine okaminaboneni. Fadara‑ya yamata noki‑ya ai owa werene,
MRK.4.27	amoni dameya, hika fadara‑ya tokomatase, hika yamata moona, ai owa ene tohi awirene.
MRK.4.28	Wami honita ihi yamata noki moona, makobote bonowaha, marafakiteni.
MRK.4.29	Marafakanaya, hidi tiihiteni.
MRK.4.30	Deoso ai nafi‑ka hidi kitabote tohawahebona tamine ohiyaramatasaboneni.
MRK.4.31	Fara mositada noki‑nima tene. Mositada noki i‑isi teni.
MRK.4.32	Mositada noki i‑isi na‑ya fadara‑ya ai owa korotona, noki yana, nafiwaha, ini webote tohawaha, ini‑ka yama sire‑ya bani bidi mai bori‑ya mai wamateni.” Yeso ati nemarine.
MRK.4.33	Hiyara haa‑nima na‑ya Yeso hiyare, ati damemarine. Deoso ati‑ya Yeso hiyare, yama bara tamine‑ya hiyarabisemarine. Yama nafi‑ya Yeso kamina kanibote ni awire, yama‑ya mai wato‑ya yama one tamine‑ya kaminamakitasematane.
MRK.4.34	Mai dama mai‑ya Yeso hiyare, yama tamine yokana‑ya kaminare, makobote hika mai da‑daba mai‑ya yama tamine yokana‑ya kaminawahematane.
MRK.4.35	Mahi toke‑ya Yeso hika mai da‑daba mai‑ya hiyare,
MRK.4.35	“Hima, faha kowani‑kaya ai tokahi.” Yeso ati nemarine.
MRK.4.36	Mai yanana, kanawa‑ya mai foyama, kanawa one‑ya mai one foyama na, mai one dama tonokosamaroni.
MRK.4.37	Faha bai‑ya boni kita yanana, faha rike nafe ihi kanawa boki yanatonameteni.
MRK.4.38	Kanawa yodi‑kaya kama bide homa‑ya Yeso amone, home‑ya mai mowakana,
MRK.4.38	“Ayo, ai abi bonehe, ai tikasomara, oda‑ya tinofara awineni.” Mai ati nameteni.
MRK.4.39	Yeso dodafi, boni‑ya weene, faha‑ya hiyare,
MRK.4.39	“Faha rikatiriyahi.” Ati ne,
MRK.4.39	ati ene boni fawa, faha rike fawa nameteni.
MRK.4.40	Mai‑ya hiyare,
MRK.4.40	“Hini yamata ihi dai kakomeheti? Owa ene kitabote‑ya dai awaterini?” Yeso ati nematane.
MRK.4.41	Yeso ene‑ya mai awa, mai habi siitona, mai ibi hiyara,
MRK.4.41	“Ebeni‑ke tohati? Ai‑nima Yeso ni awire, kitabotebisa amane. Yeso ati‑ya boni mita, fawa, faha rike fai ati‑ya mita, fawa nineni.” Mai ati nameteni.
MRK.5.1	Wara webote kowani‑ka Kerasa mai‑ka wami‑ya mai kobona,
MRK.5.2	Yeso yoratomaroseya, maki kobonematane. Madi towe maki‑ya foye, mai tame‑kaya winematane.
MRK.5.3	Maki kiti nafi ene koheti‑ya mai sokihinamarematane.
MRK.5.4	Hibati‑ya koheti‑ya maki mai sokihini dame, koheti‑ya betekasarimane, mai nafi kiti bi‑bidi na, maki‑ya mai watamarameteni.
MRK.5.5	Maki ai temene‑ya kaikana, adami tati‑kaya kaikana, yama tehe‑ya kaikana, yama soki‑ya kaikana nematane. Kaikane, yati‑ya hini‑ya wisinematane.
MRK.5.6	Yama yaki‑ya maki Yeso‑ya awe, kanani kaki, Yeso noko‑kaya home,
MRK.5.7+MRK.5.8+MRK.5.9	Madi towe‑ya Yeso hiyare,
MRK.5.7+MRK.5.8+MRK.5.9	“Maki‑ya tisawimariyahi.” Yeso ati nematane.
MRK.5.7+MRK.5.8+MRK.5.9	“Yeso, Deoso kitabote Bidi amatini. Owa arabatinahi. Owa bisitiriyahi.” Madi towe ati ne, ati kitematane.
MRK.5.7+MRK.5.8+MRK.5.9	“Tiwa oni eme titi?” Yeso ati ne,
MRK.5.7+MRK.5.8+MRK.5.9	“Ibowa ama·oni, oda damaro.” Ati nematane.
MRK.5.10	“Aka‑ya oda‑ya tiyoseriyahi.” Madi towe mai ati nameteni.
MRK.5.11	Adami‑ya boroko mai dama mai tafameteni.
MRK.5.12	“Boroko mai‑ya oda‑ya tiyosebisahi.” Madi towe mai ati na,
MRK.5.13	“Sibarini, boroko mai‑ya dai foyahi.” Yeso ati ne,
MRK.5.13	boroko mai‑ya madi towe mai tokiyoma, boroko mai kanani tokofawaha, mai 2.000 kana wami kote wadara‑ya mai nafi toka, mai boka, mai nafi abameteni.
MRK.5.14	Boroko mai‑ya mai na‑nawada mai kanana, sidadi toha, tabora bide toha na‑ya Yeso ene‑ya mai kamina, mai ati‑ya mai dama mai mita, faha widi‑ya mai kamakemeteni, Yeso ene‑ya mai awabonehe.
MRK.5.15	Yeso‑ya mai kobona, maki‑ya mai awameteni. Hibati‑ya maki madi towe mai dama mai foyimaro‑ke, maki hibayata bora‑ya weyenawahe, hibati‑ya ka‑kana nemari, amosawame, itari‑ya mai awa, Yeso‑ya mai nayofinameteni.
MRK.5.16	Yeso ene‑ya mai awa Yeso tamine‑ya mai hiyara, maki tamine toha, boroko mai tamine toha na, mai tamine‑ya mai hiyarameteni.
MRK.5.17	Yeso ene tamine‑ya mai mita, mai kakomehe, Yeso‑ya mai yosemeteni, yama one‑kaya tokebonaha.
MRK.5.18	Kanawa‑ya Yeso mai eyehe foyamematane, mai berekawahabonehe. Hibati‑ya maki‑ya madi towe mai sawimaro‑ke Yeso‑ya haane,
MRK.5.18	“Tiwa‑ya osaweboneni.” Maki ati nematane.
MRK.5.19	“Owa‑ya tisawiriyahi. Tiwa tabaro‑ya tikamabisahi. Deoso tiwa‑ya kasome tamine tihiyarahi, tika mai‑ya. Deoso tiwa‑ya nakitame tamine tihiyariyahi.” Yeso ati nematane.
MRK.5.20	Yeso ati‑ya mite, Dikabori‑kaya tokome, Yeso ene tamine‑ya kaminematane. Ati mai himite, mai atibodi yama‑ya kadika,
MRK.5.20	“Ka! Yeso kitatene.” Mai atibodi ati nameteni.
MRK.5.21	Faha kowani‑kaya Yeso koboname, faha widi‑ya Yeso waasa ne‑ya mai dama mai yorotokanamaroni.
MRK.5.23	I‑di Yairo Yeso‑ya hiyare,
MRK.5.23	“Yeso, okoto atona abi yanatonani. Ai towakamahi, oka yobe‑ya. Tiwa yehe‑ya okoto boyotiniya, okoto kitamabone onani, okoto abarabonehe.” I‑di Yairo ohini yanatone ati nemarine.
MRK.5.24	Yeso i‑di Yairo eyehe mai dama mai bai‑ya tokomemarine.
MRK.5.25	Mai dama mai‑ya fana sawe, hika ama fawani watora, faha fowe 12 kana‑ya hika ama fawani awiramaroni.
MRK.5.26	Fana‑ka ama tahi‑bone mediko mai dama mai daahina, mai hikasomi hiwatorameteni. Mediko mai‑ka hemedi manakone fota‑ya fana nika, hika ama fawara, hiniya hika ama tonafe, hika yinero nafi tosiyomatane.
MRK.5.27	Yeso tamine‑ya fana mita, mai dama mai teberi‑ya tokomake, Yeso bari‑kaya kamake, Yeso‑ka bora‑ya boyonamaroni.
MRK.5.28	“Yeso borone‑ya boyo·oniya, okitamaboneni.” Fana atibodi ati na,
MRK.5.29	Yeso‑ka bora‑ya boyona, kitamawaha, kome fawa, hika ama fawanawaha namaroni.
MRK.5.30	Yeso hini ene kite‑ya wato, kiinawame,
MRK.5.30	“Ebeni‑ka tohiti, oka bora‑ya boyonaro?” Yeso ati nemarine.
MRK.5.31	Yeso‑ya mai da‑daba mai ati yanana,
MRK.5.31	“Ai dama, ai‑ya tiawara?
MRK.5.31	‘Ebeni‑ka tohiti, owa‑ya boyonaro?’ Tina,
MRK.5.31	fara oda dama tiwa oda boyona awini.” Mai ati namaroni.
MRK.5.32	Yeso mai‑ya kiinemarine, fana‑ya awebonaha.
MRK.5.33	Fana habi siitona, wawawakana, Yeso noko‑ya homa, hini ihi tamine‑ya kaminamaroni.
MRK.5.34	Fana‑ya Yeso hiyare,
MRK.5.34	“Sima, sibarini.
MRK.5.34	‘Yeso‑ka bora boyo·oniya, oka ama fawanawahaboneni.’ Tiwatibodi ati na,
MRK.5.34	fara ihi tiwa onakitamineni. Tikamahi. Tiwa kitami hawa tohini.” Yeso ati nemarine.
MRK.5.35	Yeso hiyareya, Yairo‑ka mai one kamake,
MRK.5.35	“Yairo, tikoto abani. Yeso hini tohaya.” Mai ati namaroni.
MRK.5.36	Mai ati‑ya Yeso mite, Yairo‑ya hiyare,
MRK.5.36	“Tiwa habo siitoriyahi.
MRK.5.36	‘Deoso kitatene.’ Tiwatibodi ati nibisahi.” Yeso ati nemarine.
MRK.5.37	Mai dama Yeso ati ene mai one nahomake, i‑di Bedoro, i‑di Tiyako, sohori i‑di Yowaho, mai na, Yeso‑ya mai dababisamaroni.
MRK.5.38	Yairo‑ka yobe‑ya mai kobona, Yairo‑ka yobe‑ya mai naha, mai ohini kitameteni.
MRK.5.39	“Hini yamata ihi dai ohini kita? Atona abi awirini, hiniya amoneni.” Yeso ati nematane.
MRK.5.40	Yeso ati‑ya mai mita, mai hahanameteni. Makobote Yeso mai‑ya yose,
MRK.5.40	“Dai nafi tokomahi.” Yeso ati ne,
MRK.5.40	atona badi, madi, Yeso‑ka mai toha na, Yeso mai‑ya himane, atona fori‑kaya mai tokiyamakemeteni.
MRK.5.41	Atona aboi yahi‑ya waratone,
MRK.5.41	“Tarita komi” Yeso ati ne, ai ati‑ya,
MRK.5.41	“Atona, tiwaamisamahi.” Ati nematane.
MRK.5.42	Atona kitama, waamisama, yakana‑ya mai awa, mai atibodi yama‑ya kadika,
MRK.5.42	“Ka! Yeso kitatene.” Mai atibodi ati nameteni.
MRK.5.42	Atona‑ka ano 12 kanameteni.
MRK.5.43	Yeso ati yananamatase,
MRK.5.43	“Tikoto aba, kitama tamine dai kaminariyahi. Tikoto tinatafiyahi.” Ati nematane.
MRK.6.1	Yeso hini yana‑mata‑kaya hika mai da‑daba mai eyehe tokomemarine.
MRK.6.2	Sabado‑ya Deoso‑ya mai hi‑hiyara‑ke yobe‑ya Yeso tokiyome, mai dama mai sawe mai‑ya kanawatomarine. Yeso ati‑ya mai mita, mai ibi hiyara,
MRK.6.2	“Ka! Yeso yama‑ya wato, ene kite, ebeni‑ke ene Yeso yama‑ya wato, ebeni‑ke ene Yeso ene kitanati?
MRK.6.3	Fare ai‑ka owa amane. Hibati‑ya awa‑ya wa‑wama tohemari, hika ami i‑di Mariya toha, sohori i‑di Tiyako, i‑di Yose, i‑di Yoda, i‑di Simaho, mai na, mai ai wata, hika asima ai‑ya mai sawinineni.” Mai ibi hiyara mai ati na,
MRK.6.3	Yeso‑ya mai nofaramaroni.
MRK.6.4	Yeso ati yanane,
MRK.6.4	“Tabora bara‑ya Deoso ati‑ya mai mi‑mita mai one nafi‑ya mai nofateni. Hini mai tabori‑ka mai toha, mai one toha, mai na, mai‑ya mai nofaterani. Fara‑nima oka dai toha owa‑ya dai nofi awirani.” Yeso ati nemarine.
MRK.6.5	Tabora‑ka mai kiyana, mai dama Yeso‑ya mai haaramaroni. Mai one‑ta fa‑famaraba na Yeso‑ya mai haana, mai‑ya Yeso nakitamemarine.
MRK.6.6	Mai ihi‑ya Yeso awe, atibodi yama‑ya kadike,
MRK.6.6	“Ka! Owati‑ya mai nofi awirini.” Yeso atibodi ati nemarine.
MRK.6.6	Tabora bide dama‑ya Yeso tokemarine, mai‑ya kanawatobonaha.
MRK.6.7	Yeso hika mai da‑daba mai 12 kana mai‑ya haane, ati ene mai ihi kitawahamaroni, madi towe mai‑ya mai kananihebonehe. Mai‑ya Yeso hiyare,
MRK.6.7	“Hawi dami‑ya dai fa‑fama dai tokaboneni.
MRK.6.8	Dai tokiya, dai dabakiba‑ka awa dai aka, sibarini, dai‑ka yama one dai weyekarihi. Iyawa, yamasi, yinero ne dai towakariyahi.
MRK.6.9	Sanidariya‑ta dai sakonahi. Bora fama dai weyeriyahi.
MRK.6.10	Mai tabori‑ya dai koboniya, yobe ohari‑ya dai winiyahi. Aka‑ya dai toki awisari‑ya yobe owa‑ya dai winariyahi.
MRK.6.11	Mai tabori‑ya dai koboni‑ka dai ati‑ya mai nofara, dai yananamiya, mai noki‑ya dai teme hibakori dai nanahabiyahi, mai atibodi yama‑ya kadikabonehe.
MRK.6.11	‘Mai ati oda nofara mai tokineni. Oda ene amani.’ Mai atibodi ati naboneni.”
MRK.6.11	Yeso ati nematane.
MRK.6.12	Mai 12 kana mai tokamaroni, mai dami‑ya mai hiyarabonehe.
MRK.6.12	“Dai ene towe‑ya dai nofamariyahi.” Mai ati namaroni.
MRK.6.13	Mai ati ihi madi towe mai kananamaroni. Mai kiyana mai tati‑ya oyo‑ya mai sorokare, mai‑ya mai nakitamamaroni.
MRK.6.14	Yeso‑ka mai ihi tamine‑ya mai nafi hiyara, mai ati‑ya i‑di Erodi mite,
MRK.6.14	“Yowaho tohe awane. Yowaho Batita abe, kitame ene kite toha ne awane.” Mai one ati nihi,
MRK.6.15	“I‑di Eriya kamatase awane.” Mai one ati nihi,
MRK.6.15	“Deoso ati‑ya mai mi‑mita‑mete mai‑nima ne awane.” Mai one ati nihi namaroni.
MRK.6.16	Mai ati‑ya i‑di Erodi mite,
MRK.6.16	“Owati ihi Yowaho Batita namidi mai tiihinakosemari, kitame awane.” Ati nemarine.
MRK.6.17+MRK.6.18	Yowaho Batita namidi‑ya i‑di Erodi ati ene mai tiinakosamaro, tamine okaminebonane. I‑di Erodi anidi i‑di Firibi tohe, i‑di Firibi fadi i‑di Erodiasi toha, i‑di Erodi anidi fadi‑ya famawahe, fare ene i‑di Yowaho Batita ati yanane,
MRK.6.17+MRK.6.18	“Erodi, ayo fadi arabatinahi.” Ati ne, ati damemarine.
MRK.6.17+MRK.6.18	I‑di Erodiasi ati ihi Yowaho mano‑ya Erodi sokikase, kadeya‑ya Yowaho‑ya nafoyemarine.
MRK.6.19	Yowaho Batita‑ya i‑di Erodiasi kako kita, i‑di Yowaho Batita‑ya ati naboha, i‑di Erodi ati barihinamaroni.
MRK.6.20	I‑di Erodi habo siitone,
MRK.6.20	“Yowaho Batita ene amose, Deoso‑ya na‑narifa amane.” I‑di Erodi atibodi ati ne,
MRK.6.20	fai‑ya nayofine, fai‑ya kasomematane. I‑di Yowaho ati miti‑ya i‑di Erodi nofe, fai ati‑ya tokadabare, ati hiwatoremarine.
MRK.6.21	I‑di Erodiasi yawi fawara, i‑di Erodi‑ka ano kobona, mai yorotokana, i‑di Erodi‑ka yo‑yose hidi mai toha, sodado mai‑ka hidi mai toha, Karireya‑ka hidi mai bi‑bidi na mai toha, mai na, mai yorotokanamaroni, mai marinabonehe.
MRK.6.22	Makobote mai ya‑yainabone i‑di Erodiasi bide atona kama, mai noki‑ya siwana, atona ihi i‑di Erodi mai one eyehe ya‑yaine, atona‑ya hiyare,
MRK.6.22	“Hini yamata‑ya tiwati koboniti? Tiwa‑ya yama daa·onaboneni.
MRK.6.23	Yama tinofa daa·onaboneni. Keyehe hiri·oterani. Oka yama beheri‑ya tiwati koboniya, daa·onaboneni. Hini tiwati kobohina daa·onaboneni.” I‑di Erodi ati nematane.
MRK.6.24	Atona tokoma, madi‑ya hiyara,
MRK.6.24	“Ami, hini yamata haa·obati?” Ati na,
MRK.6.24	“I‑di Yowaho Batita tati haatiyahi.” Madi ati nameteni.
MRK.6.25	Atona hidi webote‑ya tokoma kanibote na, ati yanana,
MRK.6.25	“Barato‑ya Yowaho Batita tati foye, hibayata owa‑ya daatinahi.” Ati nameteni.
MRK.6.26	Atona ati‑ya i‑di Erodi mite, atibodi a‑arire,
MRK.6.26	“Yowaho Batita nanahabi onofarini. Hini owati tohani.
MRK.6.26	‘Yama tinofa daa·onabone’ ona,
MRK.6.26	owati‑ya mai nafi mita, owati‑nima oriya, owa‑ya mai hahakariyahi.” Hidi webote atibodi ati nematane.
MRK.6.27	Sodado‑ya i‑di Erodi yose, Sodado toke, kadeya dori‑ya Yowaho Batita namidi‑ya tiinakosematane.
MRK.6.28	Yowaho Batita tati barato‑ya foye‑ya sodado kakame, atona‑ya daahine, madi‑ya daahinamematane.
MRK.6.29	Yowaho Batita tamine‑ya hika mai da‑daba mai mita, mai kamake, abo mai hiwakame, yati hodi‑ya mai barihikanemarine.
MRK.6.30	Yeso‑ka yo‑yose mai kobonama, mai ihi tamine‑ya mai kaminamaroni, Yeso‑ya.
MRK.6.31	Mai dama mai sawe, mai ihi mai tafaramaroni.
MRK.6.31	“Hima, mai awiri‑kaya ai tokomahi, ai hasinabonehe.” Yeso ati nemarine.
MRK.6.32	Kanawa dori‑ya mai foyamamaroni, mai awiri‑kaya mai tokomabonehe.
MRK.6.33	Yeso mai eyehe toke‑ya mai dama mai awa, tabora dami‑ka mai tokomake, faha widi‑ya mai kanani tokobasamake, mai koboni dai tohamaroni.
MRK.6.34	Yeso mai eyehe kobone, tokomorose, mai dama mai‑ya awe, atibodi yama‑ya kadike,
MRK.6.34	“Kaneiro mai‑ka hidi wadamare mai‑nima mai na, mai okasomaboneni.” Yeso atibodi ati ne,
MRK.6.34	mai dama mai‑ya hiyare, Deoso tamine‑ya kamine, hiyari damemarine.
MRK.6.35	Mahi toke‑ya Yeso‑ya mai da‑daba mai ati yanana,
MRK.6.35	“Yeso, mahi toke, yobe wadare‑ya ai nahoneni.
MRK.6.36	Mai tiyosehi, mai tabori‑ya mai tokiya, mai tafe‑bone‑ya mai kanikabonehe.” Yeso‑ya mai da‑daba mai ati namaroni.
MRK.6.37	“Mai dai natafabisahi.” Yeso ati ne,
MRK.6.37	“Mai dama mai‑ka baho‑ba ai kanikiya, manakone nafeba awini. Yama‑ya ai a‑ani ai‑ka yama anini manakone 200 kana manakone‑nima mai dama mai tafe manakone na‑ba awini.” Yeso‑ya mai da‑daba mai ati namaroni.
MRK.6.38	Yeso mai‑ya yose,
MRK.6.38	“Ai‑ka baho dai kadikahi.” Ati ne,
MRK.6.38	Baho‑ya mai kadiki hawa toha, mai ati yanana,
MRK.6.38	“Ai‑ka baho 5 kana, ai‑ka aba mai fama mai nani.” Mai ati namaroni.
MRK.6.39	Yeso ati ene kabihi mese‑ya mai dama mai nahowamamaroni.
MRK.6.40	Haa‑kaya mai one 50 kana naho, haa‑kaya mai one 100 kana naho, ahini‑kaya mai one 50 kana naho na, fara hinama mai yorotokana, mai nahamaroni.
MRK.6.41	Baho 5 kana, aba mai fama na, mai‑ya Yeso damakane, neme‑ya tonokomise, Deoso‑ya hiyaremarine. Baho‑ya kebi, aba mai‑ya dobikana ne, mai 12 kana mai‑ya daanemarine, mai dami‑ya mai daahinabonehe.
MRK.6.42	Mai nafi tafa, mai korimanama,
MRK.6.43	baho kote hasi, aba mai kote hasina, kote mai teehina, hisiri 12 kana kibamaroni.
MRK.6.44	Maki 5.000 mai kanamaroni.
MRK.6.45	Hisiri‑ya mai teeni hawa toha, Yeso‑ya mai da‑daba mai‑ya Yeso yose, kanawa‑ya mai foyamamaroni, Besaida‑ya mai beretokawami dai tohabonehe. Mai dama hini mai tabori‑kaya mai‑ya yosemarine.
MRK.6.46	Yeso mai‑ya hiyari hawa toheya, adami webote‑ya tokomorosematane, Deoso‑ya hiyarebonaha.
MRK.6.47	Yama soki yanatoni‑ya kanawa‑ya mai foya, faha bai‑ya mai tohiya, Yeso ohari towaakosematane.
MRK.6.48	Faha bai‑ya Yeso noko toke, hika mai da‑daba mai‑ya awe, yama hakikini kita ihi kanawa‑ya mai orini kita, 4 ora‑ke, yama wahi yanatoniya, Yeso tokomaki, faha baki‑ya yakanematane, mai‑ya fiyakanebonaha.
MRK.6.49	Yeso‑ya mai awa,
MRK.6.49	“Ai korimari toha awini.” Mai atibodi ati na,
MRK.6.49	Mai e‑erinameteni.
MRK.6.50	Yeso‑ka fara hinama, fai‑ya mai awa, mai kakomehe, mai‑ya Yeso hiyare,
MRK.6.50	“Dai habo kitahi. Fara ama·oni. Dai kakomeheriyahi.” Ati nematane.
MRK.6.51	Kanawa dori‑ya Yeso foyamakiya, yama hakikini fawanawahameteni. Yeso ene kitabote‑ya mai awa, mai atibodi yama‑ya kadikameteni.
MRK.6.52	Yeso ene kite‑ya mai awi baha, baho dodama‑ya mai awa, Yeso‑ya mai watomi awirameteni, mai habi kitaro.
MRK.6.53	Kenesare‑kaya mai kobona, kanawa‑ya mai yaditona,
MRK.6.54	mai tokomorosa, mai‑ya mai awa,
MRK.6.54	“Yeso tohene.” Mai ati nameteni.
MRK.6.55	Tabora nafi‑ya mai one kanani tokomameteni, Yeso tamine‑ya mai kaminabonehe. Mai ati‑ya mai mita, mai kiyana mai‑ya mai kakamameteni. Awa‑ya bora dasikana‑ya mai kiyana mai fo‑fore mai‑ya mai diwarikana, Yeso sawi‑kaya mai‑ya mai towakameteni.
MRK.6.56	Tabora bide dama, sidadi dama na‑ya Yeso toke, koboneya, mai kiyana mai‑ya mai kakamamaroni. Tabora bai‑ya mai‑ya mai kakamamaroni. Yeso‑ya mai haana,
MRK.6.56	“Yeso, tika bora ifi oda boyonaboneni.” Mai ati na,
MRK.6.56	Yeso borone‑ya mai boyoniya, mai kitamamaroni.
MRK.7.1	Yerosare‑ya mai yanana, fariseo mai one toha, Mose‑ka yama hani ati‑ya mai ka‑kamina mai one toha, mai na, mai kamake, Yeso‑kaya mai yorotokanamaroni.
MRK.7.2	Yeso‑ya mai da‑daba mai tafabone, mai yahi‑ya mai sorokarira, mai‑ya mai awa, mai ati yanana,
MRK.7.2	“Mai yahi towe tafineni.” Mai ati namaroni.
MRK.7.3	Yodeo ai‑ka idi mai ati ihi mai tafabone, mai yahi‑ya mai sorokariteni. Ai‑ka idi mai ati‑ya fariseo mai tokadabi nafiteni.
MRK.7.4	Yama ka‑kanika‑ya mai tokiya, mai wininamiya, mai yahi faha‑ya bokiya, hini mai‑ya mai wisakari mai teni. Mai‑ka keneko, mai‑ka faha wiye, mai‑ka yiwaha na faha‑ya mai korotofiteni. Mai‑ka idi mai ati dama mai ati‑ya mai tokadabateni.
MRK.7.5	Fariseo mai toha, Mose‑ka yama hani ati‑ya mai ka‑kamina mai toha, mai na, Yeso‑ya mai hiyaramaroni.
MRK.7.5	“Hini yamata ihi tiwa‑ya mai da‑daba ai‑ka idi mai ati‑ya mai tokadabarani? Mai yahi towe tafateni.” Mai ati namaroni.
MRK.7.6	Yeso mai‑ya hiyare,
MRK.7.6	“Towe dai amani. Deoso ati‑ya i‑di Isa·iya kamine, dai tamine‑ya hiyare,
MRK.7.6	‘Owa‑ya mai nofamone mai ati na, owa‑ya mai kahiyara na, hiniya keyehe‑ya mai hirina, owati‑ya mai tokadabarani.
MRK.7.7	Mai ati omita, ya‑yai·oni awirini. Owati‑ya mai kaminamone mai ati na, mai one ati‑ya mai kaminabisineni.’ Deoso ati ne, ati‑ya Isa·iya kanahanomatane.
MRK.7.8	Deoso ati yokana dai nokotonira, dai‑ka idi mai ati‑ya dai nokotonibisateni.” Yeso ati nemarine.
MRK.7.9	Yeso ati yananamatase,
MRK.7.9	“Ai‑ka idi mai ati dai nofabisa, Deoso ati‑ya dai tokadabarani.
MRK.7.10	Deoso ati‑ya i‑di Mose kanahanomatane.
MRK.7.10	‘Abi, ami, mai na, mai tinofahi. Mai‑ka abi, mai‑ka ami, mai na, mai one‑ya mai weena, —Towe amatini.— Mai ati na, mai abahi.’ Mose‑ka yama hani ati neni.
MRK.7.11+MRK.7.12	Deoso ati‑nima dai ati ni awirineni. Haa‑nima yama na dai kanawatoteni.
MRK.7.11+MRK.7.12	‘Deoso‑ya oka yama daa·onaboneni.’ Dai ati niya,
MRK.7.11+MRK.7.12	‘Mai one‑ya dai daariyahi. Dai‑ka abi, dai‑ka ami, mai na, mai dai kasomariyahi.’ Dai ati teni.
MRK.7.13	Deoso ati‑ya dai tokadabara, dai‑ka idi mai ati‑ya dai kanawatobisineni. Haa‑nima dai ene na damateni.” Yeso ati nemarine.
MRK.7.14	Fariseo mai‑ya Yeso hiyari hawa toheya, mai dama mai‑ya Yeso haane,
MRK.7.14	“Owati dai nafi mitahi. Owati dai watohi.
MRK.7.15	Ai tefe ene ai towe tohaterani. Ai atibodi towe ene ai towe tohabisateni.
MRK.7.16	Owati dai mita, owati dai tokadabahi.” Yeso ati nemarine.
MRK.7.17	Yobe doro‑ya Yeso hika mai da‑daba mai eyehe tokiyome, mai dama mai nahokosamaroni. Yeso‑ka fai‑ya mai haanameteni, ai tefe tamine‑ya mai mitabonehe.
MRK.7.18	Yeso ati yanane,
MRK.7.18	“Ka! Hini dai one‑nima dai na, yama‑ya dai watoteraba awineni. Ai tefe ene ai towe tohaterani.” Ati nemarine.
MRK.7.19	Ai tefe nafi sibara tamine‑ya Yeso hiyare,
MRK.7.19	“Ai atibodi‑ya ai tefe tokaterani. Ai tafiya, ai nabadi‑ya tokabisa, makobote ai miiniya, abateni.
MRK.7.20	Mai atibodi towe ihi mai towe tohateni.
MRK.7.21	Mai atibodi ati towe ihi yama towe‑ya mai nokotonihe, fana mai dama mai‑ya mai nokotonihi, yama‑ya mai boti, mai one‑ya mai nanahaba, fana one‑ya mai idiwaha, mai teni,
MRK.7.22	mai one‑ka yama‑ya mai nokotonihi, yama towe‑ya mai nofa, keyehe‑ya mai hiri, mai siwa, Deoso ati‑ya mai tokadabara,
MRK.7.22	‘Towe dai amani, amosabotebisa ama·oni.’ Mai ati na,
MRK.7.22	haa‑nima mai ihi na,
MRK.7.23	yama towe‑ya mai atibodi‑ya yanana, mai atibodi ihi mai towe tohateni.” Yeso ati nematane.
MRK.7.24	Yeso yananame, Tiro, Sidoho na, yakari‑ya toke, yobe doro‑ya tokiyomematane.
MRK.7.24	“Owa‑ya mai dami awariyahi.” Atibodi ati ne,
MRK.7.24	Yeso‑ya mai one awameteni.
MRK.7.25	Fana bide‑ya madi towe foye, Yeso tamine‑ya fana mita, kamake, Yeso yowi‑ya yobati‑kaya itarisa, moinisa, itameteni.
MRK.7.26	Fana Yodeo tohara, Sirofenisiya‑ka tohabisa, ati yanana,
MRK.7.26	“Okoto tikasomahi. Madi towe kanatinihi.” Ati nameteni.
MRK.7.27	Yeso ati yanane,
MRK.7.27	“Yodeo oka mai toha, mai‑ka yama nafi hawa tohiya, Bara mai okasomaboneni. Ai‑ka madehe tafe‑ya yomahi‑ya ai daaterani.” Ati nematane.
MRK.7.28	Fana ati yananamatasa,
MRK.7.28	“Ayo, fara amani. Owati timitaharihi. Madehe tafiya, bofe‑ya yama mekori fororona‑ya yomahi mai kabateni.” Ati nameteni.
MRK.7.29	“Tiwati amosa ihi okasomini. Tikamahi. Madi towe tikoto‑ya foyamarane.” Yeso ati nematane.
MRK.7.30	Fana hika yobe‑ya tokoma, kobotonama, bide kama‑ya homa, madi towe foyamarematane.
MRK.7.31	Tiro‑ya Yeso sawimari, yananame, Sidoho‑ya kariwahe, Dikabori‑kaya kobone, Karireya‑ka faha widi‑ya maatowitimarine.
MRK.7.32	Maki narabo hawirihi, ati amosarihi ne, Yeso‑ya mai hiwakame, Yeso‑ya mai hiyara,
MRK.7.32	“Tiwa yehe‑ya maki boyotinahi.” Mai ati namaroni.
MRK.7.33	Mai awiri‑kaya maki‑ya i‑di Yeso towakame, maki narabo hodone‑ya yehe‑ya yorinise, makobote hini yehe‑ya firokase, yehe afe‑ya maki ebene‑ya boyonemarine.
MRK.7.34	Yeso neme‑ya tonokomise, hasitone, Yodeo mai ati‑ya ati yanane,
MRK.7.34	“Efata!” Ati ne, ai ati‑ya,
MRK.7.34	“Hawi wamahi.” Ati nemarine.
MRK.7.35	Hibati‑ya narabo hawirihi, ati amosarihi nemari, amosawame, mai ati‑ya mitawaha, ati amosawaha nemarine.
MRK.7.36	“Owa ene dai kaminariyahi.” Yeso ati nemarine.
MRK.7.36	Ati mai hikadabare, mai‑ya Yeso ati barini dame, hiniya ati kamini mai na‑nafi hinemarine. Tamine mai nafi himitawahemarine.
MRK.7.37	Yeso ene‑ya mai awa, mai atibodi yama‑ya kadika, Yeso tamine‑ya mai hiyara,
MRK.7.37	“Ka! Yeso ene amose hinama, hibati‑ya mai narabi hawiramaro mai narabi hawiwaha, mai ati wadaramaro mai ati wadawahateni.” Mai ati namaroni.
MRK.8.1	Mahi owa‑ya mai dama mai sawe, mai tafe wadara, Yeso hika mai da‑daba mai‑ya haane, mai‑ya hiyare,
MRK.8.2	“Ai‑ya mai sa‑sawi mai okasomaboneni. Ai amoni 3 kani‑ya ai‑ya mai sawe mai tafe wadarani.
MRK.8.3	Mai one wini yaka, mai tabori‑ya mai oyoseya, fimi ihi hawi bai‑ya mai abariyahi.” Yeso ati nemarine.
MRK.8.4	Yeso‑ya mai da‑daba mai ati yanana,
MRK.8.4	“Hini yamata‑nima ai nibati? Yobe wadare‑ya ai naha, haa‑ya yamata ai kanikaterani.” Mai ati namaroni.
MRK.8.5	“Dai‑ka baho emeniti?” Yeso ati ne,
MRK.8.5	“Oda‑ka baho 7 kana tohani.” Mai ati namaroni.
MRK.8.6	Yeso ati ene mai nafi nahokosamaroni. Baho tamine‑ya Deoso‑ya hiyare, baho‑ya kebi, hika mai da‑daba mai‑ya baho‑ya daane, mai dami‑ya mai daahinamaroni.
MRK.8.7	Mai‑ka aba bidi mai fa‑famaraba na mai tamine‑ya Deoso‑ya hiyare, ati ene mai dami‑ya mai daahinamaroni.
MRK.8.8	Mai dama mai tafa, mai korimana, tefe kote hasina mai teehina, hisiri kiba 7 tohamaroni.
MRK.8.9	Mai dama, 4.000 mai toha, mai tabori‑ya mai‑ya yosemarine.
MRK.8.10	Yeso hika mai da‑daba mai‑ya dabe, kanawa dori‑ya mai foyama, Damanota‑kaya mai tokamaroni.
MRK.8.11	Fariseo mai kamake, Yeso‑ya mai hiyara,
MRK.8.11	“Deoso‑ka tihamone tina, neme‑ya tiwa ene kitabote oda awaboneni.” Mai ati namaroni, fai‑ya mai weenabonehe.
MRK.8.12	Mai ati‑ya Yeso mite, atibodi yawe, ati yanane,
MRK.8.12	“Hini yamata ihi owa ene kitabote dai awabone, dai ati niti? Deoso ene dai awateraboneni.” Yeso ati nemarine.
MRK.8.13	Makobote kanawa‑ya Yeso mai eyehe foyame, kowani‑kaya mai beretokawamamaroni.
MRK.8.14	Yeso‑ya mai da‑daba baho‑ya mai ati kadamowama, kanawa dori‑ya baho ohare sawemeteni.
MRK.8.15	“Dai noko wadahi. Fariseo mai toha, Erodi toha ne, mai‑ka femeto‑ya dai arabanahi.” Yeso ati nematane.
MRK.8.16	Yeso‑ya mai da‑daba Yeso ati‑ya mai mita, mai ibi hiyara,
MRK.8.16	“Ai‑ka baho wadara tamine‑ya Yeso hiyarane.” Mai ati nameteni.
MRK.8.17	Mai ati‑ya Yeso wato, mai‑ya hiyare,
MRK.8.17	“Ka! Baho yokana tamine‑ya ohiyari awirani. Yama dai wato kanibote rani, dai habo kitaro.
MRK.8.18	Dai noko toha, owa ene dai awa, dai narabo toha, owati‑ya dai mitabisa na, owati‑ya dai watora awineni. Owa ene dai awa, dai ati kadamowamarimana awineni.
MRK.8.19	Mai dama 5.000 mai toha baho 5 kana‑ya mai onatafa, mai korimanama, yama kaba kote hasina dai teena, hisiri emeniti?” Yeso ati ne,
MRK.8.19	“Hisiri kiba 12 tohani.” Mai ati nameteni.
MRK.8.20	“4.000 mai kana baho 7 kana‑ya mai onatafa, mai korimana, yama kaba kote dama hasina, hisiri‑ya dai teena, hisiri emeniti?” Yeso ati ne,
MRK.8.20	“Hisiri kiba 7 tohani.” Mai ati nameteni.
MRK.8.21	“Owati‑ya dai watoraba awineni.” Ati nematane.
MRK.8.22	Besaida‑ya mai kobona, Yeso‑ya mai awa, maki noko wadare‑ya mai kakama, Yeso‑ya mai hiyara,
MRK.8.22	“Maki boyotinebona oda kakamani.” Mai ati namaroni.
MRK.8.23	Maki yehe‑ya Yeso damane, yobe awire‑kaya maki‑ya towake, maki noko bodi‑ya Yeso iridi fene‑ya hiditokane, maki tati‑ya boyone, ati yanane,
MRK.8.23	“Tiwa noko amosawamini?” Yeso ati nematane.
MRK.8.24	Maki yama‑ya awe, ati yanane,
MRK.8.24	“Ai one oawini, awa‑nima mai‑nima ne mai yakanaro.” Maki ati nematane.
MRK.8.25	Maki noko bodi‑ya Yeso boyonamatase, noko amosawami nafiwahe, yama nafi‑ya awi amosawahematane.
MRK.8.26	Yeso ati yanane,
MRK.8.26	“Tika yobe‑ya tikamahi. Mai tabori‑ya tikariyahi.” Ati nematane.
MRK.8.27	Sesareya Firibo‑ya tabora bide dama toha, fara‑ya Yeso hika mai da‑daba mai eyehe toke, hawi‑ya mai yakana, mai‑ya hiyare,
MRK.8.27	“Owa tamine‑ya mai hiyara, eme mai ati niti?” Yeso ati ne,
MRK.8.28	“‘Yowaho Batita amane.’ Mai one ati nihi,
MRK.8.28	‘I‑di Eriya amane.’ Mai one ati nihi,
MRK.8.28	‘Deoso ati‑ya mai mi‑mita‑mete mai‑ka owa amane.’ Mai one ati nihi teni.” Yeso‑ya mai da‑daba mai ati nameteni.
MRK.8.29	“Dai‑ta eme dai ati niti?” Yeso ati ne,
MRK.8.29	“Deoso‑ka Ka‑kadika amatini.” Bedoro ati ne,
MRK.8.30	“Hehe, fara ama·oni. Hiniya owa tamine dai hiyarariyahi.” Yeso ati nematane.
MRK.8.31	Yeso hini tamine‑bona‑ya kamine,
MRK.8.31	“Yodeo mai‑ka hidi mai bi‑bidi na mai toha, Mose‑ka yama hani ati‑ya mai ka‑kamina mai toha, Deoso‑ka yama‑bone‑ya mai da‑daa mai‑ka hidi mai toha, mai na, dai‑ka Ayo neme‑ke ati‑ya mai nofarabone, mai weeni hikitebona, mai hinahabeya, mahi 3 tohe‑ya kitamebonane.” Yeso ati nematane.
MRK.8.32	Yeso hini tamine‑ya hiyare, mai hinahabebona hini‑ya kemo awirematane. Ati‑ya i‑di Bedoro mite, ahiyata‑ya Yeso‑ya towake, fai‑ya weenematane.
MRK.8.33	Bedoro‑ya Yeso hiyarebona, kiinawame, hika mai da‑daba mai one‑ya noko tokome, ati yanane,
MRK.8.33	“Satanasi ati‑nima tiwati nineni. Owa‑ya tiwati baririyahi. Deoso‑ka yama nokotini awira, hini tiwatibodi ati‑ya nokotinibisineni.” Yeso ati nematane.
MRK.8.34	Yeso‑ya mai da‑daba mai toha, mai one dama toha na, mai‑ya Yeso haane, mai‑ya hiyare,
MRK.8.34	“Owa‑ya dai ati daba, dai‑ka yama dai nokotoniriyahi. Owa‑ya dai dabiya, owa‑ya mai nanahababone‑nima dai‑ya mai nanahabahareba awineni.” Yeso ati nemarine.
MRK.8.36	Yama dama‑ya mai kihamaro mai abiya, mai‑ka yama mai‑ya kasomateraboneni. Owati‑ya mai nofara yama hirini‑kaya mai sawiwahaboneni.
MRK.8.37	Yinero‑ya ai atibodi manakone abaterani.
MRK.8.38	Bofe‑ya mai wi‑wina yama dama‑ya mai nokotonihe, Deoso ati‑ya mai tokadabara dai‑ya mai weeni awirabone dai ati na, owa‑ya dai nofarihi, owati‑ya dai nofarihi dai niya, okomatasiya, dai‑ya onofahariraboneni. Okomatasiya, Okobi wehene owa‑ya sawi, Okobi‑ka yo‑yose mai amosabote owa‑ya mai sawi naboneni.” Yeso ati nematane.
MRK.9.1	Yeso mai‑ya hiyare,
MRK.9.1	“Owati dai mitahi. Dai abi awisari‑ya Deoso ai nafi‑ka hidi kitabote tohawahebona dai one awawahaboneni.” Ati nematane.
MRK.9.2	Mai amoni 6 kaniya, Bedoro, Tiyako, Yowaho, mai na, mai‑ya Yeso himane, adami nemehe tati‑ya mai tokomorosa, mai one sawi awiramaroni. Adami tati‑ya mai kobona, mai noki‑ya Yeso hini wehene‑ya yananihimatane.
MRK.9.3	Bora sa‑sawani kita, bofe‑ka bora haa‑nima na wadatera, bora wahi wadameteni.
MRK.9.4	I‑di Mose i‑di Eriya mai fama mai kobona, Yeso‑ya mai hiyarameteni.
MRK.9.5	Mai‑ya Bedoro awe, Yeso‑ya hiyare,
MRK.9.5	“Ayo, tiwa‑ya oda sawe, yama sibarini. Dai‑ka wa‑wasa‑ba oda wamanaboneni. Tika ohari, Mose‑ka ohari, Eriya‑ka ohari nebonane.” Ati nematane.
MRK.9.6	Mai habi siitona ihi i‑di Bedoro ati yanane, atibodi yama‑ya watomarematane.
MRK.9.7	Makobote neme sabi mai‑ya barikanameteni. Neme sabi‑ya ati kaki,
MRK.9.7	“Oka Dao amane. Onofi nafi, ati dai tokadabahi.” Ati nematane.
MRK.9.8	Mai kiinawama, Yeso ohari‑ta waimatane.
MRK.9.9	Makobote mai yanana, mai tokofawamiya, mai‑ya Yeso hiyare,
MRK.9.9	“Adami tati‑ya yama dai awa tamine‑ya dai kaminariyahi. O·abiya, okitamiya, owa kitami hawa tohiya, yama dai awa tamine dai kaminabisaboneni.” Yeso ati nematane.
MRK.9.10	Yeso ati‑ya mai watora, Yeso kitamebona tamine‑ya mai ibi hiyarameteni.
MRK.9.11	Makobote Yeso‑ya mai hiyara,
MRK.9.11	“Mose‑ka yama hani ati‑ya mai ka‑kamina eya mai ati na,
MRK.9.11	‘I‑di Eriya koboni dai toheya, Deoso‑ka Ka‑kadika koboni yotobonane.’ Mai ati teni.” Mai ati nameteni.
MRK.9.12	Mai ati‑ya Yeso mite, ati yanane,
MRK.9.12	“Fara amani. Eriya koboni dai tohebona, yama‑ya namosebonane. Deoso‑ka yama hani ati one dai mitahi.
MRK.9.12	‘Dai‑ka Ayo neme‑ke‑ya mai nofi awirabone, mai weehinebonane.’ Yama hani ati nani.” Yeso ati nematane.
MRK.9.13	“Owati dai mitahi. Eriya koboni hawa tohe, mai weeni hikitemarine. Yama hani ati‑nima mai ihi namaroni.” Yeso ati nematane.
MRK.9.14	Yeso‑ya mai da‑daba mai one sawi‑kaya mai kobonamatasa, mai one dama mai yorotokana mai‑ya mai awamaroni. Mai dama mai bai‑ya Mose‑ka yama hani ati‑ya mai ka‑kamina mai toha, Yeso‑ya mai da‑daba mai toha, mai na, mai ibi weenamaroni.
MRK.9.15	Mai dama Yeso‑ya mai awa, mai atibodi yama‑ya kadika, Yeso‑ya mai kanani tokamaroni.
MRK.9.16	Yeso mai‑ya hiyare,
MRK.9.16	“Kobo·onama, hini yamata tamine dai hiyariti?” Ati nemarine.
MRK.9.17	Maki owa sawi, ati yanane,
MRK.9.17	“Ayo, oka dao owakamani, tikasomebonaha. Oka dao‑ya madi towe foye, madi towe ene oka dao ati wadamarene.
MRK.9.18	Madi towe oka dao‑ya fatatowiti, oka dao wami‑ya sone, iridi sabone toka, ino‑ya wasakana, abano kitane, fare haa‑nima nofene. Tiwa‑ya mai da‑daba mai haa·ona, madi towe‑ya mai kananihebone, mai ati‑ya madi towe nofare, tokarene.” Maki ati nemarine.
MRK.9.19	Yeso ati yanane,
MRK.9.19	“Ka! Owati dai nofara, dai narabo hawirani. Owati dai wato kanibote nahi. Dai‑ya owa sawi nafimaraboneni. Yetene dai kakamahi!” Yeso ati nemarine.
MRK.9.20	Yetene‑ya mai kakama, Yeso‑ya madi towe awe, yetene‑ya fatatowiti, wami‑ya yetene sone, hini‑ya werene, iridi sabone toka nemarine.
MRK.9.21	Yetene badi‑ya Yeso hiyare,
MRK.9.21	“Tika dao yanakana‑ke hika abariko emenihi?” Yeso ati ne,
MRK.9.21	“Oka dao madehe tohe‑ya yanakanemarine.
MRK.9.22	Yifo, faha na‑ya oka dao‑ya madi towe fatatowiti damatene, fai‑ya nanahabebonaha. Tiwa kiti tohiya, oda tikasomahi!” Yetene badi ati nemarine.
MRK.9.23	Yeso ati yanane,
MRK.9.23	“Owa kiti nafiramone tiwatibodi ati riyahi. Owati tinofiya, yama tinofa‑nima yama naboneni.” Yeso ati nemarine.
MRK.9.24	Yetene badi ati yananamatase, ati kite,
MRK.9.24	“Tiwati onofani! Owatibodi tikasomahi. Tiwati onofi ba‑basi onabonehe!” Ati nemarine.
MRK.9.25	Mai dama mai kobonamake, mai‑ya Yeso awe, madi towe‑ya hiyare,
MRK.9.25	“Madi towe, tiwa ene yetene narabo hawirihi, ati wadarihi ne, tikahi! Yetene‑ya tifoyamariyahi!” Ati nemarine.
MRK.9.26	Madi towe e‑erine, yetene‑ya wereni kite, tokemarine. Yetene home‑ya mai kakatoma,
MRK.9.26	“Yetene abi oharine!” Mai one dama mai ati namaroni.
MRK.9.27	Yetene yehe‑ya Yeso waratokane, yetene‑ya nawaamisame, yetene waimarine.
MRK.9.28	Makobote yobe doro‑ya Yeso tokiyome, hika mai da‑daba mai ati yanana,
MRK.9.28	“Madi towe oda weena, hini yamata ihi oda ene kitariti?” Mai ati namaroni.
MRK.9.29	“Deoso‑ya dai hiyari awiriya, madi towe haa‑nima ne kanaterene.” Yeso ati nemarine.
MRK.9.30	Mai yananama, Karireya‑ya mai yakana, Yeso ati ene mai one noki‑ya mai toki awirameteni.
MRK.9.31	Yeso hika mai da‑daba mai‑ya kanawato, mai‑ya hiyare,
MRK.9.31	“Dai‑ka Ayo neme‑ke‑ya ai owa daanebona, owa‑ya mai nanahababoneni. O·abiya, mahi 3 tohe‑ya okitamaboneni.” Yeso ati nematane.
MRK.9.32	Yeso ati‑ya mai watora, Yeso‑ya mai nayofina, mai ati yanarameteni.
MRK.9.33	Kafanaho‑ya mai kobona, yobe‑ya mai tokiyoma, Yeso mai‑ya hiyare,
MRK.9.33	“Hawi bai‑ya dai ibi hiyara, hini yamata tamine‑ya dai ibi hiyariti?” Ati nematane.
MRK.9.34	Mai ati yanani awira, fara hawi bai‑ya mai ibi hiyara eya mai ati na,
MRK.9.34	“Ebeni‑ke kiti ba‑basi nabati?” Mai ati na, mai ibi hiyarameteni.
MRK.9.35	Yeso itari, mai 12 kana mai‑ya haane, mai‑ya hiyare,
MRK.9.35	“Mai nafi‑ka hidi dai tohabone dai ati niya, mai dai kasoma, mai‑ka yo‑yose dai toha, dai nibisiyahi.” Ati nematane.
MRK.9.36	Ewe owa‑ya Yeso idimise, ewe‑ya diwane, hika mai da‑daba mai 12 kana mai teberi‑ya wai, mai‑ya hiyaramatase,
MRK.9.37	“‘Owa ene Yeso ya‑yainebonane.’ Dai atibodi ati na,
MRK.9.37	ewe dai kasomiya, owa‑ya dai kasomahari, Okobi‑ya dai kasomahari neni.” Yeso ati nematane.
MRK.9.38	Yowaho ati yanane,
MRK.9.38	“Ayo, tiwa oni‑ya ai owa hirine, madi towe mai‑ya kananihi. Ai‑ya dabare, oda ati barihinene.” Yowaho ati nematane.
MRK.9.39	Yeso ati yanane,
MRK.9.39	“Maki‑ya dai ati baririyahi. Owa kiti yananabone ihi owa oni‑ya maki hirinane. Fara haa‑nima maki ati ne, owa‑ya kako kanibote rebonane.
MRK.9.40	Ai‑ya mai kakora ai‑ya mai kasomabisateni.
MRK.9.41	Dai bako hoka, faha‑ya dai‑ya mai daana,
MRK.9.41	‘Yeso Kirisito‑ka mai amani. Mai okasomaboneni.’ Mai atibodi ati na,
MRK.9.41	mai ihi amosa manakone‑ya Deoso daanebonane.” Yeso ati nemarine.
MRK.9.42	“Dai one ati ene owati‑ya ewe nofamareya, hini ene towe manakone wadebonane. Hini ene towe awisareya, yati webote‑ya namidi mai yadihineya, faha webote‑ya mai korohifiya, yama sibarabone, komene bi‑bidi nibisebonane. Ene towe tohe, hini ene manakone komene nafibisebonane.
MRK.9.43	Tiwa yehe one ene yama towe nokotiniya, tiwa yehe one wisitinakosahi, yama towe‑ya nokotinimarabonehe. Tiwa yehe ohari‑ya ti·abiya, tikitamiya, ti·abarabone‑kaya kobotiniya, yama sibabisaraboneni. Tiwa yehe fami‑ya ti·abiya, tikitamiya, wara hirini‑kaya yama hirini fawaterabone‑kaya tikiya, yama towe tohawahaboneni.
MRK.9.45	Tiwa teme one ene yama towe nokotiniya, tiwa teme one wisitinakosahi, yama towe‑ya nokotinimarabonehe. Tiwa teme ohari‑ya ti·abiya, tikitamiya, ti·abarabone‑kaya kobotiniya, yama sibabisaraboneni. Tiwa teme fami‑ya ti·abiya, tikitamiya, wara hirini‑kaya tikiya, yama towe tohawahaboneni.
MRK.9.46	Wara hirini‑ya mai naha, mai ime‑ya makatari mai kababoneni. Makatari mai abarihi, yifo hirini fawarihi naboneni.
MRK.9.47	Tiwa nokobodi one ene yama towe nokotiniya, tiwa noko one sobatinakihi, yama towe‑ya nokotinimarabonehe. Deoso ai nafi‑ka hidi kitabote tohawahe‑ya tiwa noko ohari‑ya tisawiya, yama sibabisaraboneni. Tiwa noko fami‑ya ti·abiya, tikitamiya, wara hirini‑kaya tikiya, yama towe tohaboneni.
MRK.9.48	Wara hirini‑ya mai naha, mai ime‑ya makatari mai kababoneni. Makatari mai abarihi, yifo hirini fawarihi naboneni.
MRK.9.49	Fara yifo hirini‑ya mai‑ya Deoso ketehebonane.
MRK.9.50	Sao amosa. Faha ihi abiya, sao kabi‑nima kabinamaterani. Sao‑nima dai nahi. Dai ene amosahi. Dai ibi nofahi.” Yeso ati nemarine.
MRK.10.1	Makobote mai yananamatasa, Yodeya‑ya mai tokoma, Yodaho Faha kowani‑kaya mai towaka, mai one dama kobonamake, Yeso mai‑ya kanawatomarine. Haa‑nima Yeso ene ne, mai dama mai kobona mai‑ya kanawatotene.
MRK.10.2	Fariseo mai one kamake, mai atibodi yama‑ya dika,
MRK.10.2	“Yeso ati amosareya, ati oda miteya, oda weenebonane.” Mai atibodi ati namaroni.
MRK.10.2	“Yeso, maki fadi‑ya nofamare, honita wahawamebona ati ne, sibakare?” Fariseo mai ati na,
MRK.10.3	“Hini yamata‑nima Mose ati namatati?” Yeso ati nemarine.
MRK.10.5	Yeso ati yananamatase,
MRK.10.5	“Ai‑ka idi mai habi kita ihi mai honita wahawamabone‑ka yama hani tamine‑ya i‑di Mose kanahanomatane.
MRK.10.6	Yama yanakani‑ya maki toha, fana toha na‑ya i‑di Deoso wamanematamonane.
MRK.10.7	‘Maki fana‑ya famebona, badi, madi mai na, mai‑ya dabamaterene.
MRK.10.8	Maki fadi‑bone‑ya fame, mai aboni ohariteboneni.’ Deoso‑ka yama hani ati neni.
MRK.10.8	Mai fama mai aboni ohariwahani.
MRK.10.9	Deoso ati ene mai aboni ohariwama, Deoso ene dai arabanahi. Mai honita wahawamariyahi.” Yeso ati nemarine.
MRK.10.10	Makobote yobe doro‑ya mai tokiyoma, Yeso‑ya mai da‑daba fai‑ya mai hiyaramaroni, fai ati‑ya mai mitamatasabonehe.
MRK.10.11	Yeso ati yanane,
MRK.10.11	“Maki hini ene honita wahawameya, fana one‑ya famawaheya, ene ati kasiro, hiniya siwanane.
MRK.10.12	Fana hini ihi honita wahawamiya, makobote maki owa‑ya famawahiya, ihi ati kasira, hiniya siwaneni.” Yeso ati nemarine.
MRK.10.13	Madehe tati‑ya Yeso boyonebona madehe‑ya mai kakama, Yeso‑ya mai da‑daba mai‑ya mai awa, mai‑ya mai ati barinamaroni.
MRK.10.14	Yeso hika mai da‑daba mai ati‑ya mite, yawe, ati yanane,
MRK.10.14	“Madehe dai ati baririyahi. Madehe owati‑ya nofa, madehe‑nima mai na Deoso ai nafi‑ka hidi kitabote tohawahe‑ya mai saweboneni.
MRK.10.15	Owati amosa dai mitahi. Madehe owati‑ya nofa, fara‑nima mai ni awiriya, Deoso ai nafi‑ka hidi kitabote tohawahe‑ya mai sawiraboneni.” Yeso ati nemarine.
MRK.10.16	Madehe‑ya Yeso diwakane, mai tati‑ya yehe fori, mai‑ya hiyare,
MRK.10.16	“Deoso dai‑ya kasomebonane.” Yeso ati nemarine.
MRK.10.17	“Ayo, amosabote amatini. Hini yamata‑nima obati, ai abaterabone‑kaya osawebonehe?” Maki ati nemarine.
MRK.10.18	“Amosabote owa‑mone tina, ai owa amosabote wadaterene. Deoso‑ta amosabotebisa amane.
MRK.10.19	Deoso‑ka yama hani ati tiwata, ati timitahi,
MRK.10.19	‘Ai owa tinahabarihi, mai one‑ka yibote ti·aharihi, yama tibotiriyahi, ai owa ene tamine‑ya keyehe‑ya hiritirihi, yamata‑ka kiro tamine‑ya keyehe‑ya hiritirihi tinahi. Abi, ami mai na, mai tinofabisahi.’ Yama hani ati nineni.” Yeso ati nemarine.
MRK.10.20	“Ayo, Deoso‑ka yama hani ati‑nima oteni. Madehe ohi‑ya Deoso ati‑ya okadabateni.” Maki ati nemarine.
MRK.10.21	Maki‑ya Yeso nofe, ati yanane,
MRK.10.21	“Tika yama ohare hasinineni. Tiwa yehe honene nafi daatinahi, manakone waratiniya, mai yahi hone wadara mai‑ya daatinahi. Deoso tabaro‑ya tika yama dama tohaboneni. Eya tiwa ene niya, makobote owa‑ya tisawiyahi.” Yeso ati nemarine.
MRK.10.22	Yeso ati‑ya mite, noko yawe, atibodi a‑arire, tokomemarine. Hika yama dama toha, hika yama‑ya kayawemarine.
MRK.10.23	Yeso kiinawame, hika mai da‑daba mai‑ya hiyare,
MRK.10.23	“Mai yahi hone dama toha, Deoso ai nafi‑ka hidi kitabote tohawahe‑ya mai dami sawiraboneni.” Yeso ati nemarine.
MRK.10.24	Yeso ati‑ya mai mita,
MRK.10.24	“Ka!” Mai atibodi ati namaroni.
MRK.10.24	Yeso ati yananamatase,
MRK.10.24	“Oka madehe‑nima dai na, owati dai mitahi. Deoso ai nafi‑ka hidi kitabote tohawahe‑ya mai dami sawiraboneni.
MRK.10.25	Akoye hodone‑ya kamero tokiyomaterene. Fara‑nima mai naboneni. Mai yahi hone dama Deoso ai nafi‑ka hidi kitabote tohawahebona‑ya mai dami sawiraboneni.” Yeso ati nemarine.
MRK.10.26	Yeso ati‑ya mai mita, mai atibodi yama‑ya kadika,
MRK.10.26	“Ka! Ebeni‑ke sawibati?” Mai ati namaroni.
MRK.10.27	Yeso mai‑ya nokotonihi, ati yanane,
MRK.10.27	“Hini ai ene ai sawiteraboneni. Deoso ene ai one sawibisaboneni. Deoso ene kitabotebisa amane.” Yeso ati nemarine.
MRK.10.28	Bedoro ati yanane,
MRK.10.28	“Ayo, oda‑ka yama nafi towadakosa, tiwa‑ya oda honita dababisineni.” Bedoro ati nemarine.
MRK.10.29	Yeso ati yanane,
MRK.10.29	“Owati amosa dai mitahi. Deoso ati amosabote tamine‑ya mai kaminabone, owati‑ya mai tokadaba na, fara ihi mai‑ka yama nafi‑ya mai tonawadakosa, mai ihi manakone wadaboneni. Mai‑ka yobe, mai‑ka fadara, mai‑ka ayo, mai‑ka asima, mai‑ka abi, mai‑ka ami, mai‑ka madehe, mai na, mai tonokosa, fara ihi mai manakone wadaboneni.
MRK.10.31	Bofe‑ya hidi webote mai toha Deoso tabaro‑ya mai bi‑bidi na mai tohabisaba awineni. Bofe‑ya mai bi‑bidi na mai toha Deoso tabaro‑ya hidi mai ba‑basi na mai tohawahaba awineni.” Yeso ati nemarine.
MRK.10.32	Yerosare hawi‑ya mai yakana, Yeso dai tohe, nowati‑ya mai dama mai tokomakemaroni. Yerosare‑ya Yeso tokebona‑ya mai one dama mai awa, mai‑ya yama yofinamaroni. Hika mai da‑daba mai atibodi yama‑ya kadikamaroni. Mai dama ati mai himitarebona hika mai 12 kana mai‑ya haane, mai‑ya hiyare,
MRK.10.33	“Yerosare‑ya ai tokabone, ai koboniya, Mose‑ka yama hani ati‑ya mai ka‑kamina mai toha, Deoso‑ka yama‑bone‑ya mai da‑daa mai‑ka hidi mai toha na, dai‑ka Ayo neme‑ke‑ya mai watiya, mai ati hinahabeya, kofeno‑ya mai hiwakamebonane.
MRK.10.34	Owa‑ya mai hahakana, owa‑ya mai fironaboneni. Owa‑ya mai bisiniya, owa‑ya mai nanahababoneni. Dai amoni 3 kani‑ya dai‑ka Ayo neme‑ke kitamebonane.” Yeso ati nematane.
MRK.10.35	Sebedeo bidi i‑di Tiyako, Tiyako sohori i‑di Yowaho‑ya fame, Yeso‑ya mai hiyara,
MRK.10.35	“Ayo, oda ati timitahi. Yama oda haanabone, oda ati tinofakaribana?” Mai ati nameteni.
MRK.10.36	“Yama dai nofa tamine omitabone, owa‑ya dai kaminahi.” Yeso ati nematane.
MRK.10.37	“Oda nafi‑ka hidi kitabote tihawahiya, tika yo‑yose oda fama oda kiti na‑nafi nabone, tiwa yehe kanika‑ya oda owa itari, tiwa yehe sayo‑kaya oda owa itari nebonane. Tiwati ihi haa‑nima oda nahi.” Mai ati nameteni.
MRK.10.38	“Yama dai haana dai wato awirini. Yama ofe‑bone dai fawa, owa‑ya mai habanirisabone, dai‑ya mai habanirisanibana?” Yeso ati nematane.
MRK.10.39	“Yama ofe‑bone‑nima dai fawamakeboneni. Owa‑ya mai habanirisi‑nima dai‑ya mai habanirisamakeboneni.
MRK.10.40	Deoso ati ene owa mano kanika‑kaya ai owa itari, owa mano sayo‑kaya ai owa itari nebona, mai oni hawa tohineni. Fara mai i‑itari‑bone‑ka dai‑ya daa·oteraboneni.” Yeso ati nematane.
MRK.10.41	I‑di Tiyako, i‑di Yowaho mai ati tamine‑ya mai one 10 kana mita, mai yawameteni.
MRK.10.42	Yeso hika mai da‑daba mai‑ya haane, mai‑ya hiyare,
MRK.10.42	“Bara mai‑ka hidi mai one‑ya mai kasomaterani. Mai ati ihi mai mai hinarifateni.
MRK.10.43	Mai‑nima dai riyahi. Hidi tihabone tina, dai one tikasomabisahi.
MRK.10.44	Mai‑ka webote tihabone tina, mai nafi tikasomabisahi.
MRK.10.45	Dai‑ka Ayo neme‑ke‑nima dai nahi. Owa dai narifara, dai‑ya onarifabisateni. Mai dama mai ihi manakone‑ya onahababone, o·ababoneni.” Yeso ati nematane.
MRK.10.46	Sidadi oni Yeriko‑ya mai kobona, Yeriko‑ya mai fiyakanabone, Yeso hika mai da‑daba mai toha, mai one dama mai toha na, Yeriko‑ya mai fiyakani yanatoniya, maki ati yananemarine. Maki noko towe tohe, oni Batimeo tohe, badi oni Timeo toha nemarine. Batimeo hiniya mai‑ka yinero‑ya haane, hawi fowari‑ya itemarine.
MRK.10.47	Mai one ati yanana,
MRK.10.47	“Yeso Nasare‑ke ai‑ya fiyakanane.” Mai ati namaroni.
MRK.10.47	Mai ati‑ya Batimeo mite, ati yanane,
MRK.10.47	“Yeso, oda‑ka hidi amatini. I‑di Dafi‑ka nodi amatini. Owa tikasomahi.” Batimeo ati ne,
MRK.10.48	“Tiwati fawanahi.” Mai dama mai ati namaroni.
MRK.10.48	Batimeo haani kitawahe,
MRK.10.48	“Oda‑ka hidi amatini. I‑di Dafi‑ka nodi amatini. Owa tikasomahi.” Batimeo ati nemarine.
MRK.10.49	Yeso maaname, ati yanane,
MRK.10.49	“Dai haanaho.” Ati ne,
MRK.10.49	maki‑ya mai haana, mai ati yanana,
MRK.10.49	“Ya‑yaitinahi. Tiwaamisahi. Yeso tiwa‑ya haane.” Mai ati namaroni.
MRK.10.50	Yoranimise, hika bora one mese‑ka‑ya sotatonemarine, Yeso‑ya tokomakibonaha.
MRK.10.51	Maki‑ya Yeso hiyare,
MRK.10.51	“Hini yamata‑ya tiwati koboniti?” Yeso ati ne,
MRK.10.51	“Ayo, owa noko amosawamabone, onani.” Batimeo ati nemarine.
MRK.10.52	“Sibarini, tika yobe‑ya tikamahi. Owati tinofa ihi tiwa noko amosawamawahineni.” Yeso ati nemarine.
MRK.10.52	Batimeo noko amosawame, yama‑ya awawahe, Yeso‑ya sawiwahemarine.
MRK.11.1	Yerosare‑ya mai koboni yanatonamaroni. Orifera adami yakari‑ya tabora bi‑bidi na, Betaniya toha, Befaki toha na, yakari‑ya mai kobona, Yeso hika mai da‑daba mai fama mai‑ya yosemarine.
MRK.11.2	“A‑ahi‑ya mai tabori‑ya dai towakahi. Mai tabori‑ya dai towakiya, boho yetene yaditone dai awiya, dai disawaheya, dai kakamayaho. Hibati‑ya boho mese‑ya mai itariterani.
MRK.11.3	‘Hini yamata‑bone boho yetene‑ya dai disawahiti?’ Mai ati niya,
MRK.11.3	‘Ai‑ka hidi haahinene.’ Dai ati niyahi.
MRK.11.3	Boho‑ya mai daanaboneni.” Yeso ati nemarine.
MRK.11.4	Mai hiyose mai towaka, tabora‑ya mai kobokana, boho yetene wai‑ya mai awa, hawi fowari‑ya boho yetene wai, yobe‑ka nokobi‑ya yaditone, wai‑ya mai disawahameteni.
MRK.11.5	Mai‑ya mai awa, mai ati yanana,
MRK.11.5	“Hini yamata‑bone boho yetene‑ya dai disawaha?” Mai ati nameteni.
MRK.11.6	Yeso ati‑ya mai kamina, mai ati‑ya mai mita,
MRK.11.6	“Sibarini. Dai towakamaho.” Mai ati nameteni.
MRK.11.7	Boho yetene‑ya mai kakama, boho mese‑ya mai‑ka bora‑ya mai sookanire, boho mese‑ya Yeso itariwahemarine.
MRK.11.8	Yeso toke, Yeso hawine‑ya mai dama mai‑ka bora‑ya mai nawiya, awa afe‑ya mai one nawiya namaroni.
MRK.11.9	Mai one dai toha, mai one yoto na, eya mai ati na, mai ati kitamaroni.
MRK.11.9	“Deoso ai kahiyarineni. Deoso tiwa‑ya yose, tiwa‑ya kasomayaho, oda ati nineni.
MRK.11.10	Dafi ai‑ka idi tohematane.
MRK.11.10	‘Dafi‑ka nodi kitabote tohawahebona, hidi webote tohebonane.’ Deoso‑ka yama hani ati na,
MRK.11.10	fara oda‑ka hidi webote tihabone, oda ya‑yainineni. Deoso neme‑ya wine, Deoso ai kahiyarineni.” Mai ati namaroni.
MRK.11.11	Yerosare‑ya Yeso kobone, Deoso‑ka yobe‑ya toke, tokiyome, yama‑ya kiine, mahi toke ene Yeso hika mai da‑daba mai 12 kana mai eyehe Betaniya‑kaya winitonamatasemarine.
MRK.11.12	Betaniya‑ya mai amona, mai yananamatasa, Yeso fimimarine.
MRK.11.13	Aka‑ya fiko‑ya Yeso awe, fiko afe dama, fiko boni‑ya sibanebona fiko‑ya tonake, fiko bonora, abariko owa‑ya fiko bonoteni.
MRK.11.14	Fiko bonora‑ya Yeso hiyare,
MRK.11.14	“Tiwa bono‑ya mai kabamateraboneni.” Yeso ati ne, ati‑ya hika mai da‑daba mai mitamaroni.
MRK.11.15	Yerosare‑ya mai kobona, Deoso‑ka yobe‑ya Yeso toke, yama‑ya mai one daa, mai one yama‑ya kanika na, mai‑ya Yeso kananiwahemarine. Yinero‑ya mai da‑daa mai‑ka mesa‑ya Yeso fatatokawiti, wayomata mai‑ya mai da‑daa mai‑ka kadera‑ya Yeso fatatokawiti nemarine.
MRK.11.16	Deoso‑ka yobe‑ya yama‑ya mai daanabone yama‑ya mai kakamake mai‑ya Yeso awe, mai‑ya ati barinemarine.
MRK.11.17	Mai‑ya kanawatobona, mai‑ya hiyare,
MRK.11.17	“‘Oka yobe‑ya mai tabori dami‑ya mai wi‑wina owa‑ya mai hiyaraboneni.’ Deoso‑ka yama hani ati na,
MRK.11.17	dai ene yama‑ya mai bo‑boti mai‑ka yobe‑nima yobe nawawahane.” Yeso ati nemarine.
MRK.11.18	Hidi mai tohara Yeso ati‑ya mai mita, Yeso ati‑ya mai nofi nafemaroni. Yeso ati‑ya mai dama mai nofa, mai ihi mai‑ka hidi Yeso‑ya mai nayofinamaroni. Mose‑ka yama hani ati‑ya mai ka‑kamina mai toha, Deoso‑ka yama‑bone‑ya mai da‑daa mai‑ka hidi mai toha, mai na, Yeso‑ya mai nayofina, Yeso‑ya mai nanahababone mai ati namaroni.
MRK.11.19	Mahi toke‑ya tabora one‑ya mai tokoma, Yerosare‑ya mai amoramaroni.
MRK.11.20	Yama wahabisari‑ya mai kamaminatasa, fiko nafi wayatona‑ya mai awamaroni.
MRK.11.21	Fiko‑ya i‑di Bedoro awe, ati yanane,
MRK.11.21	“Ayo, fiko tiawahi. Weetina, tiwati‑nima wayatoneni.” Bedoro ati nemarine.
MRK.11.22	“Deoso ati dai nofahi.
MRK.11.23	Owati amosa dai mitahi. Deoso ati dai nofiya, dai ene kitabote tohawahaboneni.
MRK.11.23	‘Adami webote tibokahi.’ Dai ati niya,
MRK.11.23	‘Deoso kiteba awane.’ Dai atibodi ati riyahi,
MRK.11.23	‘Deoso kitatene.’ Dai atibodi ati nibisiya,
MRK.11.23	Deoso ene adami webote bokaboneni.
MRK.11.24	Deoso‑ya dai haaniya,
MRK.11.24	‘Yama haa·ona‑ya Deoso daanebonane.’ Dai atibodi ati nahi.
MRK.11.24	Haa‑nima dai atibodi ati niya, hini dai ati‑nima yama naboneni.
MRK.11.25	Deoso dai hiyariya, dai one‑ya dai ati somawamahi, dai‑ka Abi neme‑ke ati somawamaharibonaha.
MRK.11.26	Dai ati somawami awiriya, dai‑ka Abi neme‑ke ati somawamaharirebonane.” Yeso ati nemarine.
MRK.11.27	Yerosare‑ya mai kamatasa, Deoso‑ka yobe‑ya Yeso tokiyome, yobe doro‑ya Yeso yakaneya, Mose‑ka yama hani ati‑ya mai ka‑kamina mai toha, Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai bi‑bidi na mai toha na, mai kamake, Yeso‑ya mai weenabone,
MRK.11.28	Yeso‑ya mai hiyara,
MRK.11.28	“Ebeni‑ke ati ene mai‑ya kanatiniti? Ebeni‑ke ati ene mesa‑ya fatatikawiti tiniti?” Mai ati namaroni.
MRK.11.29	“Dai ati omiti bahi, owati dai mitaboneni.
MRK.11.30	Yowaho Batita mai dama mai‑ya habanirise, ebeni‑ke ati ene tohati? Deoso ene tohe awane, ai owa ene toha ne awane, hini yamata‑nima dai ati nihi?” Yeso ati nemarine.
MRK.11.31	Mai ibi hiyara,
MRK.11.31	“‘Deoso ati ene amane.’ Ai ati niya,
MRK.11.31	‘Hini yamata ihi Yowaho Batita ati dai nofariti?’ Yeso ati nebonane.
MRK.11.32	‘Ai owa ati ene amane.’ Ai ati niya,
MRK.11.32	oda‑ya mai bisinaboneni.” Mai ibi hiyara, mai ati namaroni.
MRK.11.32	Mai dama mai sawe, Yowaho Batita ati‑ya mai nofa,
MRK.11.32	“Yowaho Batita Deoso ati‑ya mai mi‑mita mai‑ka owa amane.” Mai dama mai ati namaroni.
MRK.11.33	Yeso‑ya mai hiyaramatasa,
MRK.11.33	“Yowaho Batita tamine oda wato awirini.” Mai ati na,
MRK.11.33	“Dai ati yanara, owati yananahariraboneni.” Yeso ati nemarine.
MRK.12.1	Yeso mai‑ya kanawatobona mai‑ya hiyare,
MRK.12.1	“Ofa tabori‑bone‑ya hidi hawa tonihi, ofa noki‑ya kamane, yama ba‑barikana‑ya wamane, ofa ta‑tai‑ka hodi‑ya wamane, ofa‑ya mai na‑nawada‑bone mai tabori nemehe‑bone‑ya wamanamaki, yama yaki‑ya tokebona mai‑ya hiyare,
MRK.12.1	‘Oka awa bono dai nawadahi. Hadiya, one okayafa, one dai kayafa naboneni.’ Ofa hidi ati ne,
MRK.12.1	‘Hehe, sibarini.’ Mai ati namaroni.
MRK.12.1	Fa‑fai‑ya yama yaki‑ya hidi tokawahemarine.
MRK.12.2	Ofa hadiya, ofa hidi‑ya mai na‑narifa mai‑ka owa‑ya yose,
MRK.12.2	‘Owa tabaro one‑ya tikamahi. Ofa one‑ya tiwa‑ya mai daaniya, ofa tiwakamiyahi.’ Hidi ati nene.
MRK.12.3	Hika yo‑yose tokome, mai‑ya haane, ofa‑ya mai daara, hiniya mai bisihine, honita kamene.
MRK.12.4	Hika fai‑ya mai na‑narifa owa‑ya yosemakitase, tokome, ofa‑ya haane, ofa‑ya mai daara, hika yo‑yose mai weehine, tati mai baahirine.
MRK.12.5	Makobote ofa hidi hika fai‑ya mai na‑narifa owa‑ya yosemakitase, ofa‑ya haane, ofa‑ya mai daara, hiniya mai hinahabawahene. Hidi hika mai dami‑ya yose, hika mai one mai bisi, mai one mai hinahaba hinani.
MRK.12.6	Ofa hidi hika fai‑ya mai na‑narifa mai one‑ya yosere, bidi‑ya yosebisane. Bidi‑ya nofi nafi,
MRK.12.6	‘Oka dao ati‑ya mai nofabisaboneni.’ Ofa hidi atibodi ati nene.
MRK.12.7	‘Bidi ai nanahabaho. Ai nanahabeya, badi abamakiya, mai‑ka yama nafi ai kayafawahaboneni.’ Mai ati nani.
MRK.12.8	Bidi mai hinahabe, awa widi‑ya abo mai korohiwitine.
MRK.12.9	Bidi abe tamine‑ya badi miteya, hini yamata‑nima ene nabati? Kamakiya, hika ofa‑ya mai na‑nawada‑maro mai‑ya nanahabeya, mai one‑ya ofa‑ya hidi daanebonane, mai hinawadawahabonehe.
MRK.12.10	‘Yobe‑ya mai wa‑wama awa mai werehiwite, yobe tati mese ewene tohawahemarine.’ Deoso‑ka yama hani ati nineni.
MRK.12.11	Deoso ene ai awemari, ai ya‑yainineni.” Yeso ati nemarine.
MRK.12.12	Yeso ati‑ya mai mita, mai yawa,
MRK.12.12	“Ofa‑ya mai na‑nawada mai tamine‑ya Yeso hiyare, fara oda tamine amani. Yeso ati kasirone.” Mai ati namaroni.
MRK.12.12	Yeso‑ya mai watabone mai ati na, Yeso‑ya mai watara, mai dama mai‑ya mai nayofina, hiniya mai tokomamaroni.
MRK.12.13	Mai toki hawa tohiya, fariseo mai one toha, i‑di Erodi‑ka mai one toha, mai na, mai‑ya mai yosemaroni, Yeso‑ya mai hiyarabonehe.
MRK.12.13	“Oda ati ene Yeso ati tosawariya, mai dama i‑di Yeso ati‑ya mai nofamaraboneni. Yeso oda weenaboneni.” Mai atibodi ati namaroni.
MRK.12.14	Fara Yeso‑ya mai tokomake, Yeso‑ya mai hiyara,
MRK.12.14	“Ayo, keyehe‑ya hirititerani. Mai nafi tinofa, mai one tinofi bi‑bidi tini awirani. Deoso ati tikamini amose, ene tiwati oda mitaboneni. Homano mai‑ka hidi webote i‑di Sesa tohe, fare ai‑ka yinero‑ya haanene.
MRK.12.15	Ai‑ka yinero‑ya mai haaniya, yinero ai daanibaraniha? Sesa‑ka yinero‑bona ai daaniya, sibakarini?” Mai ati namaroni.
MRK.12.15	Mai atibodi ati‑ya Yeso wato, ati yanane,
MRK.12.15	“Owa‑ya dai watabone dai ati amani. Yara‑ka yinero ohari dai kakamahi.” Yeso ati nemarine.
MRK.12.16	Yinero ohari‑ya mai kakamamaroni.
MRK.12.16	“Yinero dai awahi. Ebeni‑ke korimari‑ya oni fama?” Yeso ati ne,
MRK.12.16	“I‑di Sesa korimari, oni ne, yinero‑ya waanane.” Mai ati namaroni.
MRK.12.17	“Sesa‑ka yama‑ya Sesa‑ya dai daatonama, Deoso‑ka yama‑ya Deoso‑ya dai daatonamahari, dai nahi.” Yeso ati nemarine.
MRK.12.17	Yeso ati‑ya mai mita,
MRK.12.17	“Ka! Yeso yama‑ya watone.” Mai atibodi ati namaroni.
MRK.12.18	Sadoseo mai one kamakemaroni, Yeso ati‑ya mai mitabonehe.
MRK.12.18	“Ai aba ai kitamaterani.” Sadoseo mai ati teni.
MRK.12.18	Mai kobona, Yeso‑ya mai hiyara,
MRK.12.19	“Yeso, tiwati oda mitaboneni. Hibati‑ya i‑di Mose yama hikanahanamete tamine timitahi,
MRK.12.19	‘Ayo abeya, fadi hasina, bidi, bide, mai na, mai wadara, anidi fadi‑ya famawahiyaho. Bidi wadeya, anidi abemari oni‑ya bidi weyenayaho.’ Mose‑ka yama hani ati nineni.
MRK.12.20	Ai owa sohori mai 6 kana, fane, kahiware, abemarine.
MRK.12.21	Fadi‑ya sohori famawahe, kahiware, abamakitase, fadi‑ya sohori yoto‑ke famamakitase, kahiware, abamakitasemarine.
MRK.12.22	Fara hinama mai fana, mai kahiwara, mai nafi aba, mai‑ka yibote abamakemaroni.
MRK.12.23	Yeso, oda ati timitahi. Mai nafi‑ka yibote tohamaro, mai kitamiya, ebeni‑ke fadi tohawahibati?” Sadoseo mai ati namaroni.
MRK.12.24	Yeso mai‑ya hiyare,
MRK.12.24	“Deoso‑ka yama hani dai watorihi, Deoso ene dai watorihi, dai na, dai tosawarineni.
MRK.12.25	Mai aba Deoso ati ene mai kitamiya, neme‑ya mai winiya, mai fanamateraboneni. Deoso‑ka yo‑yose mai‑nima mai naboneni.
MRK.12.26	Ai aba, ai kitamaterabone dai ati na, Mose‑ka yama hani dai awaterini? Awa hirini‑ya i‑di Mose‑ya Deoso hiyare,
MRK.12.26	‘I‑di Abaraho, i‑di Isaki, i‑di Yako mai na, mai‑ka Deoso ama·oni.’ Deoso ati nematamonane.
MRK.12.27	Hibati‑ya mai abametemoneni. Mai wadamara mai‑ka Deoso tohaterene. Mai korimari hasinibisa, mai‑ka Deoso amane. Yama dai wato awirini.” Yeso ati nemarine.
MRK.12.28	Mose‑ka yama hani ati‑ya mai ka‑kamina owa ohari Yeso ati‑ya mite,
MRK.12.28	“Yeso yama‑ya watone.” Atibodi ati ne, ati yanane,
MRK.12.28	“Yeso, ai ene tamine‑ya Mose kanahanomatamonane. Yama hani ati one amosabote owa‑ya tikaminamakihi.” Ati nemarine.
MRK.12.29	Deoso‑ka yama hani ati‑ya i‑di Yeso kamine,
MRK.12.29	“‘Isara·eo‑ka dai amani, owati dai mitahi. Ai‑ka hidi webote i‑di Deoso tohe, owa wadaterene.
MRK.12.30	Ai‑ka hidi webote i‑di Deoso dai nofi nafihi. Yama one dai nofi nafiriyahi. Deoso‑ta dai nokotonibisahi.’ Yama hani ati na, ati amosabote amani.
MRK.12.31	Makobote Deoso‑ka yama hani ati,
MRK.12.31	‘Hini tiwa tinofi‑nima dai yakari‑ya mai sawe mai tinofiyahi.’ Yama hani ati namatasa,
MRK.12.31	ati amosabote amani. Deoso‑ka yama hani one ati amosi bi‑bidi nibisateni.” Yeso ati nemarine.
MRK.12.32	Mose‑ka yama hani ati‑ya mai ka‑kamina owa ati yananamatase,
MRK.12.32	“Hehe, tiwati‑nima yama teni. Deoso oharibisane, owa wadaterene.
MRK.12.33	Deoso ai nofi nafibisahi. Ai‑ya ai nofi‑nima ai yakari‑ya mai sawe mai‑ya ai nofaharihi. Haa‑nima ai niya, Deoso ya‑yaini nafibonane. Yamata, bani ne Deoso‑ya ai daaniya, Deoso ya‑yaini bi‑bidi nebonane.” Maki ati nemarine.
MRK.12.34	“Maki ati amose, yama‑ya watone.” Yeso atibodi ati nemarine.
MRK.12.34	Maki‑ya Yeso hiyare,
MRK.12.34	“Deoso ai nafi‑ka hidi kitabote tohawaheya tisaweba awineni.” Yeso ati nemarine.
MRK.12.34	Yeso yama‑ya wato, Yeso‑ya mai nafi nayofina, mai ati fawanawahamaroni.
MRK.12.35	Deoso‑ka yobe‑ya mai‑ya Yeso kanawato,
MRK.12.35	“Mose‑ka yama hani ati‑ya mai ka‑kamina haa‑nima mai ati teni.
MRK.12.35	‘Deoso‑ka Ka‑kadika Dafi‑ka nodi amane.’ Mai ati teni.
MRK.12.36	Deoso‑ka Ka‑kadika tamine‑ya i‑di Dafi kanahano, ati dai mitahi.
MRK.12.36	‘Oka hidi webote‑ya Deoso hiyare, —Owa mano kanika‑ya tiwitarihi. Owati ihi tiwa‑ya mai ka‑kako mai‑ka hidi tihawahaboneni.—’
MRK.12.36	Deoso‑ka Ka‑kadika tamine‑ya Dafi atibodi‑ya Deoso‑ka Doni kamine, yama hani‑ya Dafi kanahanomatamonane.
MRK.12.37	Deoso‑ka Ka‑kadika i‑di Dafi‑ka hidi webote tohemona i‑di Dafi ati nematamonane. Fare Dafi‑ka nodi tohe, i‑di Dafi‑ka hidi webote tohahari ne.” Yeso ati nemarine.
MRK.12.37	Mai dama Yeso ati‑ya mai mita, mai ya‑yainamaroni.
MRK.12.38	Yeso mai‑ya kanawato, mai‑ya hiyaramatase,
MRK.12.38	“Dai noko wadahi. Mose‑ka yama hani ati‑ya mai ka‑kamina dai‑ya mai nokotoniteni, mai‑ya dai kahiyarabonehe. Fara yama ai ka‑kanika‑ke yobe‑ya mai naha, bora yaba‑ya mai sakona;
MRK.12.39	Deoso‑ya mai hi‑hiyara‑ke yobe‑ya mai sawe, kadera amosa‑ya mai nahore; dai yorotokana, dai tafabone, mai sawe, kadera amosabisa‑ya mai nahore,
MRK.12.40	Deoso‑ya mai hiyariya, mai hiyari yaboteni, mai dai kahiyarabonehe. Mai fanawi mai‑ka yibote mai aba mai‑ka yama‑ya mai kayafateni. Mai ihi towe manakone nafibisaboneni.” Yeso ati nemarine.
MRK.12.41	Deoso‑ka yobe doro‑ya yinero weyene wai yowi‑ya Yeso itari, mai dama mai‑ya kakatome, Deoso‑ka yinero‑bona‑ya mai daana, mai one yinero webote dame‑ya mai kiha yinero webote‑ya mai daanamaroni.
MRK.12.42	Fana kamake, maki abemata, honita wahawama, yahi hone wadara, hika yinero bidi fame‑ya daanamaroni. Hika yinero yorotokawame manakone i‑isi nemarine. Yinero daani‑ya Yeso awe,
MRK.12.43	hika mai da‑daba mai‑ya haane, ati yanane,
MRK.12.43	“Owati amosa dai mitahi. Fana honita wahawama yama nafi‑ya daaneni. Mai one‑ta yama nafi‑ya mai daani awirani.
MRK.12.44	Mai‑ka yinero dame, owa‑ya mai daana, mai‑ka yinero dame hasinane. Fana‑ka yama wadatera, hika yinero bidi fame‑ya daana, hika yinero owa hasini awire, tafe manakone‑bone‑ya daanibisineni.” Yeso ati nemarine.
MRK.13.1	Yeso yananame, Deoso‑ka yobe fowari‑ya hika mai da‑daba mai‑ka owa ati yanane,
MRK.13.1	“Ayo, Deoso‑ka yobe amosi nafine. Yati amosa wamani amani.” Ati nematane.
MRK.13.2	“Owati dai mitahi. Hibayata yobe amose‑ya dai awineni. Yama one‑ya yobe wadamarebona, yati fama demenarimaraboneni.” Yeso ati nematane.
MRK.13.3	Orifera adami‑ya mai kobona, mai nahokosameteni. Adami tati one‑ya Deoso‑ka yobe‑ya mai awameteni. Bedoro, Tiyako, Yowaho, Anidere, mai na, Yeso‑ya mai daba, Yeso‑ya mai hiyara,
MRK.13.4	“Eme ai amoni niya, yobe ababonati? Yama koboni yanatoniya, hini yamata oda awibati, yama‑ya oda watowahi‑bone‑karo?” Mai ati nameteni.
MRK.13.5	Mai ati‑ya Yeso mite, mai‑ya hiyare,
MRK.13.5	“Dai noko wadahi. Dai‑ya mai keyeheriyahi.
MRK.13.6	‘Deoso‑ka Ka‑kadika ama·oni.’ Mai dama mai ati naboneni.
MRK.13.6	Mai‑ka keyehe‑ya mai dama mai nofawahaboneni.
MRK.13.7	Wami hidi mai ibi nofaraboneni. Mai‑ka sodado mai‑ya mai yoseya, mai‑ka sodado mai ibi taonabone, mai tamine dai mitiya, dai habo siitoriyahi. Yama faina‑bone koboni awisarini. Yama one‑ya kobonaboneni.
MRK.13.8	Owati dai mitamatasahi. Wami one‑kaya mai wi‑wina mai‑ka sodado ahini‑kaya mai kakeboneni, mai dami‑ya mai nanahababonehe. Ahini‑kaya mai wi‑wina mai‑ka sodado maa kowani‑kaya mai toka naboneni, mai‑ya mai nanahababonehe. Wami wawawakana, mai dami fimi ihi mai aba naboneni. Haa‑nima yama na dai awiya, yama faina‑bone koboni yanatoneni. Fana dori wadabone dori kome yanani kita, dori wada kanibote na‑nima yama na tiwiya, yama faina‑bone yana kanibote naboneni.
MRK.13.9	Dai noko wadahi. Mai‑ka hidi bidi mai dama mai‑ya dai‑ya mai daanabone, Deoso‑ya mai hi‑hiyara‑ke yobe‑ya dai‑ya mai bisinaboneni. Yara mai‑ka kofenado mai toha, mai‑ka hidi webote mai toha na, mai ati ihi dai‑ya mai wataboneni. Mai noki‑kaya dai nahoya, owa tamine‑ya mai‑ya dai hiyaraboneni.
MRK.13.10	Fara mai tabori nafi‑ya mai wi‑wina Deoso ati amosabote tamine‑ya mai miti dai tohiya, yama faina‑bone yananaboneni.
MRK.13.11	Dai‑ya mai watiya, dai‑ya mai kahabaniya, dai ati‑ya mai mitabone, dai atibodi yama‑ya kadikariyahi. Deoso‑ka Doni ene yama‑ya dai watowahabone, ati‑nima dai ati yananahi.
MRK.13.12	Dai‑ka dai‑ya mai kahabanaboneni, dai‑ya mai nanahababonehe. Anidi sohori‑ya kahabana, badi bidi‑ya kahabana, mai‑ka madehe badi, madi mai na, mai‑ya mai kahabana, mai naboneni, mai mai hinahababonehe.
MRK.13.13	Owa dai nofa dai‑ya mai nafi kakaboneni. Owa oni dai saatonakosi awiriya, dai sibaraboneni.
MRK.13.14	‘Deoso‑ka yobe‑ya deoso bare‑ka yama waabone, fara ihi Deoso‑ka yobe towe tohawahebonane.’ Deoso‑ka yama hani ati nineni.
MRK.13.14	(Yama towe waa, dai awiya, dai atibodi yama‑ya kadikahi, dai watowahabonehe.)
MRK.13.14	Deoso‑ka yobe doro‑ya yama towe wai, dai awiya, dai kananiyahi. Yodeya‑ya dai wi‑wina adami webote‑kaya dai tokiyahi.
MRK.13.15	Yama siri‑kaya dai naha, dai yehe honene yobe doro‑ya towadakosa, dai tonakamariyahi. Hiniya dai kananahi.
MRK.13.16	Fadara‑ya yama dai anina, dai‑ka bora one yobe‑ya toha, yobe‑ya dai tokomariyahi. Hiniya dai kananahi.
MRK.13.17	Ka! Mai fanawi naba toha, mai‑ka madehe i‑isi na mai toha na, mai kananiya, yama ati kasiraboneni.
MRK.13.18	Deoso dai hiyarahi. Yama siri kiti awiri‑ya yama towe yanana, amosabisaboneni.
MRK.13.19	Yama towe koboniya, dai‑ya mai kako nafe, dai‑ya mai bisi, dai‑ya mai nanahaba naboneni. Hibati‑ka yama‑nima yama nami awiraboneni. Deoso‑ka dai toha, dai‑ya mai kako bi‑bidi namete, dai‑ya mai kako ba‑basi nawahaboneni. Haa‑nima yamana kobonamatasateraboneni.
MRK.13.20	Haa‑nima yama niya, yama nahoraboneni. Deoso yama‑ya maakanebonane. Deoso yama‑ya maakare‑mana, dai nafi aba neni. Hibati‑ya Deoso hika mai‑bone mai‑ya kayawemata, yama towe‑ya Deoso maakanebonane, hika mai one hasinabonehe.
MRK.13.21	Dai‑ya mai keyehebone,
MRK.13.21	‘Deoso‑ka Ka‑kadika kobone, ahiyata sawine.’ Mai one ati nihi,
MRK.13.21	‘Deoso‑ka Ka‑kadika tabora one‑ya sawine.’ Mai one ati nihi naboneni.
MRK.13.21	Haa‑nima mai ati na, mai ati dai nofariyahi.
MRK.13.22	‘Deoso‑ka Ka‑kadika ama·oni.’ Mai one ati naboneni, keyehe‑ya mai hirinaro.
MRK.13.22	‘Deoso ati‑ya mi‑mita ama·oni.’ Mai one ati nihi naboneni.
MRK.13.22	Mai ihi kitaboneni, Deoso‑ka dai toha mai‑ka keyehe‑ya dai nofabonehe.
MRK.13.23	Dai noko wadahi. Yama tamine okamina, koboniya, yama‑ya dai watowahaboneni.
MRK.13.24	Dai‑ya mai bisina mai amoni tosiyoya, mahi wehene fawa, abariko wehene fawa,
MRK.13.25	amowa mai dama bofe‑ya mai fororo, neme‑kaya yama nafi wawawakana naboneni.
MRK.13.26	Dai‑ka Ayo neme‑ke‑ya mai awabone, neme sabi‑ya kisameya, wehene nafibonane. Ene kiti nafibonane.
MRK.13.27	Deoso‑ka yo‑yose mai one oyoseboneni, hika mai‑ya mai yababonehe. Wami nafi‑ya mai wi‑wina Deoso‑ka mai‑ya mai yorotokanaboneni.
MRK.13.29	Owati‑nima yama niya, dai‑ka Ayo neme‑ke koboni yanatone, kobo kanibote nebonane.
MRK.13.30	Owati amosa dai mitahi. Owati‑nima yama yanana‑ya mai awiya, mai one hasinasa niya, dai‑ka Ayo neme‑ke kobonebonane.
MRK.13.31	Owati‑nima yama naboneni. Neme, bofe na, ababisabone, owati‑ta abateraboneni.
MRK.13.32	Dai‑ka Ayo neme‑ke amoni, hika ora ne dai watorihi, Deoso‑ka yo‑yose neme‑ya mai sawe, mai hiwatorihi, Deoso Bidi hini amoni‑ya watorihi nane. Okobi ohari hiwatobisineni.
MRK.13.33	Dai noko wadahi. Dai‑ka Ayo neme‑ke kobonebona, hika mahi dai wato awirani.
MRK.13.34	Mai‑ka hidi kobonamebona‑ya mai nimana mai‑nima dai‑ka Ayo neme‑ke‑ya dai nimanahi. Yama yaki‑ya maki tokebona, hika fai‑ya mai na‑narifa mai‑ya yosene. Hika yo‑yose owa nokobi‑ya waibona‑ya yosenane, maki kamataseya, nokobi‑ya seekana kanibote nebonaha.
MRK.13.35	Nokobi‑ya wa‑waa yama‑ya anine, noko wadi‑nima dai noko wadahi. Dai‑ka Ayo neme‑ke kobonebona hika mahi dai watorihi, hika ora dai watorihi, dai na, mahi toke toha, yama soki bai toha, yama wahi yanatoni toha, yama wahabisari toha na, yama dai wato awirini.
MRK.13.36	Mai amona mai‑nima dai riyahi. Dai noko wadahi. Dai‑ka Ayo neme‑ke kobo kanibote nebonane.
MRK.13.37	Dai fa‑famaraba na dai sawe, dai‑ya ohiyara, mai nafi‑ya ohiyarahari neni. Dai noko wadahi!” Yeso ati nematane.
MRK.14.1	Ai amoni fami‑ya ka‑kariwa kobonabone‑ka semana‑ya baho femeto‑ya ketehera‑ya Yodeo mai kabateni. Deoso‑ka yama‑bone‑ya mai da‑daa mai‑ka hidi mai toha, Mose‑ka yama hani ati‑ya mai ka‑kamina mai toha, mai na, mai yorotokana, Yeso‑ya mai kaka, mai awiri‑kaya Yeso‑ya mai wataboneni, Yeso‑ya mai nanahababonehe.
MRK.14.2	Mai ibi hiyara,
MRK.14.2	“Ai marinasa niya Yeso‑ya ai watiya, mai dama mai yawaba awineni. Ai marini hawa tohiya, Yeso ai wataboneni.” Mai ibi hiyara, mai ati namaroni.
MRK.14.3	Simaho hibati‑ya mese towe tohemari, kitamemarine. Betaniya‑kaya Simaho‑ka yobe tohe, Simaho‑ka yobe‑ya mai tafiya, yama mahi amosa‑ya fana damakana, kamakemaroni. Yama mahi amosa oni narado toha, manakone nafe, yati amosa wamani‑ya wiye toha, noki tabori bakahinakosa, Yeso tati‑ya sorohikaremaroni.
MRK.14.4	Fana ihi‑ya mai awa, mai one yawawaha, fana‑ya mai weenabone, mai ibi hiyara,
MRK.14.4	“Hini yamata‑bone yama mahi amosa‑ya Yeso tati‑ya fana sorokariti? Yama mahi amosa manakone fotateni.” Mai ibi hiyara, mai ati namaroni.
MRK.14.5	“Yama mahi amosa manakone fota, yama anini mahi 300 kane‑ka manakone‑nima manakone na, yama mahi amosa Yeso tati‑ya sorokarira‑mani, oda‑ya daatibisiya, oda daaniya, manakone oda waratokaniya, yinero‑ya mai kihara mai‑ya yinero oda daaniya, yama sibara neni.” Fana‑ya mai weena, mai ati namaroni.
MRK.14.6	Yeso mai ati‑ya mite, ati yanane,
MRK.14.6	“Dai ati fawanahi. Fana ihi amosineni.
MRK.14.7	Yama mai kihara dai‑ya mai dabateboneni. Mai dai ati kasoma, mai‑ya dai kasomaba awineni. Owa‑ta owa sawi yaboraboneni.
MRK.14.8	Mai abiya, mai abo‑ya yama mahi amosa‑ya dai sorokariteni. O·ababone, owa‑ya fana sorokari dai toha, ihi amosineni.
MRK.14.9	Owati amosa dai mitahi. Yama nafi‑kaya Deoso ati amosabote tamine‑ya mai hiyariya, fana ihi amosa tamine‑ya mai hiyarahareboneni.” Yeso ati nemarine.
MRK.14.10	Yeso‑ka mai 12 kana mai‑ka owa i‑di Yoda Isikari·oti Deoso‑ka yama‑bone‑ya mai da‑daa mai‑ka hidi mai‑ya toke, mai‑ya hiyarematane, Yeso‑ya kahabanebonaha.
MRK.14.11	Yoda ati‑ya mai mita, mai ya‑yaina,
MRK.14.11	“Hehe, tika yinero‑ba oda daanaboneni.” Mai ati nameteni.
MRK.14.11	Yoda toke,
MRK.14.11	“Mai awiri‑ya Yeso daa·onaboneni.” Atibodi ati nematane.
MRK.14.12	Ka‑kariwa yananiya, Yeso‑ya mai da‑daba mai ati yanana,
MRK.14.12	“Ebeni‑kaya ai marinibati? Ai tefe‑ba oda aninabonehe.” Mai ati namaroni.
MRK.14.12	Ka‑kariwa yananiya, kaneiro bidi‑ya Yodeo mai tabasiteni.
MRK.14.13	Yeso hika mai da‑daba mai fama mai‑ya yose,
MRK.14.13	“Tabora‑ya dai towakahi, dai kobokaniya, maki faha‑ya damakane dai awaboneni. Faha‑ya damakane nowati‑ya dai towakamakiyahi.
MRK.14.14	Yobe‑ya dai kobokaniya, yobe hidi dai hiyariya,
MRK.14.14	‘Ebeni‑kaya oka mai da‑daba mai eyehe otafibati? Ai‑ya ka‑kanawato ati nene.’ Dai ati niyahi.
MRK.14.15	Hika yobe waari nemehe, neme‑ke kote honita tohe‑ya dai‑ya yofikanebonane. Yobe kote‑ya mesa kaware, fara‑ya ai tefe‑ba dai hawa tohiyahi.” Yeso ati nemarine.
MRK.14.16	Tabora‑ya mai towaka, Yeso ati‑nima yama na‑ya mai awa, ka‑kariwa‑ka yamata‑bone‑ya mai aninamaroni.
MRK.14.17	Mahi bidi‑ya Yeso hika mai 12 kana mai eyehe kobonamakimarine.
MRK.14.18	Mesa‑ya mai nahore, mai tafa, mai‑ya Yeso hiyare,
MRK.14.18	“Owati amosa dai mitahi, owa‑ya dai‑ka owa daanebona, ai tafa ai‑ya sawine.” Ati nematane.
MRK.14.19	Yeso ati‑ya mai mita, mai atibodi a‑arira,
MRK.14.19	“Owa tohi awiraba awineni.” Mai nafi ati nameteni.
MRK.14.20	“Oka dai toha, dai 12 kana dai‑ka owa ohari owa‑ya daanebona, yama wiye ohare‑ya owa eyehe tafane.
MRK.14.21	Dai‑ka Ayo neme‑ke abebona, yama hani ati na, fara yama hani ati‑nima abebonane. Owa‑ya kahabane‑ka ene towe manakone nafeboneni. Ka! Wadare‑mana, yama amosabisa neni.” Yeso ati nematane.
MRK.14.22	Mai tafa, baho‑ya Yeso damane, Deoso‑ya hiyare, baho‑ya bakanakose, hika mai da‑daba mai‑ya baho‑ya daane, ati yanane,
MRK.14.22	“Dai kabahi. Owa abano tamine‑bone amani.” Yeso ati nematane.
MRK.14.23	Keneko‑ya fino‑ya Yeso damakane, Deoso‑ya hiyare, fino‑ya mai‑ya daane, fino mai nafi fawameteni.
MRK.14.24	Fino‑ya mai fawiya, Yeso ati yanane,
MRK.14.24	“Owa emene tamine‑bone amani. Owa emene tokabone, o·ababone, mai dama mai ihi manakone onahababoneni.
MRK.14.25	Owati amosa dai mitahi. Deoso ai nafi‑ka hidi kitabote tohawahebona, yanani awisareya, awa bono fahi ofimaterabone, yananeya, awa bono fahi wamani yati ofimatasaboneni.” Yeso ati nematane.
MRK.14.26	Deoso‑ka wayoma ohare‑ya mai hirina, makobote Orifera adami‑kaya mai tokameteni.
MRK.14.27	“Dai kananabone, owa‑ya dai dabamaraboneni. Deoso‑ka yama hani ati‑nima yama nabone,
MRK.14.27	‘Kaneiro mai‑ya na‑nawada onahabiya, kaneiro mai kananaboneni.’ Deoso‑ka yama hani ati nineni.
MRK.14.28	Okitamiya, Karireya‑kaya okabone, owa‑kaya dai tokomakiyahi.” Yeso ati nematane.
MRK.14.29	“Ayo, mai kananibisaba awineni. Owa‑ta kana·oraboneni.” Bedoro ati nematane.
MRK.14.30	‘Yeso owatorini.’ Tinabone,
MRK.14.30	tiwati yanani 3 kaniya, arakawa haani famebonane.” Yeso ati nematane.
MRK.14.31	“Ai fama, ai ababa awineni. O·abi‑ya yama sibaraboneni.
MRK.14.31	‘Yeso owatorini.’ Oteraboneni.” Bedoro ati ne, ati kitematane.
MRK.14.31	Haa‑nima mai nafi ati nameteni.
MRK.14.32	Kesemani‑kaya mai toka, Yeso hika mai da‑daba mai‑ya hiyare,
MRK.14.32	“A‑ahi‑ya dai nahohi. Ahiyata‑ya Deoso ohiyaraboneni.” Yeso ati nematane.
MRK.14.33	Bedoro, Tiyako, Yowaho mai na, mai‑ya Yeso himane, ahiyata‑ya mai toka, Yeso atibodi a‑arirematane.
MRK.14.34	Mai 3 toha mai‑ya Yeso hiyare,
MRK.14.34	“Owatibodi yawi kitini. Fara yawa ihi o·abi yanatoneni. A‑ahi‑ya dai naha, dai noko wadahi.” Yeso ati nematane.
MRK.14.35	Ahiyata‑ya Yeso toke, yama kobonabone‑ya nofare, homeya, hini tamine‑ya Deoso‑ya hiyare,
MRK.14.36	“Abi Deoso, kitabote amatini. Yama kobonabone onofarini. Owati‑nima yama riyahi. Hini tiwati‑nima yama nibisiyahi.” Yeso ati nematane.
MRK.14.37	Yeso waamisame, kame, hika mai amona, Bedoro‑ya hiyare,
MRK.14.37	“Simaho, amotiriyahi.
MRK.14.37	‘Dai noko wadahi.’ Ona,
MRK.14.37	ora ohari awisareya hiniya amotineni.
MRK.14.38	Dai noko wadahi. Deoso‑ya dai hiyarahi, Satanasi ati‑ya dai tokadabarabonehe. Dai atibodi amosa, dai abano kitarani.” Yeso ati nematane.
MRK.14.39	Ahiyata‑ya Yeso tokomatase, Deoso‑ya hiyare, hini ati‑nima ati namatasematane.
MRK.14.40	Yeso kamatase, nokobisa nafe ihi mai amonamatasa, mai‑ya hiyaramatasematane. Mai dodafiya, mai ati yanani awirameteni.
MRK.14.41+MRK.14.42	Yeso tokomatase, kamatase, mai amonamatasameteni.
MRK.14.41+MRK.14.42	“Dai dodafihi, dai amonaro. Hibayata Deoso ati‑ya mai tokadabara mai‑ya owa‑ya daanebona kamane, ahiyata‑ya. Dai nahomisamahi. Ai tokomahi.” Yeso ati nematane.
MRK.14.43	Yeso hiyaranasa neya, mai 12 kana mai‑ka owa i‑di Yoda mai dama mai eyehe kamemarine. Deoso‑ka yama‑bone‑ya mai da‑daa mai‑ka hidi mai toha, Mose‑ka yama hani ati‑ya mai ka‑kamina mai toha, Yodeo mai‑ka hidi mai bi‑bidi na mai toha, mai na, mai ati ihi Yoda‑ya mai dami sawemaroni. Yima‑ya mai one aka, awa‑ya mai one aka namaroni.
MRK.14.44	Hibati‑ya Yoda mai‑ya hiyare,
MRK.14.44	“Yeso‑ya dai‑ya yofi·okanabone, Yeso toma·onabone, fare dai waratoneya, sekorasa mai dai dabiya dai towakamayaho.” Ati nematane.
MRK.14.45	Yeso‑ya Yoda kame,
MRK.14.45	“Ayo” ati ne, fai‑ya tomanemarine.
MRK.14.46	Yeso‑ya mai waratonamaroni, fai‑ya mai towakamabonehe.
MRK.14.47	Maki yima‑ya nawaane sawi, yima‑ya sobanaki, Deoso‑ka yama‑bone‑ya mai da‑daa mai‑ka hidi webote‑ya na‑narifa narabo‑ya tarinabasemarine.
MRK.14.48	Mai sawe mai‑ya Yeso hiyare,
MRK.14.48	“Yima‑ya dai aka, awa‑ya dai aka nineni, owa‑ya dai watabonehe. Yama‑ya mai bo‑boti mai wati‑nima owa‑ya dai watinineni. Yama bo‑boti ohi awirini.
MRK.14.49	Hibati‑ya mahi‑nima Deoso‑ka yobe‑ya mai okanawata, owa‑ya dai wataramaroni. Deoso‑ka yama hani ati‑nima yama nawahabone ihi owa‑ya dai watineni.” Yeso ati nemarine.
MRK.14.50	Yeso‑ya mai da‑daba mai habi siitona, mai kananamaroni.
MRK.14.51	Maki yetene bora saya‑nima na‑ya weyene, hika bora famaramaroni. Yeso‑ya mai towakama mai nowati‑ya maki tokomakiya, sekorasa mai awa, mai hiwatemarine.
MRK.14.52	Maki bodi kanani toke, hika bora mai damahinakosamaroni.
MRK.14.53	Deoso‑ka yama‑bone‑ya mai da‑daa mai‑ka hidi webote‑ka yobe‑ya Yeso‑ya mai towakamameteni. Deoso‑ka yama‑bone‑ya mai da‑daa mai‑ka hidi mai toha, Mose‑ka yama hani ati‑ya mai ka‑kamina mai toha, Yodeo mai‑ka hidi mai bi‑bidi na mai toha, mai na, hidi webote tabaro‑ya mai yorotokanameteni.
MRK.14.54	Yama yaki‑ya Bedoro yotomatane. Deoso‑ka yama‑bone‑ya mai da‑daa mai‑ka hidi webote‑ka yobe fowari barikane doro‑ya tokomaki, sekorasa eyehe itabase, yifo‑ya mai hiwanameteni.
MRK.14.55	Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai one nafi toha na, mai yorotokanameteni, Yeso‑ya mai nanahababonehe. Yeso tamine‑mona‑ya keyehe‑ya mai hirinabone mai‑ya mai sibanameteni. Mai‑ka keyehe fara hinama kafamabone mai‑ya mai wasirameteni.
MRK.14.56	Yeso tamine‑mona‑ya mai dama keyehe‑ya mai hirina, owa ati bare toha, owa ati bare toha, owa ati bare toha, mai nameteni, keyehe‑ya mai hirinaro.
MRK.14.57	Mai one‑ya mai keyehebone mai nahomisa, mai ati yanana,
MRK.14.58	“‘Deoso‑ka yobe maki mai wamahinemata onahabeya, amoni 3 kane‑ya wama·onamatasaboneni. Owati yananiya, yobe hawa tohebonane.’ Yeso ati nene.” Mai one ati nameteni.
MRK.14.59	Mai ati fara hinama tohi awirameteni.
MRK.14.60	Deoso‑ka yama‑bone‑ya mai da‑daa mai‑ka hidi webote waamise, ati yanane,
MRK.14.60	“Yeso, mai ati timitineni? Hini yamata‑nima tiwati nibati?” Ati nematane.
MRK.14.61	Yeso ati yanani awire, mai‑ka hidi ati yananamatase,
MRK.14.61	“Deoso‑ka Ka‑kadika amatiraniha? Deoso Bidi amatini?” Ati nematane.
MRK.14.62	Yeso ati yanane,
MRK.14.62	“Fara ama·oni. Deoso mano kanika‑ya owitariya, owa‑ya dai awa, neme sabi‑ya okomatasiya, owa‑ya dai awa naboneni.” Yeso ati nematane.
MRK.14.63	Yeso ati‑ya mai‑ka hidi webote mite, yawe, hika bora namidi‑ya sibikari, ati yanane,
MRK.14.63	“Ati dai mitaho. Mai one ati tohiya, Yeso hini ati ene abaho.
MRK.14.64	Deoso Bidi‑mona ati ne, keyehe‑ya hirine, haa‑nima mai ati na, mai‑ya ai nanahabateni. Hini yamata‑nima dai ati niti?” Mai‑ka hidi webote ati nematane.
MRK.14.64	“Yeso towe amane. Abaho!” Mai nafi ati nameteni.
MRK.14.65	Yeso‑ya mai firo, Yeso noko mai barihikane, mai one koohinisa hine,
MRK.14.65	“Ebeni‑ke tiwa‑ya koonisa?” Mai ati nameteni.
MRK.14.65	Sekorasa Yeso‑ya mai towakama, Yeso noko‑ya mai batanameteni.
MRK.14.66	Yobe fowari barikani nafi doro‑ya mai dama mai naha, mai‑ya Bedoro wai‑ya Deoso‑ka yama‑bone‑ya mai da‑daa mai‑ka hidi webote‑ya na‑narifa one atona kamakemeteni.
MRK.14.67	Bedoro yifo‑ya hiwane‑ya atona awa, ati yanana,
MRK.14.67	“Yeso Nasare‑ke‑ya sa‑sawi amatiraniha?” Atona ati na,
MRK.14.68	“Maki‑ya osawiterani. Tiwati owatorini.” Bedoro ati ne,
MRK.14.68	yobe fowari barikane‑ka nokobi‑kaya toke, waimatane.
MRK.14.69	Mai one sawe, Bedoro tamine‑ya atona hiyara,
MRK.14.69	“Nokobi‑kaya wai Yeso‑ya mai da‑daba mai‑ka owa amane.” Atona ati na,
MRK.14.70	“Yeso‑ya osawiterani.” Bedoro ati namatasematane.
MRK.14.70	Mai naho bide tohiya, Bedoro‑ya mai one hiyara,
MRK.14.70	“Yeso‑ya mai da‑daba mai‑ka owa amatini. Karireya‑ya mai wi‑wina mai‑ka owa amatini.” Mai ati nameteni.
MRK.14.71	“Keyehe‑ya hiri·oterani. Keyehe‑ya hiri·oniya, Deoso owa‑ya nanahabeba awane. Maki owato awirini.” Bedoro ati nematane.
MRK.14.72	Bedoro ati fawaneya, arakawa haani yananamatasematane. Arakawa haani‑ya Bedoro mite, Yeso ati‑ya Bedoro atibodi watinawame,
MRK.14.72	“Arakawa haani yanani fami awisareya,
MRK.14.72	‘Yeso owatorini.’ Tinaboneni.
MRK.14.72	Tiwati yanani 3 kana boneni.” Yeso ati ne,
MRK.14.72	ati‑ya Bedoro atibodi watinawame, ohinawahematane.
MRK.15.1	Yama wahabisari‑ya Deoso‑ka yama‑bone‑ya mai da‑daa mai‑ka hidi mai toha, Mose‑ka yama hani ati‑ya mai ka‑kamina mai toha, Yodeo mai‑ka hidi mai one nafi toha, mai na, mai ibi hiyara, mai ati ihi Yeso mano‑ya mai sokikasa, Birato‑ya Yeso‑ya mai towakama, mai daahinemarine.
MRK.15.2	Yeso‑ya Birato hiyare,
MRK.15.2	“Yodeo mai‑ka hidi webote amatiraniha?” Birato ati ne,
MRK.15.2	“Tiwati‑nima, fara ama·oni.” Yeso ati nemarine.
MRK.15.3	Deoso‑ka yama‑bone‑ya mai da‑daa mai‑ka hidi Yeso ene towe damemona tamine‑ya keyehe‑ya mai hirinamaroni.
MRK.15.4	“Yeso, mai ati dama mai ati timita, tiwati yananahi.” Birato ati ne,
MRK.15.5	Yeso ati yanaremarine.
MRK.15.5	“Ka! Hini yamata‑bone Yeso ati yanarihi?” Birato atibodi ati nemarine.
MRK.15.6	Ka‑kariwa‑ya oda mariniya, ai owa ohari‑ya Birato seekitine, mai yofihikane‑ya Birato seehikatene.
MRK.15.7	Hibati‑ya kofeno‑ya mai one weenamaroni. Kofeno‑ka owa‑ya mai nanahaba mai‑ya Barabasi dabemari, sodado mai hiwate, kadeya‑ya mai hinawaimarine.
MRK.15.8	Birato‑ka yobe‑ya mai dama mai yorotokana, mai ati yanana,
MRK.15.8	“Hibati‑ka tiwa ene‑nima tiwa ene niya, oda owa seetikanahi.” Mai dama mai ati namaroni.
MRK.15.9	“Ebeni‑ke see·okabati? Yodeo dai‑ka hidi webote‑ya dai ati kobona awineni.” Birato ati nemarine.
MRK.15.10	Deoso‑ka yama‑bone‑ya mai da‑daa mai‑ka hidi mai atibodi ati‑ya i‑di Birato wato, Yeso‑ya mai dama mai nofa, mai ihi Yeso‑ya hidi mai kakoteni.
MRK.15.11	Deoso‑ka yama‑bone‑ya mai da‑daa mai‑ka hidi mai ati ihi mai dama mai ati yanana,
MRK.15.11	“Barabasi seetikanahi.” Mai ati namaroni.
MRK.15.12	“‘Yodeo oda‑ka hidi webote amane.’ Dai ati na,
MRK.15.12	hini yamata‑nima obati?” Birato ati nemarine.
MRK.15.13	“Awa‑ya baakanaho.” Mai dama mai ati na, mai ati kitamaroni.
MRK.15.14	“Hini yamata ihi baa·okabati? Ene towe wadarene.” Birato ati ne,
MRK.15.14	hiniya mai ati kitawaha,
MRK.15.14	“Awa‑ya baakanaho. Awa‑ya baakanaho.” Mai ati namaroni.
MRK.15.15	Mai dama mai ati somawamabone, Birato ati ene Barabasi‑ya mai seekana, Yeso‑ya mai kosina, sodado mai‑ya Birato yosemarine, Yeso‑ya mai baakanabonehe.
MRK.15.16	Birato‑ka yobe doro‑ya Yeso‑ya sodado mai towakamamaroni. Sodado mai dama mai yorotokanameteni.
MRK.15.17	Sodado mai ihi hidi‑ka bora a‑asabina‑ya Yeso weyenawahematane. Hidi‑ka sabewa‑nima yama na‑bone mado atona‑ya sodado mai kemona, Yeso tati‑ya mai hiwataremeteni.
MRK.15.18	Yeso‑ya mai yasina,
MRK.15.18	“Yodeo mai‑ka hidi webote amatini.” Mai ati nameteni.
MRK.15.19	Awa bide‑ya Yeso tati‑ya mai kosi, Yeso‑ya mai firona, mai yobati‑kaya mai naha, mai moikanisa, mai nahameteni.
MRK.15.20	Mai yasini hawa toha, bora a‑asabina‑ya mai taninisama, Yeso hini hika bora‑ya weyenamatase, mai hiwakamematane, mai baahikanebonaha.
MRK.15.21	Simaho Sireni‑ke kabani‑kaya yanane, kame, mai‑ya kobonemarine. I‑di Aresadiri i‑di Hofo mai fama mai‑ka abi i‑di Simaho amane. Simaho‑ya sodado mai awa, Simaho‑ya mai haanamaroni, Yeso ewene‑bona‑ya diwanebonaha.
MRK.15.22	Kokota‑ya Yeso‑ya mai towakamamaroni. Ai ati‑ya adami oni, ‘ai tati tone wai’ tohani.
MRK.15.23	Fino mira‑ya daba mai daahinaya, Yeso fawaremarine.
MRK.15.24	Yeso‑ya mai baakana, Yeso borone‑ya mai kayafabone, yati bide‑ya mai werena, mai kiihinamaroni.
MRK.15.25	Mahi itamise, 9 ora tohi yanani‑ya Yeso‑ya mai baakanamaroni.
MRK.15.26	Yama ihi ababone tamine kawana,
MRK.15.26	“Yodeo mai‑ka hidi webote amane.” Yama hani kawana ati namaroni.
MRK.15.27	Yama‑ya mai bo‑boti mai fama mai‑ya mai baakana, Yeso mano kanika‑ya owa mai baahikana, mano sayo‑kaya owa mai baahikana hinemarine.
MRK.15.28	(Deoso‑ka yama hani ati‑nima yamana yananamaroni.
MRK.15.28	“‘Towe mai‑ka owa amane.’ Mai ati naboneni.” Deoso‑ka yama hani ati na,
MRK.15.28	ati‑nima towe mai eyehe Yeso abemarine.)
MRK.15.29	Hawi‑ya mai yakana Yeso baakane awa‑ya waane‑ya mai awa, Yeso‑ya mai weena, mai tati weona, mai ati yanana,
MRK.15.29	“Ka! Deoso‑ka yobe tinahabiya, mahi 3 kane‑ya wamatinamatasebona tina,
MRK.15.30	tiwa tikasomiya, awa‑ya tikisamahi.” Mai ati namaroni.
MRK.15.31	Deoso‑ka yama‑bone‑ya mai da‑daa mai‑ka hidi mai toha, Mose‑ka yama hani ati‑ya mai ka‑kamina mai toha na, Yeso‑ya mai weena, mai ibi hiyara,
MRK.15.31	“Mai one‑ya kasomemari, hini kasomi‑ya wato awirane.
MRK.15.32	Deoso‑ka Ka‑kadika‑mona ati ne, ai‑ka wami hidi webote tohemona ati ne, awa‑ya kisame ai aweya, ati ai nofamakibonane.” Mai ati namaroni.
MRK.15.32	Yeso eyehe awa‑ya mai mai baahikana, mai one ati‑nima mai ati namaroni.
MRK.15.33	Mahi nokorise‑ya mahi wehene fawane, 3 ora‑ya wehene yananamatasemarine.
MRK.15.34	Fara 3 ora‑ya Yeso ati yanane, ati kite,
MRK.15.34	“Ero·i, Ero·i, rama sabakani.” Yeso ati ne,
MRK.15.34	Ai ati‑ya
MRK.15.34	“Oka Deoso amatini. Oka Deoso amatini. Hini yamata ihi owa‑ya tikahabaniti?” Yeso ati nemarine.
MRK.15.35	Mai sawe, Yeso ati‑ya mai mita,
MRK.15.35	“Eriya‑ya haane awane.” Mai ati namaroni.
MRK.15.36	Yeso ati‑ya maki mite, fino wiye‑kaya kanani tokome, yama kitara‑ya fino kofate‑ya sorokari, awa bide‑ya dasihinakosa, yorihikamisamakemaroni, Yeso hifebonehe. Maki ati yanane,
MRK.15.36	“Ai nimanaho. Eriya kameba awane, Yeso‑ya idibasebonaha.” Maki ati nemarine.
MRK.15.37	Yeso eekane, abawahemarine.
MRK.15.38	Deoso‑ka yobe‑ya bora kita winamaro, Yeso abeya, bora tati‑ya kebi yanana, nafi kebemeteni.
MRK.15.39	Yeso noko‑ya sodado mai‑ka hidi wai, Yeso abe‑ya awe, ati yanane,
MRK.15.39	“Deoso Bidi amane. Keyehe tohi awirini.” Ati nemarine.
MRK.15.40	Ahiyata to‑toha ni‑ya mai fanawi naha, i‑di Mariya Madarena toha, i‑di Yako, i‑di Yose, mai na, mai‑ka ami i‑di Mariya toha, i‑di Sarome toha, mai na, mai fanawi one‑ya mai sawemaroni.
MRK.15.41	Hibati‑ya Karireya‑ya Yeso yakaneya, mai kasomamaro, Yerosare‑ya Yeso tokeya, mai fanawi one dama tokomakemaroni.
MRK.15.42+MRK.15.43	Yose Arimateya‑ke Yodeo mai‑ka hidi bidi owa amane. Yose yama‑ya wato, Deoso ai nafi‑ka hidi kitabote tohawahebona‑ya nimanemarine. Yose i‑di Birato‑ya nayofine, yama soki bide‑ya habo kitawame, Birato‑ya tokematane. Sabado yananabone ihi Yeso abo‑ya haanematane.
MRK.15.44	Yose ati‑ya i‑di Birato mite,
MRK.15.44	“Yeso abi awireba awane.” Atibodi ati ne,
MRK.15.44	Sodado mai‑ka hidi‑ya Birato haane,
MRK.15.44	“Yeso abakare?” Birato ati ne,
MRK.15.45	“Hehe, abene.” Sodado mai‑ka hidi ati nematane.
MRK.15.45	Birato ati ene Yeso abo‑ya i‑di Yose kayafematane.
MRK.15.46	Bora boni yaba‑ya Yose kanike, bora‑ya towakame, Yeso abo‑ya idibase, abo bora‑ya kinihikane, ai temene‑ka yati hodi‑bone wamahinamete‑ya abo hinafoye, nokobi‑ya yati webote‑ya horonawame, hodi‑ya barikanematane.
MRK.15.47	I‑di Mariya Madarena toha, i‑di Yose madi i‑di Mariya toha, mai na, Yeso abo mai hinafoye‑ya mai awameteni.
MRK.16.1	Sabado nowati‑ya i‑di Mariya Madarena toha, i‑di Yako madi i‑di Mariya toha, i‑di Sarome toha, mai na, yama mahi amosa‑ya mai kanikameteni, Yeso abo‑ya mai ketehebonehe.
MRK.16.2+MRK.16.3	Domiko‑ya mai bosakana, yama wahabisari‑ya Yeso temene‑ya mai kobokani awisari‑ya mai ibi hiyara,
MRK.16.2+MRK.16.3	“Ebeni‑ke nokobi‑ya seekabati, ai towakiyomi‑bone‑karo?” Mai ati na,
MRK.16.2+MRK.16.3	mai kobokana,
MRK.16.4	mai noki toka, nokobi‑ya mai awa, yati webote‑ya karotowiti hawa tohameteni.
MRK.16.5	Mai towakiyoma, maki yetene‑ya mai awameteni. Mai‑ka kanika‑ya maki itari, bora sawa‑ya weyene, maki‑ya mai awa, mai sotatonameteni.
MRK.16.6	“Dai habo siitoriyahi. Yeso Nasare‑ke mai baahikane, abo dai awebona, dai ati na, haa‑ya awimare, kitame, tokane, fori tabaro dai awaho.” Ati nematane.
MRK.16.7	“Dai towakamahi. Bedoro toha, Yeso‑ya mai da‑daba mai one toha na, mai‑ya dai hiyariya, eya dai ati nahi.
MRK.16.7	‘Karireya‑kaya tokebona, dai tokomakihi. Yeso ati‑mari‑nima Karireya‑ya dai awebonane.’ Dai ati niyahi.” Maki ati nematane.
MRK.16.8	Mai fanawi habi siitona, mai wawawakana, mai kana kana, mai one‑ya mai hiyari awirameteni.
MRK.16.9	(Hibati‑ya Mariya Madarena‑ya madi towe mai 7 kana mai foyamaro, Yeso ati ene madi towe mai kananamaroni. Domiko, yama wahi yanatoni‑ya Yeso kitame, toke, Mariya Madarena‑ya koboni dai tohematane.
MRK.16.10	Yeso‑ya mai da‑daba mai ohinasa niya, Yeso kitame tamine‑ya Mariya kamina,
MRK.16.11	“Yeso kitameno, oawani.” Mariya Madarena ati na, ati‑ya mai nofarameteni.
MRK.16.12	Makobote Yeso‑ya mai da‑daba mai fama, kabani‑ya mai towaka, Yeso‑ya mai kobona, Yeso‑ya mai awa, Yeso noko bare tohematane.
MRK.16.13	Yeso‑ya mai da‑daba mai fama mai towakamake, Yeso tamine‑ya mai kamina, mai ati‑ya mai nofarameteni.
MRK.16.14	Makobote Yeso‑ya mai da‑daba mai 11 kana mai tafiya Yeso kobone, mai‑ya weene, Yeso kitame tamine‑ya mai one hiyara mai ati‑ya mai nofara, mai habi kita mai‑ya Yeso weenematane.
MRK.16.15	Mai‑ya weeni hawa tohe, mai‑ya yose,
MRK.16.15	“Yama nafi‑ya dai yakanawariya, mai nafi‑ya Deoso ati amosabote tamine dai kaminahi.
MRK.16.16	Deoso ati amosabote ati‑ya mai nofa, mai dai habanirisiya, Deoso tabaro‑ya mai saweboneni. Deoso ati amosabote ati‑ya mai nofara, wara hirini‑ya mai‑ya weenebonane.
MRK.16.17	Deoso ati amosabote ati‑ya mai nofa owati ihi mai ihi kitaboneni. Mai ihi‑ya mai one awiya,
MRK.16.17	‘Deoso‑ka mai amani.’ Mai ati naboneni.
MRK.16.17	Fara mai ati ihi madi towe mai kana, mai one ati‑ya mai hiyara naboneni.
MRK.16.18	Iha‑ya mai fawiya, mai kiyarihi, maka mai‑ya wainiya, komarihi, mai kiyana mai‑ya mai boyoniya, mai ihi mai kitama, mai naboneni.” Yeso ati nematane.
MRK.16.19	Ai‑ka Ayo Yeso hiyari hawa toheya, Deoso ene neme‑ya tokome, Deoso mano kanika‑ya itariwahematane.
MRK.16.20	Yeso‑ya mai da‑daba yama nafi‑ya mai yakanaware, mai‑ya mai hiyaramaroni. Ai‑ka Ayo mai‑ya kasome, mai ihi kitamaroni, mai ihi‑ya mai awiya, mai ati mai hinofabonehe.)
LUK.1.1	Ai one sawi‑kaya yama yanana tamine mai dama mai kanahanamaroni.
LUK.1.2	Yeso ene‑ya mai awamaro Yeso ene‑ya mai nokotonihe, ai‑ya mai kanawatowahamaroni.
LUK.1.3	Mai ati omita, mai‑ka yama hani okadika, yama owatowahamaroni. Ti·ofiro, tika yama hani‑bone okanahanoneni. Yeso ene tamine okamini amosineni.
LUK.1.4	Hibati‑ya Yeso tamine timitemari, tosawari awira tiwatowahabone Yeso tamine okamini amosineni.
LUK.1.5	Yodeya‑ya mai wi‑wina mai‑ka hidi webote i‑di Erodi tohanasa ne‑ka yama tamine okaminineni. I‑di Sakariya i‑di Abiyasi‑ka nodi tohe, Deoso‑ka yama‑bone‑ya mai da‑daa mai‑ka owa tohematane. Sakariya fadi oni i‑di Isabeo toha, i‑di Araho‑ka nodi tohameteni.
LUK.1.6	Sakariya fadi‑ya fame mai ihi amosa, Deoso ati‑nima mai ihi nameteni.
LUK.1.7	Hibati‑ya mai kahiwara, mai‑ka ewe wadare, bote mai tohikimawahameteni.
LUK.1.9	Sakariya hika mai eyehe yati bide‑ya werene, mai kiihina, Sakariya oni sone‑ya mai awa, Sakariya‑ya mai yosemeteni, Deoso‑ka yobe‑ya yama mahi amosa‑ya sarikanebonaha.
LUK.1.10	Yama mahi amosa sarikanebonaya, Deoso‑ka yobe nokobiri‑kaya mai dama mai nahokosa, Deoso‑ya mai hiyarameteni.
LUK.1.11	Yama mahi amosa‑ya Sakariya anineya, Deoso‑ka yo‑yose fodoki, waane, yama mahi amosa a‑amimi‑ka yama wiye wai‑kaya waimatane.
LUK.1.12	Deoso‑ka yo‑yose‑ya Sakariya awe, habo siitone, kakomehematane.
LUK.1.13	Deoso‑ka yo‑yose ati yanane,
LUK.1.13	“Sakariya, tiwa habo siitoriyahi. Deoso tiwati‑ya mitane, tika yibote i‑di Isabeo naba tohawahabone, bidi wadeya, oni Yowaho tohayaho.
LUK.1.14	Yowaho wadeya, dai ya‑yainaboneni. Yowaho tamine mai himiteya, mai dama mai ya‑yainahareboneni.
LUK.1.15	Yowaho Deoso hiyosewahebona, kawi‑ya fawarihi, fino‑ya fawarihi tebonane. Wadi awisareya, Deoso‑ka Doni sawibonane.
LUK.1.16	Ati ene Isara·eo‑ka nodi Deoso ati‑ya mai nofamatasaboneni.
LUK.1.17	I‑di Eriya ene‑mata‑nima i‑di Yowaho ene namakitasebonane. Mai atibodi‑ya hawa tonihibonane, Deoso‑ya mai nimanabonehe. Yowaho ati ene mai‑ka madehe‑ya mai nofaboneni. Hibati‑ya Deoso ati‑ya mai tokadabaramaro, tika dao ene Deoso ati‑ya mai nofawahaboneni.” Deoso‑ka yo‑yose ati nematane.
LUK.1.18	“Oka yibote oda bote tohikima, hini yamata‑nima tiwa ene nibati, tiwati onofabonehe?” Sakariya ati nematane.
LUK.1.19	“Kabireo ama·oni. Deoso‑kaya osawiteni. Deoso owa‑ya yosene, ati amosabote tiwa‑ya okaminebonaha.
LUK.1.20	Owati tinofara, tiwati fawanaboneni. Tika dao wadeya, tiwati yananamatasaboneni. Owati‑nima yama naboneni.” Kabireo ati nematane.
LUK.1.21	Yobe‑ka nokobi‑ya Sakariya‑ya mai nimana,
LUK.1.21	“Ka! Hini yamata tohimati, Sakariya kamareri?” Mai atibodi ati nameteni.
LUK.1.22	Sakariya kame, ati‑ba wadamare, hini yehe‑ya mai‑ya hiyarematane.
LUK.1.22	“Yobe doro‑ya wada‑nima yama na‑ya Sakariya awane.” Mai atibodi ati nameteni.
LUK.1.23	Sakariya‑ka yama anini hawa tohiya, hini tabaro‑ya tokomematane.
LUK.1.24	Sakariya amoni fa‑famaraba neya, fadi i‑di Isabeo naba tohawahameteni. Abariko 5 kane‑ya mai one tabori‑ya tokara, hini tamine‑ya kemameteni.
LUK.1.25	“Deoso ati ene naba ohawahani. Hibati‑ya naba ohara, owa‑ya mai nofara, Deoso owa‑ya kasome, owa‑ya mai nofawahaboneni.” Isabeo atibodi ati nameteni.
LUK.1.26	Isabeo naba tohi‑ke abariko 6 kane‑ya, Kabireo i‑di Deoso hiyose, Nasare Karireya‑ya tokawahematane. Kabireo i‑di Deoso‑ka yo‑yose amane.
LUK.1.27	I‑di Mariya Nasare Karireya‑ya wina, maki mai one‑ya siwakarameteni. Mariya i‑di Yose fadi‑bone fai‑ya fami awisarameteni. Yose i‑di Dafi‑ka nodi tohematane.
LUK.1.28	I‑di Mariya‑ya Kabireo kobone, fai‑ya hiyare,
LUK.1.28	“Ya‑yaitinahi. Deoso tiwa‑ya nofe, tiwa‑ya kasomane.” Ati nematane.
LUK.1.29	Mariya habi siitona, atibodi yama‑ya dika,
LUK.1.29	“Hini yamata‑nima yama naba? Deoso owa‑ya nofe, owa‑ya kasomemonane.” Atibodi ati nameteni.
LUK.1.30	“Mariya, tiwa habo siitoriyahi. Deoso tiwa kasomi‑ya nofane.” Kabireo ati nematane.
LUK.1.31	“Owati timitahi. Naba tihabone, tika dao wadeya, oni haatiyaho. Yeso tebonane.
LUK.1.32	‘Deoso kitabote Bidi amane.’ Mai ati teboneni.
LUK.1.32	Dai‑ka idi i‑di Dafi mai‑ka hidi kitemata, fare‑ka nodi i‑di Yeso tohe, Deoso ene ai nafi‑ka hidi tebonane.
LUK.1.33	Yako‑ka nodi dai toha, dai‑ka hidi oharitebona, kiti fawaterebonane.” Kabireo ati nematane.
LUK.1.34	“Naba ohabone, hini yamata ihi naba ohibati? Maki owa‑ya ahaterene.” Mariya ati na,
LUK.1.35	“Deoso‑ka Doni tiwa‑ya sawibona, Deoso ene kitabote ati ene naba tihaboneni. Deoso Bidi wadeya, mai awiya,
LUK.1.35	‘Deoso Bidi amane.’ Mai ati naboneni.
LUK.1.36	Tika naki i‑di Isabeo bote toha, naba tohaterabone, mai ati na, abariko 6 kane‑ya naba tohawahineni.
LUK.1.37	Deoso ene kitabote amane. Yama nafi‑ya watone.” Kabireo ati nematane.
LUK.1.38	“Deoso‑ya na‑narifa ama·oni. Tiwati‑nima yama nahi.” Mariya ati na,
LUK.1.38	Deoso‑ka yo‑yose tokomematane.
LUK.1.39	Makobote Yodeya‑ka adami fota dama‑kaya i‑di Isabeo tabori‑ya Mariya toka kanibote nameteni.
LUK.1.40	Sakariya‑ka yobe‑ya Mariya tokiyoma, i‑di Isabeo‑ya hiyarameteni.
LUK.1.41	Mariya ati‑ya i‑di Isabeo mita, fai dori‑ya foye ya‑yaine, tainematane. Deoso‑ka Doni ati ene
LUK.1.42	i‑di Isabeo ati kita,
LUK.1.42	“Mariya ya‑yaitinahi. Mai fanawi one‑ya Deoso kasomi bi‑bidi, tiwa‑ya kasomi nafi, tika dao‑ya kasoma nane.
LUK.1.43	Amosabote ama·ora, oka Hidi webote madi owa tabaro‑ya kobona, ya‑yai·oneni.
LUK.1.44	Tiwati omita, ewe ya‑yaine, owa nabadi‑ya tainane.
LUK.1.45	Mariya ya‑yaitinahi. Naba tihi awisari‑ya Deoso ati‑ya tinofamaroni.” Isabeo ati nameteni.
LUK.1.46	Mariya ati yanana,
LUK.1.46	“‘Deoso amosabote amane.’ Owatibodi ati nineni.
LUK.1.47	Deoso owa‑ya kasome ene ya‑yai·oneni.
LUK.1.48	Deoso‑ya na‑narifa ama·oni. Owa‑ya mai nofara, Deoso owa‑ya nofe, Deoso ati ene owa tamine‑ya mai hiyarabone,
LUK.1.48	‘Mariya Deoso hinofi nofani.’ Mai ati nabone,
LUK.1.48	‘Mariya Deoso hinofi nafemeteni.’ Mai‑ka nodi mai ati namakeboneni.
LUK.1.49	Deoso kitabote owa‑ya kasome, amosabote amane.
LUK.1.50	Deoso‑ya ai‑ka idi mai nayofina mai‑ya Deoso kasomemata, fare hini ene‑mata‑nima ene nasa ne, Deoso‑ya ai nayofina ai‑ya kasomatene.
LUK.1.51	Deoso ene kitabote tohe, mai kitamone mai ati na, mai‑ya kananihimatane.
LUK.1.52	Deoso ati ene hidi webote mai kiti fawana, mai one kitara mai kitawahameteni.
LUK.1.53	Mai fi‑fimi tohamete Deoso ati ene yamata amosa‑ya mai kaba, mai korimanawaha, mai‑ka yama dama tohamete, Deoso ati ene mai honita tohawama nameteni.
LUK.1.54	Isara·eo‑ka nodi ai toha, Deoso‑ya ai na‑narifa ai amani. Deoso ai‑ya nofe, ai‑ya kasomatene.
LUK.1.55	Ai‑ka idi i‑di Abaraho‑ya Deoso hiyare,
LUK.1.55	‘Tiwa, tika nodi mai na, dai‑ya okasomateboneni.’ Deoso ati nematane.
LUK.1.55	Fare ati‑mata‑nima ene nane.” Mariya ati nameteni.
LUK.1.56	Abariko 3 kane‑ya i‑di Isabeo tabori‑ya i‑di Mariya wina, makobote hini tabori‑ya tokomameteni.
LUK.1.57	I‑di Isabeo dori kome yanana, bidi wadawahematane.
LUK.1.58	Isabeo‑ya Deoso kasomi nafi tamine‑ya mai mita, i‑di Isabeo‑ka mai toha, i‑di Isabeo yakari‑ya mai wi‑wina mai toha, mai na, mai ya‑yainameteni.
LUK.1.59	Bidi wade amoni 8 kane‑ya mai tokomakemeteni, sowiri tati ataro mai wisihinakose‑ya mai awabonehe.
LUK.1.59	“Badi oni‑ya weyenaho.” Mai ati nameteni.
LUK.1.60	“Badi oni‑ya weyeterebonane, Yowaho tohebonane.” Madi ati nameteni.
LUK.1.61	“Yowaho oni‑ya tika mai one weyeterani.” Mai ati nameteni.
LUK.1.62	Badi‑ya mai haana,
LUK.1.62	“Eme tika dao oni nabati?” Mai yahi ati nameteni.
LUK.1.63	Hini yehe‑ya bebeo‑nima na‑ya haane, bebeo‑nima na‑ya mai daahine, oni hikanahano,
LUK.1.63	“I‑di Yowaho tohane.”
LUK.1.63	“Se! Yowaho oni tohabarama?” Mai atibodi ati nameteni.
LUK.1.64	Bidi oni‑ya kanahano hawa toheya, ati yananamawahe, Deoso‑ya kahiyarematane.
LUK.1.65	Tamine mai himite, Sakariya‑ka yobe yakari‑ya mai wi‑wina mai habi siitonameteni. Yodeya‑ka adami webote dami‑kaya mai wi‑wina Yowaho tamine‑ya mai ibi hiyarameteni.
LUK.1.66	Yowaho‑ya Deoso kasome tamine‑ya mai mita, mai atibodi yama‑ya kadika,
LUK.1.66	“Hini yamata‑nima ewe tebamanati?” Mai atibodi ati nameteni.
LUK.1.67	Deoso‑ka Doni ene Yowaho badi i‑di Sakariya ati yanane,
LUK.1.68	“Deoso ene amosabote amane. Isara·eo‑ka nodi ai toha, Deoso‑ka ai amani. Deoso ai‑ya kasomamatasane.
LUK.1.70	Fara Deoso ati‑ya mai mi‑mita‑mete mai ati‑mete‑nima yama naboneni.
LUK.1.71	Ai‑ya mai watikana, ai‑ya mai ka‑kako mai‑ya ati barinebonane.
LUK.1.72	Ai‑ka idi mai‑ya Deoso nofe, ai‑ya kasomebona ati ne, hini ati‑nima ai‑ya kasomebonane.
LUK.1.73	Ai‑ka idi i‑di Abaraho‑ya Deoso hiyare,
LUK.1.73	‘Owati abateraboneni.
LUK.1.74	Tika nodi mai‑ya okasomabone, mai‑ya mai one bisinamarabone, tika nodi owa‑ya mai narifabone, mai habi siitonamaraboneni.
LUK.1.75	Mai ihi amosabone, owati‑ya mai tokadababone, yama maakani awiraboneni.’ Deoso ati nemata,
LUK.1.75	fara yama yananaboneni.” Sakariya ati nematane.
LUK.1.76	Sakariya hini bidi ene tamine‑bona‑ya hiyare,
LUK.1.76	“Ewe, ai‑ka hidi webote kamakibona, ai atibodi hawine‑ya hawatiniwahaboneni. Fara ihi
LUK.1.76	‘Deoso Kitabote ati‑ya mi‑mita amatini.’ Mai ati naboneni.
LUK.1.77	Deoso‑ka ai toha ai‑ya kasomebona, ai ene towe manakone‑ya Deoso haanamaterebona tamine‑ya tihiyarawahaboneni.
LUK.1.79	Yama soki‑ya mai naha mai kome fawaterabone‑ka hawi‑ya mai sawi, Deoso Bidi ene Deoso ati somebona‑ka hawi ai watowahaboneni.” Sakariya ati nematane.
LUK.1.80	Ewe yanawahe, Deoso ati‑ya nofi nafiwahematane. Isara·eo‑ka nodi mai‑ya Yowaho hiyari awisare, tabora awiri‑ya ohari winematane.
LUK.2.1+LUK.2.2	Hibati‑ya tabora nafi‑ka ai oni‑ya Sesa Akosito ati ene hika mai kanahano damamaroni. I‑di Yowaho wadi nowati‑ya ai oni‑ya mai kanahano, fara tamine okaminaboneni. I‑di Kirino Siriya‑ya mai wi‑wina mai‑ka kofenado tohe‑ya ai oni‑ya kanahano daidi tamine amane.
LUK.2.3	Ai‑ka idi mai tabori‑ya oda nafi tokomamaroni, ai oni‑ya sodado mai kanahanaro.
LUK.2.6	Bere‑ya Mariya dori kome yananameteni.
LUK.2.7	Mai‑ka oteo‑ya Yose fadi eyehe winebona, oteo kibamone mai ati na, yobe one‑ya Yose fadi eyehe wine, Mariya bidi wade, bora ibe‑ya mai kinihikane, bani mai tafe wiye‑ya forimatane.
LUK.2.8	Bere yakari‑ya yobe awire‑kaya kaneiro mai‑ya mai na‑nawada mai sawe, yama soki‑ya mai nahokosameteni.
LUK.2.9	Mai nahokosiya, Deoso‑ka yo‑yose mai noki‑ya fodoki, Deoso wehene sawi ene mai naho‑kaya yama tehewama, mai habi siitonameteni.
LUK.2.10	Deoso‑ka yo‑yose mai‑ya hiyare,
LUK.2.10	“Dai habo siitoriyahi. Yama amosa tamine okaminabone, owati dai mita, dai ya‑yainaboneni. Bofe‑ya dai wi‑wina dai nafi‑ya Deoso kasomebonane.
LUK.2.11	Hibayata Dafi tabaro‑mata‑ya ewe wade, dai‑ya Ka‑kasoma‑tebona amane. Deoso‑ka Ka‑kadika amane. Ai‑ka Hidi Webote amane.
LUK.2.12	Owati dai nofabone, dai awebona tamine okaminebonane. Ewe dai wasiya, bora ibe‑ya mai kinihikane, bani mai tafe wiye‑ya forine.” Deoso‑ka yo‑yose ati nematane.
LUK.2.13	Deoso‑ka yo‑yose wai‑ya Deoso‑ka yo‑yose mai one dama fodomake, Deoso‑ya mai kahiyara,
LUK.2.14	“Deoso neme‑ya wine, Deoso amosabote amane. Bofe‑ya dai wi‑wina, Deoso dai‑ya nofe, dai ya‑yainahi.” Mai ati nameteni.
LUK.2.15	Neme‑ya Deoso‑ka yo‑yose mai tokoma, mai nowati‑ya kaneiro mai‑ya mai na‑nawada mai ibi hiyara,
LUK.2.15	“Hima, Bere‑ya ai tokahi. Deoso ati ene tamine ai mite, ai awaho.” Mai ati nameteni.
LUK.2.16	Mai toka kanibote na, i‑di Mariya, i‑di Yose, ewe ne‑ya mai awameteni. Bani mai tafe wiye‑ya ewe fori‑ya mai awa,
LUK.2.17	mai awi hawa hihe, mai wininama, Deoso‑ka yo‑yose ati‑ya mai kaminameteni, mai dami‑ya.
LUK.2.18	Kaneiro mai‑ya mai na‑nawada mai ati‑ya mai mita, mai atibodi yama‑ya kadikameteni.
LUK.2.19	I‑di Mariya atibodi yama‑ya kadiki fawani awirameteni.
LUK.2.20	Kaneiro mai‑ya mai na‑nawada, mai‑ka kaneiro mai‑ya mai tokomatasa, mai ya‑yaini nafe, yama tamine amosa‑ya mai mita, yama amosa‑ya mai awa na, Deoso‑ya mai kahiyarameteni.
LUK.2.21	Hibati‑ya Mariya naba tohi awisari‑ya Deoso‑ka yo‑yose ati‑ya Mariya mitameteni. Ewe amoni 8 kane‑ya Deoso‑ka yo‑yose ati‑nima bidi oni Yeso tohawahe, sowiri tati ataro mai wisihinakosematane.
LUK.2.23	Deoso‑ka yama hani ati,
LUK.2.23	“Ewe daidi maki toheya, Deoso‑ya dai daanayaho, Deoso‑ka tohebonaha.” Yama hani ati nineni.
LUK.2.24	Deoso‑ka yama hani ati one,
LUK.2.24	“Dai‑ka ewe manakone‑bona okoko mai fama mai dai daanahi, Deoso‑ya. Okoko mai awiriya, wayomata mai fama mai dai daanibisahi.” Yama hani ati nineni.
LUK.2.24	Fara Mose‑ka Yama hani ati‑nima Deoso‑ka bani bidi mai‑bone mai‑ya mai daanameteni.
LUK.2.25	Simiyaho tamine timitahi. Yerosare‑ya i‑di Simiyaho sawi, ene amose, Deoso ati‑ya nofematane. Deoso‑ka Ka‑kadika Isara·eo‑ka nodi mai‑ya kasomatebona yama hani ati na, fara‑ya Simiyaho nimanematane. Deoso‑ka Doni Simiyaho‑ya sawimatane.
LUK.2.26	Hibati‑ya Deoso‑ka Doni ati‑ya Simiyaho mite,
LUK.2.26	“Simiyaho, ti·abi awisa tiriya, Deoso‑ka Ka‑kadika tiwebonane.” Deoso‑ka Doni ati nematane.
LUK.2.27	Deoso‑ka Doni ati ene Deoso‑ka yobe‑ya Simiyaho tokiyomematane. Yeso badi, Yeso madi, mai na mai kamakemeteni, Mose‑ka yama hani ati‑nima Yeso‑ya mai daanabonehe, Deoso‑ya.
LUK.2.28	Yeso‑ya i‑di Simiyaho awe, Yeso‑ya waratone, Yeso‑ya diwane, Deoso‑ya kahiyare,
LUK.2.29	“Deoso, tiwa‑ya na‑narifa ama·oni. Tika Ka‑kadika oawebona tinamaro, tiwati‑nima oawawahane. Hibayata o·abiya, yama sibaraboneni. Ya‑yai·oneni.
LUK.2.30	Tika Ka‑kadika mai dami‑ya kasomatebona oawane.
LUK.2.31	Mai nafi hiawawahebonane.
LUK.2.32	Tika Ka‑kadika yama wahi‑nima ne, tiwa hawine‑ya Bara mai‑ya yofikanebonane. Isara·eo‑ka nodi ai toha tika ai amani. Tika Ka‑kadika ene ai ya‑yainaboneni.” Simiyaho ati nematane.
LUK.2.33	Yeso tamine‑ya Simiyaho hiyare, ati‑ya Yeso badi, madi, mai na, mai mita, mai atibodi yama‑ya kadikameteni.
LUK.2.34	I‑di Simiyaho mai‑ya kasomebona mai tamine‑ya Deoso‑ya hiyare,
LUK.2.34	“Deoso, mai kasomi tinafihi.” Simiyaho ati ne,
LUK.2.34	Mariya‑ya hiyare,
LUK.2.34	“Owati timitahi. Deoso‑ka hawi‑ya mai sawira, tika dao ene Deoso hawine‑ya mai sawiwahabone, mai one amosamone tika dao ene mai atibodi towe mai dami watowahaboneni. Tika dao‑ya mai weenaboneni.
LUK.2.36	Simiyaho hiyari hawa toheya, Ana kamakemeteni. Ase‑ka nodi amani. I‑di Fanoeo bide amani. Deoso ati‑ya mi‑mita amani. Bote tohawahameteni. Hibati‑ya fanamete, ano 7 kane‑ya maki abe,
LUK.2.37	i‑di Ana hasinibisa, hika ano 84 tohameteni. Deoso‑ka yobe‑ya i‑di Ana sawi fawara, yama tehe‑ya Deoso‑ya hiyara, yama soki‑ya Deoso‑ya hiyara, tafi nafira, Deoso‑ya kahiyarameteni.
LUK.2.38	I‑di Ana kamake, Yeso‑ya awa, ya‑yaina, Deoso‑ya kahiyarameteni. Deoso ati ene Yerosare‑ya Bara mai kayafamarabone, Deoso‑ka yama hani ati na, yama hani ati‑ya mai nimana, fara mai‑ya Yeso tamine‑ya i‑di Ana kaminameteni.
LUK.2.39	Deoso‑ka yama hani ati‑nima mai ihi hawa toha, hini mai tabori‑ya mai tokomawaha, Nasare Karireya‑ya mai tabori tohameteni.
LUK.2.40	Yeso yane, kitawahe, yama‑ya watowahematane. Yeso‑ya Deoso nofe, Yeso‑ya kasomematane.
LUK.2.42	I‑di Yeso‑ka ano 12 tohawahiya, ka‑kariwa kobonami yanatoniya, Yerosare‑ya mai tokomatasameteni, mai tafabonehe.
LUK.2.43	Ka‑kariwa‑ka mahi 7 kane hawa toheya, hini mai tabori‑ya mai tokoma, Yeso‑ta Yerosare‑ya towakose, badi, madi mai na Yeso‑ya mai watomarameteni.
LUK.2.44	“Ai dama ai one‑ya Yeso sawi awane.” Badi, madi, mai atibodi ati nameteni.
LUK.2.44	Yama soki‑ya Yeso‑ya mai sibanameteni.
LUK.2.45	Yeso‑ya mai wasira, Yerosare‑ya mai winitokanamameteni, Yeso‑ya mai sibanabonehe.
LUK.2.46	Mahi 3 kane‑ya Deoso‑ka yobe‑ya mai hiwasiwamematane. Deoso ati‑ya mai ka‑kanawato mai‑ya dabe, mai ati‑ya mite, mai‑ya hiyarematane.
LUK.2.47	Yeso ati‑ya mai mita,
LUK.2.47	“Ka! Yeso yama‑ya watone.” Mai atibodi ati nameteni.
LUK.2.48	I‑di Yose fadi‑ya fame, Yeso‑ya mai awa, mai atibodi yama‑ya kadikameteni. Yeso‑ya madi hiyara,
LUK.2.48	“Hini yamata ihi fawatiniti? Tiwa‑ya abi oda sibana, tiwa ene oda‑ka yama yofinani.” Madi ati nameteni.
LUK.2.49	“Okobi noko·onihe, Okobi‑ka yobe‑ya osawe, hini yamata ihi owa‑ya sibatiniti?” Yeso ati nematane.
LUK.2.50	Yeso ati‑ya mai watorameteni.
LUK.2.51	Nasare‑kaya Yeso badi, madi mai na mai eyehe tokome, mai ati‑ya tokadabematane. Yeso ati‑ya Mariya atibodi kadiki fawani awirameteni.
LUK.2.52	Yeso yetene tohawahe, yama‑ya watowahematane. I‑di Yeso‑ya Deoso nofi nafi, Yeso ati‑ya mai dama mai nofameteni.
LUK.3.1	I‑di Yowaho mai dama mai‑ya hiyare, hika ano tamine okaminaboneni. Ai nafi‑ka hidi webote i‑di Tibiro Sesa tohemata, fare hidi tohe‑ka hika faha fowe 15 tohi‑ya Yowaho‑ya Deoso hiyarematane. Abireni‑ka mai‑ka hidi i‑di Risaniya toha, Yodeya‑ka mai‑ka hidi i‑di Bonisiyo Birato toha, Karireya‑ka mai‑ka hidi i‑di Erodi toha, Itoreya, tirakonitisi na‑ke hidi i‑di Erodi sohori i‑di Firibi toha, mai namaroni.
LUK.3.2	Deoso‑ka yama‑bone‑ya mai da‑daa mai‑ka hidi webote i‑di Anasi i‑di Kaifo mai fama mai namaroni. Tabora dami‑ka mai‑ka hidi mai oni hiri·ona, i‑di Yowaho‑ka ano tamine amani. Sakariya bidi i‑di Yowaho‑ya Deoso hiyarematane, kabani‑kaya.
LUK.3.3	Deoso ati ene Yodaho Faha‑ya Yowaho tokawahe, mai dama mai‑ya hiyare,
LUK.3.3	“Dai atibodi yama‑ya kadikiya, eya dai atibodi ati nahi.
LUK.3.3	‘Deoso, oda ene amosaramaro, oda tikasomahi, oda ene amosawamabonehe.’ Dai ati nahi.
LUK.3.3	Eya dai atibodi ati niya, Deoso dai ene manakone‑ya haanamarebona, dai‑ya haba·onirisaboneni.” Yowaho Batita ati ne, ati damematane.
LUK.3.4	Hibati‑ya Yowaho tamine‑bona‑ya Isa·iya kanahanomatamonane.
LUK.3.4	“Bofe‑ke mai‑ka owa kabani‑kaya ati yananeya,
LUK.3.4	‘Ai‑ka Hidi webote hawine‑bona dai namosahi.’ Ati nebonane.
LUK.3.6	Deoso ai‑ya kasomebona, mai nafi awawahaboneni.” Isa·iya‑ka yama hani ati nineni.
LUK.3.7	Yowaho mai‑ya habanirisebona, mai dama mai kamake, mai‑ya Yowaho hiyare,
LUK.3.7	“Maka ihi‑nima dai ene na, ebeni‑ke ati ene Deoso‑ya dai nayofiniti?
LUK.3.8	Dai abarabone dai ati niya, dai ene amosawamiyahi.
LUK.3.8	‘Abaraho‑ka nodi oda amani. Deoso oda‑ya sarikiterebonane.’ Dai ati riyahi.
LUK.3.8	Owati dai mitahi. Abaraho‑ka nodi mai one‑bone‑ya Deoso ati wamane‑mana, yati‑ya mai‑ya Deoso wamane nane.
LUK.3.9	Awa bono bonora toha, awa bono kabi amosara toha na, ade ai kaana, ai sarikiteni. Fara‑nima Deoso bari‑ya maakani hawa tohane. Dai ene amosawami awiriya, awa kaana‑nima Deoso dai‑ya niwahebonane. Dai‑ya nanahabeya, dai‑ya sarikanebonane.” Yowaho ati nematane.
LUK.3.10	“Hini yamata‑nima oda nibati?” Mai dama mai ati nameteni.
LUK.3.11	“Tika bora fama toha, ai owa bora‑ya kihare, hika bora ohare‑bone daatiyahi. Tiwa tefe toha, kote daatiyahi, mai tafe wadara mai‑ya.” Yowaho ati nematane.
LUK.3.12	Kofeno‑ka yinero‑bona‑ya mai ha‑haa mai kamakemeteni, Yowaho mai‑ya habanirisebonaha.
LUK.3.12	“Ayo, hini yamata‑nima oda nibati?” Mai ati na,
LUK.3.13	“Kofeno‑ka yinero‑bona‑ya dai ha‑haa yama manakone fiyakana‑ya dai haarihi, yinero kote dai kayafarihi nahi.” Yowaho ati nematane.
LUK.3.14	“Hini yamata‑nima oda nibati?” Sodado mai ati na,
LUK.3.14	“Mai‑ka yinero honita dai haariyahi. Mai tamine keyehe‑ya dai hiririyahi. Dai‑ka yama anini manakone nafira, dai yawariyahi, dai ya‑yainibisahi.” Yowaho ati nematane.
LUK.3.15	Deoso‑ka Ka‑kadika‑ya mai nafi nimana,
LUK.3.15	“Yowaho i‑di Deoso‑ka Ka‑kadika tohe awane.” Mai atibodi ati nameteni.
LUK.3.16	“Deoso‑ka Ka‑kadika ohi awirini. Faha‑ya dai‑ya haba·onirisabisateni. Kamaki‑bona kitabotebisa amane. Owa‑ta towebisa ama·oni. Amosabote amane. Ati ene Deoso‑ka Doni dai one‑ya sawiwahebonane. Ai nafi‑ya kadikeya, dai one‑ya sarikanebonane.
LUK.3.17	Tiriko atori abi hawa toha, atori ai sarikana‑nima mai ihi amosara mai‑ya sarikanebona, yama hirini fawateraboneni. Tiriko noki ai kayafi‑nima mai ihi amosa mai‑ya kayafebonane.” Yowaho ati nematane.
LUK.3.18	Deoso ati amosabote tamine‑ya mai‑ya hiyare, mai‑ya hiyari damematane.
LUK.3.19	Karireya‑ka mai‑ka hidi i‑di Erodi tohe, ene towe dame, anidi fadi i‑di Erodiasi‑ya famawahematane. Ene towe dama ihi i‑di Yowaho weehinematane.
LUK.3.20	Makobote Erodi Yowaho‑ya kadeya‑ya nafoye, ene towe tohamatasematane.
LUK.3.21	Yowaho mai‑ya habanirise, Yeso‑ya habanirisahari nematane. Deoso‑ya Yeso hiyare, neme‑ya Deoso seekanematane.
LUK.3.22	Yeso‑ya Deoso‑ka Doni kise, wayomata awi‑nima Deoso‑ka Doni awinematane. Neme‑ya ati kaki,
LUK.3.22	“Oka Dao amatini. Tiwa onofi nafineni. Tiwa ene amosa ene ya‑yai·oneni.” Ati nematane.
LUK.3.23	Yeso‑ka ano 30 tohiya, mai dami‑ya hiyarawahematane.
LUK.3.23	Yeso badi‑mona i‑di Yose tohematane. Yose badi i‑di Eri tohe,
LUK.3.24	Eri badi i‑di Matate tohe, Matate badi i‑di Refi tohe, Refi badi i‑di Meoki tohe, Meoki badi i‑di Yanai tohe, Yanai badi i‑di Yose tohe,
LUK.3.25	Yose badi i‑di Matatiya tohe, Matatiya badi i‑di Amosi tohe, Amosi badi i‑di Naho tohe, Naho badi i‑di Esiri tohe, Esiri badi i‑di Nakai tohe,
LUK.3.26	Nakai badi i‑di Maate tohe, Maate badi i‑di Matatiya tohe, Matatiya badi i‑di Semei tohe, Semei badi i‑di Yoseki tohe, Yoseki badi i‑di Yoda tohe,
LUK.3.27	Yoda badi i‑di Yohana tohe, Yohana badi i‑di Resa tohe, Resa badi i‑di Sorobabeo tohe, Sorobabeo badi i‑di Saratieo tohe, Saratieo badi i‑di Neri tohe,
LUK.3.28	Neri badi i‑di Meoki tohe, Meoki badi i‑di Adi tohe, Adi badi i‑di Kosaha tohe, Kosaha badi i‑di Eomadaho tohe, Eomadaho badi i‑di Ere tohe,
LUK.3.29	Ere badi i‑di Yosowe tohe, Yosowe badi i‑di Eriesa tohe, Eriesa badi i‑di Yorini tohe, Yorini badi i‑di Matate tohe, Matate badi i‑di Refi tohe,
LUK.3.30	Refi badi i‑di Simiyaho tohe, Simiyaho badi i‑di Yoda tohe, Yoda badi i‑di Yose tohe, Yose badi i‑di Yona tohe, Yona badi i‑di Eriaki tohe,
LUK.3.31	Eriaki badi i‑di Mereya tohe, Mereya badi i‑di Mena tohe, Mena badi i‑di Matata tohe, Matata badi i‑di Nataha tohe, Nataha badi i‑di Dafi tohe,
LUK.3.32	Dafi badi i‑di Yese tohe, Yese badi i‑di Obedi tohe, Obedi badi i‑di Bowasi tohe, Bowasi badi i‑di Sera tohe, Sera badi i‑di Nasomi tohe,
LUK.3.33	Nasomi badi i‑di Aminadabi tohe, Aminadabi badi i‑di Araho tohe, Araho badi i‑di Arani tohe, Arani badi i‑di Esiro tohe, Esiro badi i‑di Feresi tohe, Feresi badi i‑di Yoda tohe,
LUK.3.34	Yoda badi i‑di Yako tohe, Yako badi i‑di Isaki tohe, Isaki badi i‑di Abaraho tohe, Abaraho badi i‑di Tera tohe, Tera badi i‑di Na·o tohe,
LUK.3.35	Na·o badi i‑di Seroki tohe, Seroki badi i‑di Haka·o tohe, Haka·o badi i‑di Bereki tohe, Bereki badi i‑di Ebere tohe, Ebere badi i‑di Sera tohe,
LUK.3.36	Sera badi i‑di Kaina tohe, Kaina badi i‑di Arafasadi tohe, Arafasadi badi i‑di Seme tohe, Seme badi i‑di Nowe tohe, Nowe badi i‑di Rameki tohe,
LUK.3.37	Rameki badi i‑di Matosare tohe, Matosare badi i‑di Enoki tohe, Enoki badi i‑di Yaradi tohe, Yaradi badi i‑di Marareo tohe, Marareo badi i‑di Kaina tohe,
LUK.3.38	Kaina badi i‑di Inosi tohe, Inosi badi i‑di Seti tohe, Seti badi i‑di Adaho tohe, Adaho badi i‑di Deoso tohematamonane.
LUK.4.1	Deoso‑ka Doni ati‑ya Yeso tokadabe, Yodaho Faha‑ya yanane, kabani‑ya tokematane.
LUK.4.2	Kabani‑ya wai, hawi‑ya Deoso‑ka Doni yofikanematane. Diaboro Yeso‑ya hiyarematane, Deoso ati‑ya tokadabamarebonaha. Yeso tafare, amoni 40 kane fimi watihikanematane.
LUK.4.3	“Deoso Bidi amatini, tiwati ihi yati baho tohahi, tikababonehe.” Diaboro ati nematane.
LUK.4.4	“Deoso‑ka yama hani ati timitahi. Ai tefe ai‑ya kasomi nafirani.” Yeso ati nematane.
LUK.4.5	Yama wai nemehe‑kaya Yeso‑ya Diaboro towake, mai tabori dami‑ya yofikanematane.
LUK.4.6	“Mai nafi tiwa‑ya daa·onaboneni, mai tiyosewahabonehe. Yama amosa nafi daa·onaboneni. Hibati‑ya bofe‑ya yama nafi okayawa, owati daahina, daa·onaboneni.
LUK.4.7	Owa hidi tiniya, yama nafi tiwa‑ya daa·onaboneni.” Diaboro ati nematane.
LUK.4.8	“Deoso‑ka yama hani ati‑nima obisaboneni. Yama hani ati timitahi.
LUK.4.8	‘Deoso dai kahiyarahi. Mai one‑ya dai narifariyahi. Deoso dai narifabisahi.’ Deoso‑ka yama hani ati nineni.” Yeso ati nematane.
LUK.4.9	Yerosare‑ya Yeso‑ya Diaboro towake, Deoso‑ka yobe tati mese‑ya Yeso‑ya hiyaramatase,
LUK.4.9	“Deoso Bidi amatini, yoratinisahi. Yama sibaraboneni.
LUK.4.10	Fara Deoso‑ka yama hani ati timitahi.
LUK.4.10	‘Deoso‑ka yo‑yose mai hiyosebonane, tiwa‑ya mai kasomabonehe.
LUK.4.11	Tiwa‑ya mai waratonaboneni, yati‑ya tiwa teme taratokarabonehe.’ Deoso‑ka yama hani ati nineni.” I‑di Satanasi ati nematane.
LUK.4.12	“‘Deoso hini ati‑nima ene nebona, ati‑ya dai siwakariyahi.’ Yama hani ati neni.” Yeso ati nematane.
LUK.4.13	Diaboro keyehe‑ya hirini hawa tohe, tokome,
LUK.4.13	“Yama one‑ya Yeso ohiyaramatasiya, owati‑ya nofeba awane.” Atibodi ati nematane.
LUK.4.14	Karireya‑ya Yeso winitoname, Deoso‑ka Doni ene Yeso ati kitematane. Karireya‑ka tabaro dami‑kaya Yeso tamine‑ya mai hiyara, Yeso tamine‑ya mai nafi mitawahameteni.
LUK.4.15	Tabora dami‑ya Deoso‑ya mai hi‑hiyara‑ke yobe‑ya Yeso mai‑ya kanawatomatane.
LUK.4.15	“Yeso ati amosane.” Mai nafi ati nameteni.
LUK.4.16	Nasare‑kaya Yeso ya‑yana toha‑mata‑kaya i‑di Yeso tokome, kobotonamatasematane. Sabado dami‑nima Deoso‑ya mai hi‑hiyara‑ke yobe‑ya Yeso tokiyome, yama hani‑ya kadike, fara sabado‑ya Deoso‑ya mai hi‑hiyara‑ke yobe‑ya Yeso waamisamematane, Deoso‑ka yama hani‑ya kadikebonaha.
LUK.4.17	Isa·iya‑ka yama hani‑ya mai daanameteni, Yeso hikadikabonehe. Yeso warahikana, seehikana, hikadika,
LUK.4.18	“Deoso‑ka Doni owa‑ya sawi, Deoso owa‑ya kadikemari, owa‑ya yosemarine. Yama‑ya mai kihara mai‑ya Deoso ati amosabote okaminawahaboneni. Hibati‑ya mai‑ya barikanemari, owati ihi mai seekawahaboneni. Hibati‑ya yama‑ya mai awatera, owati ihi yama‑ya mai awawahaboneni. Mai mai bisihinamaro, owati ihi mai mai bisihinami awiraboneni.
LUK.4.19	Deoso ai‑ya kasomebona tamine ohiyaraboneni.” Isa·iya‑ka yama hani ati neni, Yeso hikadikaro.
LUK.4.20	Yama hani‑ya kinikaname, hidi‑ka yo‑yose‑ya yama hani‑ya daatoname, itarimatane. Mai nafi hiwakatomematane.
LUK.4.21	“Deoso ati okadike‑nima yama nawawahineni.” Yeso ati nematane.
LUK.4.22	“Se! Yeso ati amosane.” Mai nafi ati nameteni.
LUK.4.22	“I‑di Yose bidi amanaraniha?” Mai one ati nameteni.
LUK.4.23	Yeso ati yanane,
LUK.4.23	“‘Mai ihi oda awiya, mai ati oda nofaboneni.’ Dai ati teni.
LUK.4.23	‘Oda‑ka owa tiha, Kafanaho‑ya tiwa ene‑nima oda tikasomaharihi.’ Dai ati na awineni.” Yeso ati nematane.
LUK.4.24	“Owati dai mitamakihi. Hini mai tabori‑ya Deoso ati‑ya mai mi‑mita mai ati‑ya mai nofaterani.
LUK.4.25	Hibati‑ya i‑di Eriya hasinasa neya, Deoso ati ene abariko 42 kane‑ya faha kakimara, yamata yanami awirametemoneni. Isara·eo‑kaya ai‑ka fana mai honita wahawama mai dama,
LUK.4.26	mai‑ya Eriya kasomare, yara fana honita wahawama ohare‑ya Eriya kasomematamonane. Yara‑ka wami oni Sidoho toha, tabori oni‑ta Sareta tohametemoneni.
LUK.4.27	Hibati‑ya i‑di Eriseo hasinasa neya, Isara·eo‑kaya ai one dama mai mese towe mai‑ya i‑di Eriseo nakitamarematamonane. Siriya mai‑ka owa i‑di Naama mese towe tohe‑ya i‑di Eriseo nakitamabisematamonane.” Yeso ati nematane.
LUK.4.28	Yeso ati‑ya mai mita, mai nafi yawi kita,
LUK.4.29	mai nahomisa, tabora‑ka adami webote widi‑ya Yeso‑ya mai fatani toka, adami dori‑ya mai hiwakematane, mai korohiwitibonaha.
LUK.4.30	Hiniya mai teberi‑ya Yeso tokomematane.
LUK.4.31	Karireya‑ka tabora one Kafanaho‑ya Yeso toke, kobone, sabado‑ya mai‑ya kanawatomatane.
LUK.4.32	Yeso ati‑ya mai mita,
LUK.4.32	“Se! Yeso yama hani ati‑ya wato nafine, yama hani hidi ati‑nima ati nane.” Mai atibodi ati nameteni.
LUK.4.33	Deoso‑ya mai hi‑hiyara‑ke yobe‑ya maki madi towe foye‑ke sawi, Yeso‑ya haane, ati kite,
LUK.4.34	“Ka! Yeso Nasare‑ke hini yamata‑nima tinaba? Oda‑ya bisitiriyahi. Tiwa owatoni. Deoso‑ka amosabote amatini.” Madi towe ati nematane.
LUK.4.35	Yeso madi towe‑ya weene,
LUK.4.35	“Tiwati fawanahi. Maki‑ya tifoyamariyahi.” Ati nematane.
LUK.4.35	Madi towe ene mai bai‑ya maki sone, maki‑ya bisini awire, hiniya toke, maki amosawamematane.
LUK.4.36	Yeso ene‑ya mai awa, mai atibodi yama‑ya kadika, mai ibi hiyara,
LUK.4.36	“Hini yamata ihi tohiti? Hidi ati‑nima Yeso ati ne, ati kite, ati ene madi towe mai kanateni.” Mai ati nameteni.
LUK.4.37	Tabora dami‑ya Yeso tamine‑ya mai kaminameteni.
LUK.4.38	Deoso‑ya mai hi‑hiyara‑ke yobe‑ya Yeso yanane, Simaho‑ka yobe‑ya tokiyomematane. Simaho‑ka koma hiwe nafe, kawinameteni. Yeso kobone, Simaho‑ka koma tamine‑ya mai kaminameteni.
LUK.4.39	Simaho‑ka koma kawina, fowari‑ya Yeso wai,
LUK.4.39	“Yama kome tikahi.” Ati nematane.
LUK.4.39	Hiwe fawana, kitama, waamisa kanibote na, mai tafe‑bone‑ya awawahameteni.
LUK.4.40	Mahi toke‑ya Yeso‑kaya mai kiyana mai mai hiwakake, mai tati‑ya Yeso yehe fori, mai kitamameteni.
LUK.4.41	Mai‑ya madi towe mai fo‑foya Yeso ati ene madi towe mai kanana, mai ati kita,
LUK.4.41	“Deoso Bidi amatini.” Madi towe mai ati na,
LUK.4.41	“Dai ati fawanahi.” Yeso ati nematane.
LUK.4.41	“Deoso‑ka Ka‑kadika oha, owa‑ya mai wata, owa tamine‑ya mai hiyararaboneni.” Yeso atibodi ati nematane.
LUK.4.42	Yama wahabisari‑ya Yeso kabani‑ya tokematane. Yeso‑ya mai sibana, mai hiwasi,
LUK.4.42	“Oda tabaro‑ya tiwinahi. Mai tabori‑ya tikariyahi.” Mai ati nameteni.
LUK.4.43	“Mai tabori dami‑ya Deoso ai nafi‑ka hidi kitabote tohawahe‑bona tamine ohiyaraboneni. Mai dama mai‑ya ohiyarabisabone owa‑ya yosemarine.” Yeso ati nematane.
LUK.4.44	Yodeya‑ka tabora dama‑ya tokawahe, Deoso‑ya mai hi‑hiyara‑ke yobe dami‑ya Deoso ati‑ya hiyarawarimatane.
LUK.5.2	Kanawa honita fama demena‑ya Yeso awe, kanawa hidi faha widi‑ya hedi‑ya mai namosameteni.
LUK.5.3	Simaho‑ya Yeso haane, kanawa dori‑ya foye, Simaho‑ya hiyare,
LUK.5.3	“Ai‑ya kanawa maanakihi.” Ati ne,
LUK.5.3	itari, mai dama mai‑ya kanawatomatane.
LUK.5.4	Mai‑ya hiyari hawa tohe, Simaho‑ya hiyare,
LUK.5.4	“Faha kowe‑ya ai towakahi. Tika hedi dai kerokanaba, aba mai dai watabani.” Yeso ati nematane.
LUK.5.5	“Ayo, yama soki nafi‑ya hedi oda kerokana, aba mai‑ya hedi wati nofarene. Sibaraba awineni. Tiwati ihi ai kerokanamataseya, ai awebane.” Simaho ati nematane.
LUK.5.6	Hedi mai kerokana, hedi‑ya aba mai dama mai wasiwaha, hedi madone owa betetonematane.
LUK.5.7	“Kanawa one dai kakamakihi.” Mai yahi ati nameteni.
LUK.5.7	Kanawa one‑ya mai kakamake, mai hinakibamake, kanawa fama kibikima, bokikimi yanatonameteni, aba mai dama mai ihi.
LUK.5.8	Yeso ene‑ya Simaho Bedoro awe, yobati‑ya wai,
LUK.5.8	“Ayo, owa‑ya tisawimariyahi. Towe ama·oni. Amosabote amatini.” Bedoro ati nematane.
LUK.5.9	Aba mai dama mai‑ya Bedoro awe, habo siitone, Bedoro‑ya mai daba mai habi siitonaharemeteni.
LUK.5.10	Kanawa one‑kaya i‑di Sebedeo bidi mai fama, i‑di Tiyako, i‑di Yowaho mai na, mai habi siitonaharemeteni.
LUK.5.10	“Simaho, tiwa habo siitoriyahi. Hibati‑ya aba mai‑ya tinawasiteni. Hibayata Deoso ati tikaminaboneni, ati mai one hinofawahebonaha.” Yeso ati nematane.
LUK.5.11	Faha widi‑ya mai kobokanama, mai‑ka yama towadakosa, Yeso‑ya mai dabawahameteni.
LUK.5.12	Tabora one‑ya Yeso toke, maki mese towe tohe ite‑ya Yeso tofodowiti, Yeso‑ya maki awe, yobati‑kaya itarise, moinisematane.
LUK.5.12	“Ayo, haa‑nima ai‑na ai kasomi tiwata, owa kasomi tinofakarini?” Ati nematane.
LUK.5.13	Yeso maki‑ya boyone,
LUK.5.13	“Onofini. Tiwa mese amosawamahi.” Ati ne, ati ene mese amosawamematane.
LUK.5.14	“Owa ene tamine mai‑ya tihiyarariyahi. Deoso‑ka yama‑bone‑ya mai da‑daa mai‑ya tikahi. Mose‑ka yama hani ati‑nima yama daatiniya, tikitama, tiwa‑ya mai watowahaboneni.” Yeso ati nematane.
LUK.5.15	Yeso ati‑ya mai tokadabara, Yeso tamine‑ya mai kamina, mai ati tamine‑ya aka‑ya mai wi‑wina mai mita, mai dama mai yamanakemeteni, mai one Yeso ati‑ya mita, mai one Yeso hinakitama hinabonehe.
LUK.5.16	Kabani‑kaya Yeso yobinematane, Deoso‑ya hiyarebonaha.
LUK.5.17	Mai dama mai yorotokana mai‑ya Yeso kanawatomatane. Fariseo mai toha, Mose‑ka yama hani ati‑ya mai ka‑kamina mai toha, mai na, mai sawi, mai one Karireya‑ka mai kaki, Yodeya‑ka mai one kaki, Yerosare‑ka mai one kaki nameteni. Mai kiyana, Deoso ene mai‑ya Yeso nakitamematane.
LUK.5.18	Maki ka‑kakone awa‑ya bora dasikana‑ya mai damahikanematane. Yobe doro‑ya Yeso wai‑kaya mai hiwakamakibona mai ati na,
LUK.5.19	yobe kibe, yobe tati mese‑kaya mai hiwakimise, yobe tati mese kote‑ya mai seekanameteni. Yobe tati mese hodone‑ya mai hikanakise, mai one teberi‑ya Yeso wai‑kaya, kaforirisematane.
LUK.5.20	Mai ihi‑ya Yeso awe, “Owati‑ya mai nofineni.” Yeso atibodi ati ne, maki ka‑kakone‑ya hiyare,
LUK.5.20	“Tiwa ene towe manakone wadamarini.” Yeso ati nematane.
LUK.5.21	Mose‑ka yama hani ati‑ya mai ka‑kamina mai toha, fariseo mai toha, mai na, Yeso ati‑ya mai mita, mai yawawahameteni.
LUK.5.21	“Bofe‑ka ai toha ai ati ene ai owa ene manakone fawaterene. Deoso hini ati ene ai ene manakone fawateni. Maki ene towe manakone wadamaremona Yeso ati ne,
LUK.5.21	‘Deoso‑nima ona ama·oni.’ Yeso ati ne awane,
LUK.5.21	hini ati ene abaho.” Mai atibodi ati nameteni.
LUK.5.22	Mai atibodi ati‑ya Yeso wato, ati yanane,
LUK.5.22	“Hini yamata‑bone owa‑ya dai atibodi weeniti?
LUK.5.23	Bofe‑ka mai ati ihi ai ene towe manakone fawarihi, bofe‑ka mai ati ihi ai owa kitamarihi tene.
LUK.5.24	Owati ihi ai owa ene towe manakone wadamare, dai awaboneni.” Yeso ati nematane.
LUK.5.24	Maki kiyane‑ya hiyare,
LUK.5.24	“Owati timitahi. Tiwaamisahi. Tika fo‑fori‑ka yama diwatikaniya, tikamahi, tika yobe‑ya.” Yeso ati nematane.
LUK.5.25	Mai noki‑ya waamise, hika fo‑fori‑ka yama‑ya damakane, tabaro‑kaya tokome, yakaneya, Deoso‑ya kahiyarematane.
LUK.5.26	Kitame‑ya mai awa, mai nafi atibodi yama‑ya kadikameteni. Mai habi siitona,
LUK.5.26	“Deoso ene amose, hibayata yama bara oda awani.” Mai ati nameteni.
LUK.5.27	Makobote Yeso toke, kofeno‑ka yinero‑bona‑ya ha‑haa‑ya awematane. Kofeno‑ka yobe bidi‑ya Refi itariya, Yeso himane,
LUK.5.27	“Owa‑ya tisawihi.” Ati nematane.
LUK.5.28	Refi waamise, hika yama towadakosa, Yeso‑ya sawiwahematane.
LUK.5.29	I‑di Refi‑ka yobe‑ya Yeso eyehe mai tokameteni, mai marinabonehe. Kofeno‑ka yinero‑bona‑ya mai ha‑haa mai dama, mai one dama, mai na, mai nafi marinameteni.
LUK.5.30	Fariseo mai one Mose‑ka yama hani ati‑ya mai ka‑kamina mai toha Yeso‑ya mai da‑daba mai‑ya mai weena,
LUK.5.30	“Hini yamata‑bone towe mai eyehe dai tafiti? Kofeno‑ka yinero‑bona‑ya mai ha‑haa mai eyehe oda tafarihi, mai ihi amosara mai eyehe oda tafarihi, oda teni.” Mai ati nameteni.
LUK.5.31	Mai ati‑ya Yeso mite, ati yanane,
LUK.5.31	“Mai kiyara mediko mai‑ya kasomaterene. Mai kiyana‑ta mediko mai‑ya kasomatene.
LUK.5.32	Mai ihi amosamone mai ati na, mai hima·orani. Mai ihi amosara mai hima·obisateni, mai ihi amosawamabonehe. Fara ihi okemaroni.” Yeso ati nematane.
LUK.5.33	Yeso‑ya mai hiyara,
LUK.5.33	“Yowaho‑ya mai da‑daba mahi owa‑ya mai tafa, mahi owa‑ya mai tafarihi na, Deoso‑ya mai hiyarabisateni. Fara mai ihi‑nima fariseo mai‑ya mai da‑daba mai ihi teni. Tiwa‑ta tiwa‑ya mai da‑daba mai tafi fawaterani.” Mai ati nameteni.
LUK.5.34	“Mai‑ka owa fanebona sawi ene mai ya‑yaina, mai tafi fawaterani.
LUK.5.36	Mai‑ya kanawatobona, mai‑ya hiyare,
LUK.5.36	“Ai‑ka bora bote hodeya, bora yati ibe sibinare, bora bote hodi‑ya ai nawaanaterani. Bora bote ihi bora yati ai sibiniya, bora bote amosawamaterani.
LUK.5.37+LUK.5.38	Bani ataro wamani yama wiye toha, wamani yati‑ya fino yati ai soronisiya, wiye taokiterani. Yama wiye bote‑ya fino yati ai soronisaterani. Yama wiye bote‑ya fino yati ai soronisiya, taokana, yama wiye aba, fino abateni. Fino yati yama wiye yati‑ya ai soronisateni.
LUK.6.1	Sabado one‑ya Yeso hika mai da‑daba mai eyehe fadara‑ya mai tokofarama, tiriko tati‑ya mai bakakasa, mai yahi‑ya mai wikohikawaha, mai hikabameteni.
LUK.6.2	“Hini yamata ihi sabado‑ya tiriko tati‑ya dai bakakasiti? Sabado‑ya yama dai a‑ani amani.” Fariseo mai ati nameteni.
LUK.6.3	Yeso ati yanane,
LUK.6.3	“Dafi tamine dai kadikaterini? Dafi, hika mai eyehe toke, mai fimi nafemetemoneni.
LUK.6.5	Dai‑ka Ayo neme‑ke sabado hidi amane.” Yeso ati nematane.
LUK.6.6	Sabado one‑ya Deoso‑ya mai hi‑hiyara‑ke yobe‑ya Yeso tokiyome, mai‑ya kanawatomatane. Yehe kanike moikaname itarimatane.
LUK.6.7	Fariseo mai toha, Mose‑ka yama hani ati‑ya mai ka‑kamina mai toha, mai na, Yeso‑ya mai kakatoma,
LUK.6.7	“Maki‑ya nakitameba awane. Sabado‑ya hinakitameya, ai weenebonane.” Mai atibodi ati nameteni.
LUK.6.8	Mai atibodi ati‑ya Yeso wato, yehe moikaname‑ya haane,
LUK.6.8	“Tiwaamisiya, oda teberi‑ya tiwaahi.” Ati nematane.
LUK.6.8	Waamise, mai noki‑ya waimatane.
LUK.6.9	Yeso mai‑ya hiyare,
LUK.6.9	“Eme Mose‑ka yama hani ati titi? Sabado‑ya ai owa ai nakitama, ai ati kasiramone dai ati na awini. Sabado‑ya ai owa ai nanahababisa, ai sibabisaramone dai ati na awini. Dai ati yananahi.” Yeso ati nematane.
LUK.6.10	Mai nafi‑ya kakatomi bide tohe, maki‑ya haanamatase,
LUK.6.10	“Tiwa yehe feotokanahi.” Yeso ati ne,
LUK.6.10	Yehe feotokaname, yehe amosawamematane.
LUK.6.11	Ene mai hiawe, mai yawi kita,
LUK.6.11	“Yeso maanamare, hini yamata‑nima ai nibati?” Mai ibi hiyara mai ati nameteni.
LUK.6.12	Makobote adami webote‑ya Yeso tokomorosematane, Deoso‑ya hiyarebonaha. Yama soki‑ya hiyaranabematane.
LUK.6.13	Mahi kaki‑ya hika mai da‑daba mai‑ya haane, mai one 12 kana mai‑ya kadikematane, hika yo‑yose mai bonehe.
LUK.6.14	Mai‑ya kadike: i‑di Simaho tohe, Yeso ati ene Simaho oni Bedoro tohawahene. Simaho sohori i‑di Anidere‑ya fama, i‑di Tiyako, i‑di Yowaho, i‑di Firibi, i‑di Batoromeho,
LUK.6.15	i‑di Mateo, i‑di Tome, Aofio bidi i‑di Tiyako, i‑di Simaho Seroti,
LUK.6.16	Tiyako bidi i‑di Yoda toha, i‑di Yoda Isikari·oti toha, mai na, mai‑ya Yeso kadikematane. Yoda Isikari·oti i‑di Yeso‑ya kahabanematane.
LUK.6.17	Yeso hika mai da‑daba mai eyehe kamatase, yama amosi‑ya mai nahomiya, Yeso‑ya mai da‑daba mai one dama naha, mai one kobonamake, Yodeya‑ka mai one toha, Yerosare‑ka mai one toha, faha webote widi‑ka mai one toha, mai nameteni.
LUK.6.18	Yeso ati‑ya mai mitabone mai toha, Yeso mai hinakitamabone mai toha, mai na, mai sawemeteni. Madi towe mai sawi‑ka mai‑ya Yeso nakitamahari nematane.
LUK.6.19	Yeso borone‑ya mai nafi boyoni nofa, mai kiyana Yeso‑ya mai boyona, mai kitamameteni.
LUK.6.20	Yeso hika mai da‑daba mai‑ya kiine, mai‑ya hiyare,
LUK.6.20	“Yama dama dai nokotonira Deoso dai‑ya kasomebona, Deoso ai nafi‑ka hidi kitabote tohawahe‑ya dai sawiwahaboneni.
LUK.6.21	Dai fime Deoso dai‑ya kasomebona, dai korimanawahaboneni. Dai ohina Deoso dai‑ya kasomebona, dai ya‑yainawahaboneni.
LUK.6.22	Dai‑ka Ayo neme‑ke‑ya dai nofa ihi dai‑ya mai kako, dai‑ya mai kananihe, dai‑ya mai wee na, Deoso dai‑ya kasomebona,
LUK.6.24	Ka! Dai‑ka yama dama‑ya dai nokotonihe dai‑ka yama hawa toha, neme‑kaya dai‑ka yama wadaraboneni.
LUK.6.25	Ka! Dai korimana dai toha yamata dai nokotonihe dai fimiwahaboneni. Hibayata dai ya‑yaina dai toha, dai ohinabone, dai ohini nafiteboneni.
LUK.6.27	Owati dai mitahi. Dai‑ya mai nofara mai dai nofiyahi. Dai‑ya mai ka‑kako mai dai kasomiyahi.
LUK.6.28	Dai‑ya mai yoko mai‑ya dai kasomiyahi. Dai‑ya mai bisina mai tamine dai hiyarahi, Deoso mai‑ya kasomebonaha.
LUK.6.29	Dai ebete‑ya batanariya, dai ebete fami‑ya batanariho. Dai‑ka bora neme‑ya mai kayafa, makobote bora one‑ya mai kayafamakiya, dai yawariyahi.
LUK.6.30	‘Oka yama honita‑ba daatinahi.’ Mai ati na,
LUK.6.30	mai‑ka yama‑ba dai daaniyahi. Dai‑ka yama mai hibote‑ya dai haatonamakiriyahi.
LUK.6.31	Hini tiwa‑ya tinofi‑nima mai one tinofahi. Hini tiwati koboni‑ka mai‑ya tikasomiyahi.
LUK.6.32	Dai‑ya mai no‑nofa mai‑ya dai nofa, mai one‑ya dai nofariya, dai ene amosi awirani. Mai ati kasira hini mai one‑ya mai nofateni.
LUK.6.33	Dai‑ya mai ka‑kasoma mai‑ya dai kasomiya, mai one‑ya dai kasomi awiriya, dai ene amosarani. Mai ati kasira hini mai one‑ya mai kasomateni.
LUK.6.34	Dai‑ka yama‑bone mai daanamatasabone mai‑ya yama dai daa, yama mai daanamarabone mai‑ya yama dai daani awiriya, dai ene amosarani. Mai ati kasira hini mai one‑ya yama mai daateni, yama mai daanamakebonehe.
LUK.6.35	Dai‑ta dai‑ya mai kako‑ya mai dai nofahi. Mai‑ka yama‑bone dai daana, manakone dai haatonamakiriyahi. Makobote Deoso dai‑ka yama manakone‑ya daanibisebonane. Haa‑nima dai niya, Deoso kitabote ene‑nima dai ene naboneni. Deoso ati‑ya mai nofara mai toha, hini mai‑ya mai nokotonihe mai toha, mai na, mai‑ya Deoso kasomatene.
LUK.6.36	Ai‑ka Abi neme‑ke yawa kanibote re, ai‑ka Abi ene‑nima dai ene nahi.
LUK.6.37	Mai‑ya dai kakoriyahi. Mai dai nofiya, dai‑ya mai kakoraboneni.
LUK.6.37	“Towe amatini.” Dai ati riyahi.
LUK.6.37	“Towe amatini.” Dai ati niya,
LUK.6.37	“Towebisa dai amani.” Mai ati naba awineni.
LUK.6.37	Mai‑ya dai ati somawamiya, dai‑ya mai ati somawamaboneni.
LUK.6.39	“Mai noki wadikimara hawi‑ya mai ibi yofikiterani. Mai noki wadikimara mai fami towaka, mai ibi yofikanabone mai ati na, hodi‑ya mai fami sonirisikimaboneni.
LUK.6.40	Ai‑ya ka‑kanawato yama‑ya wato ba‑basi ne. Ai‑ya kanawato hawa toheya, ati‑nima ai ati naboneni.
LUK.6.41	Dai owa ene dai kadiki nafimariyahi. Hini dai ene dai kadiki ba‑basi nibisahi. Awa hibakori dai owa noko‑ya boka, awa ibe dai noko‑ya foyana, awa hibakori‑ya dai bikanamaterani, awa ibe dai noko‑ya foyaro.
LUK.6.42	‘Soho, awa hibakori tiwa noko‑ya boka, soba·onamaboneni.’ Titerani, tiwa noko‑ya awa ibe foyaro.
LUK.6.42	Mai ihi towe bide toha mai‑ya tikanawatoriyahi, tiwa ene towe ba‑basi naro. Towe amatini. Tiwa noko‑ka awa ibe sobatinamahi. Tiwa noko amosawamiya, mai‑ka awa hibakori sobatinamaneni. Tiwa ene amosawami bahiya, mai one‑ya tikanawatohi.
LUK.6.43	Awa bono amosa‑ya awa bono towe yanarihi, awa bono kabara‑ya awa bono amosa yanarihi, teni.
LUK.6.44	Bisina‑ya fiko yanarihi, atiwa‑ya ofa yanarihi, teni. Fara‑nima, mai ihi dai awiya, mai atibodi dai watoteni.
LUK.6.45	Mai atibodi towe tohiya, mai ati towe tohaboneni. Mai atibodi amosiya, mai ati amosaboneni. Ai atibodi ati‑nima ai ati yanateni.
LUK.6.46	‘Ayo, oka hidi amatini.’ Hiniya dai ati niya,
LUK.6.46	owati‑ya dai tokadabara, owa‑ya dai ayoriyahi.
LUK.6.47	Owa‑ya mai kama, owati‑ya mai mita, owati‑ya mai tokadaba na, haa‑nima mai teni.
LUK.6.48	Ai owa hika yobe‑bona‑ya wamanane. Hika yobe ewene hodone kowi‑ya, yati webote mese‑ya yobe ewene waari, yobe hawa toheya, faha fowe nafe‑ya yobe wafi, yobe ewene hodone kowi, yobe wai kitane.
LUK.7.1	Yeso mai‑ya hiyari hawa toheya, Kafanaho‑ya toke, kobonematane.
LUK.7.2	Sodado mai‑ka hidi hika yo‑yose owa‑ya nofi nafi, hika yo‑yose kiyani nafi, abi yanatonematane.
LUK.7.3	Yeso tamine‑ya mite, Yodeo mai‑ka hidi mai one‑ya yosematane, Yeso‑ya mai kakamabonehe, hika yo‑yose Yeso hinakitamebonaha.
LUK.7.4	Yeso‑ya mai kobona, Yeso‑ya mai haana,
LUK.7.4	“Yeso, ai tokomahi, Sodado‑ka hidi tikasomabonehe. Sodado mai‑ka hidi ati some, ene amosane.
LUK.7.5	Sodado mai‑ka hidi ai nafi‑ya nofe, Deoso‑ya mai hi‑hiyara‑ke yobe‑ya wamanemarine.” Mai ati nameteni.
LUK.7.6	Sodado tabaro‑ya mai toka, mai koboni yanatoniya, Sodado mai‑ka hidi‑ka no‑nofa mai one hiyosemakitasameteni, fai ati‑ya mai tokaminamakitasabonehe.
LUK.7.6	“Yeso, oka hidi webote amatini. Oka yobe‑ya tikariyahi. Towe ama·oni. Amosabotebisa amatini.
LUK.7.7	Towe ama·oni. Fara ihi tiwa owawitirani. Tiwati yanana, tiwati ihi oka yo‑yose kitamebonane.
LUK.7.8	Oka hidi ati‑nima oteni. Oka sodado owati‑nima mai teni. Fara‑nima tiwati yananiya, oka yo‑yose kitamebonane.” Sodado mai‑ka hidi ati nematane.
LUK.7.9	Ati tamine Yeso himite, Yeso ya‑yaine, mai dama mai naha mai‑ya hiyare,
LUK.7.9	“Owati dai mitahi. Sodado mai‑ka hidi owati‑ya nofi nafine, Yodeo ai toha, owati‑ya dai nofi bi‑bidi neni.” Yeso ati nematane.
LUK.7.10	Sodado mai‑ka one mai hiyari hawa tohe, mai winitonama, sodado mai‑ka hidi‑ka yo‑yose kitame‑ya mai awameteni.
LUK.7.11	Yeso hika mai da‑daba mai eyehe Nahi‑kaya toke, mai one dama mai tokomakemeteni.
LUK.7.12	Sidadi‑ka nokobi yakari‑ya mai kakiya, yetene abo‑ya mai diwakana, mai‑ya Yeso awematane. Hibati‑ya badi abe, madi ohari wama, bidi ohari abamakitasematane. Nahi‑ya mai wi‑wina mai dama fana‑ya mai dabameteni.
LUK.7.13	Yetene madi ohina‑ya Yeso awe, atibodi komahari, ati yanane,
LUK.7.13	“Ohitiriyahi.” Ati nematane.
LUK.7.14	Abo foya‑ka‑ya Yeso boyone ene mai maanake,
LUK.7.14	“Yetene, tikitamahi.” Ati ne,
LUK.7.15	Yetene itarimisame, ati yananamematane. Yetene‑ya Yeso daatonamematane, yetene madi‑ya.
LUK.7.16	Yeso ene‑ya mai awa, mai habi siitona, Deoso‑ya mai kahiyara,
LUK.7.16	“Deoso ati ene Deoso ati‑ya mi‑mita oda‑ya dabawahane, kitabote amane. Deoso‑ka ai amani, ai‑ya kasomane.” Mai ati nameteni.
LUK.7.17	Yetene‑ya nakitame tamine‑ya mai hiyara, Yodeya‑ka mai tabori dami‑ya mai ati tamine‑ya mai mita, Yodeya yakari‑ka mai ati tamine mai himitaharemeteni.
LUK.7.18	Yowaho‑ya mai da‑daba Yeso ene tamine‑ya mai kamineni, Yowaho‑ya.
LUK.7.19	Hika mai da‑daba mai fama mai‑ya yose, Yeso ati‑ya mai mitabone,
LUK.7.19	“‘Deoso‑ka kakibona mai ati namete fara amatiraniha? Fara tihi awiriya, Deoso‑ka yokana oda nimanaboneni.’ Dai ati niyahi.” Yowaho ati nematane.
LUK.7.20	Yeso‑ya mai tonaka,
LUK.7.20	“Yowaho Batita oda‑ya yosene, tiwati oda mitabonehe. Deoso‑ka kakibona mai ati namete fara amatiraniha? Fara tihi awiriya, Deoso‑ka yokana oda nimanaboneni.” Mai ati nameteni.
LUK.7.21	Mai demena mai noki‑ya Yeso mai dama mai‑ya nakitamematane. Mai kiyana mai toha, mai hi‑hiyana mai toha, madi foyi‑ka mai toha, mai na, Yeso mai‑ya nakitame, yama‑ya mai awaramete Yeso ene yama‑ya mai awawahameteni.
LUK.7.22	Yowaho‑ya mai da‑daba mai‑ya Yeso hiyare,
LUK.7.22	“I‑di Yowaho‑ya dai towakamiya, owa ene dai kamina, owati dai kamina, dai nahi. Yama mai awaramaro yama mai awawaha, mai ka‑kakona‑maro mai yakanamawaha, mai mese towe tohamaro mai mese amosawama, mai narabi hawiramaro ai ati‑ya mai mitawaha, mai abamaro mai kitamawaha, yama mai kihara Deoso ati amosabote‑ya mai mitawaha nineni.
LUK.7.23	Owa tamine‑ya mai miti‑ya mai yawi awiriya, Deoso mai‑ya kasomebonane.” Yeso ati nematane.
LUK.7.24	Yowaho‑ka yo‑yose mai towakama, mai nowati‑ya i‑di Yowaho tamine‑ya mai dama mai‑ya Yeso hiyare,
LUK.7.24	“Hibati‑ya i‑di Yowaho‑ya dai toka, hini yamata dai awabone dai tokiti? Watikoro henerikane dai awabone dai tokiraniha?
LUK.7.25	Bora amosabote‑ya sakone dai awabone dai ati na awineni. Yama dama mai kiha bora amosabote mai sakona, kabani‑kaya mai winatera, hidi webote‑ka yobe‑ya mai winateni.
LUK.7.26	Deoso ati‑ya mi‑mita‑ya dai awabone dai ati na, fare Yowaho i‑di Deoso ati‑ya mi‑mita amane. Yowaho‑ya Deoso yosemarine.
LUK.7.27	Fara Deoso‑ka yama hani ati dai mitahi.
LUK.7.27	‘Owati timitahi. Oka yo‑yose bofe‑ke oyoseboneni, tiwa hawine‑bone‑ya hawa tonihibonaha.’ Deoso‑ka yama hani ati na,
LUK.7.27	i‑di Yowaho Batita tamine amane.
LUK.7.28	Yowaho Batita amosi nafi, hibati‑ka mai nafi amosi bi‑bidi nibisa, Deoso ai nafi‑ka hidi kitabote tohawahe‑ya mai sawiya, mai nafi amosi ba‑basi naboneni.” Yeso ati nematane.
LUK.7.29	Kofeno‑ka yinero‑bona‑ya mai ha‑haa mai toha, mai one dama mai toha na, hibati‑ya Yowaho mai‑ya habanirise, Yeso ati‑ya mai mita,
LUK.7.29	“Deoso ene amosabote amane.” Mai nafi ati nameteni.
LUK.7.30	Fariseo mai toha, Mose‑ka yama hani ati‑ya mai ka‑kanawato mai toha, mai na, Yowaho mai‑ya habanirisi awire, Deoso ati‑ya mai nofarameteni.
LUK.7.31	“Hini yamata‑nima dai niti?
LUK.7.32	‘Ka! Kaida oda afona, dai wayomi awirani. Mai tabiyo oda ohina, dai ohini awirani.’ Madehe one ati na,
LUK.7.32	mai one‑ya mai nofara mai‑nima dai nineni.
LUK.7.33	Yowaho Batita baho‑ya kabare, fino‑ya fawarihi ne,
LUK.7.33	‘Madi towe i‑di Yowaho‑ya foyane.’ Dai ati teni.
LUK.7.34	Dai‑ka Ayo neme‑ke tafi ba‑basi ne, fino‑ya fawane,
LUK.7.34	‘Yeso towe amane, tafi nafi, fino‑ya fawa, kofeno‑ka yinero‑bona‑ya mai ha‑haa mai toha, mai ihi amosara mai toha, mai na, mai‑ya Yeso nofatene.’ Dai ati teni.
LUK.7.35	Yama‑ya mai wata mai ai awa, mai ai watoteni.” Yeso ati nematane.
LUK.7.36	Fariseo mai‑ka owa Yeso‑ya himanematane, fai tabaro‑ya tafebonaha. Mai towakama, mai tafameteni.
LUK.7.37	Fariseo‑ka yobe yakari‑ya fana wina, fana ihi amosara, Yeso tamine‑ya mita, yama mahi amosa‑ya damakana, tokomakemeteni. Yama mahi amosa wiye yati amosa wamani meteni.
LUK.7.38	Yeso teme‑kaya itarisa, ohina, noki fahi‑ya Yeso teme‑ya nowinihe, tati kone‑ya Yeso teme‑ya tamo, Yeso teme‑ya toma, yama mahi amosa‑ya Yeso teme‑ya sorokaremaki, Yeso teme‑ya tamo, fai teme‑ya toma nameteni.
LUK.7.39	Fariseo fana ihi‑ya awe, yawe,
LUK.7.39	“Yeso‑ya fana boyona, fana towe amani. Yeso i‑di Deoso ati‑ya mi‑mita tohe‑mana, fana tamine‑ya wato nane.” Atibodi ati nematane.
LUK.7.40	Fariseo‑ya Yeso hiyare,
LUK.7.40	“Simaho, owati timitahi.” Ati ne,
LUK.7.40	“Naki, tiwati omitabani.” Ati nematane.
LUK.7.41	“Ai owa defeni 500 toha, ai owa defeni 50 toha mai nineni.
LUK.7.42	Makobote yinero mai kihara, yinero mai daatonamara, yinero hidi mai‑ya kasome, yinero‑ya haanamarebona ati nane. Ebeni‑ke yinero hidi‑ya nofi nafibati?” Yeso ati nematane.
LUK.7.43	“Fara amani. Tiwatoneni.” Yeso ati nematane.
LUK.7.44	Fana‑ya kakatomeya, Simaho‑ya hiyare,
LUK.7.44	“Fana ihi tiawahi. Tika yobe‑ya okiyoma, owa teme sokoni‑bone‑ka faha‑ya daatira, fana noki fahi‑ya owa teme‑ya nowina, tati kone‑ya owa teme‑ya tamoneni.
LUK.7.45	Owa noko‑ya tomatini awirani. Fana kobona owa teme‑ya tomanasa nibisani.
LUK.7.46	Owa tati‑ya oyo‑ya sorotikanari awirani. Owa teme‑ya fana yama mahi amosa‑ya sorokaribisineni.
LUK.7.47	Hibati‑ya fana ihi towe dama, ihi towe manakone wadamarani. Owa‑ya nofi nafineni. Mai ihi amosamone mai ati na, owa‑ya mai nofi nafirani.” Yeso ati nematane.
LUK.7.48	“Sima, tiwa ene towe manakone wadamarini.” Yeso ati nematane.
LUK.7.49	Yeso eyehe mai tafa Yeso ati‑ya mai mita,
LUK.7.49	“‘Tiwa ene towe manakone wadamarini.’ Yeso ati ne,
LUK.7.49	ai ati ene ai owa ene towe manakone fawaterene.” Mai ati nameteni, mai ibi hiyararo.
LUK.7.50	“Sima, owati tinofa ihi Deoso ai nafi‑ka hidi kitabote tohe‑ya tisaweboneni. Tiwa tabaro‑ya tikamahi.” Yeso ati nematane.
LUK.8.1	Makobote Yeso hika mai 12 kana mai eyehe sidadi dami‑ya toke, mai tabori bide‑ya tokahari, Deoso ai nafi‑ka hidi kitabote tohawahebona tamine‑ya hiyarematane.
LUK.8.2	Yeso‑ya mai fanawi sawemeteni. Hibati‑ya mai one‑ya Yeso nakitame, mai one‑ya madi towe mai foyamete, Yeso ati ene mai kananameteni. Hibati‑ya madi towe mai 7 kana i‑di Mariya Madarena‑ya mai foyamete, Yeso ati ene mai kananawahameteni.
LUK.8.3	I‑di Sosana sawi, i‑di Kosa fadi i‑di Yo·ana sawi, mai fanawi one dama Yeso‑ya mai dabameteni. I‑di Kosa Erodi tabaro‑ya yama‑ya aninematane. Yeso‑ya mai da‑daba mai tafe‑bone‑ya mai fanawi kanikameteni, hini mai‑ka yinero‑ya.
LUK.8.4	Tabora dami‑ka mai kake, Yeso‑kaya mai yorotokana, Yeso mai‑ya hiyare, hini ati yokana‑ya kemone,
LUK.8.5	“Ai owa yamata noki‑ya werene, hawi fowari‑ya noki one sona, mai taihinisa, bani bidi mai hikaba hina, yanarani.
LUK.8.6	Yamata noki one yati iti‑kaya sona, yaniya, fahi wadara, wayatoneni.
LUK.8.7	Atiwa mete‑ya yamata noki one sona, atiwa ene yamata yani amosarani.
LUK.8.8	Bodo‑ya yamata noki one sona, yana, bona, ade ohare‑ka boni 100 tohawahani.” Yeso ati nematane.
LUK.8.8	“Owati dai mita, owati dai tokadabahi.” Ati ne,
LUK.8.8	yamata noki tamine‑ya Yeso hiyare, haa‑nima ati nematane.
LUK.8.9	“Tiwati tikahema, tiwati oda watorini.” Yeso‑ya mai da‑daba mai ati nameteni.
LUK.8.10	“Deoso ai nafi‑ka hidi kitabote tohawahebona tamine dai watowahaboneni. Mai one‑ya ohiyara, owati okahemobisateni. Deoso‑ka yama hani ati‑maro‑nima mai nawahani.
LUK.8.10	‘Owa ene‑ya mai awa, owa‑ya mai watorihi, owati‑ya mai mita, owati‑ya mai watorihi nani.’ Yama hani ati neni.
LUK.8.11	Yamata noki tamine yokana dai mitahi. Yamata noki Deoso ati tamine amane.
LUK.8.12	Fadara‑ka wami ai atibodi tamine amani. Hawi fowari‑ya yamata noki sona, Deoso ati‑ya mai mita, Diaboro ene Deoso ati‑ya mai ati kadamowama kanibote na, Deoso ati‑ya mai nofara, Deoso ai nafi‑ka hidi kitabote tohawahebona‑ya mai sawiteraboneni.
LUK.8.13	Yati iti‑kaya noki one sona, Deoso ati‑ya mai mita, ati mai nofa, mai ya‑yaina, makobote mai mai weehiniya, mai maakana kanibote na, Deoso ati‑ya mai tokadabamarani.
LUK.8.14	Atiwa mete‑ya yamata noki sona, Deoso ati‑ya mai mita, makobote yinero‑ya mai nokotonihi, yama bara‑ya mai nokotonihi, mai siwa, yamata bonora‑nima mai na, mai ihi amosa‑ba wadarani.
LUK.8.15	Bodo‑ya yamata noki sona, Deoso ati‑ya mai mita, Deoso ati‑ya mai atibodi nofi kita, mai atibodi amosa, mai maakarani. Mai ihi amosani.
LUK.8.16	Nabarina ai botokana, nabarina wahi ai barikiterani. Nabarina ai kanawaarikosateni, mai kiiyomama yama‑ya mai awabonehe.
LUK.8.17	Mai atibodi ati dai watora dai watowahaboneni. Mai ihi‑ya mai kema, mai ihi nafi dai watowahaboneni.
LUK.8.18	Owati dai mita, owati dai nofahi. Deoso ati‑ya mai mita, ati mai hinofeya, Deoso ati‑ya mai wato ba‑basi naboneni. Deoso ati‑ya mai mita, ati mai hinofareya, yama‑ya mai watoteraboneni.” Yeso ati nematane.
LUK.8.19	Yeso madi, Yeso sohori mai na, mai kamakemeteni, Yeso‑ya mai hiyarabonehe. Mai dama mai ihi Yeso‑ya mai tokomakirameteni.
LUK.8.20	“Yeso, tika ami tika soho mai eyehe kobona, tiwa‑ya mai haana, mai nahani, yobe fowari‑ya.” Mai one ati nameteni.
LUK.8.21	“Deoso ati‑ya mai mita, ati mai tokadaba, okomi mai toha, oka soho mai toha, mai nineni.” Yeso ati nematane.
LUK.8.22	Mahi owa‑ya kanawa‑ya Yeso hika mai da‑daba mai eyehe foye,
LUK.8.22	“Hima, wara webote kowani‑kaya ai tokahi.” Yeso ati nematane.
LUK.8.22	Mai toka,
LUK.8.23	mai yakakaniya, Yeso amonematane. Faha bai‑ya mai tohiya, boni yanana, faha rike nafe ihi kanawa boki yanatonameteni.
LUK.8.24	Yeso‑ya mai mowakana,
LUK.8.24	“Ayo, Ayo, ai abi bonehe.” Mai ati nameteni.
LUK.8.24	Yeso dodafi, boni‑ya wee, faha rike‑ya wee ne, ati ene boni fawa, faha rike fawa nameteni.
LUK.8.25	Mai‑ya hiyare,
LUK.8.25	“Hini yamata ihi dai kakomeheti? Osawe, owa‑ya dai awakarini?” Ati nematane.
LUK.8.25	Ene mai hiawe, mai habi siitona, mai ibi hiyara,
LUK.8.25	“Ebeni‑ke tohati? Ai‑nima Yeso ni awire, kitabotebisa amane. Yeso ati‑ya boni mita, fawa, faha rike fai ati‑ya mita, fawa nineni.” Mai ati nameteni.
LUK.8.26	Kerasa mai‑ka wami‑ya mai kobonameteni. Karireya kowani‑kaya Kerasa mai winateni.
LUK.8.27	Yeso yoratomaroseya, tabora‑ke mai‑ka owa kobonematane. Madi towe fai‑ya mai foya, mai ihi bora‑ya sakonamarihi, yobe‑ya winamarihi, mai tame‑kaya winematane.
LUK.8.28+LUK.8.29	Yeso‑ya awe, kaikane, Yeso noko‑ya home,
LUK.8.28+LUK.8.29	“Maki‑ya tisawimariyahi.” Yeso ati ne,
LUK.8.28+LUK.8.29	“Yeso, Deoso kitabote Bidi amatini. Owa arabatinahi. Owa bisitiriyahi.” Maki ati ne, ati kitematane.
LUK.8.28+LUK.8.29	Hibati‑ya koheti‑ya maki‑ya sodado mai sokini damameteni. Mai hiwakatome, madi towe ene maki kiti nafi, koheti‑ya betekasarimane, kabani‑kaya kanani tokawahematane. Haa‑nima maki ene ne, ene damematane, madi towe ene.
LUK.8.30	“Tiwa oni eme titi?” Yeso ati ne,
LUK.8.30	“Ibowa ama·oni.” Maki ati ne, fara madi towe mai dama maki‑ya mai foyameteni.
LUK.8.31	“Hodi yaba‑ya oda‑ya tiyoseriyahi.” Madi towe mai ati nameteni.
LUK.8.32	Adami‑kaya boroko mai dama mai tafameteni.
LUK.8.32	“Boroko mai‑ya oda tiyosebisahi.” Madi towe mai ati na,
LUK.8.32	“Sibarini, boroko mai‑ya dai foyahi.” Yeso ati ne,
LUK.8.33	boroko mai‑ya madi towe mai tokiyoma, boroko mai kanani tokofawaha, wami kote wadara‑ya mai nafi toka, mai boka, mai nafi abameteni.
LUK.8.34	Boroko mai‑ya mai na‑nawada Yeso ene‑ya mai awa, mai kanana, sidadi toha, tabora bide toha na‑ya Yeso ene‑ya mai kaminameteni.
LUK.8.35	Yeso ene‑ya mai awabone mai kamakemeteni. Hibati‑ya maki madi towe mai foyimaro‑ke maki hibayata bora‑ya weyenawahe, hibati‑ya ka‑kana nemari amosawame, itari‑ya mai awa, Yeso‑ya mai nayofinameteni.
LUK.8.36	Yeso hinakitame‑ya mai awa Yeso ene tamine‑ya mai kaminameteni.
LUK.8.37	Kerasa mai‑ka wami‑ya mai wi‑wina mai toha, Kerasa mai‑ka wami yakari‑ya mai wi‑wina mai toha, mai na, yama yofina ihi Yeso‑ya mai toyosemameteni, yama one‑kaya tokebonaha. Yeso hika mai eyehe kanawa‑ya foyame, mai winitokanamameteni.
LUK.8.38	“Tiwa‑ya osaweboneni.” Madi towe mai foyimaro‑ke ati nematane.
LUK.8.39	“Owa‑ya tisawiriyahi. Tiwa tabaro‑ya tikamabisahi. Deoso tiwa‑ya nakitame tamine tihiyariyahi.” Yeso ati nematane.
LUK.8.39	Tokome, hika tabora nafi‑kaya Yeso ene tamine‑ya kaminematane.
LUK.8.40	Kowani‑kaya Yeso‑ya mai one dama nimana, Yeso kobokanamatase‑ya mai awa, mai ya‑yainameteni.
LUK.8.42	Yairo bide atona ohare kiyani nafe, abi yanatonameteni. Mai dama mai teberi‑ya Yeso tokomakimatane.
LUK.8.43	Mai dama mai‑ya fana sawe, hika ama fawani watora, faha fowe 12 kana‑ya hika ama fawani awirameteni. Mediko mai ihi hika yinero nafi tosiyo, hika ama fawarameteni.
LUK.8.44	Yeso bari‑kaya kamake, Yeso‑ka bora ifi‑ya boyona, hika ama fawanawahameteni.
LUK.8.45	“Ebeni‑ka tohiti, owa‑ya boyonaro?” Yeso ati ne,
LUK.8.45	“Tiwa oda boyorani.” Mai ati na,
LUK.8.45	“Ayo, mai dama hiniya tiwa‑ya mai boyona awineni.” Bedoro ati ne,
LUK.8.46	“Owa‑ya boyonibisani. Owa ene kitabote owatoneni.” Yeso ati nematane.
LUK.8.47	“Owa‑ya Yeso watone.” Fana atibodi ati na,
LUK.8.47	habi siitona, wawawakana, Yeso noko‑ya homa, mai dama mai noki‑ya hiyara,
LUK.8.47	“Faha fowe 12 kana‑ya oka ama fawani awirani.
LUK.8.47	‘Yeso‑ka bora ifi boyo·oniya, okitamaboneni.’ Owatibodi ati na,
LUK.8.47	oka, Yeso‑ka bora ifi boyo·ona, okitamani.” Fana ati nameteni.
LUK.8.48	“Sima, sibarini.
LUK.8.48	‘Yeso‑ka bora boyo·oniya, oka ama fawanawahaboneni.’ Tiwatibodi ati na,
LUK.8.48	fara ihi tiwa onakitamineni. Tikamahi.” Yeso ati nematane.
LUK.8.49	Yeso hiyareya, Yairo tabaro‑ke owa kamaki,
LUK.8.49	“Yairo, tikoto abani. Yeso hini tohaya.” Ati nematane.
LUK.8.50	Ati Yeso himite, Yairo‑ya hiyare,
LUK.8.50	“Tiwa habo siitoriyahi. ‘Deoso kitatene.’ Tiwatibodi ati nibisahi. Owati tinofiya, tikoto kitamaboneni.” Ati nematane.
LUK.8.51	Yairo tabaro‑ya mai kobona, Yeso ati ene mai one nahokosa, i‑di Bedoro, Yowaho, Tiyako, Yairo, Yairo fadi, mai na, mai tokiyomabisa, mai one nahokosameteni.
LUK.8.52	Mai dama mai ohina, hini mai baki‑ya mai boonameteni.
LUK.8.52	“Dai ohiriyahi. Abi awirini. Hiniya amoneni.” Yeso ati nematane.
LUK.8.53	Atona aba‑ya mai watobisa, Yeso‑ya mai hahakanameteni.
LUK.8.54	Atona aboi yahi‑ya Yeso waratone,
LUK.8.54	“Tiwaamisamahi.” Ati nematane.
LUK.8.55	Korimari foyama, kitama, waamisamameteni.
LUK.8.55	“Tikoto dai natafahi.” Yeso ati nematane.
LUK.8.56	Yeso ene‑ya Yairo fadi eyehe awe,
LUK.8.56	“Ka! Yeso kitatene.” Mai atibodi ati nameteni.
LUK.8.56	“Tikoto onakitama tamine dai kaminariyahi.” Yeso ati nematane.
LUK.9.1	Yeso ati ene hika mai da‑daba mai 12 kana mai yorotokana, ati ene mai ihi kitawaha, mai ihi madi towe mai kana, mai ihi mai kiyana mai kitamawaha nameteni.
LUK.9.2	Deoso ai nafi‑ka hidi kitabote tohawahebona tamine‑ya mai hiyarabone, mai kiyana mai‑ya mai nakitamabone, mai‑ya yosematane.
LUK.9.3	“Dai tokiya, dai‑ka yama‑bone‑ya dai weyeriyahi. Dai dabakiba‑ka awa, yamasi, iyawa, yinero, bora na, dai weyekariyahi.
LUK.9.4	Mai tabori‑ya dai koboniya, yobe ohari‑ya dai winiyahi. Aka‑ya dai toki awisari‑ya yobe owa‑ya dai winariyahi.
LUK.9.5	Mai tabori‑ya dai toka, dai ati‑ya mai nofara, dai yananamiya, mai noki‑ya dai teme hibakori dai nanahabiyahi, mai atibodi yama‑ya kadikabonehe.
LUK.9.5	‘Mai ati oda nofara mai tokineni. Oda ene amani.’ Mai atibodi ati naboneni.” Yeso ati nematane.
LUK.9.6	Fa‑fai‑ya mai yanana, mai toka, mai tabori dami‑ya Deoso ati amosabote tamine‑ya mai kamina, mai kiyana mai‑ya mai nakitama nameteni.
LUK.9.7	Yeso tamine‑ya mai‑ka hidi i‑di Erodi mite, atibodi yama‑ya kadiki kitematane. Yeso tamine‑ya mai hiyara,
LUK.9.7	“Yowaho Batita abe, kitamemonane.” Mai one ati nihi.
LUK.9.8	“I‑di Eriya kobonamatase awane.” Mai one ati nihi.
LUK.9.8	“Deoso ati‑ya mi‑mita‑mata abemata, kitame awane.” Mai one ati nihi nameteni.
LUK.9.9	“Owati ihi Yowaho Batita namidi mai tiihinakosemari, ebeni‑ke tohamata, ene kitemonaha? Yeso oawaboneni.” Erodi atibodi ati nematane.
LUK.9.10	Yeso‑ka yo‑yose mai kobonama, mai ihi tamine‑ya mai kaminameteni, Yeso‑ya. Yeso hika mai eyehe Besaida‑kaya mai tokameteni, mai one awiri‑kaya mai hasinabonehe.
LUK.9.11	Yeso hika mai eyehe toke tamine‑ya mai one mita, mai tokomakemeteni. Mai‑ya Yeso awe, mai‑ya nofe, Deoso ai nafi‑ka hidi kitabote tohawahebona tamine‑ya kamine, mai kiyana mai‑ya nakitamematane.
LUK.9.12	Mahi toke‑ya mai 12 kana Yeso‑ya mai hiyara,
LUK.9.12	“Yeso, yobe wadare‑ya ai nahoneni. Mai tiyosehi, mai tabori‑ya mai tokiya, mai tafe‑bone‑ya mai kanikabone, mai amoni‑bone‑ka mai‑ka yobe‑ba mai wasebonehe.” Mai ati nameteni.
LUK.9.13	“Mai dai natafabisahi.” Yeso ati nematane.
LUK.9.13	“Oda tefe wadarani. Baho 5 kana, aba mai fama, eya oda tefe nani. Mai tafe‑bone oda kanikaba awineni.” Mai ati nameteni.
LUK.9.14	Mai dama maki mai 5.000 mai kana mai nahameteni. Yeso hika mai da‑daba mai‑ya hiyare,
LUK.9.14	“Mai nahorisahi. Haa‑ya 50 mai kana mai nahorisa, haa‑ya 50 mai kana mai nahorisa, 50 mai kana mai hinama mai tohahi.” Yeso ati nematane.
LUK.9.15	Mai 12 kana mai ati ihi mai nafi nahorisameteni.
LUK.9.16	Baho 5 kana, aba mai fama na, mai‑ya Yeso damakane, neme‑ya tonokomise, Deoso‑ya hiyarematane. Baho‑ya kebi, mai 12 kana mai‑ya daanematane, mai dami‑ya mai daahinabonehe.
LUK.9.17	Mai nafi tafa, mai korimanama, kote hasina, mai teehina, hisiri 12 kana kibameteni.
LUK.9.18	Kabani‑kaya Deoso‑ya Yeso hiyarematane, hika mai da‑daba mai eyehe. Hiyari hawa toheya, hika mai da‑daba mai‑ya hiyaramaki,
LUK.9.18	“Owa tamine‑ya mai hiyara, eme mai ati niti?” Yeso ati ne,
LUK.9.19	“‘Yowaho Batita amane.’ Mai one ati nihi,
LUK.9.19	‘I‑di Eriya amane.’ Mai one ati nihi,
LUK.9.19	‘Deoso ati‑ya mi‑mita‑mata abemata, kitame, fare amane.’ Mai one ati nihi teni.” Yeso‑ya mai da‑daba mai ati nameteni.
LUK.9.20	Mai‑ya hiyare,
LUK.9.20	“Dai‑ta eme dai ati niti?” Yeso ati ne,
LUK.9.20	“Deoso‑ka Ka‑kadika amatini.” Bedoro ati ne,
LUK.9.21	“Hehe, fara ama·oni. Hiniya, owa tamine dai hiyarariyahi.” Yeso ati nematane.
LUK.9.22	“Yodeo mai‑ka hidi mai bi‑bidi na mai toha, Mose‑ka yama hani ati‑ya mai ka‑kamina mai toha, Deoso‑ka yama‑bone‑ya mai da‑daa mai‑ka hidi mai toha, mai na, dai‑ka Ayo neme‑ke ati‑ya mai nofarabone, mai weeni hikitebona, mai hinahabeya, mahi 3 tohe‑ya okitamaboneni.” Yeso ati nematane.
LUK.9.23	Mai nafi‑ya hiyare,
LUK.9.23	“Owa‑ya dai ati daba, dai‑ka yama dai nokotoniriyahi. Owa‑ya dai dabiya, owa‑ya mai nanahababone‑nima dai‑ya mai nanahabahareba awineni.
LUK.9.25	Yama dama‑ya mai kihamaro mai abiya, mai‑ka yama mai‑ya kasomateraboneni. Owati‑ya mai nofara yama hirini‑kaya mai sawiwahaboneni.
LUK.9.26	Deoso‑ya mai nofara dai‑ya mai weeni awirabone dai ati na, owa‑ya dai nofarihi, owati‑ya dai nofarihi dai ni‑ya, okomatasiya, dai‑ya onofahariraboneni. Okomatasiya, Owa wehene wadabone, Okobi wehene owa‑ya sawibona, Okobi‑ka yo‑yose amosabote mai wahi owa‑ya sawi naboneni.
LUK.9.28	Mai amoni 8 kani‑ya Bedoro, Yowaho, Tiyako, mai na, mai‑ya Yeso himanematane. Adami webote‑ya Yeso mai eyehe tokomorosematane, Deoso‑ya hiyarebonaha.
LUK.9.29	Deoso‑ya Yeso hiyareya, noko bare tohawahe, borone sawa yokana tohawahe, wehene wadawahematane.
LUK.9.30	I‑di Mose i‑di Eriya mai fama Yeso‑ya mai hiyarameteni.
LUK.9.31	I‑di Mose i‑di Eriya mai fama mai wahi wadameteni. Yerosare‑ya Yeso abebona tamine‑ya mai hiyarameteni.
LUK.9.32	Bedoro mai‑ya nokobisa nafe ihi mai amona, mai dodafiya, Yeso wehene‑ya mai awa, Mose‑ya mai awa, Eriya‑ya mai awa nameteni.
LUK.9.33	I‑di Mose, i‑di Eriya, mai yanakanamiya, Bedoro ati yanane,
LUK.9.33	“Ayo, tiwa‑ya oda sawe, yama sibarini. Dai‑ka wa‑wasa‑ba oda wamanaboneni. Tika ohari, Mose‑ka ohari, Eriya‑ka ohari nebonane.” Bedoro ati ne,
LUK.9.33	hiniya ati yananematane, yama‑ya atibodi watoreri.
LUK.9.34	Bedoro hiyareya, neme sabi mai‑ya barikawama, mai habi siitonameteni.
LUK.9.35	Neme sabi‑ya ati kaki,
LUK.9.35	“Oka Dao amane. Oka Ka‑kadika amane. Ati dai tokadabahi.” Ati nematane.
LUK.9.36	Ati fawaneya, Yeso ohari waimatane. Mai amoni dami‑ya yama mai hiawa tamine‑ya mai one‑ya mai kaminarameteni.
LUK.9.37	Adami webote‑ya mai amoni ohare, mai tokofawama, bofe‑ya mai dama mai nahameteni.
LUK.9.38	Maki sawi, Yeso‑ya haane,
LUK.9.38	“Ayo, oka dao tiawamatahi. Oka dao ohari amane.
LUK.9.39	Madi towe oka dao‑ya waratorimane ene oka dao e‑erine, hini‑ya were, iridi sabone toka nofene. Madi towe toka kanibote re, tokeya, oka dao‑ya bisitene.
LUK.9.40	Tiwa‑ya mai da‑daba mai haa·ona, madi towe‑ya mai kananihebone, mai ati‑ya madi towe nofare, tokarene.” Ati nematane.
LUK.9.41	“Ka! Owati dai nofara, dai narabo hawirani. Owati dai wato kanibote nahi. Dai‑ya owa sawi nafimaraboneni. Tika dao tiwakamahi!” Yeso ati nematane.
LUK.9.42	Bidi‑ya kakameya, madi towe yetene‑ya fatatowitimatane. Yetene wami‑ya sone, hini‑ya werenematane. Madi towe‑ya Yeso weene, yetene‑ya nakitame, yetene‑ya badi‑ya daatonamematane.
LUK.9.43	Yeso ene‑ya mai awa, mai atibodi yama‑ya kadika,
LUK.9.43	“Deoso ene kitabote amane.” Mai atibodi ati nameteni.
LUK.9.43	Mai dama mai atibodi yama‑ya kadikiya, hika mai da‑daba mai‑ya hiyare,
LUK.9.44	“Owati dai mitahi. Dai‑ka Ayo neme‑ke‑ya ai owa daanebonane.” Yeso ati nematane.
LUK.9.45	Deoso ati ene Yeso ati‑ya mai watora, Yeso‑ya mai nayofina, mai ati yanarameteni.
LUK.9.46	Yeso‑ya mai da‑daba mai ibi kadika,
LUK.9.46	“Ebeni‑ke kiti ba‑basi nabati?” Mai ati na,
LUK.9.46	mai ati fara hinama tohara, mai ibi ati waranameteni.
LUK.9.47	Mai atibodi ati‑ya Yeso wato, ewe‑ya nawaawamematane, hini yowi‑ya.
LUK.9.48	Mai‑ya hiyare,
LUK.9.48	“‘Owa ene Yeso ya‑yainebonane.’ Dai atibodi ati na,
LUK.9.48	ewe dai kasomiya, owa‑ya dai kasomahari, Okobi‑ya dai kasomahari neni. Bi‑bidi ne‑mona ati ne, fare ba‑basi nibisane.” Yeso ati nematane.
LUK.9.49	“Ayo, tiwa oni‑ya ai owa hirine, madi towe mai‑ya kananihi. Ai‑ya dabare, oda ati barihinene.” Yowaho ati ne,
LUK.9.50	“Maki‑ya dai ati baririyahi. Dai‑ya mai kakora, dai‑ya mai kasomabisateni.” Yeso ati nematane.
LUK.9.52	Hika mai one‑ya yose, mai dai tohameteni, mai amoni‑bone‑ka mai‑ka yobe‑bona‑ya mai wasebonehe. Samaritano mai tabori one‑kaya hika yo‑yose mai koboniya,
LUK.9.53	Samariya‑ya mai wi‑wina mai ati a‑arira, Yerosare‑ya mai tokabone mai‑ya mai kasomi nofarameteni.
LUK.9.54	Mai ati‑ya i‑di Tiyako, i‑di Yowaho mai mita, mai ati yanana,
LUK.9.54	“Ayo, Deoso oda haaniya, yifo hirini kisaboneni, mai‑ya sarikanabonehe. Tiwati sibakarini?” Mai ati nameteni.
LUK.9.55	Yeso mai‑ya ati barine, mai‑ya weene,
LUK.9.55	“Haa‑nima oterani. Owati somabisateni.
LUK.9.56	Mai‑ya okasomabone okemaro, mai nanahabi onofarani.” Yeso ati nematane.
LUK.9.56	Tabora one‑kaya mai tokawahameteni.
LUK.9.57	Mai tokiya, ai owa kamaki,
LUK.9.57	“Yeso, tikami‑ya tiwa‑ya osaweboneni.” Ati ne,
LUK.9.58	“Bani mai one tabori hodi‑ya toha, bani mai afe wada mai bori tohateni. Owa‑ta owa tabaro wadarani.” Yeso ati nematane.
LUK.9.59	Maki bare‑ya hiyaratase,
LUK.9.59	“Owa‑ya tisawihi.” Yeso ati ne,
LUK.9.59	“Ayo, okobi abeya, hika yama kote okayafiya, tiwa‑ya osawiwahaboneni.” Ati nematane.
LUK.9.60	“Abi‑ka yama hini tohiya, abi abeya, owati‑ya mai nofara abi‑ka yama‑ya mai kayafabisiya, yama sibaraboneni. Tiwa‑ta tikamiya, Deoso ai nafi‑ka hidi kitabote tohawahebona tamine‑ya tihiyarabisiyahi.” Yeso ati nematane.
LUK.9.61	“Ayo, tiwa‑ya osaweboneni. Oka mai haa·oniya, okomakeboneni.” Ai owa ati nematane.
LUK.9.62	Yeso ati yanane,
LUK.9.62	“Deoso‑ka yama‑ya mai nokotonihebone mai ati na, makobote yama bara‑ya mai nokotonibisa, Deoso ai nafi‑ka hidi kitabote tohawahebona‑ya mai sawiraboneni.” Yeso ati nematane.
LUK.10.1	Makobote mai one 72 mai kana Yeso hini tokomakibona‑kaya mai‑ya yosebona mai‑ya hiyare,
LUK.10.1	“Mai tabori‑nima dai fa‑famiyahi.
LUK.10.3	Owati dai mitahi. Dai tokiya, kaneiro bidi mai‑nima dai nahi, dai hamariyahi. Yome hame‑nima mai na, mai‑ya dai oyose, dai noko wadiyahi.
LUK.10.4	Dai tokiya, yinero dai towakariyahi, yamasi dai weyerihi, sanidariya dai kakibirihi, dai nahi. Dai tokiya, mai‑ya dai koboniya, dai maanamariyahi. Hini dai toka, dai tokiyahi.
LUK.10.5	Mai‑ka yobe‑ya dai tokiyomiya, dai ati yananiyahi.
LUK.10.5	‘Ahi‑ya dai wi‑wina Deoso dai‑ya kasomebonane.’ Dai ati niyahi.
LUK.10.6	Yobe hidi ati someya, yobe‑ya mai sawe mai‑ya Deoso kasomebonane. Yobe hidi ati amosareya, mai sawe mai‑ya Deoso kasomarebonane.
LUK.10.7	Mai tabori‑ya dai koboniya, Yobe ohari‑ya dai wina, dai dayoriyahi. Dai tefe‑bone‑ya mai daaniya, dai tafiyahi. Hini mai daahini‑ya dai fawiyahi. Mai‑ka yama ai anina, ai‑ka yama manakone‑ya mai daateni.
LUK.10.8	Mai tabori‑ya dai koboni‑ka dai‑ya mai ati nofa, dai tefe‑ba mai daaniya, dai tafiyahi.
LUK.10.9	‘Deoso ai nafi‑ka hidi kitabote tohawahebona dai‑ya sawine.’ Dai ati niyahi.
LUK.10.10	Mai tabori‑ya dai koboni‑ka dai‑ya mai nofariya, mai‑ka hawi‑ya dai demenariya, mai‑ya dai hiyariyahi.
LUK.10.11	‘Dai‑ka wami hibakori oda teme kiha oda nanahabineni, dai atibodi yama‑ya kadikabonehe. Deoso ai nafi‑ka hidi kitabote tohawahebona dai‑ya kobone, dai nofarene.’ Mai‑ya dai hiyara, dai ati niyahi.
LUK.10.12	Owati dai mitahi. Hibati‑ya Sodoma‑ya mai wi‑wina Deoso mai‑ya nanahabematamonane. Ai nafi ene‑ya Deoso kadikeya, mai‑ya bisinamatasebonane. Owa tamine dai kamina, dai ati‑ya mai nofara mai‑ya Deoso bisini kitabisebonane.
LUK.10.13	Ka! Korasi‑ya dai wi‑wina, Besaida‑ya dai wi‑wina, dai na, dai ene manakone wadani. Owa ene kitabote‑ya dai awamaro, owati‑ya dai nofaramaroni. Tiro‑ya mai wi‑wina‑mete, Sidoho‑ya mai wi‑wina‑mete, mai na, Deoso ati‑ya mai tokadabara, tabora fami‑ya Deoso nanahabematamonane. Owa ene kitabote‑ya mai awi bahamete‑mani, mai atibodi amosawama nemeteni.
LUK.10.14	Hibati‑ya Tiro‑ya mai wi‑wina‑mete, Sidoho‑ya mai wi‑wina‑mete, mai na, ai nafi ene‑ya Deoso kadikeya, mai‑ya weenamataseya, Deoso dai‑ya weeni kitabisebonane.
LUK.10.15	Kafanaho‑ya dai wi‑wina neme‑ya dai winabone dai ati na, yama hirini‑kaya dai sawibisaboneni.” Yeso ati nematane.
LUK.10.16	Hika mai da‑daba mai‑ya hiyare,
LUK.10.16	“Dai ati‑ya mai tokadaba owati‑ya mai tokadabahareni. Dai ati‑ya mai nofara owati‑ya mai nofaharirani. Owati‑ya mai nofara owa‑ya yose‑mari ati‑ya mai nofaharirani.” Yeso ati nematane.
LUK.10.17	Mai toka, Yeso ati‑ya mai kaminameteni. Makobote 72 mai kana mai kamatasa, mai ya‑yaini nafi, Yeso‑ya mai hiyara,
LUK.10.17	“Ayo, tiwa oni oda kamina, madi towe mai kananani.” Mai ati nameteni.
LUK.10.18	“Satanasi bofe‑ya sone oawene. Bahi yebekane‑nima soninene.
LUK.10.19	Owati dai mitahi. Dai okasomabone, maka dai tainisa, yomasa dai tainisa niya, dai‑ya yama komaraboneni. Owa ene dai kiti nafe, Satanasi kiti bi‑bidi nibisane. Yama towe dai‑ya komaraboneni.
LUK.10.20	Dai ati ene madi towe mai kananamone, dai ya‑yaini nafiriyahi. Neme‑ya dai oni‑ya Deoso kanahano ene dai ya‑yaini nafibisahi.” Yeso ati nematane.
LUK.10.21	Mai‑ya hiyareya, Deoso‑ka Doni ene Yeso ya‑yaine, ati yanane,
LUK.10.21	“Abi Deoso, bofe‑ka hidi tiha, neme‑ka hidi tiha, tiwa ene ya‑yai·oneni. Yama‑ya mai wa‑wato‑mone mai ati na tiwa ene‑ya mai watorani. Madehe‑nima mai na, yama‑ya mai watoramone mai ati na, tiwa ene‑ya mai watobisineni. Tiwati‑maro‑nima yama nineni.” Yeso ati nematane.
LUK.10.22	Yeso ati yananamatase,
LUK.10.22	“Okobi ene yama nafi okayafawahineni. Owa‑ya dai wato nafira, owa‑ya Okobi watobisane. Okobi owato oteni. Owati ihi Okobi‑ya dai one watomake, dai‑ya okasomara‑mani, Okobi dai watora neni.” Yeso ati nematane.
LUK.10.23	Hika mai da‑daba mai‑ya kiinawame, hi‑hiyararamamatane, ati mai one himitarebonaha.
LUK.10.23	“Dai ya‑yainahi, owa dai awaro.
LUK.10.24	Owati dai mitahi. Hibati‑ya Deoso ati‑ya mai mi‑mita‑mete mai toha, mai‑ka hidi webote‑mete mai toha, mai na, owa‑ya mai awabone mai ati namete, owa‑ya mai awi awirameteni. Owati‑ya mai mitabone mai ati namete, owati‑ya mai miti awirameteni.” Yeso ati nematane.
LUK.10.25	“Owa ene Yeso ati tosawaribonane.” Atibodi ati ne, Yeso‑ya hiyare,
LUK.10.25	“Yeso, hini yamata‑nima owa ene nibati, ai abaterabone‑kaya osawebonehe?” Ati nematane.
LUK.10.26	“Mose‑ka yama hani tikadika, eme ati titi?” Yeso ati nematane.
LUK.10.27	“‘Ai‑ka hidi webote i‑di Deoso dai nofi nafihi. Yama one dai nofi nafiriyahi. Deoso‑ta dai nokotonibisahi. Hini tiwa‑ya tinofi‑nima dai yakari‑ya mai sawe mai tinofiyahi.’ Deoso ati tene.” Mose‑ka yama hani ati‑ya ka‑kanawato ati nematane.
LUK.10.28	“Fara amani. Tiwati‑nima tiniya, ai abaterabone‑kaya tisaweboneni.” Yeso ati nematane.
LUK.10.29	Mai nafi‑ya nofare, ati yananamatase,
LUK.10.29	“‘Dai yakari‑ya mai sawe mai tinofiyahi.’ Yama hani ati na,
LUK.10.29	ebeni‑ke tamine amanati?” Ati nematane.
LUK.10.30	Maki‑ya Yeso kanawatobona hiyare,
LUK.10.30	“Yerosare‑ya ai owa wine, Yeriko‑ya toke, hawi‑ya yakaneya, yama‑ya mai bo‑boti mai warahine, mai bisihine, borone mai hiwake, tohomakosane, abi yananeri.
LUK.10.31	Deoso‑ka yama‑bone‑ya da‑daa hawi‑ya yakane, maki home‑ya awe, dodikose, tokane.
LUK.10.33	Mai nowati‑ya Samaritano mai‑ka owa kamaki, maki home‑ya awe, fai‑ya nofe,
LUK.10.34	hemedi‑ya hikatee, bora‑ya sokihikane, bani mese‑ya hiwatari, oteo‑ya hiwakame, hikasomane.
LUK.10.35	Yama wahabisari‑ya oteo hidi‑ya hiyare,
LUK.10.35	‘Mai bisihine tikasomaho. Manakone daa·oni bahe. Okomatasiya, manakone kote onahabamakibonane.’ Ati nane.
LUK.10.35	Mahi fame‑ya yama‑ya ai anina manakone‑nima yinero ne‑ya daanane.
LUK.10.36	Mai 3 kana maki‑ya mai awani. Tiwati omitahi. Ebeni‑ke yama hani ati‑nima ene nihi?” Yeso ati nematane.
LUK.10.37	“Maki‑ya kasome, yama hani ati‑ya tokadababisane.” Ati nematane.
LUK.10.37	“Fare ene‑nima tiwa ene nahi.” Yeso ati nematane.
LUK.10.38	Yeso mai eyehe toke, tabora one‑ya mai kobona, Maata ati ihi hika yobe‑ya mai sawemeteni.
LUK.10.39	Maata‑ka asima i‑di Mariya Yeso yowi‑ya itaremeteni, Yeso ati‑ya mitabonehe.
LUK.10.40	I‑di Maata mai tafebone anini‑ya nokotonihe, ati yanana,
LUK.10.40	“Ayo, owa hare yama‑ya ani·ona, owa tiawahi. Oka asima tiyosehi, owa‑ya kasomabonehe.” Maata ati nameteni.
LUK.10.41	“Maata, Maata, yama anini dama‑ya nokotini kitineni.
LUK.10.42	I‑di Mariya owati‑ya mitabone itare, oyoseteraboneni. Owati‑ya no‑nofa amosi nafibisineni. Owa tefe‑bone‑ya wamana amosi bi‑bidi neni.” Yeso ati nematane.
LUK.11.1	Yama one‑ya Deoso‑ya Yeso hiyari hawa tohe, hika mai da‑daba owa ati yanane,
LUK.11.1	“Ayo, Deoso oda hiyarabone, oda tikanawatohi. I‑di Yowaho Batita hika mai da‑daba mai‑ya kanawatomari‑nima oda‑ya tikanawatohi.” Ati nematane.
LUK.11.2	“Deoso‑ya dai hiyarabone, eya dai atiyahi.
LUK.11.2	‘Abi, amosabote amatini. Tiwati ihi oda nafi‑ka hidi kitabote tihawahaboneni.
LUK.11.3	Mahi‑nima oda tefe‑ba daatiyahi.
LUK.11.4	Oda ene towe tohamaro, oda ene manakone haatinamariyahi. Mai ihi manakone oda haanamaharirani. Tiwa ene yama amosara oda nokotoniriyahi.’ Dai atiyahi, Deoso‑ya dai hiyararo.” Yeso ati nematane.
LUK.11.5+LUK.11.6	Mai‑ya hiyaramatase,
LUK.11.5+LUK.11.6	“Yama soki bai‑ya tiwa tabaro‑ya tika owa koboneya, tika yama kaba wadara, tika naki‑ka yobe‑ya tikaba awineni, yamata tikanikabonehe.
LUK.11.5+LUK.11.6	‘Naki, oka baho‑ba 3 kana daatinahi. Owa tabaro‑ya oka owa kobone, tefe‑ba wadarene.’ Dai ati naba awineni.
LUK.11.7	Yobe doro‑ya ati yananeba awane,
LUK.11.7	‘Naki, madehe eyehe owinineni. Yobe barikawame yama daani awirini, hibayata baho owati daa nofarini.’ Tika naki ati neba awane.
LUK.11.8	Tika naki tiwa‑ya nofi nafire, baho‑ya ati daa nofare, haatini dameya, yama tinofa‑ya tiwa‑ya daanebonane.” Yeso ati nematane.
LUK.11.9	“Owati dai mitamakihi. Deoso‑ya yama dai haanahi, yama‑ya daanebonane. Deoso dai sibaniya, dai wasibonane. Deoso sawi‑kaya dai ati tokiya, nokobi‑ya dai haaniya, nokobi‑ya seekanebonane.
LUK.11.10	Yama‑ya mai haana mai‑ka yama‑bone mai‑ya koboteni. Yama‑ya mai sibana, yama‑ya mai wasiteni. Nokobi‑ya mai haana, nokobi‑ya mai seekiteni.
LUK.11.11	Aba‑ya tika dao haaneya, bataromaka daatiterani.
LUK.11.12	Arakawa hife‑ya tika dao haaneya, yomasa daatiterani.
LUK.11.13	Dai ene kote towe toha, dai‑ka ewe‑ka yama amosa‑bone dai daateni. Deoso ene amose hinama tohe, Deoso‑ka Doni dai‑ya sawibona dai ati na, Deoso dai haaniya, yama‑ya daanebonane, ai‑ka Abi neme‑ke toheri.” Yeso ati nematane.
LUK.11.14	Madi towe ai owa‑ya foye, madi towe ene maki ati wadamarematane. Yeso ati ene madi towe kanane, maki ati yananawahematane. Yeso ene mai dama mai awa, mai ya‑yaina, mai atibodi yama‑ya kadikameteni.
LUK.11.15	Mai one ya‑yaira,
LUK.11.15	“Madi towe mai‑ka hidi i‑di Beosibo ati ene mai kananineni.” Mai ati nameteni.
LUK.11.16	“Yeso, Deoso‑ka tihamone tina, neme‑ya tiwa ene kitabote oda awaboneni.” Mai one ati nameteni, Yeso‑ya mai weenabonehe.
LUK.11.17	Mai atibodi ati‑ya Yeso wato, mai‑ya hiyare,
LUK.11.17	“Hidi webote hika mai dama mai ibi bisiniya, kiti fawanebonane. Tabora ohare‑ka mai ibi toka toweya, mai nafi awimaraboneni.
LUK.11.18	Beosibo ene madi towe kananane dai ati na, i‑di Satanasi‑ka mai ibi toka towe‑mani, Satanasi kiti fawane nane.
LUK.11.19	Beosibo ene madi towe mai kana·onihemone dai ati na, dai one madi towe mai‑ya mai kanana, ebeni‑ke ene tohati? Satanasi ene amane dai ati niya, dai one dai‑ya mai weenaboneni.
LUK.11.20	Deoso ati ene madi towe mai kana·onihe, Deoso ai nafi‑ka hidi kitabote tohawahebona dai‑ya sawine.
LUK.11.21	Owati dai mitahi. Ai owa kite yima‑ya damane, hini tabaro‑ya wai, yehe honene mai hiyabaterene.
LUK.11.22	Ai owa kiti ba‑basi ne kamaki, yobe hidi‑ya wateya, hika yima‑ya kayafe, bora kita‑ya tanikanisa ne, fai yehe honene‑ya mai one‑ya daanane.
LUK.11.23	Owa‑ya mai nofara owa‑ya mai kakoteni. Owa‑ya mai ati sawira,
LUK.11.23	‘Yeso‑ya dai sawiriyahi.’ Mai ati teni.
LUK.11.24	Madi towe ai owa‑ya sawimari, tokawahe, tabora one‑ya sibane, tabora one‑ya wasi awire, hini‑ya hiyare,
LUK.11.24	‘Hibati‑ya osawimaro‑kaya wini·onamaboneni.’ Madi towe ati ne,
LUK.11.25	fa‑fai‑ya kamatase, hibati‑ya sawimari‑ke doro amosawame‑ya awe,
LUK.11.26	tokomatase, hika mai one 7 kana mai‑ya himanane, mai towe ba‑basi naro. Hini sa‑sawi‑kaya mai nafi sawiwahaboneni. Ai owa kiyani nafiwahebonane.” Yeso ati nematane.
LUK.11.27	Yeso hiyareya, fana one ati yanana,
LUK.11.27	“Tika ami ya‑yainaba awini.” Ati nameteni.
LUK.11.28	“Okomi ya‑yaini bi‑bidi nineni. Deoso ati‑ya mai mita, ati mai hikadabe, mai ya‑yaini nafineni.” Yeso ati nematane.
LUK.11.29	Yeso‑ya mai dama mai naho‑ya mai one kamake, mai dama mai‑ya Yeso hiyare,
LUK.11.29	“Towe dai amani. Deoso ati dai tokadabara, hiniya owa ene kitabote dai awabone dai ati na, dai ati‑nima oteraboneni. Yama dai awabone dai ati na, i‑di Yona ene‑mata‑nima yama na dai awabisaboneni.
LUK.11.31	Ai nafi ene‑ya Deoso kadikeya, bato‑kaya mai wi‑wina‑mete mai‑ka hidi fana dai‑ya weenaboneni. Hibati‑ya Saromaho hasineya, yama yaki‑ya kakemeteni, Saromaho ati‑ya mitabonehe. Saromaho yama‑ya wato bi‑bidi nematane. Dai‑ya da‑daba yama‑ya watobisane.
LUK.11.32	Ai nafi ene‑ya Deoso kadikeya, Ninifa‑ya mai wi‑wina‑mete dai‑ya mai weenaboneni, owati‑ya dai nofararo. Fara Ninifa‑ya mai wi‑wina i‑di Yona ati‑ya mai mita, mai ihi‑maro‑nima mai ihi namarameteni. Yona kiti bi‑bidi nemata, dai‑ya da‑daba kiti nafibisane. Owa ene dai nofara, dai ene towe manakone nafeboneni.
LUK.11.33	Nabarina ai botokana, wahi ai barikiterani. Nabarina ai kanawaarikosateni, mai kiiyomama yama‑ya mai awabonehe.
LUK.11.35	Yama bara‑ya dai nokotoniriyahi, yama bara‑ya dai nokotonihe, dai noko towe toha‑nima dai nineni. Deoso ati dai watoraboneni.
LUK.11.36	Yama amosa hinama dai nokotoniya, yama bara dai nokotoni awiriya, yama tehe‑ya dai sawe‑nima dai na, yama dai wataboneni.” Yeso ati nematane.
LUK.11.37	Yeso hiyari hawa toheya, fariseo mai‑ka owa Yeso‑ya himanematane, fai tabaro‑ya mai tafabonehe. Yeso tokomaki, itarimatane, tafebonaha.
LUK.11.38	Yeso yehe‑ya sorokarire, tafebona‑ya fariseo awe, atibodi yama‑ya kadikematane.
LUK.11.39	Yeso ati yanane,
LUK.11.39	“Fariseo dai toha, keneko mese dai sorona, mai noki‑ya dai ene amosa, hiniya dai atibodi towebisa amani. Yama dai bote, dai ene towe damateni.
LUK.11.40	Yama‑ya dai watotera awineni. Deoso ai mese‑ya wamane, ai atibodi‑ya wamanahari nematane.
LUK.11.41	Dai atibodi amosawamahi. Dai atibodi ati ene mai‑ka yama kaba‑ba dai daaniya, yama sibareni. Dai‑ka yama wiye nafi amosa‑nima dai teboneni.” Yeso ati nematane.
LUK.11.42	Ka! Fariseo dai toha, dai ene manakone wadani. Dai‑ka yamata ke‑ketehe‑ya dai kadika, kote Deoso‑ya dai daateni. Deoso ati kote dai tokadabara,
LUK.11.42	‘Mai ihi‑nima mai manakone daatinahi. Deoso tinofiyahi.’ Deoso ati nematane.
LUK.11.42	Ati dai tokadabaterene. Dai ene amosa, Deoso dai nofa dai ni‑ya, makobote Deoso‑ka yama‑bone dai daaniya, dai sibarineni.
LUK.11.43	Ka! Fariseo dai toha, dai ene manakone wadani. Deoso‑ya mai hi‑hiyara‑ke yobe‑ya dai sawe, kadera amosa‑ya dai nahoteni. Dai‑ya mai kahiyarabone, mai‑ya dai nokotoniteni.
LUK.11.44	Ka! Mai‑ya dai kanawato amosara, yama‑ya mai watora ihi mai ihi towe tohama, hini dai ene amani. Dai ene manakone wadani.” Yeso ati nematane.
LUK.11.45	Mose‑ka yama hani ati‑ya mai ka‑kanawato mai‑ka owa ati yanane,
LUK.11.45	“Ayo, haa‑nima tiwati riyahi. Haa‑nima tiwati niya, oda‑ya weetinaharineni.” Ati nematane.
LUK.11.46	“Ka! Mose‑ka yama hani ati‑ya dai ka‑kanawato dai toha, dai ene manakone wadaharineni. Yamasi kiba, kanaha‑ya dai daateni, mai weyehinabonehe. Dai‑ta yama‑ya dai weyeterani. Fara‑nima dai ati damiya, mai tokadababone dai ati na, hini dai ati ohare‑ya dai tokadabi awirani.
LUK.11.47	Ka! Dai ene manakone wadani. Deoso ati‑ya mai mi‑mita‑mete mai tame‑ka yobe dai wamateni. Deoso ati‑ya mai mi‑mita‑mete mai‑ya dai‑ka idi mai nanahabameteni.
LUK.11.48	Dai‑ka idi mai ihi‑nima dai ene nineni. Dai‑ka idi mai mai hinahabamete mai tame‑ka yobe‑ya dai wamateni.
LUK.11.49	Deoso yama‑ya watone. Hibati‑ya dai tamine‑ya hiyare,
LUK.11.49	‘Owati‑ya mai mi‑mita mai toha, oka yo‑yose mai toha, mai na, mai oyoseboneni. Mai one‑ya mai nanahaba, mai one‑ya mai kananihi naboneni.’ Deoso ati nematane.
LUK.11.50	Deoso ati‑ya mai mi‑mita‑mete mai‑ya mai nanahabamete, mai ihi yorotokana manakone‑nima dai ene manakone naboneni.
LUK.11.51	Abeo‑ya nanahabi bahe, mai one dami‑ya mai nanahabamake, i‑di Sakariya‑ya nanahabamake, Deoso‑ka yobe‑ya i‑di Sakariya‑ya mai nanahabamakemeteni. Owati dai mitahi. Mai ihi yorotokana manakone‑nima dai ene manakone naboneni.
LUK.11.52	Ka! Mose‑ka yama hani ati‑ya dai ka‑kanawato dai toha, dai ene manakone wadani. Nokobi ai barikana‑nima Deoso ati yokana dai barikana, mai watorabonehe. Deoso‑ka yama dai watora, mai one yama‑ya watabone mai ati na, mai‑ya dai ati barinineni.” Yeso ati nematane.
LUK.11.53	Yeso hiyari hawa toheya, toke, Mose‑ka yama hani ati‑ya mai ka‑kamina mai toha, fariseo mai toha, mai na, mai ati yawa, Yeso‑ya mai weenabone, Yeso‑ya mai haanamarimanameteni.
LUK.11.54	“Yeso ati tosawariya, ati oda mitiya, ati oda kamineya, Yeso oda wataboneni.” Mai atibodi ati nameteni.
LUK.12.1	Mai dama mai yorotokana, 1.000 dame‑nima mai na, mai dama mai ihi mai ibi tame tainameteni. Yeso hika mai da‑daba mai‑ya hiyare,
LUK.12.1	“Fariseo mai‑ka femeto‑ya dai arabanahi. Fara mai ihi tamine amani. Mai ati amosa, mai ihi ati kasirobisa, mai‑nima dai riyahi.
LUK.12.2	Yama tamine‑ya mai kema, mai dama mai hiwatowahaboneni.
LUK.12.3	Mai noki awiri‑ya dai hiyara, dai ati‑ya mai nafi mitawahaboneni. Dai ati bo‑boyinamaro, dai ati‑ya mai nafi mitawahaboneni.
LUK.12.4	Dai‑ya mai ati naboha mai‑ya dai nayofinariyahi. Dai‑ya mai nanahabiya, dai‑ya mai kobonamateraboneni.
LUK.12.5	Deoso dai nayofinabisahi. Deoso mai one‑ya nanahabeya, yama hirini‑kaya mai one‑ya korotonamakibonane. Fare dai nayofinabisahi.
LUK.12.6	Bani bidi mai 5 kana mai da‑daa, yinero bidi fame‑ta mai manakone tohateni. Bani bidi mai‑ya Deoso nofe, bani bidi ohari‑ya Deoso ati kadamowamaterene.
LUK.12.7	Deoso ai tati kone nafi‑ya wato, ai tati kone nafi‑ya kadikemarine. Dai habo siitoriyahi. Bani bidi mai dama mai manakone bi‑bidi teni. Dai‑ta dai manakone nafibisateni.
LUK.12.8	Mai‑ya dai hiyariya,
LUK.12.8	‘Yeso‑ka ama·oni.’ Dai ati niya,
LUK.12.8	‘Oka mai amani.’ Onahareboneni, Deoso‑ka yo‑yose mai‑ya.
LUK.12.9	‘Yeso‑ka ohi awirini.’ Mai ati niya,
LUK.12.9	‘Oka mai tohi awirini.’ Obisaboneni, Deoso‑ka yo‑yose mai‑ya.
LUK.12.10	Owa‑ya mai weena, makobote owa‑ya mai nofawahiya, mai ihi manakone wadamaraboneni. Deoso‑ka Doni‑ya mai weeniya, mai ihi manakone fawateraboneni.
LUK.12.11	Yama one‑ya dai‑ya mai wataboneni, dai ene‑ya mai kadikabonehe. Deoso‑ya mai hi‑hiyara‑ke yobe hidi‑ya dai‑ya mai towakama, dai‑ka hidi owa‑ya dai‑ya mai towakama na, dai ati‑ya mai mitabone, dai atibodi yama‑ya kadikariyahi.
LUK.12.12	Dai hiyariya, Deoso‑ka Doni dai‑ya kanawatobonane, ati dai kaminebonaha.” Yeso ati nematane.
LUK.12.13	Mai dama mai‑ka owa ati yanane,
LUK.12.13	“Yeso, okobi abe, tiwati ihi okobi yehe honene one‑ya okoyo owa‑ya daanaho.” Ati nematane.
LUK.12.14	“Ayo haa·oraboneni. Kofeno‑ka yo‑yose ohi awirini.” Yeso ati nematane.
LUK.12.15	Mai nafi‑ya hiyare,
LUK.12.15	“Dai noko wadahi. Bofe‑ka yama dai nokotoniriyahi. Mai‑ka yama dama toha, mai‑ka yama dama mai‑ya kasomi nafira, mai one ohi, mai one aba nineni.” Yeso ati nematane.
LUK.12.16	Yeso mai‑ya kanawatobona mai‑ya hiyare,
LUK.12.16	“Ai owa‑ka yamata yani amosa, hika yamata dodamineni.
LUK.12.17	Atibodi yama‑ya kadike,
LUK.12.17	‘Oka yamata wa‑wada‑ke oka yobe kibane.
LUK.12.18	Yobe onahabiya, yobe webote‑ta wama·oniya, Yobe nafi‑ya oka yamata wadabisaboneni.
LUK.12.19	Oka yamata teeni hawa ohiya, owatibodi yama‑ya kadikamatasiya, —Oka yamata dama tosiyo kanibote raboneni. Yama ani·onamarabone, hiniya otafabone, fino‑ya ofebone, ya‑yai·onaboneni.— Haa‑nima onaboneni.’ Atibodi ati nemarine.
LUK.12.20	‘Yama‑ya tiwato awirini. Hibayata ti·ababone, tika yamata‑ya mai one kayafawahaboneni.’ Deoso ati nemarine.
LUK.12.21	Yama dama‑ya mai nokotonihe, Deoso‑ya mai nokotonira, mai abiya, mai‑ka yama mai‑ya kasomateraboneni.” Yeso ati nematane.
LUK.12.22	Yeso hika mai da‑daba mai‑ya hiyare,
LUK.12.22	“Yama kaba wadarihi, dai‑ka bora one wadarihi niya, dai habo siitoriyahi.
LUK.12.23	Mai tafe toha, mai‑ka bora toha na mai‑ya kasomi nafira, mai one ohi, mai one aba nineni.
LUK.12.24	Bani bidi mai tamine dai mitahi. Bani bidi mai‑ka yamata‑bone‑ya mai kamaterani. Fadara‑ya mai kiharihi, mai tafe‑ka yobe wadarihi, tene. Bani bidi mai tafe‑bone‑ya Deoso daanibisatene. Bani bidi mai‑ya Deoso nofi bi‑bidi ne, ai‑ya nofi nafibisane.
LUK.12.25	Dai habo siitoniya, dai‑ya dai kasomarani.
LUK.12.26	Dai hasini‑ya dai watora, hini yamata ihi yama dama‑ya dai nokotonihi?
LUK.12.27	Awa mowe dai awahi. Awa mowe bora‑ya wamaterani. I‑di Saromaho‑ka bora amosa damamete, awa mowe amosabisa, Saromaho‑ka bora amosi bi‑bidi nametemoneni.
LUK.12.28	Deoso ati ene awa mowe amosani. Makobote awa mowe aba kanibote na, ai sarikiteni. Awa mowe‑ya Deoso nokotoni nafire, ai‑ya nokotoni nafibisatene. Deoso ati ene ai‑ka bora tohaboneni. Deoso ati dai nofi nafira, ati dai nofi nafihi.
LUK.12.29	Dai kakomeheriyahi. Deoso ai tefe‑bone‑ya daa, ai‑ka fa‑fawa‑bone‑ya daa nebonane.
LUK.12.30	Deoso ati‑ya mai watora yama dama‑ya mai nokotonihe, mai‑nima dai riyahi. Ai‑ka Abi dai‑ya watotene.
LUK.12.31	Deoso ai nafi‑ka hidi kitabote tohawahebona dai nokotoniya, dai‑ka yama‑bone‑ya Deoso daanebonane.
LUK.12.32	Oka dai amani. Dai habo siitoriyahi. Ai‑ka Abi dai‑ya nofe, dai nafi‑ka hidi kitabote tohawahebona‑ya dai saweboneni.
LUK.12.33	Dai yehe honene dai daanahi. Yinero dai waratokaniya, mai‑ka yama wadara mai‑ya yinero dai daanahi. Haa‑nima dai niya, neme‑ya dai manakone wadaboneni. Neme‑ya dai‑ka yama manakone tosiyoteraboneni. Neme‑ya yama‑ya mai botirihi, yama aboni yama‑ya mai kabarihi, teni.
LUK.12.34	Bofe‑ya dai yehe honene dama wadiya, bofe‑ka yama dai nokotoniheboneni. Neme‑ya dai‑ka yama dama tohabisiya, neme‑ka yama dai nokotonibisaboneni. Ai‑ka yama dama wadi tohi‑kaya yama ai nokotoniteni.
LUK.12.35	Okomatasabone, dai‑ya dai hawa tohiyahi. Owa dai nimaniyahi.
LUK.12.36	Hidi‑ka yo‑yose mai‑nima dai nahi. Hidi marina‑ya toke, hika yo‑yose mai nimahine, kobonamataseya, nokobi‑ya mai seekana kanibote nabonehe.
LUK.12.37	Mai‑ka hidi kamebona‑ya hini mai‑ya mai hawa tonihe, mai ya‑yainaboneni. Hidi kameya, ati ene mai nahaboneni, mai‑ya natafebonaha.
LUK.12.39	Ai‑ka yama‑ya botibona‑ka ora tamine‑ya ai mita, ai noko wadaboneni, ai‑ka yama‑ya botirebonaha.
LUK.12.40	Dai noko wadahi. Dai‑ka Ayo neme‑ke kobonebona, dai one nimahinamareya kobonebonane.” Yeso ati nematane.
LUK.12.41	“Ayo, oda tikanawata, mai nafi tikanawatohareba awineni.” Bedoro ati nematane.
LUK.12.42	“Owati dai mitahi. Hidi‑ka yo‑yose mai dama, hika yo‑yose ohari yama‑ya watone, hidi ati‑ya tokadabi amose, hidi ati ene mai one‑ka hidi tohawahebonane, mai‑ya natafebonaha.
LUK.12.43	Hidi koboneya, hidi ati‑nima ene ne, ya‑yainebonane.
LUK.12.44	Owati amosa dai mitahi. Yama dama‑ya hidi daanebonane, hinawadabonehe.
LUK.12.45	Hidi‑ya nimani nafiya,
LUK.12.45	‘Oka hidi kama kanibote re, kama kanibote ni awirebonane.’ Hika yo‑yose atibodi ati neya,
LUK.12.45	mai makidi, mai fanawi mai na, mai‑ya bisi, kawi‑ya fawa neya,
LUK.12.46	hidi kama kanibote nebonane. Hika mahi, hika ora ne‑ya hika yo‑yose wato awirebonane. Hidi kobonameya, hika yo‑yose towe‑ya bisini kitebonane. Deoso ati‑ya mai nofara mai sawi‑kaya hinawaibonane.
LUK.12.47	Dai‑ka hidi ati dai mita, dai‑ka hidi ati‑nima dai ni awiriya, dai‑ka hidi dai‑ya kosini kitebonane.
LUK.12.49	Bofe‑ya kobo·onamaroni, yama‑ya hiri·onihebonehe. Yanani hawa toha‑mani, ya‑yai·ona neni.
LUK.12.51	‘I‑di Yeso ati ene mai nafi ati somaboneni.’ Dai ati na awineni.
LUK.12.51	Owa ene mai ibi weenibisaboneni.
LUK.12.52	Yobe ohari‑ya mai wina mai 3 kana mai‑ya mai fama mai nofaraboneni. Mai fama mai‑ya mai 3 kana mai nofahariraboneni.
LUK.12.54	Mai dami‑ya hiyare,
LUK.12.54	“Mahi to‑toka‑kaya neme sabi dai awa, faha kaki bonehe dai ati na, fara dai ati‑nima faha kakiteni.
LUK.12.55	Bato‑kaya yama hakikini kake dai awa,
LUK.12.55	‘Yama hiwe kobonaboneni.’ Dai ati teni.
LUK.12.55	Fara dai ati‑nima yama hiwe koboteni.
LUK.12.56	Towe dai amani. Bofe‑ka yama kiini dai wato, neme‑ka yama kiini dai wato na, Deoso ene‑ya dai awa, yama‑ya dai watorani.
LUK.12.57	Deoso yama hinofa dai sibara, dai sibanahi.
LUK.12.58	Kofeno‑ya tiwa ene towe‑ya ai owa kaminebona, dai kobokani awisari‑ya tiwati somawama kanibote nahi. Tiwati somawami awiriya, boriso tiwa‑ya mai waratoniya, kadeya‑ya tiwa‑ya mai nafoyaba awineni.
LUK.13.1	Yeso hiyari hawa toheya, Karireya‑ya mai wi‑wina mai one tamine‑ya mai kamina, fara Deoso‑ka yobe‑ya Deoso‑ka bani‑bona‑ya mai daaniya, Birato ati ene mai‑ya mai nanahaba, mai tamine‑ya mai kaminameteni, Yeso‑ya. Yeso ati yanane,
LUK.13.2	“‘Hini mai ihi mai abineni. Oda‑ta, oda ene amosabisani.’ Dai ati na awineni.
LUK.13.3	‘Oda ene‑maro‑nima oda ene namaraboneni.’ Dai atibodi ati ni awiriya,
LUK.13.3	dai abahareboneni.” Yeso ati nematane.
LUK.13.4	“Sirowe widi‑ke yobe nemehe kote bakatone, sone, 18 mai kana mai abameteni.
LUK.13.4	‘Hini mai ihi mai abameteni.’ Dai ati na awineni.
LUK.13.4	‘Yerosare‑ya mai wi‑wina mai one hasina, mai ihi amosabisameteni.’ Dai ati na awineni.
LUK.13.5	Owati dai mitahi.
LUK.13.5	‘Oda ene‑maro‑nima oda ene namaraboneni.’ Dai atibodi ati ni awiriya,
LUK.13.5	dai abahareboneni.” Yeso ati nematane.
LUK.13.6	Mai‑ya kanawatobona, mai‑ya hiyare,
LUK.13.6	“Maki‑ka awa‑ya fiko waa, faha fowe‑nima fiko‑ya kiine, fiko boni wadarani.
LUK.13.7	Hika yo‑yose‑ya hiyare,
LUK.13.7	‘Faha fowe 3 kani‑ya fiko kii·ona, bonora, kaatinahi, awa bono one kamamakeboneni.’ Hidi ati nane.
LUK.13.8	‘Hibareya, fiko mate wii·okaniya, wami okateheboneni.
LUK.13.10	Sabado‑ya Deoso‑ya mai hi‑hiyara‑ke yobe‑ya Yeso mai‑ya kanawatoya,
LUK.13.11	fana sawemeteni. Madi towe ene faha fowe 18 kani‑ya wai moinama, wai amosarameteni.
LUK.13.12	Fana‑ya Yeso awe, fana‑ya haanematane. Fana kake,
LUK.13.12	“Tikitamani.” Yeso ati nematane.
LUK.13.13	Fana‑ya Yeso boyone, fana waamisama, wai amosawama, Deoso‑ya kahiyarameteni.
LUK.13.14	Deoso‑ya mai hi‑hiyara‑ke yobe hidi i‑di Yeso ene‑ya awe, yawe, ati yanane,
LUK.13.14	“Mahi 6 kane‑ya yama ai aniteni. Sabado‑ya yama ai aniterani. Dai kiyana mahi owa‑ya dai kamabisahi, dai‑ya nakitamebonaha. Sabado‑ya dai kamariyahi.” Yobe hidi ati nematane.
LUK.13.15	Yeso ati yanane,
LUK.13.15	“Towe dai amani. Sabado‑ya yama dai aninahariteni. Dai‑ka bani mai dai seekana, mai dai towakifawateni, faha‑ya mai fawabonehe.
LUK.13.16	Abaraho‑ka nodi amani. Faha fowe 18 kani‑ya Satanasi yadihinamete sabado‑ya okasomarabone dai ati na, okasomawahani.” Yeso ati nematane.
LUK.13.17	Yeso‑ya mai weena mai ati fawanameteni. Yeso ene‑ya mai dama mai awa, mai ya‑yainameteni.
LUK.13.18	Yeso mai‑ya hiyare,
LUK.13.18	“Deoso ai nafi‑ka hidi kitabote tohawahebona tamine ohiyaraboneni.
LUK.13.19	Maki hika fadara‑ya mositada noki‑ya korotona, mositada yana, tonafe, webote tohawaha, bani mai kake, mositada ini‑ya mai bori‑ya mai wamaneni.” Yeso ati nematane.
LUK.13.20	Mai‑ya hiyaramatase,
LUK.13.20	“Deoso ai nafi‑ka hidi kitabote tohawahebona tamine dai mitamatasahi.
LUK.13.22	Yeso Yerosare‑ya tokebona, tabora dama‑ka mai‑ya kanawatone.
LUK.13.23	Mai‑ka owa ati yanane,
LUK.13.23	“Ayo, Deoso ai nafi‑ka hidi kitabote tohawahebona‑ya mai sawebone mai fa‑famaraba naba awineni.” Ati nematane.
LUK.13.24	“Nokobi bide dai nokotonibisahi. Nokobi one‑ya mai dama mai tokiyoma, Deoso‑ya mai tokiyomaraboneni.
LUK.13.25	Yobe hidi nokobi‑ya barikawameya, nokobi‑ya dai one nahomake, mai haanaboneni.
LUK.13.25	‘Ayo, nokobi seetikanahi.’ Mai ati naboneni.
LUK.13.25	‘Dai owatora, nokobi see·okaraboneni.’ Yobe hidi ati nebonane.
LUK.13.26	‘Oda eyehe titafa, oda tabaro‑ya oda‑ya tikanawato tinamaroni.’ Mai ati naboneni.
LUK.13.27	‘Owati dai mitahi. Dai owato awirini. Dai tokomahi. Dai ene amosarani.’ Hidi ati nebonane.
LUK.13.28	Deoso ati‑ya mai mi‑mita‑mete mai toha, i‑di Abaraho toha, i‑di Isaki toha, i‑di Yako toha ne, Deoso ai nafi‑ka hidi kitabote tohawahe‑ya mai sawe, mai dai awiya, dai tokomakira ihi dai ohinabone, dai komene kitaboneni.
LUK.13.29	Oda‑ya Bara mai sawibisa, mahi ka‑kaki beheri‑ka mai toha, mahi to‑toka beheri‑ka mai toha, mahi ka‑kaki‑ka mai toha, mahi to‑toka‑ka mai toha, mai na, Deoso ai nafi‑ka hidi kitabote tohawahe‑ya mai one sawe, oda marinaboneni.” Yeso ati nematane.
LUK.13.31	Yeso hiyari hawa toheya, fariseo mai kamake,
LUK.13.31	“Yeso, tikamahi. Tiwa‑ya i‑di Erodi ati nanahabene.” Fariseo mai ati nameteni.
LUK.13.32	“I‑di Erodi ati hini tohaya. I‑di Erodi‑ya dai tokiya, dai hiyarahi.
LUK.13.32	‘Yeso ati tamine timitahi. Owa amoni famiya, madi towe mai kana·onihebone, mai kiyana mai onakitamaboneni. Owa amoni oharimaki‑ya yama noko·onihe, hawa·oniheboneni. Yeso ati nene.’ Dai ati nahi.
LUK.13.33	Owa amoni 3 kani‑ya yaka·onabone, makobote Deoso ati‑ya mai mi‑mita‑mete mai‑nima onaboneni. Yerosare‑ya Deoso ati‑ya mai mi‑mita‑mete mai nafi abameteni.” Yeso ati nematane.
LUK.13.34	“Yerosare, tika mai ihi ohi·oneni. Tiwa‑kaya mai wi‑wina Deoso ati‑ya mai mi‑mita mai‑ya mai nanahabateni. Tika mai okasomabone ona, owati‑ya mai nofarani. Arakawa afe bodi‑ya bidi mai mookana, madi mai hikayawateni. Fara‑nima tika mai okayawabone ona, owa‑ya mai nofarani.
LUK.13.35	Tika mai fawaniya, tika yobe honita tohawamebonane. Owati timitahi. Eya dai‑ka mai ati naboneni, owa‑ya mai hiyararo.
LUK.13.35	‘Deoso tiwa‑ya yose, tiwa‑ya kasomayaho, oda ati nineni.’ Mai ati nabone,
LUK.13.35	mai ati ni awisari‑ya osawimatasaraboneni.” Yeso ati nematane.
LUK.14.1	Sabado‑ya fariseo mai‑ka hidi owa tabaro‑ya Yeso tafebona tokiyomeya, mai kakatomameteni.
LUK.14.2	Yeso noko‑ya maki warane waane,
LUK.14.3	Mose‑ka yama hani ati‑ya mai ka‑kanawato mai toha, fariseo mai toha, mai na, mai‑ya Yeso hiyare,
LUK.14.3	“Sabado‑ya ai owa ai nakitama, ai sibarineni?” Yeso ati nematane.
LUK.14.4	Mai ati yanarameteni. Maki yehe‑ya Yeso waratone, fai‑ya nakitame, fai‑ya toyosemematane.
LUK.14.5	Mai‑ya Yeso hiyaramatase,
LUK.14.5	“Sabado‑ya dai‑ka bani hodi kowe‑ya soniya, dai idi awirane? Sabado‑ya tika dao hodi kowe‑ya soniya, dai idihari awirane?” Yeso ati nematane.
LUK.14.6	Mai ati‑bone‑ya mai watora, mai ati yanani awirameteni.
LUK.14.7	Mai tafabone, Yeso mai‑ya kakatomematane. Kadera amosa‑ya mai nahoremeteni, mai‑ya mai one kahiyarabonehe. Mai ihi‑ya Yeso awe, mai‑ya kanawatobona, mai‑ya hiyare,
LUK.14.8	“Owati dai mitahi. Marina‑ya dai toka, kadera amosabisa‑ya dai nahoririyahi. Maki amosabise‑ya marina hidi haanahariba awane.
LUK.14.9	Amosabise koboneya, hidi tiwa‑ya hiyarebona,
LUK.14.9	‘Soho, amosabise‑ka kadera amani, haro. Kadera one‑ya tiwitaribisahi.’ Hidi ati nebonane.
LUK.14.9	Mai nafi noki‑ya kadera towe‑ya tiwitareboneni.
LUK.14.10	Mai tabori‑ya dai tafabone, kadera towe‑ya dai nahorihi. Hidi dai‑ya ati yananebona,
LUK.14.10	‘Naki, kadera amosabisa‑ya dai nahoribisahi.’ Hidi ati nebonane.
LUK.14.10	Hidi ati‑ya mai mita, dai‑ya mai nofaboneni.
LUK.14.11	Hini mai‑ya mai kahiyara, Deoso ene mai mai hinofaraboneni. Ai‑ya ai nokotonira, Deoso ene ai‑ya mai kahiyarawahaboneni.” Yeso ati nematane.
LUK.14.12	Marina hidi‑ya Yeso hiyare,
LUK.14.12	“Mai one‑ya tiwati natafiya, tika mai toha, tiwa‑ya mai no‑nofa mai toha, yinero dame‑ya mai kiha mai toha, mai na, mai‑ya haatiriyahi. Mai‑ya haatiniya, tiwa‑ya mai haanahariya, tika yama manakone abi hawa tohaboneni.
LUK.14.13	Mai‑ya tinatafabone, mai‑ka yama wadara mai toha, mai hi‑hiyana mai toha, mai ka‑kana mai toha, mai noki wadara mai toha, mai na, mai tinatafabisahi.
LUK.14.14	Haa‑nima tiwa ene niya, ya‑yaitinaboneni. Tiwa‑ya mai haanami awiraboneni. Yama faina‑bone‑ya mai ihi amosa mai kitamiya, mai‑ya tisawebone, tiwa ene manakone‑ya Deoso daanebonane.” Yeso ati nematane.
LUK.14.15	Mesa‑ya mai nahore, Yeso ati‑ya mai mita, mai‑ka owa hiyare,
LUK.14.15	“Deoso ai nafi‑ka hidi kitabote tohawahebona‑ya mai tafiya, mai ya‑yainaboneni.” Ati nematane.
LUK.14.16	Yeso mai‑ya kanawatobona mai‑ya hiyare,
LUK.14.16	“Ai owa mai‑ya natafebona mai dami‑ya haanane.
LUK.14.17	Makobote mai tafe awi hawa tohiya, hika yo‑yose‑ya yosene, mai‑ya dodiwitibonaha. Hika yo‑yose toke,
LUK.14.17	‘Dai kamaki kanibote nahi. Yama nafi hawa tohani.’ Ati nematane.
LUK.14.18	Fai ati‑ya mai tokadabarani, mai nafi.
LUK.14.18	‘Fadara okanika, oawawitebone, dai‑ka marinabone‑ya owati toki nofarini.’ Daidi ati nane.
LUK.14.19	‘Bowi mai okanika, ai yehe kafama‑nima mai na, yama‑ya mai horona, mai oawabone, mai marinabone mai‑ya owati tokomaki nofarini.’ Owa ati tasane.
LUK.14.20	‘Hibayata ofana, mai marinabone mai‑ya owati tokomaki nofarini.’ Owa ati tasane.
LUK.14.21	Hidi‑ka yo‑yose kame, mai ati‑ya kaminamane. Hidi yawe, hika yo‑yose‑ya yosematase,
LUK.14.21	‘Sidadi nafi‑ya tikamiya, yama‑ya mai kihara mai toha, mai hi‑hiyana mai toha, mai noki wadara mai toha, mai ka‑kakona mai toha, mai na, mai tiwakamiyahi, mai tafabonehe.’ Hidi ati nane.
LUK.14.22	Fai‑ya toke, mai‑ya kakame, ati yanane,
LUK.14.22	‘Ayo, tiwati‑nima ona, mai haa·ona, mai owakama, tika yobe kibarane.’ Hidi‑ka yo‑yose ati nane.
LUK.14.23	Hidi‑ka yo‑yose‑ya yosetase,
LUK.14.23	‘Hawi‑ya mai one yakana mai toha, mai‑ka yobe oharine‑ka mai toha, mai na, mai‑ya haatiyahi, ai marini‑ya mai kamakebonehe. Oka yobe kibayaho.
LUK.14.25	Yeso yananeya, mai dama mai tokomakemeteni. Yeso mai‑ya hiyare,
LUK.14.26	“Oka dai tohabone dai ati na, owa‑ya dai nofi nafibisahi. Tika abi, tika ami, tika yibote, tika madehe, ayo, soho, adi, asima, mai na, mai dai nofi bi‑bidi, owa‑ya dai nofi nafibisahi. Hini dai‑ya dai nofi bi‑bidi, owa‑ya dai nofi nafibisahi. Owa‑ya dai nofi nafibisariya, oka dai tohi awiraboneni.
LUK.14.27	‘Owa‑ya mai ati nanahaba yama sibarini. Yeso‑ya da‑daba ohabisaboneni.’ Dai ati nahi.
LUK.14.27	Haa‑nima dai ati ni awiriya, oka dai tohi awiraboneni.
LUK.14.28	Yobe nemehe ai wamanabone, yobe manakone ai kadiki baha, ai‑ka yinero ai kadikamaki, manakone ai kiha, yama sibarini, manakone kote ai kihara, yobe ai wamaterani.
LUK.14.30	‘Yobe nemehe‑ya wamanebona ati ne, yinero tosiyo, yobe hawa tohaterebonane.’ Mai ati naboneni, mai hahahikaneya.
LUK.14.31	Sodado mai‑ka hidi webote, hika sodado mai 10.000 mai kana mai toha, hidi webote owa kamakimona, hika sodado mai damabisa, 20.000 mai kana mai tohanineni. Mai kamaki tamine‑ya hidi webote mite,
LUK.14.31	‘Mai dama mai kamakemone, ai fa‑famaraba na, ai kitaba awineni.’ Atibodi ati nebonane.
LUK.14.32	‘Mai dama mai toha oda‑ya mai bisinibisaba awineni.’ Hidi atibodi ati neya,
LUK.14.32	hidi owa aka‑ya tohasa neya, hika mai one‑ya yosebona,
LUK.14.32	‘Mai‑ka hidi‑ya dai tokahi. —Hini yamata‑nima manakone nibati, tiwati somawami‑bone‑karo?—’ Dai ati niyahi.” Hidi ati nebonane.
LUK.14.33	Dai‑ka yama nafi dai saatokasara, oka dai tohi awiraboneni.
LUK.14.34	Sao ihi ai tefe kabi amosa, faha ihi abiya, amosawamaterani.
LUK.14.35	Sao ati kasira awa bono mate‑ya ai ketehera, yamata ade‑ya kasomaterani. Hiniya ai weretowititeni. Owati dai mita owati dai tokadabahi.” Yeso ati nematane.
LUK.15.1	Kofeno‑ka yinero‑bona‑ya mai ha‑haa mai toha, mai ihi amosara mai toha, mai na, Yeso wai‑kaya mai yorotokanameteni, Yeso ati‑ya mai mitabonehe.
LUK.15.2	Fariseo mai toha, Mose‑ka yama hani ati‑ya mai ka‑kamina mai toha, mai na, mai yawa,
LUK.15.2	“Mai ihi amosara mai toha na mai‑ya Yeso sawi, mai eyehe tafane. Yeso towe amane.” Mai ati nameteni.
LUK.15.3	Mai ati‑ya Yeso mite, mai‑ya kanawatobona mai‑ya hiyare,
LUK.15.4	“Dai‑ka kaneiro mai 100 kana ohari fawaneya, 99 mai kana mai tonokosa, ohari‑ya dai sibateni. Dai sibanadi, dai wasi awisareya, dai maakarani.
LUK.15.5	Dai wasiya, dai ya‑yainiya, diwani dai kamatene.
LUK.15.6	Tabora‑ya dai koboniya, mai‑ya dai haana,
LUK.15.6	‘Dai ya‑yainahi. Oka kaneiro fawane, owasiwamineni.’ Dai ati teni.
LUK.15.7	Fara‑nima Deoso ati‑ya mai nofaramaro, Deoso ati‑ya mai nofawamiya, neme‑ya mai wi‑wina mai ya‑yaini nafiteni. 99 mai kana Deoso ati‑ya mai nofa, mai ihi‑maro‑nima mai ihi nasa na, neme‑ya mai wi‑wina mai ya‑yaini bi‑bidi nineni.” Yeso ati nematane.
LUK.15.8	Mai‑ya kanawatomatasebona mai‑ya hiyaramatase,
LUK.15.8	“Fana‑ka yinero ai yehe kafama‑nima ne. Yinero barata wamani toha, yinero ohari fawaneya, nabarina wahi‑ya yinero‑ya sibana, yobe nafi‑ya yowinineni, yinero‑ya wasebonehe. Yinero‑ya wasi awisariya, sibahinane.
LUK.15.9	Yinero‑ya wase, hika mai‑ya haana,
LUK.15.9	‘Dai ya‑yainahi. Oka yinero fawane, owasiwamineni.’ Ati nineni.
LUK.15.10	Owati dai mitahi. Deoso ati‑ya ai owa nofaremari, Deoso ati‑ya nofawaheya, Deoso‑ka yo‑yose mai sawi‑kaya mai ya‑yaiteni.” Yeso ati nematane.
LUK.15.11	Mai‑ya kanawatomatasebona mai‑ya hiyare,
LUK.15.11	“Ai owa bidi mai fama,
LUK.15.12	bidi yoto‑ke badi‑ya haane,
LUK.15.12	‘Abi, hasinasa tiniya, oka yinero‑ba daa kanibote tinahi.’ Ati nane.
LUK.15.12	Yinero‑ya badi kadike, bidi yoto‑ke‑ka yinero‑bona‑ya daanane.
LUK.15.13	Amoni fa‑famaraba ne‑ya yehe honene nafi‑ya yorotokanihi, yama yaki‑ka tabora bara‑kaya toke, kawi‑ya nokotonihi, mai fanawi‑ya nokotonihi ne, hika yinero tonasiyone.
LUK.15.14	Yinero tosiyoya, faha kakimara, tefe tosiyo, fimi‑ya awane.
LUK.15.15	Yama manakone‑ya waratonebona, maki owa‑ka yama‑ya aninawahane. Maki ati ene boroko mai‑ya natafawahane.
LUK.15.16	Tefe‑ba mai daahire, boroko mai tafe‑ya ati kabane.
LUK.15.17	Badi‑ya atibodi watinawamane.
LUK.15.17	‘Okobi‑ka yama anini‑ya mai anina mai tafi fotateni, owa‑ta fimi ihi owa abi yanatoneni.’ Atibodi ati nane.
LUK.15.18	‘Okobi‑ya okomiya, Okobi ohiyaraboneni. —Abi, owa ene towe tohamaroni. Deoso ati okadabarihi, tiwati okadabarihi onamaroni.
LUK.15.19	Abi, owa‑ya ewe tinamariyahi. Tika yo‑yose ohawahabisaboneni.— Onaboneni.’ Atibodi ati nane.
LUK.15.20	Fai‑ya tokome, badi tabaro yakari‑ya badi hiawe, bidi‑ya nofe, kanani toke, bidi‑ya kobone, bidi‑ya wate, bidi noko‑ya tomanane.
LUK.15.21	‘Abi, owa ene towe tohamaro, Deoso ati‑ya okadabarihi, tiwati okadabarihi onamaroni. Owa‑ya ewe tinamariyahi.’ Ati nane.
LUK.15.22	Bidi ati‑ya nofare, hika yo‑yose mai‑ya hiyare,
LUK.15.22	‘Oka dao‑ka bora amosabote‑ba, hika sanidariya‑ba, hika aneho‑ba yama na dai kakama kanibote nahi, sakohinabonehe.
LUK.15.23	Bowi bidi ime‑ta dai nanahabahi. Ai marinaboneni.
LUK.15.24	Oka dao tokemari, abe amanakani, onamaro, kitame‑nima nane. Oka dao fawanemari, kamawahane.’ Ati nane.
LUK.15.24	Mai ya‑yaina, mai marina, mai wayomineni.
LUK.15.25	Bidi daidi fadara‑ya anine, kame, yobe yakari‑ya wasime, mai ya‑yaina, mai wayomi‑ya mitane.
LUK.15.26	Mai‑ka yo‑yose owa‑ya haane,
LUK.15.26	‘Hini yamata‑bone mai ya‑yaina, mai wayomineniti?’ Ati nane.
LUK.15.27	‘Tika soho koboname, amose ene abi ya‑yaine, ati ene bowi bidi ime‑ya mai nanahabani.’ Mai‑ka yo‑yose ati nane.
LUK.15.28	Badi tamine‑ya mite, yawe, ati tokiyomi nofarene. Badi kame, bidi‑ya himane.
LUK.15.29	‘Owati tokiyomi nofarini. Tiwa tabaro‑ya yama ani·ona, tika yama anini‑ya fawa·oterani. Tiwati‑nima oteni. Oka no‑nofa mai onatafabone, oda wayoma nabone, oda‑ka bodi bidi‑ba daatiterani.
LUK.15.30	Tika dao‑ya tika yinero daatinamaro, yinero‑ya tonasiyone, mai fanawi towe‑ya nokotonihimari, kame ene bowi bidi ime‑ya tiwati ihi mai nanahabawahineni.’ Ati nane.
LUK.15.31	‘Owa‑ya tisawiteni. O·abiya, owa yehe honene nafi tikayafawahaboneni.
LUK.16.1	Yeso hika mai da‑daba mai‑ya kanawatobona mai‑ya hiyare,
LUK.16.1	“Maki yinero dame‑ya kihe, ati ene hika yinero maki owa hinawadane. Makobote mai one kamake, fai‑ya mai hiyara,
LUK.16.1	‘Tika yinero‑ya na‑nawada tika yinero‑ya nawadi amosarene.’ Mai ati nineni.
LUK.16.2	Fai‑ka yinero‑ya na‑nawada‑ya haane,
LUK.16.2	‘Oka yinero nawadi tina amosara, oka yinero tinawadamateraboneni. Yinero hano tiwawamiya, yinero hano owa‑ya daanama kanibote tinahi.’ Ati nane.
LUK.16.3	Yinero‑ya na‑nawada hini‑ya hiyare,
LUK.16.3	‘Oka hidi‑ka yinero onawadamarabone ati ne, hini yamata‑nima onaba? Owa yehe kitara, yama anini kita‑ya owati nofarihi, yinero honita haani onofarihi oneni.’ Ati nane.
LUK.16.4	‘Hehe, yama owatowahani. Mai‑ya okasomabone, hidi‑ka yinero onawadamariya, owa‑ya mai himanaboneni, mai tabori‑ya otafawahabonehe.’ Ati nane.
LUK.16.5	Hika hidi‑ka yama‑ya mai kanikamaro, yama manakone kote‑ya mai nanahabara mai‑ya haane, daidi‑ya hiyare,
LUK.16.5	‘Yama tikanikamaro, hini yamata‑nima yama manakone na hasiniti?’ Hidi‑ka yinero‑ya na‑nawada ati nane.
LUK.16.6	‘Owa defeni, oyo baodi kiba 100 tohani.’ Ati nane.
LUK.16.6	‘Baodi kiba 50 toha tikanahanobisahi.’ Hidi‑ka yinero‑ya na‑nawada ati nane.
LUK.16.7	Owa‑ya hiyaramakitase,
LUK.16.7	‘Eme tika yama manakone na hasiniti?’ Ati nane.
LUK.16.7	‘Owa defeni, tiriko sako webote kiba 100 tohani.’ Ati nane.
LUK.16.7	‘Sako 80 kana tikanahanobisahi.’ Ati nane.
LUK.16.8	Ene towe tamine‑ya hidi mite, ati yanane,
LUK.16.8	‘Oka yinero‑ya na‑nawada‑mari yama‑ya watone.’ Hidi ati nane.
LUK.16.8	Deoso ati‑ya mai tokadabara mai‑ka owa atibodi ati‑ya mai watoteni. Deoso ati‑ya mai tokadabamone Deoso atibodi ati‑ya mai wato bi‑bidi nineni.
LUK.16.10	Ai‑ka yama ohare‑ya mai nawadi amosiya, yama dama‑ya mai nawadi amosahareboneni. Mai‑ka yama damara mai ihi amosariya, mai‑ka yama dodamiya, mai ihi amosi awisaraboneni.
LUK.16.11	Dai‑ka yinero tohe, dai one mai‑ya dai kasomara, neme‑ka yama‑ya Deoso dai‑ya daaterebonane. Neme‑ka yama manakone nafibisani.
LUK.16.12	‘Oda‑ka yama dai nawadahi.’ Mai ati na
LUK.16.12	mai‑ka yama dai nawadi amosariya, dai‑ka yama‑bone‑ya mai daateraboneni.
LUK.16.13	Dai‑ka hidi mai fama, hidi owa ati dai tokadababisa, hidi owa ati dai tokadabaraboneni. Hidi owa dai nokotoniya, hidi owa dai kakaboneni. Deoso ati dai nofabisiya, yinero dai nokotoniraboneni.” Yeso ati nematane.
LUK.16.14	Fariseo yinero‑ya mai nokotoniteni. Yeso ati‑ya mai mita,
LUK.16.14	“Yeso yama‑ya watorane.” Mai ati nameteni.
LUK.16.15	Mai‑ya Yeso hiyare,
LUK.16.15	“Dai ene amosamone dai ati na, dai ati‑ya mai dami nofa, dai atibodi ati‑ya Deoso watobise, dai atibodi ati‑ya Deoso nofarene.
LUK.16.16	‘Oda kita, hini oda ene Deoso ai nafi‑ka hidi kitabote tohawahebona‑ya oda saweboneni.’ Mai ati nani.
LUK.16.17	Neme ababone, bofe ababone, Mose‑ka yama hani ati kote abateraboneni.
LUK.16.18	Maki hini ene honita wahawameya, fana one‑ya famawaheya, ene ati kasiro, hiniya siwanane. Fana maki‑ya famamara‑ya maki owa nofe, fana‑ya famawahe, maki owa ene ati kasirohari, hiniya siwanane.” Yeso ati nematane.
LUK.16.19	Yeso mai‑ya kanawatobona mai‑ya hiyare,
LUK.16.19	“Ai owa‑ka yinero dame, bora amosabote‑ya sakone, mahi‑nima marina‑ya hirinematane.
LUK.16.20	Hika yobe nokobiri‑kaya ai owa kafori, oni Rasaro tohane. Rasaro‑ka yinero wadare, mese nafi towe tohe, ido‑ya siitonimatane.
LUK.16.21	Rasaro tefe wadare,
LUK.16.21	‘Bofe‑ya mai tafe kote soniya, owa‑ya mai daanaba awineni.’ Rasaro atibodi ati nane.
LUK.16.21	Rasaro‑ka ido‑ya yomahi mai heronameteni.
LUK.16.22	Makobote i‑di Rasaro abe, Deoso‑ka yo‑yose mai hiwakamane. Abaraho korimari sawi‑kaya Rasaro korimari sawiwahane. Maki yinero dame‑ya kihemata, abamaki, mai hikamane.
LUK.16.23	Ai korimari weyene‑ya maki sawibisa, yama kome kita, yama‑ya kiine, yama yaki‑ya Abaraho‑ya awane, Abaraho‑ya Rasaro famarine.
LUK.16.24	Abaraho‑ya haane,
LUK.16.24	‘Idi, owa tikasomahi. I‑di Rasaro tiyosehi. Rasaro yehe faha‑ya bokeya, owa ebene‑ya boyonebonane, yama kome bi‑bidi nabonehe. Yifo hirini kita, owa‑ya kome kawitineni.’ Ati nane.
LUK.16.25	‘Ewe, i‑di Rasaro tokaterebonane. Tiwati kadamowamariyahi. Hibati‑ya ti·abi awisa tiriya, tika yama amosa damamaroni. Hibayata tiwa komene kitawahineni. I‑di Rasaro abi awisareya, hika yama wadara, hiniya komene‑ya awemari, hibayata owa‑ya sawi, hika yama amosawahineni.
LUK.16.26	Oda tabaro, dai tabaro na teberi‑ya hodi nafe waineni. Hawi wadaterani. Oda owa tokarihi, dai owa kakirihi, teboneni.’ Abaraho ati nane.
LUK.16.27	‘Idi, owati timitahi. Okobi tabaro‑ya Rasaro tiyosebisahi.
LUK.16.28	Yama kome kita‑kaya osawineni. Oka soho mai 5 kana mai‑ya i‑di Rasaro hiyaraho, owa‑kaya mai kamakirabonehe.’ Ati nane.
LUK.16.29	‘I‑di Rasaro tokarebonane. Mose‑ka yama hani‑ya mai kiha, Deoso ati‑ya mai mi‑mita‑mete mai‑ka yama hani‑ya mai kiha na, yama hani ati‑ya mai tokadabiya, tiwa‑kaya mai tokomakiteraboneni.’ Abaraho ati nane.
LUK.16.30	‘Idi, yama hani ati‑ya oka soho mai tokadabarani. Ai owa abemari, kitameya, mai‑ya hiyareya, Deoso ati‑ya mai nofawahaboneni.’ Ati nane.
LUK.16.31	‘Mose‑ka yama hani ati‑ya mai nofarihi, Deoso ati‑ya mai mi‑mita‑mete mai‑ka yama hani ati‑ya mai nofarihi na, ai owa abe, kitameya, ati‑ya mai nofahariraboneni.’ Abaraho ati nane.” Yeso ati nematane.
LUK.17.1	Yeso hika mai da‑daba mai‑ya hiyare,
LUK.17.1	“Mai one ati ihi owati‑ya mai one tokadabaraboneni. Ka! Hini mai ihi tohiya, mai manakone wadaboneni.
LUK.17.3	Dai noko wadahi. Tika owa tiwa‑ya ene amosare, tihiyaraho, ati amosawamebonaha. Ati amosawameya, tiwati somawamaharihi.
LUK.17.4	Tika owa tiwa‑ya ene amosare, mahi ohari‑ya ene towe 7 kaneya, makobote tiwa‑ya hiyareya,
LUK.17.4	‘Owa ene‑nima owa ene namaraboneni.’ Ati neya,
LUK.17.4	tiwati somawamaharihi.” Yeso ati nematane.
LUK.17.5	Yeso‑ka yo‑yose Yeso‑ya mai hiyara,
LUK.17.5	“Oda tikasomahi, Deoso ati oda nofi nafiwahabonehe.” Mai ati nameteni.
LUK.17.6	“Deoso ati‑ya dai nofi i‑isi niya, dai ene kitaboneni. Awa tiawahi.
LUK.17.6	‘Awa boretikaniya, faha bai‑ya tikamahi.’ Dai ati niya,
LUK.17.6	awa‑ya Deoso borekaneya, faha bai‑ya awa‑ya Deoso kamawahebonane.
LUK.17.7	Dai‑ka yo‑yose fadara‑ya anine, kaneiro mai‑ya nawada ne, kameya,
LUK.17.7	‘Titafi bahi, owa tafi yotaboneni.’ Dai ati terani.
LUK.17.8	‘Owa tefe‑ba hawatiniyahi. Owa tefe‑ba daatiniya, korima·oniya, titafamakeboneni.’ Dai ati nibisateni.
LUK.17.9	Dai ati‑nima dai‑ka yo‑yose ene neya, dai kahiyaraterani.
LUK.17.10	Dai‑ka yo‑yose ene‑nima dai ene nahi. Makobote haa‑nima dai ati nahi.
LUK.17.10	‘Deoso, oda‑ka hidi amatini. Oda‑ya tikahiyarariyahi. Hini tiwati‑nima oda ene na. Oda ene amosabote wadaterani.’ Dai ati nahi.” Yeso ati nematane.
LUK.17.11	Yerosare‑ya Yeso tokebona, yakanasa neya, Karireya yowi kowani‑kaya Samariya toha, fara yowi‑ya Yeso yakanematane.
LUK.17.12	Mai tabori bide‑ya kobone, mai mese towe mai 10 kana yama yakari‑ya mai nahameteni.
LUK.17.13	Yeso‑ya mai haana,
LUK.17.13	“Ayo Yeso, oda tikasomahi.” Mai ati nameteni.
LUK.17.14	“Hehe, sibaraboneni. Deoso‑ka yama‑bone‑ya mai da‑daa mai‑ya dai tokomiya, dai kitama dai‑ya mai awawahabonehe.” Yeso ati nematane.
LUK.17.14	Mai tokoma, hawi‑ya mai mese amosawamameteni.
LUK.17.15	Mai mese amosawami‑ya mai awa, ohari‑ta wininame, Deoso‑ya kahiyare, ati kitematane.
LUK.17.16	Yeso‑ya kobone, Yeso yowi‑ya home, Yeso‑ya kahiyarematane. Yodeo mai‑ka owa tohare, Samaritano mai‑ka owa amane.
LUK.17.17	“Mai 10 kana mai okasomamaro, mai 9 kana ebeni‑kaya mai tokimati?
LUK.17.18	Ai‑ka mai kamara, Samariya‑ke kamabisane, Deoso‑ya kahiyarebonaha.” Yeso ati nematane.
LUK.17.19	Mese towe tohemari‑ya hiyare,
LUK.17.19	“Sibarini, tiwaamisamahi. Tiwa tabaro‑ya tikamahi. Owati‑ya tinofa ihi tikitamineni.” Yeso ati nematane.
LUK.17.20	“Deoso ai nafi‑ka hidi kitabote tohawahe kobonebona, hini yamata ai awiboneti, ai watowahebonaha?” Fariseo mai ati nameteni.
LUK.17.20	“Deoso ai nafi‑ka hidi kitabote tohawahebona yananeya, neme‑ya yama bara dai awateraboneni.
LUK.17.21	‘A‑ahi‑ya tohane.’ Mai ati rihi.
LUK.17.21	‘Aka‑ya tohane.’ Mai ati rihi naboneni.
LUK.17.21	Deoso ai nafi‑ka hidi kitabote tohawahebona dai‑ya sawi hawa tohane.” Yeso ati nematane.
LUK.17.22	Hika mai da‑daba mai‑ya hiyare,
LUK.17.22	“Yama one‑ya dai‑ka Ayo neme‑ke dai‑ya sawimarebona dai ati hifoyebonane.
LUK.17.23	Keyehe‑ya dai‑ya mai hirinabone,
LUK.17.23	‘Ahiyata‑ya waine.’ Mai ati nihi,
LUK.17.23	‘Aka‑kaya waine.’ Mai one ati nihi nabone,
LUK.17.23	mai ati‑ya dai nofariyahi. Mai ati ihi dai tokariyahi.
LUK.17.24	Yama yaki‑ya bahi yebekani ai awateni. Fare‑nima dai‑ka Ayo neme‑ke bofe‑ka hidi tohawahe‑ya mai nafi awawahaboneni.
LUK.17.25	Fara‑bone koboni awisariya, owa‑ya mai nofarabone, owa‑ya mai habanaboneni.
LUK.17.26	Dai‑ka Ayo neme‑ke kiti yananeya, Nowe sawimata‑ka yama‑nima yama namataboneni.
LUK.17.27	Nowe ati‑ya mai nofara hiniya mai tafa, kawi‑ya mai fawa, mai one fana na, mai habi siitoni awisariya, kanawa dori‑ya Nowe tokiyome, makobote faha fowe kobo kanibote na ihi mai nafi abawahametemoneni.
LUK.17.28	Hibati‑ya i‑di Ro hasinasa ne‑ka yama‑nima yama namatasaboneni. Hiniya mai tafa, kawiya mai fawa, yama‑ya mai nika, yama‑ya mai daa, yamata‑ya mai kama, yobe‑ya mai wama nametemoneni.
LUK.17.29	I‑di Ro Sodoma‑ya wi‑wina‑mata, toke‑ka mahi tohasa ne‑ya Deoso ati ene yifo hirini toha, yati hirini toha na neme‑ya sona, mai nafi‑ya nanahabametemoneni.
LUK.17.30	Dai‑ka Ayo neme‑ke kitawaheya, haa‑nima yama namatasaboneni.” Yeso ati nematane.
LUK.17.32	I‑di Ro fadi tamine‑ya dai ati kadamowamariyahi.
LUK.17.34	Owati dai mitahi. Okomatasiya, mai fama mai amokana, ohari owakameya, owa towinakosebonane.
LUK.17.35	Okomatasiya, mai fanawi fama kimi‑ya tooniya, ohare owakamiya, one‑ta towitakosaboneni.
LUK.17.36	Fadara‑ya mai fama mai aniniya, ohari owakamiya, owa towitakosebonane.” Yeso ati nematane.
LUK.17.37	“Ebeni‑kaya kobotibati?” Hika mai da‑daba mai ati nameteni.
LUK.17.37	“Bani bate home‑ya boko mai toka, bani bate dai watoteni. Fara‑nima dai‑ka Ayo neme‑ke kamataseya, dai nafi watowahaboneni.” Yeso ati nematane.
LUK.18.1	Yeso mai‑ya kanawatomatane, mahi‑nima Deoso‑ya mai hiyarabonehe, mai atibodi kitiya, mai hiyari maakarabonehe.
LUK.18.2	“Mai tabori‑ya kofeno‑ka yo‑yose wine, mai ihi‑ya ka‑kadika amane. Deoso‑ya nayofini awire, ai one‑ya nayofinahariterene.
LUK.18.3	Mai tabori‑ya fana winahareni. Fana maki abemata, mai ihi‑ya ka‑kadika‑ya hiyara,
LUK.18.3	‘Maki owa yehe hone‑ya boti, owa‑ya kako ne, owa tikasomahi.’ Fana ati na, ati yanani damamoneni.
LUK.18.4	Mai ihi‑ya ka‑kadika fana ati‑ya nofare, makobote fana kaki dama ihi hini‑ya hiyare,
LUK.18.4	‘Deoso onayofinara, ai owa ati onofaterani.
LUK.18.5	Haa‑ta fana ati fawakasi watora, ati‑nima onaboneni, owa‑ya maa tonirabonehe.’ Ati nane.
LUK.18.6	Mai ihi‑ya ka‑kadika ati kasiro, hiniya fana‑ya kasomane.
LUK.18.7	Deoso hika mai haani hidameya, mai‑ya kasomebonane. Hibareya, Deoso ati ne, ati damarebonane.
LUK.18.8	Owati dai mitahi. Deoso mai‑ya kasoma kanibote nebonane. Dai‑ka Ayo neme‑ke kamataseya, ati‑ya mai nofasa na mai damaraboneni.” Yeso ati nematane.
LUK.18.9	Hini mai‑ya mai kahiyara, mai ihi towe wadaramone mai ati na, mai one‑ya mai nofara, mai‑ya Yeso kanawatobona, mai‑ya hiyarematane.
LUK.18.10	“Deoso‑ka yobe‑ya mai fama mai towakamakineni, Deoso‑ya mai hiyarabonehe. Fariseo owa toha, kofeno‑ka yinero‑bona‑ya ha‑haa owa toha nane.
LUK.18.11	Fariseo wai, hini tamine‑ya hiyare,
LUK.18.11	‘Deoso, owati amosabisa, ya‑yai·onineni. Mai one‑ta yama‑ya mai ka‑kahidina mai toha, mai ihi amosara mai toha, mai one‑ka yibote mai‑ya mai a‑aha mai toha, mai na, mai ihi‑nima owa ene terani. Ahiyata‑ya wai kofeno‑ka yinero‑bona‑ya ha‑haa toha, fare ene‑nima owa ene terani.
LUK.18.12	Semana‑nima mahi fame‑ya otafaterani. Oka yama nafi okadikateni. Oka yama 10 kana okayafa, ohare Deoso‑ya daa·oteni.’ Fariseo ati nane.
LUK.18.13	Kofeno‑ka yinero‑bona‑ya ha‑haa aka‑ya wai, atibodi yawe, tonokomisi awire, hini bako‑ya batanane. Deoso‑ya hiyare,
LUK.18.13	‘Deoso, owati kasiramaro, owa‑ya tiwati somahi.’ Ati nane.
LUK.18.14	Ene manakone Deoso haahinamarebonane. Fariseo ene manakone wadanasa nane. Hini mai‑ya mai kahiyara, Deoso ati ene mai mai hinofaraboneni. Hini ai‑ya ai nokotoniriya, Deoso ati ene ai‑ya mai kahiyarawahaboneni.” Yeso ati nematane.
LUK.18.15	Mai‑ka madehe damana‑ya mai kakamameteni, madehe tati‑ya Yeso boyonebonaha. Madehe‑ya mai kakama, Yeso‑ya mai da‑daba mai‑ya mai awa, mai‑ya mai ati barinameteni.
LUK.18.16	Yeso ati yanane,
LUK.18.16	“Madehe dai ati baririyahi. Madehe owati‑ya nofa, madehe‑nima mai na Deoso ai nafi‑ka hidi kitabote tohawahe‑ya mai saweboneni.” Yeso ati nematane.
LUK.18.17	Owati amosa dai mitahi. Madehe owati‑ya nofa, fara‑nima mai ni awiriya, Deoso ai nafi‑ka hidi kitabote tohawahe‑ya mai sawiraboneni.” Yeso ati nematane.
LUK.18.18	Mai‑ka hidi owa kamaki, Yeso‑ya hiyare,
LUK.18.18	“Ayo, amosabote amatini. Hini yamata‑nima obati, ai abaterabone‑kaya osawebonehe?” Ati nematane.
LUK.18.19	“Amosabote owa‑mone tina, ai owa amosabote wadaterene. Deoso‑ta amosabotebisa amane.
LUK.18.20	Deoso‑ka yama hani ati tiwata, fara ati timitahi,
LUK.18.20	‘Mai one‑ka yibote ti·aharihi. Ai owa tinahabarihi. Yama tibotiriyahi. Ai owa ene tamine‑ya keyehe‑ya hiritirihi. Abi, ami mai na, mai tinofabisahi.’ Yama hani ati nineni.” Yeso ati nematane.
LUK.18.21	“Madehe ohi‑ya Deoso‑ka yama hani ati tikamina ati‑nima oteni.” Ati nematane.
LUK.18.22	Ati‑ya Yeso mite, ati yanane,
LUK.18.22	“Tika yama ohare hasinineni. Tiwa yehe honene nafi daatinahi, manakone waratiniya, mai yahi hone wadara mai‑ya daatinahi. Deoso tabaro‑ya tika yama dama tohaboneni. Eya tiwa ene niya, makobote owa‑ya tisawiyahi.” Yeso ati nematane.
LUK.18.23	Yeso ati‑ya mite, atibodi a‑arirematane. Yehe honene dame‑ya kayawematane.
LUK.18.24	Maki‑ya Yeso kakatome, ati yanane,
LUK.18.24	“Mai yahi hone dama mai kiha Deoso ai nafi‑ka hidi kitabote tohawahebona‑ya mai dami sawiraboneni.
LUK.18.25	Akoye hodone‑ya kamero tokiyomaterene. Fara‑nima mai yahi hone dama mai naboneni. Deoso ai nafi‑ka hidi kitabote tohawahe‑ya mai dami sawiraboneni.” Yeso ati nematane.
LUK.18.26	Yeso ati‑ya mai mita,
LUK.18.26	“Ka! Ebeni‑ke sawibati?” Mai ati nameteni.
LUK.18.27	“Ai ene kitara, Deoso ene kitabotebisa amane.” Yeso ati nematane.
LUK.18.28	“Ayo, oda tabaro‑ya oda sawimara, tiwa‑ya oda dababisineni.” Bedoro ati nematane.
LUK.18.29	Yeso ati yanane,
LUK.18.29	“Owati amosa dai mitahi. Deoso ai nafi‑ka hidi kitabote tohawahebona‑ya ai one sawebone ihi mai‑ka yama nafi‑ya mai tonawadakosa, mai ihi amosa manakone wadaboneni. Mai‑ka yobe, mai‑ka yibote, mai‑ka ayo, mai‑ka abi, mai‑ka ami, mai‑ka madehe, mai na, mai tonokosa, mai manakone wadaboneni.
LUK.18.31	Mai 12 kana mai‑ya Yeso haane, Ahiyata‑ya mai toki bide toha, mai‑ya hiyare,
LUK.18.31	“Yerosare‑ya ai tokawahaboneni. Yerosare‑ya dai‑ka Ayo neme‑ke tamine‑ya Deoso ati‑ya mai mi‑mita‑mete mai kanahanamete‑nima yama nawahaboneni.
LUK.18.32	Kofeno‑ka mai‑ya owa‑ya mai daanabone, owa‑ya mai hahakana, owa‑ya mai fironaboneni.
LUK.18.33	Dai‑ka Ayo neme‑ke‑ya mai bisiniya, mai hinahabebonane. Mahi 3 kani‑ya dai‑ka Ayo neme‑ke kitamebonane.” Yeso ati nematane.
LUK.18.34	Yeso ati‑ya mai mita, yama‑ya mai watorameteni. Ati yokana‑ya kemo‑nima nane.
LUK.18.34	“Yama bara tamine‑ya Yeso hiyare awane.” Mai atibodi ati nameteni.
LUK.18.35	Yeriko yakari‑ya mai yakana, hawi fowari‑ya noko wadare itarimatane, hika yama‑bone‑ya haaneri.
LUK.18.36	Mai dama mai yakana, mai moni‑ya mite, haane,
LUK.18.36	“Hini yamata tohiti?” Ati ne,
LUK.18.37	“Yeso Nasare‑ke kamakine.” Mai ati nameteni.
LUK.18.38	“Yeso, oda‑ka hidi amatini. I‑di Dafi‑ka nodi amatini. Owa tikasomahi.” Ati nematane.
LUK.18.39	Mai dai toha maki ati‑ya mai mita,
LUK.18.39	“Tiwati fawanahi.” Mai ati na,
LUK.18.39	Hiniya Batimeo haani kitawahe,
LUK.18.39	“Oda‑ka hidi amatini. I‑di Dafi‑ka nodi amatini. Owa tikasomahi.” Batimeo ati nematane.
LUK.18.40	Ati‑ya Yeso mite, maatowiti,
LUK.18.40	“Dai kakamakiho.” Ati nematane.
LUK.18.40	Mai hiwakamaki,
LUK.18.41	“Hini yamata‑ya tiwati koboniti?” Yeso ati ne,
LUK.18.41	“Ayo, owa noko amosawamabone, onani.” Ati nematane.
LUK.18.42	“Tikitamahi. Owati tinofa ihi tiwa noko amosawamawahineni.” Yeso ati nematane.
LUK.18.43	Batimeo noko amosawame, yama‑ya awawahe, Yeso‑ya sawiwahe, Deoso‑ya kahiyarematane. Yeso ene‑ya mai dami awa, Deoso‑ya mai kahiyaraharemeteni.
LUK.19.1	Yeriko‑ya Yeso yakane,
LUK.19.2	tamine‑ya Sakeo mite, Yeso‑ya awebona tokomematane. Sakeo kofeno‑ka yinero‑bona‑ya ha‑haa mai‑ka hidi owa amane. Yinero nafi‑ya kihematane.
LUK.19.3	Yeso‑ya awebona tokome, wai da‑daone, noko mai dama mai barihikanematane.
LUK.19.4	Hawi‑ya awa wai‑ya awe, kanani dai towame, awa‑ya tokomisematane, Yeso‑ya awebonaha.
LUK.19.5	Yeso kamaki, noko tokomise, Sakeo‑ya awe, Sakeo‑ya hiyare,
LUK.19.5	“Sakeo, tikisamahi. Tika yobe‑ya okaboneni.” Yeso ati nematane.
LUK.19.6	Yeso ati‑ya Sakeo mite, kisama kanibote ne, ya‑yainematane. Hika yobe‑ya Yeso‑ya towakamematane.
LUK.19.7	Sakeo‑ka yobe‑ya Yeso tokebona‑ya mai awa, Yeso‑ya mai weena,
LUK.19.7	“Ati kasiro‑ka yobe‑ya Yeso tokiyomebanane.” Mai ati nameteni.
LUK.19.8	Sakeo waa kanibote ne, Yeso‑ya hiyare,
LUK.19.8	“Ayo, owati timitahi. Mai‑ka yama wadara mai‑ya oka yama beheri daa·onaboneni. Mai‑ka yama one obotemaro, mai‑ka yama 4 kanabone daa·onamatasaboneni.” Sakeo ati nematane.
LUK.19.10	Bofe‑ya dai wi‑wina dai‑ya okemaro, Deoso hawine dai watora dai‑ya siba·onaboneni, dai okayafabonehe.” Yeso ati nematane.
LUK.19.11	Yeso ati‑ya mai mitiya,
LUK.19.11	“Yerosare yakari‑ya Yeso kobonane. Deoso ai nafi‑ka hidi kitabote tohawahebona‑ya yama yana kanibote naba awineni.” Mai atibodi ati nameteni.
LUK.19.11	Mai atibodi ati‑ya Yeso wato, mai‑ya kanawatobona, mai‑ya hiyare,
LUK.19.12	“Owati dai mitahi. Ai tabaro yaka‑ya hidi webote wai‑ya mai‑ka hidi bi‑bidi ne tokebona ati nene. Hidi webote hikasomebona, kiti ba‑basi nebona ati nene. Yananebona,
LUK.19.13	hika mai yo‑yose mai 10 kana mai‑ya haane. Mai‑nima mai‑ka yinero webote oharirine‑ya daane, mai‑ya hiyare,
LUK.19.13	‘Owa nowati‑ya oka yinero dai tonanafiyahi. Okomatasiya, oka yinero owa‑ya dai daanamaboneni.’ Maki ati nane.
LUK.19.14	Maki‑ya mai one kaka, mai ati ihi mai‑ka yo‑yose mai tokomake, hidi webote‑ya mai hiyara,
LUK.19.14	‘Tiwati ihi maki kiti ba‑basi rebonane.’ Mai‑ka yo‑yose mai ati nineni.
LUK.19.15	Hidi webote ati ene maki kiti ba‑basi ne, maki kameya, hika yo‑yose yinero‑ya mai na‑nawada mai‑ya haane,
LUK.19.15	‘Dai‑ka yama anini tamine omitaboneni.’ Ati ne,
LUK.19.16	‘Ayo, yinero ohari owa‑ya daatinamaro, yinero 11 tohawahane.’ Hika yo‑yose owa ati nane.
LUK.19.17	‘Tiwa ene amosa, hibati‑ya tika yama bide daa·onamaro, owati‑nima tina, owati ihi tika yama damawahaboneni. Mai tabori 10 kana mai‑ka hidi tihawahaboneni.’ Hidi ati nane.
LUK.19.18	Hika yo‑yose owa kamaki,
LUK.19.18	‘Yinero ohari owa‑ya daatinemari, yinero 6 tohawahane.’ Hika yo‑yose owa ati ne,
LUK.19.19	‘Owati ihi mai tabori 5 kana mai‑ka hidi tihawahaboneni.’ Hidi ati nane.
LUK.19.20	Hika yo‑yose owa kamaki,
LUK.19.20	‘Hibaha, yinero owa‑ya daatinamaro, tikayahamatasahi. Bora‑ya kini·okane, okahemamaroni.
LUK.19.21	Tiwati ihi owa habo siitonineni. Tiwa eme kitateni. Mai one ihi tika yinero dodame, yinero nafi tikayahateni. Awa‑ya anitira, yamata marafakaniya, yamata tikayahateni.’ Ati nane.
LUK.19.22+LUK.19.23	‘Hini yamata ihi oka yinero bahako‑ya daatini awiriti? Oka yinero bahako‑ya daatina‑mani, okomiya, oka yinero‑ya mai daanamatasa, mai‑ka yinero kote‑ya mai daanahare neni. Owa eme kitatemone tina, mai one ihi oka yinero dodame, yinero nafi okayahatemone tina, awa‑ya ani·ora, yamata marafakaniya, yamata okayahatemone tinani. Tiwati‑nima yama naboneni.’ Hidi ati nane.
LUK.19.24	Mai yorona mai‑ya hiyare,
LUK.19.24	‘Yinero ohari dai kayafe, yinero 10 kani‑ya kihe‑ya dai daanahi.’ Hidi ati nane.
LUK.19.25	‘Hika yinero 10 kane, hini yamata‑nima neba yinero‑ya mai daatonamakibati?’ Mai ati nineni.
LUK.19.26	‘Hika yama toha, hika yama one daa·onaboneni. Hika yama awira oka yama‑ya damanamaterebonane.
LUK.19.28	Yeso hiyari hawa toheya, yananamatasematane, Yerosare‑ya tokomorosebonaha.
LUK.19.29	Orifera adami yakari‑ya tabora bi‑bidi na, Betaniya toha, Befaki toha na, fara yakari‑ya Yeso mai kobona, Yeso hika mai da‑daba mai fama mai‑ya yosematane.
LUK.19.30	“A‑ahi‑ya mai tabori‑ya dai towakahi. Mai tabori‑ke boho yetene yaditone dai awiya, dai disawaheya, dai kakamayaho. Hibati‑ya boho yetene mese‑ya mai itariterani.
LUK.19.31	‘Hini yamata‑bone boho yetene‑ya dai disawahiti?’ Mai ati niya,
LUK.19.31	‘Ai‑ka hidi haahinene.’ Dai ati niyahi.” Yeso ati nematane.
LUK.19.32	Mai hiyose, mai towaka, tabora‑ya mai kobokana, Yeso ati‑nima yama na‑ya mai awameteni.
LUK.19.33	Boho yetene‑ya mai disawaha, boho‑ka hidi ati yanane,
LUK.19.33	“Hini yamata‑bone boho yetene‑ya dai disawaha?” Ati nematane.
LUK.19.34	“Ai‑ka hidi haahinene.” Mai ati nameteni.
LUK.19.35	Boho yetene‑ya mai kakama, boho yetene mese‑ya mai‑ka bora‑ya mai sookanire, Yeso‑ya mai nawitariwahameteni.
LUK.19.36	Mai toka, Yeso hawine‑ya mai‑ka bora‑ya mai nawiyameteni.
LUK.19.37	Yerosare yakari‑ya mai yakana, Orifera adami‑ya mai tokofawaha, mai dama mai‑ya mai daba mai ati yanana, mai ati kita, mai ya‑yaina, Yeso ene kite‑ya mai awamaro Yeso ene‑mari tamine‑ya mai hiyara, Deoso‑ya mai kahiyarameteni.
LUK.19.38	“Oda‑ka hidi webote amatini. Deoso tiwa‑ya yose, tiwa‑ya kasomayaho, oda ati nineni. Deoso ati somane, Deoso neme‑ke ai kahiyarineni.” Mai ati nameteni.
LUK.19.39	Mai ati‑ya fariseo mai mita, Yeso‑ya mai hiyara,
LUK.19.39	“Yeso, tiwati ihi mai ati fawanahi.” Fariseo mai ati nameteni.
LUK.19.40	“Owati dai mitahi. Mai ati fawana‑mani, yati ati yanana neni.” Yeso ati nematane.
LUK.19.41	Yerosare yakari‑ya Yeso kobone, mai tabori‑ya awe, ohinawahematane.
LUK.19.42	“Deoso ati somawama‑bona‑ka yama dai wata‑mani, yama sibara neni. Hibayata dai wato awiraboneni.
LUK.19.43	Yama kobonabone tamine okaminaboneni. Dai‑ya mai kaka, Yerosare‑ya mai kakidikosabone, awayara mai wamanaboneni, dai fidotorabonehe.
LUK.19.44	Dai‑ya mai nanahababone, dai‑ka yobe‑ya mai nanahababone, yati fama demenare wadamateraboneni. Hibayata Deoso dai‑ya sawi, dai watore ene dai abawahaboneni.” Yeso ati nematane.
LUK.19.45	Deoso‑ka yobe‑ya Yeso toke, yama‑ya mai da‑daa mai‑ya kananihi,
LUK.19.46	mai‑ya hiyare,
LUK.19.46	“‘Oka yobe‑ya owa‑ya mai hiyaraboneni.’ Deoso‑ka yama hani ati na,
LUK.19.46	dai ene yama‑ya mai bo‑boti mai‑ka yobe‑nima yobe nawawahane.” Yeso ati nematane.
LUK.19.47	Mahi‑nima Deoso‑ka yobe‑ya Yeso mai‑ya kanawatomatane. Mose‑ka yama hani ati‑ya mai ka‑kamina mai toha, Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai bi‑bidi na mai toha, mai na, Yeso‑ya mai nanahababone, mai ati nameteni.
LUK.19.48	Mai dama Yeso ati‑ya mai nofi nafe, mai ihi mai‑ya mai nayofina, Yeso‑ya mai nanahabi awirameteni.
LUK.20.1	Deoso‑ka yobe‑ya Yeso mai‑ya kanawato, Deoso ati amosabote tamine‑ya Yeso hiyareya, Mose‑ka yama hani ati‑ya mai ka‑kamina mai toha, Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai bi‑bidi na mai toha, mai na, mai kamake, Yeso‑ya mai weenabone, Yeso‑ya mai hiyara,
LUK.20.2	“Ebeni‑ke ati ene mai‑ya kanatiniti? Ebeni‑ke ati ene mesa‑ya fatatikawiti tiniti?” Mai ati nameteni.
LUK.20.3	“Dai ati omiti bahaboneni.
LUK.20.4	Yowaho Batita mai dama mai‑ya habanirise, ebeni‑ke ati ene tohati? Deoso ene toha, ai owa ene toha ne awane, hini yamata‑nima dai ati niti?” Yeso ati nematane.
LUK.20.5	Mai ibi hiyara,
LUK.20.5	“‘Deoso ati ene amane.’ Ai ati niya,
LUK.20.5	‘Hini yamata ihi Yowaho Batita ati dai nofariti?’ Yeso ati nebonane.
LUK.20.6	‘Ai owa ati ene amane.’ Ai ati niya,
LUK.20.6	yati‑ya ai‑ya mai nanahababa awini. Yowaho Batita Deoso ati‑ya mai mi‑mita mai‑ka owa amane, mai dama mai ati na.” Mai ibi hiyara, mai ati nameteni.
LUK.20.7	Yeso‑ya mai hiyaramatasa,
LUK.20.7	“Yowaho Batita tamine oda wato awirini.” Mai ati nameteni.
LUK.20.8	“Dai ati yanara, owati yananahariraboneni.” Yeso ati nematane.
LUK.20.9	Yeso mai‑ya kanawatobona mai‑ya hiyare,
LUK.20.9	“Ofa‑ya maki kame, yama yaki‑ya tokebona, wininama kanibote ni awirebona atibodi ati ne, mai one‑ya yose,
LUK.20.9	‘Oka awa bono dai nawadahi. Ofa hadiya, one dai kayafa, one okayaha onaboneni.’ Ofa hidi ati ne,
LUK.20.9	‘Hehe, sibarini.’ Mai ati namaroni.
LUK.20.9	Fa‑fai‑ya yama yaki‑ya hidi tokawahemarine.
LUK.20.10	Ofa hadiya, ofa hidi‑ka yo‑yose owa‑ya yose,
LUK.20.10	‘Owa tabaro one‑ya tikamahi. Ofa one‑ya tiwa‑ya mai daaniya, ofa tiwakamiyahi.’ Hidi ati nene.
LUK.20.10	Hika yo‑yose tokome, mai‑ya haane, ofa‑ya mai daara, hiniya mai bisihine, honita kamene.
LUK.20.11	Hika yo‑yose owa‑ya yosemakitase, ofa‑ya mai daarani. Hika yo‑yose‑ya mai wee, mai bisihine, honita kamatasene.
LUK.20.12	Makobote hika yo‑yose owa‑ya yosemakine, awa bono‑ya tonakebonaha. Kobone, mai bisihine, awa widi‑ya mai korohiwitine.
LUK.20.13	‘Hini yamata‑nima obati? Oka dao oyosebisaboneni. Oka dao onofi nafi. Oka dao ati‑ya mai nofabisaba awineni.’ Ofa hidi atibodi ati nene.
LUK.20.14	Ofa hidi bidi kobone‑ya mai awa, mai ibi hiyara,
LUK.20.14	‘Bidi ai nanahabaho. Ai nanahabeya, badi abamakiya, mai‑ka yama nafi ai kayafawahaboneni.’ Mai ati nani, mai ibi hiyararo.
LUK.20.16	Kamakiya, hika ofa‑ya mai na‑nawada‑maro mai‑ya nanahabeya, ai one‑ya awa‑ya hidi daanawahebonane, mai hinawadawahabonehe.” Yeso ati nematane.
LUK.20.16	“Ka! Haa‑nima yama riyahi.” Mai ati nameteni.
LUK.20.17	Yeso mai‑ya kakatome,
LUK.20.17	“Yama‑ya dai watora, Deoso‑ka yama hani ati dai mitahi.
LUK.20.17	‘Yobe‑ya mai wa‑wama awa mai werehiwite, yobe tati mese ewene tohawahemarine.’ Deoso‑ka yama hani ati nineni.
LUK.20.19	Mose‑ka yama hani ati‑ya mai ka‑kamina mai toha, Deoso‑ka yama‑bone‑ya mai da‑daa mai‑ka hidi mai toha, mai na, mai yawa,
LUK.20.19	“Ofa‑ya mai na‑nawada mai tamine‑ya Yeso hiyare, fara oda tamine amani. Yeso ati kasirone.” Mai atibodi ati nameteni.
LUK.20.19	Yeso‑ya mai watabone mai ati na, mai dama mai‑ya mai nayofina, mai maanamameteni.
LUK.20.20	Yeso‑ya mai kakatoma,
LUK.20.20	“Ai‑ka yo‑yose Yeso‑ya mai hiyariya, ai‑ka yo‑yose mai‑ya Yeso watoreya, mai ati ihi Yeso ati tosawariba awane. Ati towe ai miteya, kofeno‑ya ai daanebonane.” Mai atibodi ati nameteni.
LUK.20.20	Mai‑ka mai‑ya mai yosemeteni, Yeso‑ya mai hiyarabonehe. Owa kobone, ati yanane,
LUK.20.21	“Ayo, keyehe‑ya hirititerani. Mai nafi tinofa, mai one tinofi bi‑bidi tini awirani. Deoso ati tikamine amose hinama tohe, fare ene tiwati oda mitaboneni.
LUK.20.23	Mai atibodi ati‑ya Yeso wato, ati yanane,
LUK.20.24	“Yara‑ka yinero ohari dai namoho. Ebeni‑ke korimari toha, oni tohanati?” Yeso ati nematane.
LUK.20.24	“Sesa korimari, Sesa oni ne, yinero bako‑ya waanane.” Mai ati nameteni.
LUK.20.25	“Sesa‑ka yama‑ya Sesa‑ya dai daatonama, Deoso‑ka yama‑ya Deoso‑ya dai daatonamahari, dai nahi.” Yeso ati nematane.
LUK.20.26	Mai dama mai noki‑ya Yeso ati tosawariba awane mai ati namaro, Yeso ati‑ya mai mita,
LUK.20.26	“Ka! Yeso yama‑ya watone.” Mai atibodi ati na, mai ati fawanawahameteni.
LUK.20.27	Sadoseo mai one kamakitasameteni, Yeso ati‑ya mai mitabonehe.
LUK.20.27	“Ai aba ai kitamaterani.” Sadoseo mai ati teni.
LUK.20.28	Fara mai kobona, Yeso‑ya mai hiyara,
LUK.20.28	“Ayo, tiwati oda mitaboneni. Hibati‑ya i‑di Mose yama hikanahanamete tamine timitahi,
LUK.20.28	‘Ayo abeya, fadi hasina, bidi, bide, mai na, mai wadara, anidi fadi‑ya famawahiyaho. Bidi wadeya, anidi oni‑ya bidi weyenayaho.’ Mose‑ka yama hani ati nineni.
LUK.20.29	Ai owa‑ka soho mai 6 kana fane, kahiware, abemarine.
LUK.20.30	Fadi‑ya sohori famawahe, kahiwamakitasare, abamakitasemarine.
LUK.20.31	Fara hinama mai toha, mai fana, mai kahiwara, mai nafi abamaroni.
LUK.20.32	Mai nafi aba, mai‑ka yibote abamakemaroni.
LUK.20.33	Yeso, oda ati timitahi. Mai nafi‑ka yibote tohamaro, mai kitamiya, ebeni‑ke fadi tohawahibati?” Sadoseo mai ati nameteni.
LUK.20.34	Yeso mai‑ya hiyare,
LUK.20.34	“Bofe‑ka mai fanateni.
LUK.20.35	Deoso ai nafi‑ka hidi kitabote tohawahebona‑ya mai sawiya, mai fanaterani.
LUK.20.36	Deoso‑ka yo‑yose mai‑nima mai nawahabone, mai abamateraboneni. Mai aba, mai kitama, mai abamateraboneni. Deoso bidi mai tohawahaboneni.
LUK.20.37	Ai aba, ai kitamaterabone dai ati na, Mose‑ka yama hani ati dai mitahi. Awa hirini‑ya i‑di Mose‑ya Deoso hiyare,
LUK.20.37	‘I‑di Abaraho, i‑di Isaki, i‑di Yako, mai na, mai‑ka Deoso ama·oni.’ Deoso ati nematamonane.
LUK.20.39	Mose‑ka yama hani ati‑ya mai ka‑kamina Yeso ati‑ya mai mita,
LUK.20.39	“Ayo, tiwati amosineni.” Mai ati nameteni.
LUK.20.40	Yeso yama‑ya wato, Yeso‑ya mai nayofina, mai ati fawanawahameteni.
LUK.20.41	Yeso mai‑ya hiyare,
LUK.20.41	“‘Deoso‑ka Ka‑kadika Dafi‑ka nodi amane.’ Mai ati teni.
LUK.20.42	Hibati‑ya Deoso‑ka Ka‑kadika tamine‑ya i‑di Dafi kanahanomatamonane, Deoso‑ka wayoma hani‑ya.
LUK.20.42	‘Oka hidi webote‑ya Deoso hiyare,
LUK.20.42	—Owa mano kanika‑ya tiwitarihi.
LUK.20.43	Owati ihi tiwa‑ya mai ka‑kako mai‑ka hidi tihawahaboneni.—’ Yama hani ati neni.
LUK.20.44	Deoso‑ka Ka‑kadika i‑di Dafi‑ka hidi webote tohemona i‑di Dafi ati nematamonane. Fare i‑di Dafi‑ka nodi tohe, i‑di Dafi‑ka hidi webote tohahari ne.” Yeso ati nematane.
LUK.20.45	Yeso hika mai da‑daba mai‑ya hiyare, ati mai dama mai himite,
LUK.20.46	“Dai noko wadahi. Mose‑ka yama hani ati‑ya mai ka‑kamina dai‑ya mai nokotoniteni, mai dai kahiyarabonehe. Fara yama ai ka‑kanika‑ke yobe‑ya mai naha, bora yaba‑ya mai sakona; Deoso‑ya mai hi‑hiyara‑ke yobe‑ya mai sawe, kadera amosa‑ya mai nahore; dai yorotokana, dai tafabone, mai sawe, kadera amosabisa‑ya mai nahore,
LUK.21.1	Yeso noko toke, yinero dame‑ya mai kiha, Deoso‑ka yinero‑bona‑ya mai daanameteni.
LUK.21.2	Makobote fana kamake, fana maki abemata, honita wahawama, yahi hone wadara, hika yinero bidi fame‑ya daanameteni. Ihi Yeso hiawa,
LUK.21.3	“Owati amosa dai mitahi. Fana honita wahawama yama nafi‑ya daaneni. Mai one‑ta yama nafi‑ya mai daani awirani.
LUK.21.4	Mai‑ka yinero dame, owa‑ya mai daana, mai‑ka yinero dame hasinane. Fana‑ta yahi honene wadara, hika yinero bidi fame‑ya daana, hika yinero owa hasini awire, tafe manakone‑bone‑ya daanibisineni.” Yeso ati nematane.
LUK.21.5	Deoso‑ka yobe yati amosa‑ya wamanihi, yama amosa one siitonihi na tamine‑ya mai one hiyara, Yeso ati yanane,
LUK.21.6	“Owati dai mitahi. Hibayata yama amosa‑ya dai awineni. Yama one‑ya yobe wadamarebona, yati fama demenarimaraboneni.” Ati ne,
LUK.21.7	“Ayo, eme ai amoni niya, yobe ababonati? Yama koboni yanatoniya, hini yamata oda awibati, yama‑ya oda watowahi‑bone‑karo?” Mai ati nameteni.
LUK.21.8	“Dai noko wadahi. Dai‑ya mai keyeheriyahi.
LUK.21.8	‘Deoso‑ka Ka‑kadika ama·oni. Yama yana kanibote naboneni.’ Mai dama mai ati naboneni.
LUK.21.8	Mai ati dai tokadabariyahi.
LUK.21.9	Wami hidi mai ibi nofarabone, mai‑ka sodado mai ibi taonabone, mai tamine dai mitiya, dai habo siitoriyahi. Yama faina‑bone kobonabone, kobo kanibote raboneni.” Yeso ati nematane.
LUK.21.10	Makobote Yeso ati yananamatase,
LUK.21.10	“Wami one‑kaya mai wi‑wina mai‑ka sodado ahini‑kaya mai kamakeboneni, mai dami‑ya mai nanahababonehe. Ahini‑kaya mai wi‑wina mai‑ka sodado maa kowani‑kaya mai tokaboneni, mai‑ya mai nanahababonehe.
LUK.21.11	Wami wawawakani kita, mai dami fimi ihi mai aba, mai kiyana mai dama mai aba naboneni. Yama towe yanana ihi, ‘Ka!’ Mai ati naboneni. Neme‑ya yama yofina‑ya mai awawahaboneni.
LUK.21.12	Fara haa‑nima yamana yanani awisari‑ya dai‑ya mai wataboneni, dai‑ya mai bisinabonehe. Owati dai no‑nofa dai‑ya mai nafoyaboneni, kadeya‑ya. Owati dai no‑nofa Deoso‑ya mai hi‑hiyara‑ke yobe hidi‑ya dai‑ya mai towakama, mai‑ka hidi webote‑ya dai‑ya mai towakama, mai‑ka kofenado‑ya dai‑ya mai towakama na, dai‑ya mai kako nafeboneni.
LUK.21.13	Mai‑ka hidi dai ati‑ya mai mitabone owa tamine‑ya dai hiyaraboneni.
LUK.21.14	Dai ati mai mitabone dai‑ya mai haana, dai atibodi yama‑ya kadikariyahi.
LUK.21.15	Owa ene yama‑ya dai watowahaboneni. Dai ati yananiya, mai ati fawanaboneni.
LUK.21.16	Dai‑ya mai kahabanaboneni. Dai‑ka abi, dai‑ka ami, dai‑ka ayo, dai‑ka soho, dai‑ka naki, dai‑ka no‑nofa, mai na, dai‑ya mai kahabanaboneni. Mai‑ka hidi dai one‑ya mai nanahababoneni.
LUK.21.17	Owa dai nofa dai‑ya mai nafi kakaboneni.
LUK.21.18	Dai abi ohari awiraboneni.
LUK.21.20	Yerosare‑ya sodado mai kakidikosa mai dai awa, Yerosare aba kanibote naboneni.
LUK.21.21	Yodeya‑ya dai wi‑wina adami webote‑kaya dai kananiyahi. Yerosare‑ya dai wi‑wina dai kananaharihi. Sidadi yakari‑ya dai wi‑wina Yerosare‑ya dai tokariyahi.
LUK.21.22	Mai ihi manakone kobonaboneni, yama hani ati‑nima yama nawahabonehe.
LUK.21.23	Ka! Mai fanawi naba toha, mai‑ka madehe i‑isi na mai toha na, mai kananiya, yama ati kasiraboneni. Deoso yawe ene Yodeo mai‑ya sodado mai kakaboneni.
LUK.21.24	Mai dama mai‑ya sodado mai nanahaba, mai one‑ya mai watiya, Bara mai tabori dami‑kaya mai‑ya mai towakama naboneni. Yodeo mai tohara Yerosare‑ya mai kayafaboneni. Yodeo mai tohara mai amoni‑ya Deoso kadikatene, mai‑ka kofeno kiti fawanebonane.
LUK.21.25	Mahi, abariko, amowa, mai na, mai bara tohaboneni. Bofe‑ya mai wi‑wina mai habi siitonabone, maa rike webote‑ya mai awa, faha moni kita‑ya mai mita, mai na, mai habi siitonaboneni.
LUK.21.26	Neme‑kaya yama nafi wawawakanaboneni. Yama towe yananabone ihi mai dama habi siitona, mai habi siitona ihi mai abakosaboneni.
LUK.21.26	‘Yama nafi ababonehe.’ Mai atibodi ati naboneni.
LUK.21.27	Dai‑ka Ayo neme‑ke‑ya mai awabone, neme sabi‑ya kisameya, wehene nafibonane. Ene kitebonane.
LUK.21.28	Haa‑nima yama na dai awiya, dai ya‑yainahi. Deoso dai‑ya kasoma kanibote nebonane.” Yeso ati nematane.
LUK.21.29	Mai‑ya kanawatobona mai‑ya hiyaramatase,
LUK.21.29	“Fiko ade dai awiyahi. Awa haa‑nima teni.
LUK.21.31	Fara owati‑nima yama niya, Deoso ai nafi‑ka hidi kitabote tohawahebona koboni yanatonane.
LUK.21.32	Owati amosa dai mitahi. Owati‑nima yama yanana‑ya mai awiya, mai one hasinasa niya, dai‑ka Ayo neme‑ke kobonebonane.
LUK.21.33	Owati‑nima yama naboneni. Neme, bofe na, ababisabone, owati‑ta abateraboneni.” Yeso ati nematane.
LUK.21.34	“Dai noko wadahi. Dai siwariyahi. Kawi dai fawariyahi. Yinero dai nokotoniriyahi. Yama dama dai nokoniya, yama yanani kanibote na ihi yama we‑wee‑kaya dai saweboneni.
LUK.21.35	Bofe‑ya mai wi‑wina mai nafi‑ya bisi·onaboneni.
LUK.21.36	Dai noko wadahi. Deoso‑ya dai hiyarahi, yama we‑wee‑ya dai sawirabonehe. Dai‑ka Ayo neme‑ke‑ya dai sawibisaboneni.” Yeso ati nematane.
LUK.21.37	Yama tehe‑ya Deoso‑ka yobe‑ya Yeso mai‑ya kanawatonadi, yama soki‑ya Orifera adami‑kaya a‑amo nematane.
LUK.21.38	Yama wahabisari‑ya Deoso‑ka yobe‑ya mai dama mai kamarimanameteni, Yeso ati‑ya mai mitabonehe.
LUK.22.1	Ka‑kariwa koboni yanatona, fara‑ya baho femeto‑ya ketehera‑ya Yodeo mai kabateni.
LUK.22.2	Deoso‑ka yama‑bone‑ya mai da‑daa mai‑ka hidi mai toha, Mose‑ka yama hani ati‑ya mai ka‑kamina mai toha, mai na, Yeso‑ya mai kako kofina, mai dama mai‑ya mai nayofina, mai dama mai noki beheri‑kaya Yeso‑ya mai nanahababone mai atibodi ati nameteni.
LUK.22.3	Yeso‑ka mai 12 kana mai‑ka owa i‑di Yoda Isikari·oti atibodi‑ya Satanasi sawiwahene.
LUK.22.4	Deoso‑ka yama‑bone‑ya mai da‑daa mai‑ka hidi mai toha, Deoso‑ka yobe‑ka sekorasa mai‑ka hidi mai toha na, mai‑ya Yoda toke, mai‑ya hiyarematane, Yeso‑ya kahabanebonaha.
LUK.22.5	Yoda ati‑ya mai mita, mai ya‑yaina,
LUK.22.5	“Hehe, tika yinero‑ba oda daanaboneni.” Mai ati nameteni.
LUK.22.6	“Sibarini, daa·onaboneni.” Yoda ati nematane.
LUK.22.6	Makobote Yoda toke,
LUK.22.6	“Mai damamari‑ya Yeso daa·onaboneni.” Yoda atibodi ati nematane.
LUK.22.7	Ka‑kariwa yananiya, kaneiro bidi‑ya Yodeo mai tabasiteni. Ka‑kariwa yanana,
LUK.22.8	i‑di Bedoro, i‑di Yowaho mai fama mai‑ya Yeso yose,
LUK.22.8	“Tabora‑ya dai towakiya, ai tefe‑ba dai hawa tohiyahi.” Yeso ati nematane.
LUK.22.9	“Ebeni‑kaya ai tefe‑ba oda hawa tohiboneti?” Mai ati nameteni.
LUK.22.10	“Tabora‑ya dai kobokaniya, maki owa faha‑ya diwakane‑ya dai awaboneni. Faha diwakane nowati‑ya dai towakamakiyahi.
LUK.22.11	Yobe‑ya dai kobokaniya, yobe hidi dai hiyariya,
LUK.22.11	‘Ebeni‑kaya oka mai da‑daba mai eyehe otafibati? Ai‑ya ka‑kanawato ati nene.’ Dai ati niyahi.
LUK.22.12	Hika yobe waari nemehe, neme‑ke kote honita tohe‑ya dai‑ya yofikanebonane. Yobe kote‑ya mesa kaware, fara‑ya ai tefe‑ba dai hawa tohiyahi.” Yeso ati nematane.
LUK.22.13	Mai towaka, Yeso ati‑nima yama na‑ya mai awa, ka‑kariwa‑ka yamata‑bone‑ya mai aninameteni.
LUK.22.14	Mai ta‑tafa‑ka ora koboneya, Yeso hika yo‑yose mai eyehe mesa‑ya mai nahoriwahameteni.
LUK.22.15	Yeso mai‑ya hiyare,
LUK.22.15	“Owa‑ya mai nakamaki awisariya, dai eyehe ka‑kariwa‑ya otafa, yama amosineni.
LUK.22.16	Deoso ai nafi‑ka hidi kitabote tohawahebona koboni awisareya, Ka‑kariwa one‑ya otafamateraboneni. Ka‑kariwa ai abamarabone tamine amani.” Yeso ati nematane.
LUK.22.17	Keneko‑ya fino‑ya Yeso damakane, Deoso‑ya hiyare, keneko‑ya mai‑ya daakanematane.
LUK.22.17	“Dai nafi hifihi.” Yeso ati nematane.
LUK.22.18	“Owati dai mitahi. Deoso ai nafi‑ka hidi kitabote tohawahebona yanani awisareya, awa bono fahi ofimateraboneni. Deoso ai nafi‑ka hidi kitabote tohawahe‑ya ofimatasaboneni.” Yeso ati nematane.
LUK.22.19	Baho‑ya Yeso damane, Deoso‑ya hiyare, baho‑ya bakanakose, hika mai da‑daba mai‑ya baho‑ya daane, ati yanane,
LUK.22.19	“Dai kabahi, owa abano tamine‑bone amani. O·ababone, dai manakone onahababoneni. Ka‑kariwa‑ka baho‑ya dai kabiya, owa tamine dai kadikiyahi.” Yeso ati nematane.
LUK.22.20	Mai tafi hawa toha, fino‑ya mai‑ya Yeso daakanamatasane.
LUK.22.20	“Owa emene tamine‑bone amani. Owa emene tokabone, o·ababone, dai ene manakone onahababoneni.
LUK.22.21	Owa‑ya dai‑ka owa daanebona, ai tafa ai‑ya dabane.
LUK.22.22	Hibati‑ya Deoso ati‑mata‑nima dai‑ka Ayo neme‑ke abebonane. Owa‑ya kahabane‑ka yama manakone wadaboneni. Ka! Hini ene manakone nafibonane.” Yeso ati nematane.
LUK.22.23	“Ai owa Yeso‑ya daanebona, ebeni‑ke tohati?” Mai ibi hiyara, mai ati nameteni.
LUK.22.24	Mai‑ka owa ba‑basi ne tamine‑ya mai hiyara, mai ibi weenameteni.
LUK.22.25	Yeso mai‑ya hiyare,
LUK.22.25	“Bara mai‑ka hidi webote mai‑ya mai yoseteni.
LUK.22.25	‘Mai dama mai‑ya ka‑kasoma ama·oni.’ Mai ati na hiniya mai dama mai‑ya mai yosebisateni.
LUK.22.26	Mai‑nima dai riyahi. Mai‑ka hidi dai toha mai‑ya dai yoseriyahi. Mai‑ya dai kasomabisahi.
LUK.22.27	Dai‑ka hidi mai one‑ya dai kasomateni. Dai‑ka hidi ama·oni. Hiniya dai‑ya okasomabisani. Owa ene‑nima dai ene nahi.
LUK.22.28	Kabani‑ya owa amoni dama, owa‑ya mai weeni kofina, owa‑ya dai dabanasa na, owati‑ya dai nofasa nineni.
LUK.22.29	Okobi ati ene dai nafi‑ka hidi kitabote ohawahaboneni. Okobi ene‑nima owa ene nebona, owati ihi
LUK.22.30	hidi‑ka kadera amosa‑ya dai nahoreboneni. Isara·eo‑ka nodi mai ihi‑ya dai kadikiya, mai ihi‑nima mai ihi manakone na dai daanaboneni.” Yeso ati nematane.
LUK.22.31	Bedoro‑ya Yeso hiyare,
LUK.22.31	“Simaho, Simaho owati timitahi. Deoso‑ya dai tamine‑ya Satanasi hiyare, dai‑ya keyehebona ati nane. Satanasi‑ya Deoso ati barirene.
LUK.22.32	Deoso‑ya tiwa tamine ohiyarani, Deoso ati tinofasa tinabonehe. Owati tikadabamatasiya, mai one tikasomiyahi. Owati‑ya mai tokadabawahaboneni.” Yeso ati nematane.
LUK.22.33	“Ayo, ai‑ya mai watikimiya, ai‑ya mai barikaniya, ai‑ya mai nanahabiya, yama sibarini, tiwa‑ya ofamanasa onaboneni.” Bedoro ati nematane.
LUK.22.34	‘Yeso owatorini.’ Tinaboneni.
LUK.22.34	Tiwati yanani 3 kana boneni.” Yeso ati nematane.
LUK.22.35	Yeso mai‑ya hiyare,
LUK.22.35	“Hibati‑ya dai oyosemaro, yinero dai mookanirihi, yamasi dai weyerihi, sanidariya owa dai weyekarihi, hawi‑ya dai‑ka yama one hasiramete awineni?” Yeso ati nematane.
LUK.22.35	“Hawi‑ya yama one hasiramaroni.” Mai ati nameteni.
LUK.22.36	“Hibayata, dai‑ka yinero tohe, dai‑ka yinero dai mookanihi. Dai‑ka yamasi dai weye nahi. Dai‑ka yima wadara, dai‑ka bora one dai daaniya, yima‑ya dai kanikiyahi.
LUK.22.37	Deoso ati‑mata‑nima yama naboneni.
LUK.22.37	‘—Towe mai‑ka owa amane.— Mai ati naboneni.’ Deoso‑ka yama hani ati na,
LUK.22.37	owa tamine amani. Ati‑nima yananaboneni.” Yeso ati nematane.
LUK.22.38	“Ayo, oda‑ka yima famani.” Mai ati nameteni.
LUK.22.38	“Hehe, sibarini.” Yeso ati nematane.
LUK.22.39	Orifera adami‑ya mai amoteni. Fara‑ya Yeso, hika mai da‑daba mai eyehe tokematane.
LUK.22.40	Mai kobona, Yeso ati yanane,
LUK.22.40	“Deoso‑ya dai hiyarahi, Satanasi ati‑ya dai tokadabarabonehe.” Ati nematane.
LUK.22.41	Ahiyata‑ya toke, yobati‑kaya itarise, Deoso‑ya hiyare,
LUK.22.42	“Abi, yama towe yananabone, yama kobonabone onofarini. Owati‑nima yama riyahi. Hini tiwati‑nima yama nibisiyahi.” Yeso ati nematane.
LUK.22.43	Deoso‑ka yo‑yose neme‑ke fodoki, Yeso‑ya nakitamematane.
LUK.22.44	Deoso‑ya Yeso hiyare, atibodi komene kitawahe, tanakori ama‑nima na wami‑ya sonameteni.
LUK.22.45	Deoso‑ya Yeso hiyari hawa tohe, kamatase, mai amonameteni. Mai atibodi yawa, mai‑ka nokobisa nafemeteni.
LUK.22.46	“Dai amoriyahi. Dai dodafihi. Deoso‑ya dai hiyarahi, Satanasi ati‑ya dai tokadabarabonehe.” Yeso ati nematane.
LUK.22.47	Yeso hiyareya, mai dama mai kamakemeteni. Yeso‑ka mai 12 kana mai‑ka owa i‑di Yoda dainimaki, Yeso‑ya kakimatane, Yeso‑ya tomanebonaha.
LUK.22.48	“Tika Ayo neme‑ke tikahabanabone, owa‑ya tomatineni?” Yeso ati nematane.
LUK.22.49	Yeso‑ya mai watabone mai‑ya mai awa, mai ati yanana,
LUK.22.49	“Ayo, yima‑ya mai oda kaanaribaraniha?” Mai ati nameteni.
LUK.22.50	Deoso‑ka yama‑bone‑ya mai da‑daa mai‑ka hidi webote‑ya na‑narifa sawi, Yeso‑ya mai da‑daba mai‑ka owa fai narabo kanika‑ya tarinabasematane.
LUK.22.51	“Mai dai arabanahi.” Yeso ati nematane.
LUK.22.51	Yeso kamaki, maki narabo‑ya boyone, narabo waanamatasematane.
LUK.22.52	Deoso‑ka yama‑bone‑ya mai da‑daa mai‑ka hidi mai toha, Deoso‑ka yobe‑ka sekorasa mai‑ka hidi mai toha, Yodeo mai‑ka hidi mai bi‑bidi na mai toha, mai na, mai‑ya hiyare,
LUK.22.52	“Yima‑ya dai aka, awa‑ya dai aka nineni, owa‑ya dai watabonehe. Yama‑ya mai bo‑boti mai wati‑nima owa‑ya dai watinineni. Yama bo‑boti ohi awirini.
LUK.22.53	Hibati‑ya mahi‑nima Deoso‑ka yobe‑ya osawe, owa‑ya dai wataramaroni. Hibayata Deoso dai‑ya ati barire, yama towe‑ka hidi‑ya Deoso ati baririhi nane.” Yeso ati nematane.
LUK.22.54	Yeso‑ya mai wata, Deoso‑ka yama‑bone‑ya mai da‑daa mai‑ka hidi webote tabaro‑ya Yeso‑ya mai towakamameteni. Yama yaki‑ya Bedoro yotomatane.
LUK.22.55	Yobe fowari barikane doro‑ya yifo‑ya mai afokana, yifo‑ya mai hiwana mai naha, mai‑ya Bedoro sawimakimatane.
LUK.22.56	Yobe hidi‑ya na‑narifa one waare, Bedoro‑ya awa, Bedoro‑ya kiina, ati yanana,
LUK.22.56	“Yeso‑ya mai da‑daba mai‑ka owa amane.” Ati nameteni.
LUK.22.57	“Yeso owatorini.” Bedoro ati nematane.
LUK.22.58	Makobote Bedoro‑ya mai‑ka owa awe,
LUK.22.58	“Maki‑ka amatiraniha?” Ati nematane.
LUK.22.58	“Maki‑ka ohi awirini.” Bedoro ati nematane.
LUK.22.59	Ora oharimaki‑ya Bedoro tamine‑ya maki owa hiyare,
LUK.22.59	“Yeso‑ya sa‑sawi amane. Karireya‑ya mai wi‑wina mai‑ka owa amane.” Ati nematane.
LUK.22.60	“Tiwati owatorini.” Bedoro ati nematane.
LUK.22.60	Bedoro hiyareya, arakawa haanawahematane.
LUK.22.61	Yeso kiinawame, Bedoro‑ya kakatome, Yeso ati‑ya Bedoro atibodi watinawame,
LUK.22.61	“Arakawa haani awisareya,
LUK.22.61	‘Yeso owatorini.’ Tinaboneni.
LUK.22.61	Tiwati yanani 3 kana boneni.” Yeso ati ne,
LUK.22.61	ati‑ya Bedoro atibodi watinawame,
LUK.22.62	toke, ohini kitawahematane.
LUK.22.63	Yeso‑ya sekorasa mai bisina, Yeso‑ya mai hahakanameteni.
LUK.22.64	Yeso noko‑ya mai barikana, noko mai batahiri.
LUK.22.64	“Yama nafi tiwata, ebeni‑ke tiwa‑ya koonisa?” Mai ati nameteni.
LUK.22.65	Yeso‑ya mai weeni damamakemeteni.
LUK.22.66	Yama wahabisari‑ya mai‑ka hidi mai dama mai yorotokana, Deoso‑ka yama‑bone‑ya mai da‑daa mai‑ka hidi mai sawi, Mose‑ka yama hani ati‑ya mai ka‑kamina mai sawi na, mai ati ihi Yeso‑ya mai kakamameteni. Makobote hidi owa ati yanane,
LUK.22.67	“Deoso‑ka Ka‑kadika amatini, tiwati yananahi, oda mitabonehe.” Ati nematane.
LUK.22.67	“Owati yananiya, owati‑ya dai nofarabone,
LUK.22.68	dai haa·oniya, dai ati yanaraboneni.
LUK.22.69	Owati dai mitahi. Deoso mano kanika‑ya dai‑ka Ayo neme‑ke itariwahebonane.” Yeso ati nematane.
LUK.22.70	“Deoso Bidi amatiraniha?” Mai ati na,
LUK.22.70	“Hehe, tiwati‑nima, fara ama·oni.” Yeso ati nematane.
LUK.22.71	“Ati ai miti hawa tohe, mai one ati ai mitamakiriyahi.” Mai ati nameteni.
LUK.23.1	Birato‑ya Yeso‑ya mai towakamameteni, mai nafi.
LUK.23.2	Yeso tamine‑ya keyehe‑ya mai hirina,
LUK.23.2	“Yeso ene ai one dama kofeno ati‑ya mai nofamarani.
LUK.23.2	‘Sesa‑ka yinero‑bona dai daariyahi.’ Yeso ati nihi,
LUK.23.2	‘Deoso‑ka Ka‑kadika ama·oni. Hidi webote ama·oni.’ Yeso ati nihi tene.” Mai ati nameteni.
LUK.23.3	“Yodeo mai‑ka hidi webote amatiraniha?” Birato ati ne,
LUK.23.3	“Tiwati‑nima, fara ama·oni.” Yeso ati nematane.
LUK.23.4	Deoso‑ka yama‑bone‑ya mai da‑daa mai‑ka hidi mai toha, mai dama mai toha, mai na, mai‑ya Birato hiyare,
LUK.23.4	“Yeso ene towe tohi awirene.” Ati nematane,
LUK.23.5	Birato ati‑ya mai mita, mai ati fawara,
LUK.23.5	“Karireya‑ka mai‑ya hiyaremari, Yodeya‑ka mai‑ya hiyaramakine, ati ene kofeno ati‑ya mai nofamarani.” Mai ati nameteni.
LUK.23.6	Karireya tamine‑ya Birato mite, mai‑ya hiyare,
LUK.23.6	“Karireya Yeso tabaro tohe awane.” Birato ati ne,
LUK.23.7	“Hehe, Karireya‑ya tabaro tohane.” Mai ati nameteni.
LUK.23.7	Karireya‑ka mai‑ka hidi i‑di Erodi tohematane. Hibayata Yerosare‑ya i‑di Erodi sawi,
LUK.23.7	“I‑di Erodi‑ya dai towakamaho.” Birato ati nematane.
LUK.23.8	Yeso‑ya mai towakama, Yeso‑ya i‑di Erodi awe, ya‑yainane. Hibati‑ya Yeso tamine‑ya Erodi mite, atibodi yama‑ya kadike,
LUK.23.8	“Yeso oawiya, Yeso ene kitemona mai ati na, ene oaweba awane.” Atibodi ati nematane.
LUK.23.9	Yeso ati‑ya Erodi mitebona, hiyari dame, Yeso ati yanarematane.
LUK.23.10	Deoso‑ka yama‑bone‑ya mai da‑daa mai‑ka hidi mai toha, Mose‑ka yama hani ati‑ya mai ka‑kamina mai toha, mai na, Yeso ene towemona tamine‑ya Erodi‑ya keyehe‑ya mai hirina, mai ati kitameteni.
LUK.23.11	I‑di Erodi, hika sodado mai eyehe Yeso‑ya hahakane, hidi webote‑ka bora‑ya Yeso‑ya weyenihematane. Birato‑ya mai hiwakamatasematane.
LUK.23.12	Hibati‑ya i‑di Birato i‑di Erodi mai ibi ka‑kako, hibayata mai ibi nofawahameteni.
LUK.23.13	Birato ati ene mai yorotokana, Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai toha, hidi mai tohara mai toha, mai na, mai yorotokanameteni.
LUK.23.14	Birato mai‑ya hiyare,
LUK.23.14	“Yeso ati ene kofeno ati‑ya mai dami nofamaramone dai ati na, Yeso ati omite, dai ati‑nima ene re, ati sibarene.
LUK.23.15	Erodi Yeso weehire, hiniya hiyosematasane. Owati dai mitahi. Yeso ene towe wadare, abarayaho.
LUK.23.16	Owati ihi Yeso‑ya mai bisiniya, mai seekanebonane.” Birato ati nematane.
LUK.23.17	(Ka‑kariwa‑ya mai marini‑ya mai‑ka owa‑ya Birato seekaritene.)
LUK.23.18	Birato ati‑ya mai mita,
LUK.23.18	“Yeso abaho. Barabasi‑ta seetikanahi.” Mai ati nameteni.
LUK.23.19	Kofeno‑ka yo‑yose mai‑ya Barabasi bisine, maki‑ya nanahaba ne, hini ene mai hiwate, kadeya‑ya mai hinafoyawahematane.
LUK.23.20	Yeso‑ya Birato seekanebona, mai‑ya hiyaramatasematane.
LUK.23.21	Birato ati‑ya mai nofara,
LUK.23.21	“Awa‑ya baakanaho. Awa‑ya baakanaho.” Mai ati na, mai ati kitameteni.
LUK.23.22	“Hini yamata ihi baa·okabati? Yeso ati omite, Yeso ati sibarene. Yeso ene towe wadare, abarayaho. Owati ihi Yeso‑ya mai bisiniya, mai seekanebonane.” Birato ati nematane.
LUK.23.23	Mai ati kita,
LUK.23.23	“Abaho. Awa‑ya baatikanahi.” Mai ati na, mai ati damameteni.
LUK.23.23	Mai ati fawani watora, Birato atibodi kitamare,
LUK.23.24	mai ati‑nima sodado mai‑ya Birato yosenematane.
LUK.23.25	Barabasi kofeno‑ka yo‑yose mai‑ya bisine, maki‑ya nanahaba ne, hini ene mai hiwate, kadeya‑ya foyemari, Birato ati ene mai seehikanematane. Sodado mai‑ya Birato yosematane, Yodeo mai‑ka hidi mai ati‑nima yama nabonehe.
LUK.23.26	Yeso‑ya mai towakamameteni, Yeso‑ya mai baakanabonehe. Simaho Sireni‑ke kabani‑kaya kame, mai warahine, Yeso ewene‑bona‑ya diwanematane. Yeso dai tohe, nowati‑ya Simaho Sireni‑ke yotomatane.
LUK.23.27	Yeso nowati‑ya mai dama mai tokomake, Yeso tabiyo mai fanawi ohina, hini mai‑ya mai batanameteni.
LUK.23.28	Mai fanawi‑ya Yeso hiyare,
LUK.23.28	“Yerosare‑ya dai wi‑wina owa tabiyo dai ohiriyahi. Dai abano toha, dai‑ka madehe toha na, tabiyo dai ohinibisahi.
LUK.23.29	Yama towe kobonabone, yama koboniya, dai ati yananabone,
LUK.23.29	‘Ai‑ka ewe awire‑mana, yama sibara neni. Madehe mai kihara mai sibabisarineni.’ Dai ati naboneni.
LUK.23.30	Adami webote‑ya mai hiyarabone,
LUK.23.30	‘Oda‑ya tisohi, oda‑ya baritikanaba.’ Mai ati naboneni.
LUK.23.32	Mai ihi towe mai fama mai‑ya mai towakamakemeteni, Yeso eyehe mai ababonehe.
LUK.23.33	Ai tati tone wai‑ka adami‑ya mai kobona, Yeso‑ya mai baakanameteni. Mai ihi towe mai fama Yeso‑ya mai dabameteni. Yeso mano kanika‑ya owa mai baahikana, Yeso mano sayo‑kaya owa mai baahikana hinematane.
LUK.23.34	“Abi Deoso, yama‑ya mai watorini. Mai‑ya weetiriyahi. Mai‑ya tiwati somahi.” Yeso ati nematane.
LUK.23.34	Yeso borone‑ya sodado mai‑ka owa kayafebona, yati bide‑ya mai werenameteni.
LUK.23.35	Mai nahokosa Yeso baakane‑ya mai kakatomameteni. Yeso‑ya mai‑ka hidi mai weena,
LUK.23.35	“Mai one‑ya kasomemari, Kirisito‑mona, Deoso‑ka Ka‑kadika‑mona, hini‑ya kasome ai awahi.” Mai ati nameteni.
LUK.23.36	Yeso‑ya sodado mai weenahare, fino kofate‑ya mai daanameteni, Yeso hifebonehe.
LUK.23.37	“Yodeo mai‑ka hidi webote tiwa‑mone, tiwa tikasomahi.” Mai ati nameteni.
LUK.23.38	Yeso tati neme‑kaya yama hani kawana,
LUK.23.38	“Yodeo mai‑ka hidi webote amane.” Yama hani ati nameteni.
LUK.23.39	Maki mai baahikane, Yeso‑ya weene,
LUK.23.39	“Deoso‑ka Ka‑kadika tiwa‑mone, ai tikasomahi. Ai kisamaboneni.” Ati nematane.
LUK.23.40	Mai baahikane owa ati yanane,
LUK.23.40	“Deoso tinayofina awini? Tiwati arabanahi. Yeso‑ya mai nanahababone‑nima ai‑ya mai nanahabahareboneni.
LUK.23.41	Ai ene amosara, ai ene manakone ai kayafineni. Yeso ene amose hinama amane.
LUK.23.42	Yeso, oda nafi‑ka hidi kitabote tihawahiya, owa‑ya tiwatibodi kadikiyahi.” Maki owa ati nematane.
LUK.23.43	“Owati timitahi. Hibayata tabora amosabote‑ya okomabone, owa‑ya tisawebani.” Yeso ati nematane.
LUK.23.44	Mahi nokorise‑ya mahi wehene fawane, 3 ora‑ya wehene yananamatasematane.
LUK.23.45	Deoso‑ka yobe‑ka bora baye winamaro, fara kebemeteni.
LUK.23.46	Yeso haane,
LUK.23.46	“Abi, owa korimari tikayahi.” Ati nematane.
LUK.23.46	Ati hawa tohe, abawahematane.
LUK.23.47	Mahi wehene fawane‑ya sodado mai‑ka hidi awe, Yeso ati‑ya mite,
LUK.23.47	“Deoso ene amane.” Atibodi ati ne,
LUK.23.47	“Yeso ene amosabisane.” Ati nematane.
LUK.23.48	Yeso‑ya sodado baakane‑ya mai dama mai awamaro, mahi wehene fawane‑ya mai awa, mai ati‑ya mai mita na, mai atibodi a‑arira, mai tokomameteni.
LUK.23.49	Ahiyata to‑toha ni‑ya Yeso‑ka mai dama mai naha, mai‑ya mai kakatomameteni. Mai fanawi sawe, fara hibati‑ya Karireya‑ya Yeso‑ya mai dabamaro, Yeso tokeya, mai tokomakemeteni.
LUK.23.50	Yose Yodeo mai‑ka hidi bidi owa tohe, ene amose, Deoso ati‑ya nofematane.
LUK.23.51	Deoso ai nafi‑ka hidi kitabote tohawahebona‑ya nimanematane. Hidi mai one Yeso‑ya mai weena, mai ati‑nima Yose ati ni awirematane. Yodeya‑ya tabora one toha, oni Arimateya toha, fara‑ya Yose wiinematane.
LUK.23.52	I‑di Birato‑ya Yose toke, Yeso abo‑ya haanematane, hikamebonaha.
LUK.23.53	Yeso abo‑ya i‑di Yose idibase, bora wefe wamani‑ya hikatafematane. Ai temene‑ka yati hodi‑bone mai wamahinamete, fara ai abo nafoyateri‑ka hodi‑ya Yeso abo‑ya nafoyematane.
LUK.23.54	Deoso‑ka feriado kobonabone, yama‑ya mai a‑animara‑ka koboni yanatonameteni.
LUK.23.55	Hibati‑ya Karireya‑ya Yeso‑ya mai fanawi dabamaro, Yeso tokeya, mai tokomakemaro, fara mai fanawi Yeso abo‑ya Yose towakame‑ya mai tokomake, yati hodi‑ya Yeso foye‑ya mai awameteni.
LUK.23.56	Makobote tabora‑ya mai fanawi tokomameteni, yama mahi amosa‑ya mai wamanabonehe. Mose‑ka yama hani ati ihi feriado‑ya yama‑ya mai anini awirameteni.
LUK.24.1	Domiko yama wahabisari‑ya yati hodi‑ya mai fanawi tokomatasa, yama mahi amosa‑ya mai damakanameteni.
LUK.24.2	Mai koboniya, yati webote hibati‑ya karotowiti hawa toha,
LUK.24.3	mai tokiyoma, Yeso abo‑ya mai awarameteni.
LUK.24.4	Mai atibodi yama‑ya kadikiya, mai yowi‑ya maki mai fama fodoke, mai demena, mai‑ka bora wahi kitameteni.
LUK.24.5	Mai habi siitoni kita, mai yobati‑kaya mai nahorisa, mai moikanisameteni.
LUK.24.5	“Hini yamata ihi abo dai siba? Ai owa hasine abo ai sibaterani.” Mai ati nameteni.
LUK.24.6	“Haa‑ya Yeso awimare, kitamene. Karireya‑ya sawiya, ati dai mitemari, ati dai atibodi watinawamahi.
LUK.24.7	‘Dai‑ka Ayo neme‑ke‑ya mai watabone, Deoso ati‑ya mai tokadabara mai‑ya owa‑ya mai daanabone, awa‑ya owa‑ya mai baakanabone, dai amoni 3 tohi‑ya okitamaboneni.’ Yeso ati nemarine.” Mai ati nameteni.
LUK.24.8	Yeso ati‑ya mai watowamameteni.
LUK.24.9	Mai winitonama, Yeso‑ka mai 11 kana mai toha, Yeso‑ya mai sa‑sawi mai one toha, mai na, mai‑ya Yeso tamine‑ya mai kaminamameteni.
LUK.24.10	I‑di Mariya Madarena ati toha, i‑di Yo·ana ati toha, Tiyako madi i‑di Mariya ati toha, mai fanawi one mai‑ya mai daba mai ati toha nameteni.
LUK.24.11	“Mai fanawi ati tosawarineni.” Mai atibodi ati na,
LUK.24.11	mai ati‑ya mai nofarameteni.
LUK.24.12	Bedoro waamise, yati hodi‑ya kanani tokome, moinise, hodi‑ya kiine, bora wefe wamani honita fore‑ya awe,
LUK.24.12	“Ka! Hini yamata ihi tohiti, Yeso awireri?” Bedoro atibodi ati ne, hini hika yobe‑ya tokomematane.
LUK.24.13	Yeso‑ya mai da‑daba mai fama Emaosi‑ya mai towakamameteni. Yerosare toki‑ya ora fame‑ya Emaosi tohameteni.
LUK.24.14	Mai yakakana, Yeso kitamemona tamine‑ya mai ibi hiyara,
LUK.24.15	mai ibi hiyariya, Yeso mai‑ya kobone, mai‑ya sawimatane.
LUK.24.16	Deoso ene Yeso‑ya mai watora, bare tohe awane mai atibodi ati nameteni.
LUK.24.17	“Hini yamata tamine dai hiyara, dai yakakanaro?” Yeso ati nematane.
LUK.24.17	Mai maakanama, mai noki yawameteni.
LUK.24.18	“Tiwa ohari‑ta yama tamine tiwatora awini? Yerosare‑ya ai sawe yama tamine‑ya ai nafi mitani.” Kirobasi ati ne,
LUK.24.19	“Hini yamata tamine tohiti?” Yeso ati nematane.
LUK.24.19	“Yeso Nasare‑ke tamine amane. Deoso ati‑ya mi‑mita amane. Ene kite, ati Deoso himite, ati oda nafi hinofemarine.
LUK.24.20	Deoso‑ka yama‑bone‑ya mai da‑daa mai‑ka hidi mai toha, ai‑ka hidi mai toha, mai na, Yeso‑ya mai daana, mai baahikanebonaha. Awa‑ya mai baahikane, abe, fare tamine‑ya oda hiyarineni.
LUK.24.21	Yeso ene oda‑ka hidi yara mai tohamarabone oda ati nani. Oda amoni 3 kani neni, Yeso‑ya mai baanikaro.
LUK.24.22	Mai fanawi ati oda mita, oda atibodi yama‑ya kadikani. Yama wahabisari‑ya yati hodi‑ya mai toka,
LUK.24.23	abo mai hiawarenone. Mai kama,
LUK.24.23	‘Deoso‑ka yo‑yose mai oda awani. —Yeso kitamene.— Deoso‑ka yo‑yose mai ati nani.’ Mai fanawi ati nani.
LUK.24.24	Yati hodi‑ya oda‑ka mai one toka, mai fanawi ati‑nima yama na‑ya mai awani. Abo mai hiawaremonane.” Kirobasi mai ati nameteni.
LUK.24.25	Yeso mai‑ya hiyare,
LUK.24.25	“Yama‑ya dai watora, Deoso ati‑ya mai mi‑mita‑mete mai ati kote‑ya dai nofa kanibote terani.
LUK.24.26	Deoso‑ka yama hani ati‑nima Deoso‑ka Ka‑kadika abe, kitame, amosabote tohawahane.” Yeso ati nematane.
LUK.24.27	Mose‑ka yama hani ati‑ya Yeso mai‑ya kanawato, Deoso ati‑ya mai mi‑mita‑mete mai‑ka yama hani ati‑ya mai‑ya kanawatomaki, Deoso‑ka yama hani nafi‑ya hini tamine‑ya kanawato nematane.
LUK.24.28	Emaosi‑ya mai kobona, Yeso fiyatonamebona,
LUK.24.29	“Mahi toke, amotimatahi.” Mai ati nameteni.
LUK.24.29	Yeso‑ya mai ati barina, mai eyehe tokiyomematane.
LUK.24.30	Mai tafabone, mesa‑ya mai nahorisa, baho‑ya Yeso damakane, Deoso‑ya hiyare, baho‑ya ebekane, mai‑ya baho‑ya daanematane.
LUK.24.31	Deoso ati ene Yeso‑ya mai watowaha, makobote Yeso fawanematane.
LUK.24.32	Mai ibi hiyara,
LUK.24.32	“Hawi‑ya oda‑ya hiyare, ati ene oda atibodi ya‑yainani. Yama hani ati‑ya oda‑ya kanawato, oda atibodi ya‑yainani.” Mai ati nameteni.
LUK.24.33	Mai yoronimisama, Yerosare‑ya mai towakamatasa, Yeso‑ka mai 11 kana mai yorotokana, mai‑ya mai kobotokanama, mai one sawemeteni.
LUK.24.34	“Ai‑ka hidi i‑di Yeso kitame, i‑di Simaho‑ya kobonene.” Mai yorotokana mai ati nameteni.
LUK.24.35	Emaosi‑ya mai towaka, hawi‑ya Yeso mai‑ya hiyare tamine mai hikamina,
LUK.24.35	“Baho‑ya Yeso kebiya, Yeso oda watowamani.” Mai ati nameteni.
LUK.24.36	Mai ibi hiyariya, mai teberi‑ya Yeso fodoki,
LUK.24.36	“‘Deoso dai‑ya kasomayaho.’ Oneni.” Ati nemarine.
LUK.24.37	Mai sotatona,
LUK.24.37	“Ai korimari amani.” Mai atibodi ati na,
LUK.24.37	mai habi siitona,
LUK.24.38	“Hini yamata ihi dai habo siitona? Hini yamata ihi dai atibodi yama‑ya dika?
LUK.24.39	Fara ama·oni. Owa yehe, owa teme na, dai awahi. Owa yehe dai boyonahi. Ai korimari eme wadarihi, tone wadarihi teni. Owa‑ta owa eme toha, owa tone toha nibisineni. Fara owa abano amani.” Yeso ati nematane.
LUK.24.40	Hiyari hawa tohe, yehe‑ya yofikana, teme‑ya yofikana nematane.
LUK.24.41	Mai ya‑yaini nafe ihi mai ati yanara, Yeso‑ta ati yananamatase,
LUK.24.41	“Dai tefe tohini?” Yeso ati nematane.
LUK.24.42	Aba tabasine kote‑ya mai daanameteni.
LUK.24.43	Mai noki‑ya aba‑ya Yeso kabematane.
LUK.24.44	“Hibati‑ya dai‑ya osawe, dai‑ya ohiyara,
LUK.24.44	‘Owa tamine‑ya Mose kanahano, owa tamine‑ya Deoso ati‑ya mai mi‑mita‑mete mai kanahano, Deoso‑ka wayoma hani‑ya owa tamine‑ya mai one kanahano nameteni. Mai ati‑nima yama naboneni.’ Onamaroni.
LUK.24.44	Fara yama hani mai hikanahanamete ati‑nima yama nineni.” Yeso ati nematane.
LUK.24.45	Yeso ati ene Deoso‑ka yama hani ati‑ya mai watowahameteni.
LUK.24.46	“Yama hani ati dai mitahi.
LUK.24.46	‘Deoso‑ka Ka‑kadika‑ya mai nanahababone, dai amoni 3 kani‑ya kitamebonane.
LUK.24.47	Mai ihi towe‑maro‑ya mai nofamariya, mai ihi manakone wadamaraboneni. Fare Deoso‑ka Ka‑kadika ene amane. Fare tamine‑ya mai kaminaboneni, Yerosare‑ya. Makobote mai tabori dami‑ya tamine mai hikaminamakibonane.’ Yama hani ati nineni.
LUK.24.48	Yama‑ya dai awamaro tamine dai kaminahi.
LUK.24.50	Betaniya tohi‑kaya mai eyehe tokome, Yeso yehe daatokamise, mai‑ya hiyare,
LUK.24.50	“Deoso dai‑ya kasomebonane.” Ati nematane.
LUK.24.51	Mai‑ya hiyareya, neme‑ya tokomematane.
LUK.24.52	Yeso‑ya mai kahiyara, Yerosare‑ya mai tokomatasameteni, mai ya‑yainaro.
LUK.24.53	Deoso‑ka yobe‑ya Deoso‑ya mai kahiyaranademeteni. Feye amani.
JHN.1.2	Yama awisariya, Deoso‑ya famematamonane.
JHN.1.3	Deoso‑ya Yo‑yofikana yama nafi‑ya wamane, yama‑ya mai one wamarametemoneni.
JHN.1.4	Deoso‑ya Yo‑yofikana ene ai hasina, ene ai one abaraboneni. Deoso‑ya Yo‑yofikana yama wahi‑nima ne ai‑ya yofikanemarine.
JHN.1.5	Ai watoremari yama wahi‑nima ne ai‑ya yofikane, yama soki‑ka mai toha mai ati maahikanebona mai ati na, mai kitara, mai maahikaremarine.
JHN.1.6	Ai‑ka owa kobonemarine, Deoso hiyoseri. Oni Yowaho Batita tohemarine.
JHN.1.7	Yama wahi‑nima ne tamine‑ya Yowaho Batita kaminemarine, yama wahi‑nima ne ene Deoso ati‑ya ai nofawahabonehe.
JHN.1.8	Yama wahi‑nima ne tamine‑ya Yowaho Batita kamine, hini tamine tohi awirane.
JHN.1.10	Yama nafi‑ya wamanemata, bofe‑ya sawiwahe, bofe‑ka mai hiwatoremarine.
JHN.1.11	Hini hika mai‑ya kobone, mai hinofaremarine.
JHN.1.12	Abano oda nofa, ati oda nofa ne, ati ene Deoso bidi oda tohawahamaroni.
JHN.1.13	Deoso bidi ai tohabone, fana dori‑ya ai wadamatasi awiramaroni. Ai owa ene tohi awire, Deoso hini ene bidi ai tohawahamaroni.
JHN.1.14	Deoso‑ya Yo‑yofikana ai owa tohawahane, bofe‑ya ai‑ya sawiwahemarine. Deoso Bidi yokana amane. Hini wehene oda awemarine. Ai nafi‑ya nofe, keyehe‑ya hiriremarine.
JHN.1.15	Yeso tamine‑ya Yowaho Batita kamine,
JHN.1.15	“‘Ai owa kitabise kamakibona, owa‑ba awisariya, hibati‑ya tohematamonane.’ Ona, fare dai awaho.” Yowaho Batita ati nemarine.
JHN.1.16	Yeso ai nafi‑ya nofe, ai‑ya kasomanadimarine.
JHN.1.17	Ai ene towe manakone‑bone tamine‑ya Mose kanahanomatamonane. Yeso Kirisito ene amose, ai ene towe manakone‑ya nanahabe, Yeso Kirisito ene Deoso ai watowahamaroni.
JHN.1.18	Deoso ai aware tamine‑ya Bidi kaminemarine. Bidi yokana Badi‑ya famene.
JHN.1.19	Deoso‑ka yama‑bone‑ya mai da‑daa mai one toha, Refi‑ka mai one toha, mai na, oda‑ka hidi mai mai hiyose, Yerosare‑ya mai yanana, mai toka, mai kobonamaroni, Yowaho Batita ati‑ya mai mitabonehe.
JHN.1.19	“Ebeni‑ke amatiniti?” Mai ati na,
JHN.1.20	Mai ati‑ya mite, keyehe‑ya hirire,
JHN.1.20	“Deoso‑ka Ka‑kadika ohi awirini.” Ati nemarine.
JHN.1.21	“I‑di Eriya tihibaya?” Mai ati na,
JHN.1.21	“I‑di Eriya ohi awirini.” Ati nemarine.
JHN.1.21	“Deoso ati‑ya mi‑mita kakibona Deoso ati nemata, fare tihibaya?” Mai ati na,
JHN.1.21	“Fara ohi awirini.” Ati nemarine.
JHN.1.22	“Ebeni‑ke amatiniti? Hini yamata‑nima oda ati ni bati, oda‑ya mai yose tiwa tamine‑ya mai mitabonehe?” Mai ati namaroni.
JHN.1.23	“Isa·iya Deoso ati‑ya mi‑mita‑mata owa tamine‑bone‑ya kanahanomatamonane.
JHN.1.23	‘Bofe‑ka mai‑ka owa kabani‑kaya ati yananeya,
JHN.1.23	—Ai‑ka Hidi webote hawine‑bona dai namosahi.— Ati nebonane.’ Fara owa tamine amani.” I‑di Yowaho Batita ati nemarine.
JHN.1.24	Fariseo mai‑ya mai yose Yowaho‑ya mai hiyara,
JHN.1.25	“Deoso‑ka Ka‑kadika tiharihi, Eriya tiharihi, Deoso ati‑ya mi‑mita kakibona Deoso ati nemata, fare tiharihi tinamone tina, hini yamata ihi mai‑ya habatinirisiti?” Mai ati namaroni.
JHN.1.26	“Faha‑ya mai‑ya haba·onirisani. Dai‑ya ai owa sawi, dai watorene.
JHN.1.27	Kamakibona amosabote amane. Haa owa‑ta towebisa ama·oni.” Yowaho Batita ati nemarine.
JHN.1.28	Betaniya‑ya Yowaho Batita mai‑ya hiyare, Yodaho Faha kowani‑kaya mai‑ya habanirisemarine.
JHN.1.29	“Kamaki dai awaho. Deoso‑ka Kaneiro Bidi amane. Deoso hiyose, bofe‑ya ai wi‑wina ai manakone‑ya nanahabebonane.
JHN.1.30	‘Ai owa kitabise kamakibona, owa‑ba awisariya, hibati‑ya tohematamonane.’ Ona, fare dai awaho, kamakine.
JHN.1.31	Isara·eo‑ka dai toha faha‑ya dai‑ya haba·onirisamaroni, dai atibodi hawa tohabonehe. Hibati‑ya awi owatoremarine.
JHN.1.32	Makobote Deoso‑ka Doni kise, wayomata awi‑nima Deoso‑ka Doni awine, Yeso‑ya sawiwahemarine.
JHN.1.33	Hibati‑ya owa‑ya yose‑mari owa‑ya hiyare,
JHN.1.33	‘Deoso‑ka Doni kiseya, maki‑ya sawiya, tiaweya, tiwatowahebonane. Fare ati ene Deoso‑ka Doni mai‑ya sawibonane.’ Deoso ati ne, ati ene Yeso owatowahani.
JHN.1.34	Fare oawe, Deoso Bidi amane. Deoso Bidi tamine‑ya dai‑ya okaminineni.” Yowaho Batita ati nemarine.
JHN.1.35	Mahi owa‑ya hika mai da‑daba mai fama, mai eyehe waiya,
JHN.1.36	Yeso yakane‑ya mai awa,
JHN.1.36	“Deoso‑ka Kaneiro Bidi amane.” Yowaho Batita ati nemarine.
JHN.1.37	Yowaho ati‑ya mai mita, Yeso nowati‑ya mai towakamakemaroni.
JHN.1.38	Yeso kiinawame, mai‑ya awemarine.
JHN.1.38	“Hini yamata‑ya dai ati koboniti?” Yeso ati ne,
JHN.1.38	“Ayo, ai‑ya ka‑kanawato amatini, ebeni‑kaya tisawiti?” Mai ati namaroni.
JHN.1.39	“Hima, dai awabani.” Ati nemarine.
JHN.1.39	Yeso eyehe mai tokoma, 4 ora‑ya Yeso sawi‑kaya mai kobona, mai amoni oharemaroni.
JHN.1.40	Yowaho Batita ati‑ya mai mita, Yeso‑ya mai towakamake owa oni i‑di Anidere tohemarine. Fare Simaho Bedoro sohori amane.
JHN.1.41	Makobote i‑di Anidere anidi‑ya toke,
JHN.1.41	“Deoso‑ka Ka‑kadika oda awani.” I‑di Anidere ati nemarine.
JHN.1.41	(Kereko mai ati‑ya Deoso‑ka Ka‑kadika i‑di Kirisito amane.)
JHN.1.42	Yeso‑ya anidi‑ya towakame, mai kobokana, Simaho‑ya Yeso kakatome, ati yanane,
JHN.1.42	“Yoaho bidi, i‑di Simaho amatini. Tiwa oni one Sefasi tohaboneni.” Yeso ati nemarine.
JHN.1.42	(Sefasi Kereko mai ati‑ya i‑di Bedoro amane.)
JHN.1.43	Mahi owa‑ya Karireya‑ya Yeso tokebona, Firibi‑ya himane,
JHN.1.43	“Firibi, owa‑ya tisawihi.” Yeso ati nemarine.
JHN.1.44	I‑di Anidere, i‑di Bedoro, i‑di Firibi mai na Besaida‑ya mai tabori tohamaroni.
JHN.1.45	I‑di Natanaeo‑ya Firibi toke, fai‑ya hiyare,
JHN.1.45	“Natanaeo, owati timitahi. Mose‑ka yama hani ati toha, Deoso ati‑ya mai mi‑mita‑mete mai‑ka yama hani ati toha na, ai owa kobonebona yama hani ati na, fare Yeso Nasare‑ke amane. I‑di Yose bidi amane. Yeso oda kobonawahene.” Firibi ati nemarine.
JHN.1.46	“Nasare‑ya ai owa ati amosa wadaterene.” Natanaeo ati ne,
JHN.1.46	“Tiawaboneni. Hima.” Firibi ati nemarine.
JHN.1.47	Mai towakama, Yeso‑ya mai kobokana, Natanaeo‑ya Yeso hiyare,
JHN.1.47	“Isara·eo‑ka nodi yokana amatini. Tiwa ene amosa hinama tohani.” Yeso ati ne,
JHN.1.48	“Owa tiawatera, owa‑ya tiwatoneni?” Natanaeo ati ne,
JHN.1.48	“I‑di Firibi tiwa‑ya himanebona, fiko waa bofe‑ya tiwitare, tiwa oawani.” Yeso ati nemarine.
JHN.1.49	“Ayo, Deoso Bidi amatini. Isara·eo‑ka nodi oda toha, oda‑ka hidi webote yokana amatini.” Natanaeo ati nemarine.
JHN.1.50	“‘Fiko waa bofe‑ya tiwitare, tiwa oawani.’ Ona,
JHN.1.50	owati tinofineni. Owa ene kitabote yokana tiawamakeboneni.” Yeso ati nemarine.
JHN.1.51	“Owati amosabote dai mitahi. Dai‑ka Ayo neme‑ke ama·oni. Neme seekaniya, Deoso‑ka yo‑yose owa‑ya mai kisiya, mai tokomatasa, mai dai awaboneni.” Yeso ati nemarine.
JHN.2.1	Oda amoni famamakiya, Kana Karireya‑ya oda‑ka owa fanebona, fare marine‑ya Yeso madi sawe,
JHN.2.2	Marina hidi oda‑ya himane, Yeso eyehe oda sawemaroni.
JHN.2.3	Fino tosiyoya, Yeso‑ya madi hiyara,
JHN.2.3	“Mai‑ka fino tosiyoni.” Ati na,
JHN.2.4	“Ami, hini yamata‑ba owa‑ya haatiniti? Owa ene kitabote mai awa kanibote raboneni.” Yeso ati nemarine.
JHN.2.5	Fanebona‑ka yo‑yose mai‑ya Mariya hiyara,
JHN.2.5	“Yeso ati‑ya dai tokadabahi.” Ati na,
JHN.2.6	Faha wiye webote 6 kana wademaroni. Wiye yati wamani toha, wiye one 80 ritoro toha, wiye one 120 ritoro toha na, fara ai yehe so‑sorokari‑ka faha wiye amani.
JHN.2.7	“Faha dai kabiniya, yama wiye nafi dai nakibahi.” Yeso ati nemarine.
JHN.2.7	Faha‑ya mai kabina, yama wiye‑ya mai nakibi amosamaroni.
JHN.2.8	“Yama wiye bide‑ya dai kabikaniya, dai towakamahi, fino‑ya mai da‑daa mai‑ka hidi‑ya.” Yeso ati ne,
JHN.2.8	Ati‑nima mai namaroni.
JHN.2.9	Faha fino tohawaha‑ya mai daana, fino‑ya hidi to‑tomine,
JHN.2.9	“Se! Fino fawi amosini.” Atibodi ati nemarine.
JHN.2.9	Fanebona‑ya hidi haanemarine. (Yeso ene‑ya hidi watore, faha‑ya mai kabina yama‑ya mai watobisamaroni.)
JHN.2.10	Fanebona‑ya hidi hiyare,
JHN.2.10	“Fino fawi amosa ai daani baha, mai towe tohi bide tohiya, fino fawi to‑tobaramana ai daanamakitasateni. Ai owa ene‑nima tiwa ene ra, fino fawi amosa‑ya tinayotoneni.” Ati nemarine.
JHN.2.11	Kana Karireya‑ya Yeso ene kitabote daidi oda awa, Yeso amosabote oda watowaha, ati oda nofemarine.
JHN.2.12	Marina hawa tohiya, Yeso, Yeso madi, Yeso sohori mai toha, Yeso‑ya oda da‑daba oda toha, oda na, kafanaho‑ya oda tokawaha, Kafanaho‑ya oda amoni fa‑famaraba namaroni.
JHN.2.13	Yodeo oda toha oda yorotokanaboneni, Ka‑kariwa‑ya oda marinabonehe. Fara ihi Yerosare‑ya Yeso oda eyehe tokomakimarine.
JHN.2.14	Deoso‑ka yobe‑ya Yeso toke, Deoso‑ka yobe‑ya bowi mai‑ya mai daa, kaneiro mai‑ya mai daa, wayomata mai‑ya mai daa, yinero bare‑ya mai daa, mai na, mai‑ya Yeso awemarine.
JHN.2.15	Mado‑ya ko‑kosi‑ya wamane, yama‑ya mai da‑daa mai nafi‑ya kananihimarine, bowi mai toha, kaneiro mai toha, mai naro. Yinero‑ya mai da‑daa mai‑ka yinero‑ya nanahaba, mai‑ka mesa‑ya fatatokawiti nemarine.
JHN.2.16	Wayomata mai‑ya mai da‑daa, mai‑ya hiyare,
JHN.2.16	“Wayomata mai dai towakamahi. Okobi‑ka yobe‑ya yama‑ya dai daanamariyahi.” Ati nemarine.
JHN.2.17	Yeso‑ya oda da‑daba Deoso‑ka yama hani ati oda watowama,
JHN.2.17	“Deoso‑ka yobe onofi nafi, yobe noko·oni nafeboneni.” Deoso‑ka yama hani ati neni. Fare Yeso tamine amane.
JHN.2.18	Yeso ene‑ya mai awa, mai one yawa,
JHN.2.18	“Hini yamata‑bone mai‑ya kanatinihi? Deoso ene‑mona tina, Deoso ene kitabote oda awahi.” Oda‑ka hidi mai ati namaroni.
JHN.2.19	“Deoso‑ka yobe‑ya dai nanahabiya, mahi 3 tohe‑ya yobe wama·onamatasaboneni.” Yeso ati nemarine.
JHN.2.20	“Tiwa ohare yobe haa‑nima ne wamatiwameya, mahi 3 tohe‑ya hawa tinimakarabana? Faha fowe 46 kani‑ya Deoso‑ka yobe‑ya mai wamanamaroni.” Oda‑ka hidi mai one ati namaroni.
JHN.2.21	Hini abano tamine‑bona‑ya hiyaremarine.
JHN.2.22	Yeso abe, kitame, oda awe, ati oda watowame, ati oda nofawahe, Deoso‑ka yama hani ati oda nofawahamaroni.
JHN.2.24	Mai atibodi ati‑ya Yeso wato, mai ati‑ya nofaremarine.
JHN.2.25	Ai nafi atibodi ati‑ya wato, ai atibodi ati ai kaminara‑ya wato nemarine.
JHN.3.1	I‑di Nikodimo fariseo tohe, oda‑ka hidi tohemarine.
JHN.3.2	Yama soki‑ya Yeso‑ya toke, Yeso‑ya hiyare,
JHN.3.2	“Ayo, Deoso tiwa‑ya yose‑mata ati tikamine, tiwa ene kitabote tohani. Deoso‑ka tihara‑mani, haa‑nima tiwa ene ra neni.” Nikodimo ati nemarine.
JHN.3.3	“Owati amosabote timitahi. Mai wadamatasara Deoso ai nafi‑ka hidi kitabote tohawahebona‑ya mai sawiraboneni.” Yeso ati nemarine.
JHN.3.4	“Bote ai toha ai‑ka ami dori‑ya ai foyamarani. Hini yamata‑nima ai nibati, ai wadamatasabonehe?” Nikodimo ati nemarine.
JHN.3.5	“Owati amosabote timitahi. Ai‑ka ami‑ya ai wadi dai tohi bahiya, Deoso‑ka Doni ene ai wadamatasiya, Deoso ai nafi‑ka hidi kitabote tohawahebona‑ya ai sawiwahaboneni. Ai wadi fami awiriya, ai sawiraboneni.
JHN.3.6	Ai‑ka ami dori‑ya ai yana, ai‑ka ami bidi ai tohani. Deoso‑ka Doni ene ai wadamatasiya, Deoso bidi ai tohawaha, ai atibodi tamine amani.
JHN.3.7	Hini yamata ihi tiwatibodi yama‑ya kadika?
JHN.3.7	‘Tiwadamatasahi.’ Ona,
JHN.3.8	fara ai wadamatasa ai awaterani. Yama hakikikani kake, moni ai mita, aboni ai awarihi, yama hakikikani tabori ai awarihi teni. Fara‑nima Deoso‑ka Doni ene Deoso bidi ai tohawaha, Deoso‑ka Doni ai aware, ene‑ta ai awabisane.” Yeso ati nemarine.
JHN.3.9	“Hini yamata‑nima tiwati niti? Tiwati owato awirini.” Nikodimo ati nemarine.
JHN.3.10	Yeso ati yananamatase,
JHN.3.10	“Isara·eo‑ka nodi mai‑ya tikanawatote, owati‑ya tiwatora awineni?
JHN.3.11	Owati amosabote timitahi. Yama oda watobisa tamine oda hiyara, yama oda awamaro tamine oda kamina, oda ati dai nofarani.
JHN.3.12	Bofe‑ka yama tamine okamina, owati dai nofara, neme‑ka yama tamine okaminamakiya, owati dai nofatasaraboneni.
JHN.3.13	Deoso tabaro dai awara, dai‑ka Ayo neme‑ke ama·oni. Deoso tabaro‑ya owinamaroni.
JHN.3.14	Hibati‑ya ai‑ka idi kabani‑ya mai wina, maka‑nima yama na‑ya i‑di Mose wamane, awa‑ya hinawaanametemoneni. Fara‑nima, awa‑ya owa‑ya mai nawaanaboneni,
JHN.3.16	Bofe‑ka dai nafi‑ya Deoso nofi nafi, Bidi yokana ohari‑ya yose, Bidi ati dai no‑nofa yama kome fawaterabone‑kaya dai sawirabone, dai abaterabone‑kaya dai sawibisaboneni.
JHN.3.17	Dai ene towe manakone Deoso dai‑ya haani nofaremarine, Bidi‑ya yose, dai ene manakone‑ya nanahababisebonaha.
JHN.3.18	Bidi ati mai hinofeya, mai ihi towe manakone wadamarani. Deoso Bidi ati‑ya mai nofara mai ihi manakone hasinasa neni. Deoso Bidi yokana oharine.
JHN.3.19	Yama wahi‑nima ne bofe‑ya kobone, bofe‑ya mai wi‑wina yama towe‑ya mai nokotonihe, yama wahi‑nima ne‑ya mai nofarani. Hini mai ihi mai manakone hasinasa neni.
JHN.3.20	Yama wahi‑nima ne‑ya mai nofara, yama soki‑ya mai nofabisa, hini mai ihi towe watowami‑ya mai nofarani.
JHN.3.22	Yama one‑ya Yeso oda da‑daba oda eyehe toke, Yodeya‑ya oda toka, Yeso oda‑ya hiyare, mai one oda habanirisamaroni.
JHN.3.23	Sarini yakari‑ya Enomi toha, fara‑ya faha ba‑basi na‑ya Yowaho Batita sawi, mahi‑nima mai one kamakina, mai‑ya Yowaho habanirisematane.
JHN.3.24	Kadeya‑ya Yowaho waanasa re‑ya
JHN.3.25	Yowaho Batita‑ya mai da‑daba mai‑ya maki hiyare, faha‑ya ai yehe sorona tamine‑ya mai ibi weenameteni.
JHN.3.26	Yowaho‑ya mai da‑daba Yowaho‑ya mai hiyara,
JHN.3.26	“Ayo, Yodaho Faha kowani‑kaya tiwa‑ya kobone, tamine tikamine, mai dama mai‑ya habanirisemonane. Fare‑ya mai dama mai tokomake, ai‑ka mai damamarani.” Mai ati nameteni.
JHN.3.27	Yowaho mai‑ya hiyare,
JHN.3.27	“Deoso ene Yeso‑ya mai tokomakineni.
JHN.3.28	Hibati‑ya dai ohiyara,
JHN.3.28	‘Deoso‑ka Ka‑kadika ohi awirini.’ Onaroni.
JHN.3.28	‘Hawine‑bona hawa·onihibona’ Onaroni.
JHN.3.28	Owati dai mitaroni.
JHN.3.29	Ai‑ka no‑nofa fanebona, ya‑yaine, fadi‑bone‑ya famebonaha. Fane‑bona kobone ene ai ya‑yainahariteni. Yeso‑ka no‑nofa ama·oni. Yeso‑ya mai toka, oyawara, ya‑yai·oneni.
JHN.3.30	Yeso‑ya mai sa‑sawi mai dodamawahabone, owa‑ya mai sa‑sawi mai fa‑famaraba nibisaboneni. Yama sibarini. Ya‑yai·oneni.
JHN.3.31	Neme‑ke yama nafi‑ya watone. Bofe‑ya ai wi‑wina bofe‑ka yama bide ai wato, Neme‑ke yama nafi‑ya wato, neme‑ka yama‑ya wato, bofe‑ka yama‑ya wato nane.
JHN.3.32	Yama himitamaro‑ya kamina, yama hiawamaro tamine‑ya kaminane, ati‑ya mai dama mai nofarani.
JHN.3.33	Neme‑ke ati mai one hinofe,
JHN.3.33	‘Deoso ati amose, keyehe‑ya hirirene.’ Mai ati neni.
JHN.3.34	Deoso hiyose, Deoso ati‑ya kaminatene. Deoso ati ene Bidi‑ya hika Doni sawi oharine.
JHN.3.35	Deoso Bidi‑ya nofi nafi, yama nafi‑ya Bidi‑ya daanane.
JHN.4.1	Mai dama Yeso‑ya mai daba, Yeso ati ene mai oda habanirisamaroni. Mai fa‑famaraba nibisa mai‑ya i‑di Yowaho Batita habanirise, mai tamine‑ya fariseo mai mitameteni.
JHN.4.2	Yeso mai‑ya habanirisi awire, Yeso‑ya oda da‑daba mai‑ya oda habanirisabisamaroni.
JHN.4.3	Fariseo mai ati tamine‑ya Yeso mite, Karireya‑ya oda tokomamaroni.
JHN.4.4	Oda toka, Yeso ati ene Samaritano mai‑ka hawi‑ya oda tokawahamaroni.
JHN.4.5	Samaritano mai tabori one oni Sika‑ya oda kobonamaroni. Fara hibati‑ya Yose‑ya i‑di Yako wami‑ya daanematamonane.
JHN.4.6	Yako faha hodi wiihinamete wai‑ya oda maatowitemaroni, mahi nokorise‑ya. Faha hodi yowi‑ya Yeso itarimarine, maa toheri.
JHN.4.7+JHN.4.8	Oda‑ka yamata‑bone oda kanikabone oda tokamaroni, mai tabori‑ya. Oda nowati‑ya Samaritano kakemeteni, faha‑ya kabikanabonehe.
JHN.4.7+JHN.4.8	“Oka faha‑ba daatinahi.” Yeso ati nematane.
JHN.4.9	“Yodeo amatini. Samaritano ama·oni. Hini yamata‑bone faha‑ya haatina?
JHN.4.9	‘Samaritano towe mai amani.’ Yodeo mai ati teni.” Fana ati nameteni.
JHN.4.9	(Samaritano mai‑ya Yodeo mai haaterani.)
JHN.4.10	“Owa tiwato awirini. Deoso owa‑ya yosemarine. Owa tiwata‑mani, tika faha‑ba haatina neni. Faha haatiniya, faha daa·ona neni. Oka faha‑ya mai fa‑fawa mai baki hokomarani.” Yeso ati nematane.
JHN.4.11	“Tika yama wiye wadara, hodi koweni. Ebeni‑ya tika faha toha?
JHN.4.12	Ai‑ka idi i‑di Yako hodi‑ya wiinematamonane. I‑di Yako toha, Yako bidi mai toha, hika bani mai toha, mai na, hodi‑ka faha‑ya mai fawametemoneni. Yako yama‑ya watomatamonane. Yama wato bi‑bidi tina awineni.” Fana ati nameteni.
JHN.4.13	“Hodi‑ka faha‑ya mai fa‑fawa mai baki hokomarimateni.
JHN.4.15	“Oka faha‑ba daatinahi. Owa bako hokomariya, faha kabi·okanamaraboneni.” Fana ati nameteni.
JHN.4.16	“Tika yibote haatinamiya, dai kakamiyahi.” Yeso ati ne,
JHN.4.17	“Oka yibote awirane.” Fana ati na,
JHN.4.17	“Fara amani. Keyehe hiritini awirini.
JHN.4.18	Tika yibote mai 5 tohamaro, hibayata maki owa tiwa‑ya famawahe, dai nafi yorotokanami awirani. Keyehe hiritini awirini.” Yeso ati nematane.
JHN.4.19	“Se! Deoso ati‑ya mi‑mita amatini. Tiwa owatowahineni. Owati timitahi.
JHN.4.20	Oda tabaro‑ka adami webote‑ya Deoso oda kahiyarateni, oda‑ka idi mai toha, oda toha, oda naro. Yodeo dai toha, Yerosare‑ya Deoso‑ya dai kahiyarateni. Tabora one‑ya Deoso ai kahiyararabone dai ati teni.” Fana ati nameteni.
JHN.4.21	“Owati timitahi. Yama one‑ya ai‑ka Abi i‑di Deoso‑ya ai ati kahiyariya, Yerosare‑ya oda tokomarihi, dai tabaro‑ka adami webote‑ya dai tokomorosamarihi, hini ai sawi‑kaya Deoso ai kahiyara, ai nawahaboneni.
JHN.4.22	Deoso dai kahiyara, yama dai kahiyara dai wato awirini. Yodeo oda toha, Deoso oda kahiyara, Deoso yokana oda watobisineni. Deoso ati somawama‑bona‑ka yama oda watoneni.
JHN.4.23	Deoso ai nofiya, Deoso‑ya ai atibodi kahiyariya, Deoso ya‑yaitene. Fara dai watowahaboneni.
JHN.4.24	Deoso abano wadare, ai atibodi‑ya nokotonihi. Deoso‑ya ai kahiyara, ai atibodi ati ene ai ati yanana, Deoso ya‑yaitene. Deoso‑ya ai ati kahiyara, ai atibodi ati yokana tohara, keyehe‑ya ai hirina, Deoso‑ya ai kahiyari awirani.” Yeso ati nematane.
JHN.4.25	“Deoso‑ka Ka‑kadika kakibona, oni owa Kirisito tohe, koboneya, yama nafi tamine‑ya kaminebonane.” Fana ati na,
JHN.4.26	“Fara owa amani.” Yeso ati nematane.
JHN.4.27	Yeso‑ya oda da‑daba oda kama, samaritano‑ya Yeso hiyareno, oda wasima,
JHN.4.27	“Ka! Hini yamata‑ya fana nofiti? Hini yamata ihi fana‑ya Yeso hiyarati?” Oda atibodi ati na, oda ati yanaramaroni.
JHN.4.28	Hika yama wiye towitakosa, hini mai tabori‑ya tokoma, hika mai‑ya hiyara,
JHN.4.29	“Owa ene‑maro‑ya maki kamine, Deoso‑ka Ka‑kadika tohe awane. Dai kamakihi, dai aweba.” Ati nameteni.
JHN.4.30	Yeso‑ya mai awabone mai kamameteni.
JHN.4.31	Fana tokoma nowati‑ya Yeso‑ya oda haana,
JHN.4.31	“Ayo, titafahi.” Oda ati na,
JHN.4.32	“Owa tefe‑bone tohani.” Yeso ati nemarine.
JHN.4.33	“Ai nowati‑ya tefe‑ba mai daahine awane.” Oda ibi hiyara, oda ati namaroni.
JHN.4.34	“Yama kaba tamine ohiyari awirani. Dai tafa dai ya‑yaiteni. Owa‑ya yose‑mari ati‑nima owa ene niya, ati‑nima yama hawa·oniya, ya‑yai·oteni.” Yeso ati nemarine.
JHN.4.35	“Abariko 4 kane‑ya yamata marafakanabone dai ati na, dai awahi. Marafakanani.
JHN.4.36	Yamata‑ya mai kakama, mai ihi amosa manakone wadateni. Mai ihi ai one abateraboneni. Yamata noki‑ya mai werena, yamata‑ya mai kakama, mai na, mai nafi ya‑yainaboneni.
JHN.4.37	‘Ai one yamata noki‑ya werena, ai one yamata marafakana‑ya kakamateni.’ Dai ati teni.
JHN.4.37	Dai ati‑nima yama nineni.
JHN.4.38	Mai one yama anini‑ya nafe, mai nowati‑ya dai oyose, mai‑ka yama anini dai hawa tonihebonehe.” Yeso ati nemarine.
JHN.4.39	Sidadi‑ka mai‑ya fana hiyara,
JHN.4.39	“Owa ene nafi‑ya maki kaminene.” Fana ati nameteni.
JHN.4.39	Yeso ene tamine‑ya mai mita,
JHN.4.39	“Kirisito tohe awane.” Mai atibodi ati namaroni.
JHN.4.40	Yeso‑ya Samaritano mai kobona,
JHN.4.40	“Oda tabaro‑ya tiwinahi.” Mai ati namaroni.
JHN.4.40	Mai ati ihi mai tabori‑ya oda amoni famamaroni.
JHN.4.41	Yeso ati‑ya mai mita, Yeso ati‑ya mai one dama nofawahamaroni.
JHN.4.42	Fana‑ya mai hiyara,
JHN.4.42	“Yeso tamine tikamina, tiwati oda nofaroni. Hibayata‑ka Yeso ati oda mitawaha, Yeso ati oda nofa, ati oda tokadabawahane. Bofe‑ya mai wi‑wina mai nafi‑ya kasomebona oda watowahane.” Mai ati namaroni.
JHN.4.43	Mai tabori‑ya oda amoni fama, oda yananamatasa, Karireya‑ya oda tokamaroni.
JHN.4.44	“Deoso ati‑ya mai mi‑mita hini mai tabori‑ya mai ati mai hinofaterani.” Yeso ati nemarine.
JHN.4.45	Hibati‑ya Yerosare‑ya oda mariniya, Karireya‑ka mai sawe, Yeso ene‑ya mai awamaroni. Karireya‑ya oda kobotonamake, Yeso‑ya mai awa, mai ya‑yainamaroni.
JHN.4.46	Kana Karireya‑ya Yeso ati ene faha fino tohiyi‑maro‑kaya oda tokomatasamaroni. Kafanaho‑ya mai‑ka hidi‑ka yo‑yose winemari, bidi kiyani nafi, abi yanatonematane.
JHN.4.47	Karireya‑ya Yeso koboni tamine‑ya mai‑ka hidi mite, kaki, Yeso‑ya himanemarine, bidi Yeso hinakitamebona, bidi abarebonaha.
JHN.4.48	Yeso ati yanane,
JHN.4.48	“Owa ene kitabote dai awara, owati‑ya dai nofarani.” Yeso ati nemarine.
JHN.4.49	“Ayo, ai towakamahi. Oka dao abarayaho.” Hidi ati ne,
JHN.4.50	“Tiwa tabaro‑ya tikamahi. Tika dao kitamane.” Yeso ati nemarine.
JHN.4.50	Yeso ati‑ya nofe, tokomemarine.
JHN.4.51	Hawi‑ya yakane‑ya hika mai one‑ya kobone,
JHN.4.51	“Ya‑yaitinahi. Tika dao kitamene.” Mai ati nameteni.
JHN.4.52	“Ebeni‑ya mahi ite‑ya oka dao kitamati?” Ati ne,
JHN.4.52	“Amoni ohari, mahi nokorisi fiyakane‑ya, oma ora‑ya tika dao hewene fawanene.” Mai ati nameteni.
JHN.4.53	“Oma ora‑ya Yeso ati yanane, fare oka dao‑ya kasoma kanibote nane.” Atibodi ati ne,
JHN.4.53	hini hika mai eyehe Yeso ati‑ya mai nofawahameteni.
JHN.4.54	Hibati‑ya Yodeya‑ya Yeso tokemari, kamatase, Karireya‑ya ene kitabote famawahemarine.
JHN.5.1	Yama one‑ya Yeso oda tokomatasamaroni, Yerosare‑ya, Yodeo oda toha oda‑ka marina‑ya.
JHN.5.2	Yerosare‑ka nokobi one oni kaneiro nokobi tohani. Kaneiro nokobi yakari‑ya wara bide ita, oda ati‑ya wara oni Betesida toha, Betesida widi‑ya yobe bidi 5 kane siinarimarine.
JHN.5.3	Yobe bidi‑ya mai hi‑hiyana mai dama mai nahoteni. Mai noki wadara mai toha, mai yakara mai toha, mai mani i‑isi na mai toha, mai na, yobe bidi‑ya mai nahamaroni, faha werokanabone‑ya mai nimanaro.
JHN.5.4	Deoso‑ka yo‑yose kise, ene faha werokiteni. Faha werokanaya, boki dai tohe kitamatene. Mai amoni dami‑ya Deoso‑ka yo‑yose kamatasatene.
JHN.5.5	Wara widi‑ya ai owa hi‑hiyane kafori, faha fowe 38 toha‑ya yakare,
JHN.5.6	Yeso kamaki, maki‑ya awe, faha fowe dami‑ya yakare‑ya wato,
JHN.5.6	“Tiwati yakanamineni?” Yeso ati nemarine.
JHN.5.7	“Ayo, faha‑ya owa‑ya mai nabokabone mai wadara, faha werokanaya, obokabone ona, mai boki dai toharimateni.” Hi‑hiyane ati ne,
JHN.5.8	“Tiwaamisahi. Tika fo‑fori‑ka yama diwatikaniya, yakatinahi.” Yeso ati nemarine.
JHN.5.9	Kitame, waamise, hini fo‑fori‑ka yama‑ya diwanemarine, sabado‑ya.
JHN.5.10	Maki kitame‑ya oda‑ka hidi mai hiyara,
JHN.5.10	“Sabado‑ya ai fo‑fori‑ka yama ai diwaterani. Yama diwatiriyahi.” Mai ati nameteni.
JHN.5.11	“Owa‑ya nakitame ati ene oka fo‑fori‑ka yama diwa·okanineni.” Kitame ati ne,
JHN.5.12	“Ebeni‑ke ati tohati?” Mai ati nameteni.
JHN.5.13	Yeso oni‑ya maki watore, maki‑ya Yeso nakitame, toka kanibote ne, mai dama mai ihi Yeso‑ya watomarematane.
JHN.5.14	Makobote Deoso‑ka yobe‑ya maki sawi‑ya Yeso awe,
JHN.5.14	“Yakatinamawaha, tiwa ene amosaramaro‑nima tiwa ene namariyahi, tiwa komene ba‑basi ni awirabonehe.” Yeso ati nemarine.
JHN.5.15	Yeso ati‑ya mite, oda‑ka hidi mai‑ya toke,
JHN.5.15	“Owa‑ya nakitame oni Yeso amane.” Ati nematane.
JHN.5.16	Sabado‑ya mai‑ya Yeso nakitame, Yeso‑ya mai weenamaroni.
JHN.5.17	“Okobi yama‑ya aninadi‑nima onabone, yama ani·onadeboneni.” Yeso ati nemarine.
JHN.5.18	Yeso ati‑ya mai mita, mai yawi nafemaroni. Sabado‑ya Yeso yama‑ya anine ene mai yawi baha, makobote Deoso‑ya Yeso Abi ne ene mai yawi kitawaha,
JHN.5.18	“Yeso i‑di Deoso Bidi yokana tohi awirene.” Mai atibodi ati na, Yeso‑ya mai nanahababone mai ati nameteni.
JHN.5.19	Yeso mai‑ya hiyare,
JHN.5.19	“Owati amosabote dai mitahi. Owa ene yama ani·oterani. Okobi ati ene yama ani·obisa, Okobi‑ka yama anini‑nima oka yama aniniteni.
JHN.5.20	Okobi owa‑ya nofi nafi, yama nafi‑ya owa‑ya yofikane, owa ene kitamaro, Okobi ene owa ene kitawahabone, dai awiya, dai atibodi yama‑ya kadikawahaboneni.
JHN.5.21	Mai aba mai‑ya Okobi nakitame‑nima onabone, mai‑ya owati nakitama mai onakitamabone, owa ene mai abaraboneni.
JHN.5.22	Mai ihi‑ya Okobi kadikare, owa‑ya yosemarine, mai ihi okadikabisabonehe.
JHN.5.23	Owa‑ya yosemari ene Okobi‑ya mai kahiyari‑nima owa‑ya mai kahiyarahareboneni. Owa‑ya mai kahiyari awira, Okobi owa‑ya yose‑mari‑ya mai kahiyaraharirani.
JHN.5.24	Owati amosabote dai mitahi. Okobi owa‑ya yosemarine. Owati‑ya mai mita, Okobi ati‑ya mai nofa, mai abateraboneni. Mai ihi towe manakone oda haarabone, mai kome fawarabone‑ka mai tohami awirini, mai abarabone‑ka mai tohabisineni.
JHN.5.25	Owati amosabote dai mitahi. Deoso Bidi ama·oni. Mai aba mai haa·oniya, mai kitamawahaboneni.
JHN.5.26	Deoso kite, hini ene mai one kitamabone, mai one abarabone, Deoso hini ene Deoso kiti‑nima Deoso Bidi nane.
JHN.5.27	Deoso ati ene dai‑ka Ayo neme‑ke dai ene‑ya kadikebonane. Hini dai ene‑nima dai manakone na daa·onaboneni.
JHN.5.28	Dai atibodi yama‑ya kadikariyahi. Mai abamaro, hini mai tame‑ya mai sawe owati‑ya mai mitabone,
JHN.5.30	Hini owati ihi tohara, Deoso ati ene mai ihi okadikabisaboneni. Owa‑ya yose‑mari ati‑nima mai‑ya wee·owahaboneni.
JHN.5.31	Hini owa hare owa tamine okamina‑mani, owati dai nofariya, sibara neni.
JHN.5.32	Owa tamine‑ya kaminahari, ati amosemarine.
JHN.5.33	Yowaho Batita ati dai mitebona dai one‑ya dai yose, owa tamine yokana‑ya Yowaho kaminemarine.
JHN.5.34	Ai owa ati noko·onira, Yowaho ati dai nokotonibisineni. Yowaho ati tamine okaminineni, ai komene fawaterabone‑kaya dai sawirabonehe.
JHN.5.35	Nabarina wahi ai hawine‑ya yofikana‑nima Yowaho ne, Deoso hawine‑ya yofikanane. Faha fowe fa‑famaraba niya Yowaho dai‑ya yofikane ene dai ya‑yainamaroni.
JHN.5.36	Yowaho ati amosi bi‑bidi nane. Okobi ene owa ene kitabote, owa ene dai awiya, Okobi owa‑ya yose‑mari dai watowahaboneni.
JHN.5.37	Okobi owa‑ya yosemari, owa tamine‑ya hiyaremari, abano dai awarihi, ati dai mitarihi, dai teni.
JHN.5.38	Owa‑ya yose‑mari ati dai atibodi‑ya foyaterene. Dai atibodi‑ya ati foye‑mana, owati dai nofa neni.
JHN.5.39	Deoso‑ka yama hani dai kadika,
JHN.5.39	‘Ai abaterabone tamine oda mitaboneni.’ Dai ati na,
JHN.5.39	Deoso‑ka yama hani owa tamine‑ya kaminateni.
JHN.5.40	Owa dai nofarani. Owa dai nofa‑mani, dai abara neni.
JHN.5.41	Owa‑ya dai kahiyarabone bofe‑ya dai wi‑wina dai‑ya noko·onirani.
JHN.5.42	Dai atibodi ati owatoni. Deoso dai nofarani.
JHN.5.43	Okobi owa‑ya yosemari, owati dai nofara, bare hini ati‑ya kaminabiseya, ati dai nofabisebonane.
JHN.5.44	Hini dai hinama dai ibi kahiyarabisa, Deoso dai‑ya kahiyarebona‑ya dai nokotonirani. Fara ihi owati dai nofarani.
JHN.5.45	Okobi‑ya dai‑ya okahabanaraboneni. Mose‑ka yama hani dai‑ya kasomabone dai ati na, Mose‑ka yama hani ati dai tokadabara, Mose‑ka yama hani dai‑ya kahabanabisaboneni.
JHN.5.46	Mose ati‑ya dai nofa‑mani, owati dai nofahare neni. Owa tamine‑ya i‑di Mose kanahanomarine.
JHN.5.47	Mose‑ka yama hani ati‑ya dai nofara, owati‑ya dai nofaharirineni.” Yeso ati nemarine.
JHN.6.1	Yama one‑ya Karireya‑ka Wara Webote‑ya Yeso oda eyehe berekawahemarine. Bara mai ati‑ka wara oni Tiberiyadi amani.
JHN.6.2	Fara ai one‑ya Yeso nakitame‑ya mai awa, mai dama mai tokobasamakemaroni.
JHN.6.3	Oda kobokana, adami webote‑ya oda tokomorosa, oda nahamaroni.
JHN.6.5	Yeso kiinawame, mai dama mai kabasamake mai‑ya awe,
JHN.6.5	“Firibi, ebeni‑kaya mai tafe‑ba ai kanikibati?” Yeso ati nemarine.
JHN.6.6	Yeso mai‑ya natafebona, hini ene‑bona‑ya wato, i‑di Firibi‑ya haanemarine, fai ati‑ya mitebonaha.
JHN.6.7	Firibi ati yanane,
JHN.6.7	“Ka! Yinero yama anini mahi 200 kane manakone‑nima ne‑ya mai tafe‑ba oda kanikiya, baho kote bide oda daaniya, mai nafi‑ya koboraba awineni.” Firibi ati nemarine.
JHN.6.8	Yeso‑ya oda da‑daba oda‑ka owa i‑di Simaho Bedoro sohori i‑di Anidere ati yanane,
JHN.6.9	“Yetene oawe, tefe bidi tohene. Baho 5 kana, aba mai fama nani. Yamata bide mai nafi‑ya koboraboneni.” I‑di Anidere ati nemarine.
JHN.6.10	“Dai ati ene mai nahorisahi.” Yeso ati nemarine.
JHN.6.10	Kabihi mese‑ya mai nahamaroni. Mai dama toha, mai makidi 5.000 tohaba awineni.
JHN.6.11	Baho‑ya Yeso damakane, Deoso‑ya hiyare, baho‑ya oda‑ya daani bahe, aba mai‑ya daanamakitase, mai nafi‑ya yama oda daanawahamaroni. Hini mai ati‑nima mai tafe‑bone oda nayowamaroni.
JHN.6.12	Mai nafi korimanama,
JHN.6.12	“Yamata kote hasina dai teenahi, abarabonehe.” Yeso ati nemarine.
JHN.6.13	Yeso ati ene baho 5 kana oda kaba kote hasina oda teena, hisiri 12 kana kibamaroni.
JHN.6.14	Yeso ene kite‑ya mai awa,
JHN.6.14	“Deoso ati‑ya mi‑mita kakibona yama hani ati na, fare i‑di Yeso tohe awane.” Mai ati namaroni.
JHN.6.15	“Yeso oda‑ka hidi‑bona oda ati na, oda ati‑ya nofareya, Yeso oda waratoneya, hidi tabaro‑ya oda towakamebonane, oda‑ka hidi webote tohawahebonaha.” Mai one atibodi ati na,
JHN.6.15	mai atibodi ati‑ya Yeso wato, ohari toke, adami webote‑ya tokomorosemarine.
JHN.6.16	Yeso kamare, yama soki yanatoni‑ya Yeso‑ya oda da‑daba oda tokofawama,
JHN.6.17	kanawa‑ya oda foyamamaroni, Kafanaho‑ya oda beretokawamabonehe. Yama soki nafiwahiya, Yeso kamaki awisareya,
JHN.6.18	boni yanana, faha rike nafemaroni.
JHN.6.19	Faha bai‑ya kanawa oda oriniya, Yeso faha baki‑ya kamaki, kanawa yakari‑ya yakane, oda awa, oda habo siitoni kitamaroni.
JHN.6.20	“Dai kakomeheriyahi. Fara ama·oni.” Yeso ati nemarine.
JHN.6.21	“Se! Sibarini, tifoyahi.” Oda ati namaroni.
JHN.6.21	Kanawa dori‑ya Yeso foyamaki, faha widi‑ya oda koboni hawa tohamaroni.
JHN.6.22	Yama wahabisari‑ya mai dama mai naha, mai atibodi yama‑ya kadika,
JHN.6.22	“Yeso‑ya mai da‑daba kanawa ohare‑ya mai towakama, Yeso mai‑ya sawirene.” Mai atibodi ati nameteni.
JHN.6.23	Tiberiyadi‑ka mai kake, kanawa‑kaya mai yamakanake, mai dama mai‑ya Yeso natafe‑ka fara yama yakari‑ya mai kobonameteni.
JHN.6.24	Mai dama mai naha Yeso‑ya mai nimana, Yeso kamarihi, fara Yeso‑ya oda da‑daba oda wadamarihi na, ihi Tiberiyadi‑ka mai‑ka kanawa‑ya mai haana, Kafanaho‑ya mai kamakemeteni, Yeso‑ya mai sibanabonehe.
JHN.6.25	Kafanaho‑ya mai kobonamake, Yeso‑ya mai wasimake, mai ati yanana,
JHN.6.25	“Ayo, ebeni mahi ite‑ya kobotiniti?” Mai ati namaroni.
JHN.6.26	“Owati amosabote dai mitahi. Baho dai kaba ihi owa‑ya dai sibanineni. Deoso ene dai nofabone, owa‑ya dai sibana‑mani, yama sibabisara neni.
JHN.6.28	“Deoso ati‑nima oda nabone hini yamata‑nima oda ene nibati?” Mai ati namaroni.
JHN.6.29	“Deoso ati‑nima dai nabone, Deoso hiyosemari ati dai nofahi.” Yeso ati nemarine.
JHN.6.30	“Tiwati oda nofawahabone, tiwa ene kitabote oda awahi.
JHN.6.31	‘Neme‑ka baho‑ya mai kabametemoneni.’ Deoso‑ka yama hani ati nineni.” Mai ati namaroni.
JHN.6.32	“Owati amosabote dai mitahi. Neme‑ka baho‑ya mai kayafamete, Mose ene tohi awirematamonane. Neme‑ka baho amosabote‑ya Okobi daanibisatene.
JHN.6.34	“Ayo, Deoso‑ka baho mahi‑nima oda‑ya daatinahi.” Mai ati namaroni.
JHN.6.36	Hibati‑ya owa ene dai awa, owati‑ya dai nofi awirini.
JHN.6.37	Dai one‑ya Okobi owa‑ya daane, Okobi mai daahina owa‑ya mai nafi nofabone, owa‑ya mai nofiya,
JHN.6.37	‘Dai‑ya onofi awirini, dai tokahi.’ Oteraboneni.
JHN.6.38	Bofe‑ya okemaroni, Okobi ati‑nima onabonehe. Owa‑ya yose‑mari ati‑nima oteni. Hini owati‑nima oterani.
JHN.6.39	Owa‑ya yose‑mari haa‑nima yama na‑ya nofane, owa‑ya daahina mai one‑ya fawa·onirabone, yama faina‑bone‑ya mai onakitamaboneni.
JHN.6.40	Haa‑nima yama na‑ya Okobi nofane, Bidi mai hiawa, Bidi ati mai hinofa hine mai abateraboneni. Yama faina‑bone‑ya mai onakitamaboneni.” Yeso ati nemarine.
JHN.6.41	“Neme‑ka baho ama·oni.” Yeso ati ne,
JHN.6.41	ati‑ya mai one nofara, Yeso tamine‑ya mai ibi hiyara,
JHN.6.42	“Yose bidi i‑di Yeso amane. Neme‑ya kisemona ati ne; neme‑ya kisaremarine. Madi, badi mai na, mai oda watoneni.” Mai ati namaroni.
JHN.6.43	“Owa tamine‑ya dai ibi hiyara, dai ati yawariyahi.
JHN.6.44	Okobi owa‑ya yosemari, owa‑ya Okobi mai hiyosera, owati‑ya mai nofaraboneni. Owati‑ya mai no‑nofa yama faina‑bone‑ya mai onakitamaboneni.
JHN.6.45	‘Deoso mai nafi‑ya kanawatowahebonane.’ Deoso ati‑ya mai mi‑mita‑mete mai‑ka yama hani ati neni.
JHN.6.45	Okobi mai‑ya kanawato, ati‑ya mai nofa owati‑ya mai nofawahaboneni.” Yeso ati nemarine.
JHN.6.46	(Bofe‑ka dai toha Okobi dai awaterani. Owa‑ta Deoso owa‑ya yose‑mari oawabisane.)
JHN.6.47	“Owati amosabote dai mitahi. Owati dai no‑nofa dai abateraboneni.
JHN.6.48	Baho amosabote‑nima ona ama·oni. Owa ene mai abaraboneni.
JHN.6.49	Hibati‑ya ai‑ka idi kabani‑kaya mai yakani‑ya mana‑ya mai kabaware, mai abametemoneni.
JHN.6.51	Neme‑ya okisamaroni. Baho‑nima ona ama·oni. Oka baho‑ya mai kaba, mai abateraboneni. Bofe‑ya dai wi‑wina dai‑ya okasomabone, oka baho daa·onaboneni. Oka baho owa eme tamine amani.” Yeso ati nemarine.
JHN.6.52	“Hini yamata‑nima Yeso eme ai kababoneni?” Mai ibi hiyara mai ati na, mai yawamaroni.
JHN.6.55	Owa eme yama kaba amosabote amani. Owa emene yama fawa amosabote tohaneni.
JHN.6.56	Owa eme‑ya mai kaba, owa emene‑ya mai fawa na, oka mai toha, mai‑ya osawiteboneni.
JHN.6.58	Neme‑ka baho amosabote ama·oni. Mana‑ya ai‑ka idi mai kaba, mai abametemoneni. Oka baho‑ya mai kaba, mai abateraboneni.” Yeso ati nemarine.
JHN.6.59	Fara Kafanaho‑ya Deoso‑ya mai hi‑hiyara‑ke yobe‑ya mai naha, mai‑ya Yeso kanawatomarine.
JHN.6.60	Yeso ati oda mita,
JHN.6.60	“Ati bare, ati oda watorene.” Yeso‑ya oda daba oda one dama ati namaroni.
JHN.6.61	Mai ati‑ya Yeso wato,
JHN.6.61	“Owati bara dai mita, owati dai nofamaraba awineni.
JHN.6.62	Neme‑ya dai‑ka Ayo tokomisame dai awiya, owati dai nofaraba awineni.
JHN.6.63	Ai atibodi ene ai abarani. Ai abano ababisateni. Dai atibodi tamine‑ya ohiyara, owati dai nofiya, dai abaraboneni.
JHN.6.64	Owati‑ya dai one nofarani.” Yeso ati nemarine.
JHN.6.64	Oda atibodi ati‑ya Yeso wato, ati mai hinofare mai‑ya wato, fai‑ya kahabanebona‑ya wato nemarine.
JHN.6.65	“Owati‑ya dai one nofara, hibati‑ya owati yanana,
JHN.6.65	‘Okobi mai‑ya yosere owati‑ya mai nofaraboneni.’ Onamaroni.” Yeso ati nemarine.
JHN.6.66	Yeso‑ya oda dabamaro Yeso ati‑ya oda one nofara, mai toka, Yeso‑ya mai sawimaramaroni.
JHN.6.67	Mai dama mai tokoma, oda 12 toha oda‑ya Yeso hiyare,
JHN.6.67	“Dai tokomahareba awini.” Ati nemarine.
JHN.6.68	“Ayo, oda toki awirini. Ai abaterabone‑ka hawi yofitikana, ai‑ya yo‑yofikana‑ba ai owa wadarane.
JHN.6.69	Deoso‑ka yokana amatini. Tiwati oda nofini.” Simaho Bedoro ati nemarine.
JHN.6.70	“Dai 12 toha, dai okadikamaroni, owa‑ya dai dababonehe. Dai okadika Diaboro‑ka yo‑yose dai owa ohari tohabisane.” Yeso ati nemarine.
JHN.6.71	Simaho Isikari·oti bidi i‑di Yoda tamine‑ya hiyare, oda 12 toha oda owa amane, fare Yeso‑ya kahabanewahemarine.
JHN.7.1	Makobote Karireya‑ya Yeso yakane, Yodeya‑ya tokaremarine. Yodeya‑ya oda‑ka hidi Yeso‑ya mai ati nanahabamaroni.
JHN.7.2	Oda amoni fa‑famaraba niya, Yodeo oda toha oda‑ka feriado yananaboneni. Feriado oni Wa‑wasa tohamaroni.
JHN.7.3	Yeso‑ya sohori mai hiyara,
JHN.7.3	“Ayo, Yodeya‑ya tikahi, tiwati‑ya mai no‑nofa tiwa ene kitabote‑ya mai awabonehe.
JHN.7.4	Tiwa tamine‑ya mai nafi mitabone tina, tiwa tikahemoriyahi. Tiwa ene kitabote‑mone tina, tiwa ene‑ya mai nafi awiyahi.” Sohori mai ati namaroni.
JHN.7.5	Fara Yeso ati‑ya sohori mai nofi awiramaroni.
JHN.7.6	“Hibayata mai dama mai noki‑ya owati toki awisarani. Dai‑ya mai awabisiya, yama sibarini.
JHN.7.7	Dai‑ya mai kakoterani.
JHN.7.7	‘Mai ihi amosarani.’ Ona,
JHN.7.7	owa‑ya mai kakoteni.
JHN.7.8	Mai marinabone mai‑ya dai tokabisahi. Hibayata oki awiraboneni. Hibayata mai dama mai noki‑ya owati toki nofarini.” Yeso ati nemarine.
JHN.7.9	Karireya‑ya Yeso oda nahobisamaroni.
JHN.7.10	Sohori mai toka, mai nowati‑ya Yeso oda tokomakemaroni, mai noki beheri‑ya.
JHN.7.11	Oda marini‑ya oda‑ka hidi Yeso‑ya mai sibana,
JHN.7.11	“Fai Yeso‑ya?” Mai ati na, mai ati damamaroni.
JHN.7.12	Yeso tamine‑ya mai dama mai ibi basana,
JHN.7.12	“Yeso ati amosane.” Mai one ati na,
JHN.7.12	“Yeso ati kasiro, ati ene mai dami tosawariteni.” Mai one ati namaroni.
JHN.7.13	Hini mai ati‑ya mai kemamaroni, oda‑ka hidi mai‑ya mai nayofinaro.
JHN.7.14	Mai marini beheri hawa tohiya, Deoso‑ka yobe‑ya Yeso tokiyome, mai‑ya kanawatomarine.
JHN.7.15	Yeso ati‑ya oda‑ka hidi mai mita,
JHN.7.15	“Ka! Ebeni‑ke Yeso‑ya kanawato timata? Oda‑ka isikora‑ya sawiterene.” Mai ibi hiyara mai ati namaroni.
JHN.7.16	Mai ati‑ya Yeso wato, mai‑ya hiyare,
JHN.7.16	“Hini owati tohi awirini. Owa‑ya yose‑mari ati okaminabisateni.
JHN.7.17	Deoso ati dai tokadabiya, hini owati ihi owati yanara, Deoso ati ene owati yananibisa dai wataboneni.
JHN.7.18	Hini mai ati ihi yama‑ya mai kanawata,
JHN.7.18	‘Amosabote ama·oni. Owa dai nofahi.’ Mai ati teni.
JHN.7.18	Hidi ati‑ya kamine,
JHN.7.18	‘Owa‑ya yose dai nofabisahi.’ Ati ne,
JHN.7.18	keyehe‑ya hirire, ati amose hinama toha tene.
JHN.7.19	Deoso‑ka yama hani‑ya i‑di Mose kanahanomata ati‑nima dai ene ra, hiniya owa‑ya dai ati nanahabineni.” Yeso ati nemarine.
JHN.7.20	“Madi towe tiwa‑ya foye, keyehe‑ya hiritineni. Tiwa oda ati nanahabarani.” Mai dama mai ati namaroni.
JHN.7.22	I‑di Mose ati ene dai‑ka madehe sowiri tati atori dai wisinakosateni. Ai‑ka idi mai ihi dai toha, makobote i‑di Mose ene tohamaki ne, mai ihi‑nima sabado‑ya dai‑ka madehe sowiri tati atori dai wisinakosateni.
JHN.7.23	Mose‑ka yama hani ati ihi sabado‑ya ai one dai wisina, sabado‑ya ai owa onakitamabisa, owa ene dai yawariyahi.
JHN.7.24	Owa ene tamine dai kadikariyahi, owatibodi ati dai kadikabisahi.” Yeso ati nemarine.
JHN.7.25	Yeso ati‑ya mai mita, Yerosare‑ya mai wi‑wina mai one ati yanana,
JHN.7.25	“Se! Maki mai sibahine mai hinahabebona, fare amanaraniha?
JHN.7.26	Dai awaho, ai dami noko‑ya hiyare, ai‑ka hidi maki‑ya mai weeni awirini.
JHN.7.26	‘Deoso‑ka Ka‑kadika tohe awane.’ Ai‑ka hidi mai atibodi ati nawama awineni.” Mai ati namaroni.
JHN.7.28	Deoso‑ka yobe‑ya Yeso mai‑ya kanawatobona mai‑ya hiyare,
JHN.7.28	“Hehe fara amani. Owa dai wato, owa tabaro oni dai wato neni. Owa‑ya yose‑mari dai watora, owa‑ya yose‑mari amosabote amane.
JHN.7.29	Owa‑ya yose‑mari owatobisane.” Ati nemarine.
JHN.7.30	Ati mai himite mai one yawa, Yeso‑ya mai waratonabone mai atibodi ati na, Yeso abebona‑ka mahi kobore ene Deoso mai‑ya maakane, Yeso‑ya mai waratoni awiramaroni.
JHN.7.31	Yeso ati‑ya mai dami mita, Yeso ati‑ya mai one dama nofawaha,
JHN.7.31	“Deoso‑ka Ka‑kadika Yeso amane. Yeso ene kitabote tohe, Deoso‑ka Ka‑kadika tohare‑mana, kameya, ene kiti ba‑basi re nane.” Mai ati namaroni, mai ibi basanaro.
JHN.7.32	Mai ati‑ya fariseo mai mita, mai yawa, fariseo mai toha, Deoso‑ka yama‑bone‑ya mai da‑daa mai‑ka hidi mai toha, mai na, sekorasa mai‑ya mai yosemaroni, Yeso‑ya mai waratonabonehe.
JHN.7.33	Yeso ati yanane,
JHN.7.33	“Dai tabaro‑ya owa amoni damamaraboneni. Owa‑ya yose‑mari‑ya okomaboneni.
JHN.7.34	Owa dai sibaniya, owa dai awami awiraboneni. Okomi‑kaya dai tokomakiteraboneni.” Yeso ati nemarine.
JHN.7.35	Oda‑ka hidi mai ibi hiyara,
JHN.7.35	“Ebeni‑kaya tokabamata? Ai tokomakirabone ati neri, oda one Kereko mai tabori‑ya mai wina mai‑ya tokebona, Kereko mai‑ya kanawatoba awane.
JHN.7.36	‘Owa dai sibaniya, owa dai awami awiraboneni. Okomi‑kaya dai tokomakiteraboneni.’ Ati ne,
JHN.7.36	ati oda watorene.” Mai ibi hiyara mai ati namaroni.
JHN.7.37	“Dai bako hokoya, owa‑kaya dai kamahi. Oka faha dai fawahi.
JHN.7.38	Deoso‑ka yama hani ati‑nima owati‑ya mai no‑nofa mai atibodi‑ya faha webote yananiya, faha ihi mai abaraboneni.” Yeso ati nemarine.
JHN.7.39	Faha webote Yeso ati ne, Deoso‑ka Doni tamine amane. Yeso bofe‑ya wineya, Deoso‑ka Doni oda‑ya sawi awisare, neme‑ya Yeso tokeya, Yeso ati oda no‑nofa Deoso‑ka Doni oda atibodi‑ya sawiwahemarine.
JHN.7.40	Yeso ati‑ya mai mita,
JHN.7.40	“Deoso ati‑ya mi‑mita kamebona, fare Yeso amane.” Mai one ati nihi,
JHN.7.41	“Kirisito amane.” Mai one ati nihi,
JHN.7.41	“Kirisito Karireya‑ya yanareba awane.
JHN.7.42	I‑di Dafi tabaro bote, Bere‑kaya Kirisito wadebonane. Dafi‑ka nodi i‑di Kirisito tohebonane. Deoso‑ka yama hani ati teni. Yeso i‑di Kirisito tohi awireba awane.” Mai one ati nihi neni.
JHN.7.43	Yeso ati‑ya mai one nofa, Yeso ati‑ya mai one nofarihi nani.
JHN.7.44	Yeso‑ya mai one waratonabone mai ati na, Yeso‑ya mai waratoni awiramaroni.
JHN.7.45	Deoso‑ka yobe‑ka sekorasa Yeso‑ya mai waratonabone, hiniya mai wininama,
JHN.7.45	“Hini yamata ihi Yeso dai kakami awiriti?” Deoso‑ka yama‑bone‑ya mai da‑daa mai‑ka hidi mai toha, fariseo mai toha mai na, mai ati namaroni.
JHN.7.46	“Yeso ati‑nima mai one ati terani.” Sekorasa mai ati namaroni.
JHN.7.47	Sekorasa mai‑ya fariseo mai weena,
JHN.7.47	“Yeso keyehe‑ya hirine, ati dai nofa awini.
JHN.7.48	Mai‑ka hidi oda toha, Yeso ati‑ya oda one nofaterani.
JHN.7.49	Mai one dama Mose ati‑ya mai watora, Yeso ati‑ya mai nofabisa, hini mai‑ya mai yokaboneni.” Fariseo mai ati namaroni.
JHN.7.50	Nikodimo fariseo owa tohe. Hibati‑ya Yeso‑ya tokemarine, Yeso ati‑ya mitebonaha. Fariseo mai one ati‑ya Nikodimo mite, mai‑ya hiyare,
JHN.7.51	“‘Ai owa ati dai miti dai tohi awireya, dai weerayaho.’ Mose‑ka yama hani ati teni.” Nikodimo ati nemarine.
JHN.7.52	“Towe amatini. Karireya‑ka mai ati‑nima tiwati neni. Deoso‑ka yama hani tikadikiyahi. Deoso ati‑ya mi‑mita Karireya‑ya yani tamine sawiterene.” Fariseo mai one ati namaroni.
JHN.7.53	Mai tabori‑ya mai nafi tokawahamaroni.
JHN.8.1	Orifera adami‑ya Yeso tokomorosemarine.
JHN.8.2	Yama wahabisari‑ya Deoso‑ka yobe‑ya Yeso kamatasemarine. Yeso wai‑ya mai dama mai kamakemaroni. Yeso itarisemarine, mai dama mai‑ya kanawatobonaha.
JHN.8.3	Ai owa fadi maki bare‑ya dakora‑ya mai wasemaroni. Mose‑ka yama hani ati‑ya mai ka‑kamina mai toha, fariseo mai toha, mai na, fana‑ya mai kakamake, oda noko‑kaya mai hinawaamaroni.
JHN.8.4	Yeso‑ya mai hiyara,
JHN.8.4	“Yeso, fana tiawahi, maki bare‑ya fana dakora‑ya oda owa wasinahone.
JHN.8.5	Fana haa‑nima mai ihi na
JHN.8.5	‘Mai dai nanahabahi, yati‑ya.’ Mose‑ka yama hani ati teni.
JHN.8.5	Hini yamata‑nima tiwati niti?” Mai ati na,
JHN.8.6	“Fara haa‑nima ai ati niya, Yeso ati tosawariya, Yeso ai weenaboneni.” Mai atibodi ati nineni.
JHN.8.6	Yeso mai‑ya hiyari awire, hini yehe‑ya siki‑ya nahanomarine.
JHN.8.7	Fariseo mai ati yananamarimana, Yeso waamise,
JHN.8.7	“Hehe sibarini, dai owa ene amose hinama tohe yati‑ya hikinari dai hiyahi.” Ati nemarine.
JHN.8.8	Moinisamatase, siki‑ya nahanomatasemarine.
JHN.8.9	Yeso ati‑ya mai mita mai yamatonama, mai bo‑botena mai toki dai tohama, mai nafi tokomakemaroni. Yeso fana‑ya fame mai yorotonakosamaroni.
JHN.8.10	Yeso waamisamatase,
JHN.8.10	“Fai mai‑ya? Tiwa‑ya mai ati nanahabaro, mai nahoneni?” Ati nemarine.
JHN.8.11	“Ayo, owa‑ya mai ati nanahaba, mai awimarini.” Fana ati namaroni.
JHN.8.11	“Tiwa‑ya owati nanahabaharirani. Tikamahi, tiwa ene towe tohamariyahi.” Yeso ati nemarine.
JHN.8.12	“Bofe‑ka mai‑ka yama wahi‑nima ona ama·oni. Deoso hawine yofi·okaneni. Owati‑ya dai tokadaba yama soki‑ya mai ya‑yaka mai‑nima dai ni awira, yama wahi ihi dai abaraboneni.” Yeso ati nemarine.
JHN.8.13	“Hini tiwa tamine tihiyarineni. Hini mai tamine‑ya mai hiyara, mai ati oda nofaterani.” Fariseo mai ati namaroni.
JHN.8.14	“Owa tamine ohiyara, sibaraboneni. Keyehe‑ya hiri·oterani. Yana·omaro‑ka yama dai watora, owa‑ta owatobisineni. Oki‑bone‑ka dai watora, owa‑ta owatobisineni.
JHN.8.15	Mai atibodi ati dai mitara, mai ihi manakone dai haateni. Mai ihi manakone haa·orani.
JHN.8.16	Mai ihi manakone haa·ona‑mani, owati sibara neni. Owa hari terani. Owa‑ya yose‑mari oda ati fara kafamateni.
JHN.8.17	Mose‑ka yama hani ati dai nokotonihe, ati dai mitahi,
JHN.8.17	‘Mai fama, fara mai ati kafamiya, mai ati dai nofahi.’ Mose‑ka yama hani ati neni.” Yeso ati nemarine.
JHN.8.18	“Owa tamine okamina, Okobi owa‑ya yose owa tamine‑ya kaminahari ne.” Yeso ati nemarine.
JHN.8.19	“Ebeni‑kaya abi sawiti?” Mai ati na,
JHN.8.19	“Owa‑ya dai watora, Okobi‑ya dai watoharirani. Owa‑ya dai wata‑mani, Okobi dai watohare neni.” Yeso ati nemarine.
JHN.8.20	Deoso‑ka yobe‑ya yinero weyene wai yowi‑ya Yeso itari, mai‑ya kanawatomarine. Yeso ati‑ya mai mitiya, Yeso‑ya mai waratonabone mai atibodi ati na, Yeso aba‑bona‑ke mahi kobore ene Deoso mai‑ya maakane, Yeso‑ya mai waratoni awiramaroni.
JHN.8.21	Mai‑ya Yeso hiyaramatase,
JHN.8.21	“Okaboneni. Owa‑ya dai sibanabone, owa‑ya dai wasi awiraboneni. Dai ene amosara manakone hasini‑ya dai ababoneni. Oki‑kaya dai tokomakiteraboneni.” Yeso ati nemarine.
JHN.8.22	“‘Oki‑kaya dai tokomakiteraboneni.’ Ati ne,
JHN.8.22	Yeso hini‑ya naboheba awane, yama ai wato awirini.” Oda‑ka hidi mai ati namaroni.
JHN.8.23	“Bofe‑ya dai yana, bofe‑ka dai amani. Neme‑ya yana·obisa, bofe‑ka ohi awirini.
JHN.8.24	Dai ene amosara manakone hasini‑ya dai ababone, ona, owa‑ya dai nofariya, dai ene amosara manakone hasini‑ya dai ababisaboneni.” Yeso ati nemarine.
JHN.8.25	“Ebeni‑ke amatiniti?” Mai ati namaroni.
JHN.8.25	“Owati‑maro‑nima oneni.
JHN.8.26	Dai ene towe dama toha, owa‑ya yose‑mari ene amose, keyehe‑ya hiriterene. Owa‑ya yose‑mari ati mai dami‑ya okaminabisani.” Yeso ati nemarine.
JHN.8.27	Yeso hini Badi tamine‑ya hiyare, ati‑ya mai watoramaroni.
JHN.8.28	“Dai‑ka Ayo neme‑ke awa‑ya dai nawaaneya, owa‑ya dai watowahaboneni. Hini owati ihi yama ani·oterani. Okobi hikamini baha, okaminamakitasateni.
JHN.8.29	Owa hari terani. Owa‑ya yose‑mari owa‑ya famatene. Okobi yama hinofa‑nima oteni.” Yeso ati nemarine.
JHN.8.30	Yeso hiyare, ati‑ya mai dami nofawahamaroni.
JHN.8.31	Yeso ati‑ya oda‑ka hidi mai one nofa mai‑ya hiyare,
JHN.8.31	“Owati dai tokadaba, oka da‑daba yokana dai amani.
JHN.8.32	Ati yokana dai watobona, ati yokana dai‑ya seekanebonane.” Yeso ati nemarine.
JHN.8.33	Mai ati yanana,
JHN.8.33	“Abaraho‑ka nodi oda amani. Oda‑ya mai kanikaterani. Hini yamata‑nima yama na oda‑ya seekibati?” Mai ati namaroni.
JHN.8.34	“Owati amosabote dai mitahi. Mai ihi amosara yama towe mai‑ya kayafa‑nima mai na, yama towe‑ka ka‑kanika mai tohateni.
JHN.8.35	Ai owa‑ya hidi kanikeya, abariko dame‑ya daahinamatasatene. Hidi hini bidi‑ya daaterene.
JHN.8.36	Deoso Bidi dai‑ya seekaneya, yama towe dai‑ya kayafamaraboneni.
JHN.8.37	Abaraho‑ka nodi dai amani. Owati dai nofara, owa‑ya dai ati nanahabani.
JHN.8.38	Okobi oda fama, yama owa tamine okaminabisineni. Dai‑ka idi ati‑nima dai teni.” Yeso ati nemarine.
JHN.8.39	“Abaraho oda‑ka idi amane.” Mai ati namaroni.
JHN.8.39	“Abaraho dai‑ka idi tohe‑mana, Abaraho ene‑nima dai ene na neni.
JHN.8.40	Deoso ati omite, ati okamine, owa‑ya dai nanahababone dai ati na, dai ene‑nima i‑di Abaraho ene rematamonane.
JHN.8.41	Dai‑ka idi yokana ene‑nima dai ene nibisineni.” Yeso ati nemarine.
JHN.8.41	“Oda‑ka ami maki mai one‑ya mai siwakiterani. I‑di Abaraho‑ka nodi yokana oda amani. Oda‑ka Abi yokana Deoso amane.” Mai ati namaroni.
JHN.8.42	“Dai‑ka Abi Deoso tohe‑mana, owa‑ya dai nofa neni. Deoso oda famamaro, dai tabaro‑ya okemaroni. Hiniya oki awira, owa‑ya Deoso yosemarine.
JHN.8.43	Owati dai mita, hini yamata ihi owati dai watorihi? Owati dai nofara ihi amani.
JHN.8.44	Dai‑ka abi yokana Diaboro tohe, dai‑ka abi ati‑nima dai nabone dai ati neni. Diaboro ai‑ya nanahaba tene. Satanasi fara yama yokana‑ya kaminatere, keyehe‑ya hirinibisatene. Satanasi hini atibodi ene keyehe‑ya hirini fawaterene. Satanasi ati‑ya mai tokadaba keyehe‑ya mai hiriteni.
JHN.8.45	Ati yokana okamine, hiniya keyehe‑ya dai nofabisa, owati dai nofarani.
JHN.8.46	Owa ene towe dai awineni? Owa ene towe dai awaterani. Owa ene amosa hinama toha, keyehe‑ya hiri·ora, owati dai nofahi.
JHN.8.47	Deoso‑ka mai toha Deoso ati‑ya mai tokadabateni. Deoso‑ka dai tohara, owati dai watorani.” Yeso ati nemarine.
JHN.8.48	“Samaritano owa amatini. Madi towe tiwa‑ya sawine.” Oda‑ka hidi mai ati namaroni.
JHN.8.49	“Madi towe owa‑ya sawi awirane. Okobi okahiyara, owa‑ya dai nofarani.
JHN.8.50	Hini owa‑ya noko·onirani. Okobi owa‑ya nokotonibisatene, owa‑ya mai kahiyarabonehe. Ai ene‑ya Okobi kadikatene.
JHN.8.51	Owati amosabote dai mitahi. Owati‑ya mai tokadaba, mai abateraboneni.” Yeso ati nemarine.
JHN.8.52	“Madi towe tiwa‑ya sawibisane. Abaraho abe, Deoso ati‑ya mai mi‑mita‑mete mai abamakemetemoneni. Tiwati‑ya mai tokadaba mai abaterabone tineni.
JHN.8.53	Abaraho amosi bi‑bidi ne‑mona tina, amosabote tiwa‑mone tina awineni. Abaraho abe, Deoso ati‑ya mai mi‑mita‑mete mai abamakemetemoneni. Ebeni‑ke amatiniti?” Mai ati namaroni.
JHN.8.54	“Owa‑ya okahiyara‑mani, owati‑ya dai nofariya, yama sibara neni. Okobi owa‑ya kahiyarabisatene. Okobi dai‑ka Deoso‑mona dai ati teni.
JHN.8.55	Okobi dai watore, Okobi owatobisineni. Dai watomona dai ati na, keyehe‑ya dai hirinineni. Okobi owatorini ona‑mani, keyehe‑ya hiri·onahare neni. Okobi owato, ati okadabatene.
JHN.8.56	Bofe‑ya owinabone, owa tamine‑ya dai‑ka idi i‑di Abaraho mite, ya‑yainemarine. Makobote owa‑ya awe, ya‑yainamatasemarine.” Yeso ati nemarine.
JHN.8.57	“Bote tihara, tika ano 50‑ba wadara, ‘Abaraho oawani.’ Tina, tiwadi awisari‑ya Abaraho abematamonane.” Oda‑ka hidi mai ati namaroni.
JHN.8.58	“Owati amosabote dai mitahi. I‑di Abaraho‑ba wadare‑ke ama·oni.” Yeso ati nemarine.
JHN.8.59	Ati‑ya mai mita, mai yawa, yati‑ya mai yabamaroni, Yeso‑ya mai baanabonehe. Yeso hini‑ya kemo, tokemarine.
JHN.9.1	Maki wade‑ya noko amosare, yama‑ya awaremarine. Yeso oda eyehe yakane, maki oda awa, oda ati yanana,
JHN.9.2	“Ayo, ebeni‑ke ene maki yama‑ya awarati? Badi, madi mai na, mai ihi toha, hini ene toha ne awane. Ebeni‑ke ene tohati?” Yeso‑ya oda da‑daba oda ati namaroni.
JHN.9.3	“Mai ihi tohi awirini. Deoso ene dai awebona ene maki yama‑ya awaremarine.
JHN.9.4	Yama tehe‑ya owa‑ya yose‑mari‑ka yama anini ai aninahi. Yama soki kobonabone, yama soki‑ya yama ai anirani, yama ai awararo.
JHN.9.5	Bofe‑ya owina, dai nafi‑ka yama wahi‑nima oneni, yama dai watabonehe.” Yeso ati nemarine.
JHN.9.6	Hiyari hawa tohe, wami ime‑ya firone, atabo‑ya maki noko‑ya ketehe, ati yanane,
JHN.9.7	“Sirowe faha‑ya tikamiya, tiwa noko sokotiyahi.” Yeso ati nemarine.
JHN.9.7	“Sirowe faha” ai ati‑ka oni “yosene faha” toha, fara‑ya toke, noko‑ya sokone, yama‑ya awawahe, tokomematane.
JHN.9.8	Maki‑ya hika mai awa,
JHN.9.8	“Yama‑ya haanemari, fare amanaraniha?” Mai ati nameteni.
JHN.9.9	“Fare amane.” Mai one ati nihi,
JHN.9.9	“Bare amane. Yama‑ya aware‑nima nane.” Mai one ati nihi na,
JHN.9.9	“Fara ama·oni. Yama oawaramaro, oawawahineni.” Maki ati nematane.
JHN.9.10	“Hini yamata ihi yama tiawawahiti?” Mai ati nameteni.
JHN.9.11	“Yeso atabo‑ya wamane, owa noko‑ya atabo‑ya hidine, owa‑ya yose, Sirowe faha‑ya owa noko soko·onabone ati ne, Sirowe‑ya owa noko soko oha, yama oawawahani.” Ati nematane.
JHN.9.12	“Fai‑ra?” Mai ati na,
JHN.9.12	“Owato awire.” Maki ati nematane.
JHN.9.13	Maki noko amosawame fariseo mai‑ya mai hiwakamematane.
JHN.9.14	Sabado‑ya Yeso atabo‑ya wamane, maki‑ya nakitamemarine.
JHN.9.15	“Hini yamata ihi yama‑ya tiawawahati?” Fariseo mai ati na,
JHN.9.15	“Maki atabo‑ya owa noko‑ya hidine, owa noko soko oha, yama oawawahani.” Maki ati nematane.
JHN.9.16	“Maki Deoso‑ka tohare awane, Deoso‑ka mai toha sabado‑ya yama‑ya mai aniterani.” Fariseo mai one ati na,
JHN.9.16	“Ati kasiro awire awane, ene kite, Deoso hikasomare‑mana, ene kitare nane.” Fariseo mai one ati na, mai ibi weenameteni.
JHN.9.17	Noko amosawame‑ya mai hiyara,
JHN.9.17	“Tiwa‑ya nakitame hini yamata‑nima tiwatibodi ati niti?” Mai ati na,
JHN.9.17	“Deoso ati‑ya mi‑mita tohe awane.” Maki ati nematane.
JHN.9.18	“Yama‑ya awaremona ati ne, keyehe‑ya hirine awane.” Oda‑ka hidi mai atibodi ati na,
JHN.9.18	Badi, madi, mai na, mai‑ya mai haanameteni, mai ati‑ya mai mitabonehe. Badi, madi mai kobona,
JHN.9.19	“Tika dao amanaraniha? Wade, yama‑ya awaremata amane? Hini yamata ihi yama‑ya awawahiti?” Oda‑ka hidi mai ati na,
JHN.9.20	“Hehe, oka dao amane. Wade‑ya yama‑ya awaremarine.
JHN.9.21	Fai‑ya nakitame oda aware, oda wato awire. Oda‑ka ewe madehe tohamare, dai haanaho. Hini tamine‑ya kaminabisebonane.” Badi, madi mai na mai ati nameteni.
JHN.9.22	Oda‑ka hidi mai‑ya mai nayofinameteni. Hibati‑ya oda‑ka hidi mai ati yanana,
JHN.9.22	“Yeso i‑di Deoso‑ka Ka‑kadika‑mona mai one ati na, Deoso‑ya mai hi‑hiyara‑ke yobe‑ya mai tokiyomamaraboneni.” Oda‑ka hidi mai ati nameteni.
JHN.9.23	Mai ati tamine‑ya badi mai mita, mai kakomehe,
JHN.9.23	“Oda‑ka ewe madehe tohamare, dai haanaho.” Mai ati nameteni.
JHN.9.24	Mai haahinamatase, kameya, mai hiyara,
JHN.9.24	“Maki ati kasiro oda watoneni. Deoso tinofiya, maki tinofaraboneni. Tiwati oda mitaboneni.” Mai ati nameteni.
JHN.9.25	“Maki ati kasiro awane, yama owato awirini. Hibati‑ya yama oawaramaro; yama oawawaha, fara owatobisineni.” Ati nematane.
JHN.9.26	“Hini yamata‑nima ene nati, tiwa‑ya nakitameri?” Mai ati nameteni.
JHN.9.27	“Dai‑ya ohiyara, owati dai nofara, hini yamata‑bone owa‑ya dai haanamatasihi? Maki ati‑ya dai tokadabaharibaraniha?” Ati nematane.
JHN.9.28	Maki kitame‑ya mai weena,
JHN.9.28	“Towe amatini. Maki ati tikadaba, i‑di Mose ati oda tokadababisateni.” Mai ati nameteni.
JHN.9.29	“Mose‑ya Deoso hiyaremata oda watoneni. Ebeni‑kaya maki kakiti? Maki tamine oda wato awirini.” Mai ati nameteni.
JHN.9.30	“Se! Maki kaki tamine dai watore, owa‑ya nakitame dai aware awane.
JHN.9.31	Deoso ati‑ya mai tokadabara mai ati‑ya Deoso mitaterene. Deoso ati‑ya mai nofa, ati mai hikadaba hine mai ati‑ya Deoso mitabisatene.
JHN.9.32	Hibati‑ya maki noko wadaremata‑ya ai owa nakitame tamine wadaterene.
JHN.9.33	Deoso‑ka tohare‑mana, owa noko‑ya kasomare nane.” Maki kitame ati nematane.
JHN.9.34	“Tiwadi awisari‑ya tiwa ene amosaramaro, towe amatini. Oda‑ya tikanawatoraboneni. Tikahi. Deoso‑ya oda hi‑hiyara‑ke yobe‑ya tikamakiriyahi.” Mai ati nameteni.
JHN.9.35	Maki kitame mai‑ya sawimarebona mai ati na, mai ati tamine‑ya Yeso mite, tokomaki, hiwasi,
JHN.9.35	“Dai‑ka Ayo neme‑ke ati tinofiraniha?” Yeso ati nemarine.
JHN.9.36	“Ebeni‑ke ai‑ka Ayo tohati, ati onofebonaha?” Kitame ati nemarine.
JHN.9.37	“Hibayata dai‑ka Ayo tiawane. Fara dai‑ka Ayo ama·oni.” Yeso ati nemarine.
JHN.9.38	Yeso‑ya kahiyare,
JHN.9.38	“Ayo, tiwa onofa, tiwati onofahari neni.” Ati nemarine.
JHN.9.39	“Bofe‑ya okemaroni, dai nafi ene okadikabonehe. Yama‑ya mai awaramaro, yama‑ya mai awawahaboneni. Yama‑ya mai ati awamaro, yama‑ya mai awami awiraboneni.” Yeso ati nemarine.
JHN.9.40	Fariseo mai one Yeso ati‑ya mai mita, mai ati yanana,
JHN.9.40	“Yama oda awaramone tineni?” Mai ati namaroni.
JHN.9.41	“Yama‑ya dai awara‑mani, dai ene manakone wadara neni. Yama dai awabisamone dai ati na, dai ene manakone wadanasa neni.” Yeso ati nemarine.
JHN.10.1	Yeso mai‑ya kanawatobona mai‑ya hiyare,
JHN.10.1	“Owati amosabote dai mitahi. Kaneiro mai‑ya mai botebone, awa yara neme‑kaya mai tokiyomateni, kaneiro mai‑ka hidi mai‑ya awarebonaha.
JHN.10.2	Kaneiro mai‑ka hidi awa yara nokobiri‑kaya tokiyomabisatene.
JHN.10.3	Kaneiro mai nokobiri‑ya wa‑waa kaneiro mai‑ka hidi‑ya awe, nokobi‑ya seekane, mai‑ka hidi yananeya, kaneiro mai oni‑ya mai‑ka hidi haaneya, hidi‑ya mai tokomakiteni.
JHN.10.4	Mai nafi fidotona, mai‑ka hidi dai tohe, nowati‑ya mai tokomakiteni, mai‑ka hidi ati‑ya mai wataro.
JHN.10.5	Bara mai‑ya kaneiro mai tokomakiterani. Bara mai ati‑ya mai watora, mai kananibisateni.” Yeso ati nemarine.
JHN.10.6	Kaneiro mai tamine‑ya Yeso hiyare, ati‑ya mai watoramaroni.
JHN.10.7	Yama‑ya mai watowahabone, mai‑ya hiyaramatase,
JHN.10.7	“Owati amosabote dai mitahi. Kaneiro mai‑ka awa yara nokobiri ama·oni.
JHN.10.8	Hibati‑ya mai kobona yama‑ya mai bo‑boti mai toha, kaneiro mai‑ya mai haana, mai ati‑ya kaneiro mai nofarameteni.
JHN.10.9	Awa yara nokobiri ama·oni. Owa‑kaya mai tokiyomiya, mai sibaraboneni. Mai yobiniya, mai tafaboneni.
JHN.10.10	Yama‑ya mai bo‑boti kaneiro mai tabori‑ya mai kakiya,
JHN.10.10	‘Awa yara bai onahabiya, kaneiro o·idiya, kaneiro onahababoneni.’ Mai atibodi ati teni.
JHN.10.10	Kaneiro mai abarabone, mai tabori‑ya okemaroni. Mai ya‑yaini nafebone, mai tabori‑ya okemaroni.
JHN.10.11	Kaneiro mai‑ka hidi amosabote ama·oni. Oka kaneiro mai abarabone, o·ababisiya, yama sibaraboneni.” Yeso ati nemarine.
JHN.10.12	Ai owa‑ka kaneiro mai‑ya ai owa nawade, kaneiro hidi tohare, yomahi yama‑ke kaneiro mai‑ya kakiya, kaneiro mai‑ya nawade kananeya, yomahi yama‑ke kaneiro mai‑ya kananihi, mai fawateni.
JHN.10.13	Hika yama anini manakone‑ya nokotonibise, kaneiro mai‑ya nofare, bani hame koboneya, kanatene.
JHN.10.14	Kaneiro mai‑ka hidi amosabote ama·oni. Oka kaneiro mai owato, owa‑ya mai watohari nineni.
JHN.10.15	Okobi owato, owa‑ya watohari ne. O·ababisaboneni, oka mai hasinabonehe.
JHN.10.16	Mai tabori one‑ya oka kaneiro mai one toha, mai onakamaboneni. Owati‑ya mai mitaboneni. Oka kaneiro mai one‑ya mai yoro·okanihebone, mai‑ya na‑nawada owa hare boneni.
JHN.10.17	O·abiya, yama sibarini, okitamatasabone ona, fara ihi Okobi owa‑ya nofi nafine.
JHN.10.18	Owa‑ya mai ati nanahaba, mai‑ya owati bariraboneni. Mai‑ya owati bariniya, owa‑ya mai nanahabi awiraboneni. Owati aba, o·aba, owati kitama, okitama onaboneni. Okobi ati‑nima owa ene naboneni.” Yeso ati nemarine.
JHN.10.19	Yeso ati‑ya oda‑ka hidi mai mita, mai ibi weenamatasa,
JHN.10.20	“Yeso ka‑kana amane. Madi towe foye ene ati amane. Ati dai nofarayaho.” Mai one ati nihi,
JHN.10.21	“Madi towe sawi‑ke haa‑nima ai ene terani. Madi towe ai owa noko‑ya kasomaterene.” Mai one ati nihi namaroni.
JHN.10.22	Deoso‑ka yobe awawami hawa tohemata tamine‑ya oda kadikabone, Yerosare‑ya oda marinamaroni.
JHN.10.23	Sire bofe‑ya oda marinamaroni. Deoso‑ka yobe‑ya Yeso yakane, yobe webote fowari‑ya Saromaho‑ka yobe waari, fare‑ya Yeso yakanemarine.
JHN.10.24	Yeso ati‑ya oda‑ka hidi mai mitabone, mai yorotokana,
JHN.10.24	“Yeso, tiwati amosahi. Deoso‑ka Ka‑kadika amatini, tiwa tamine oda‑ya tikaminahi.” Mai ati namaroni.
JHN.10.25	“Hibati‑ya owa tamine‑ya dai‑ya okamina, owati dai nofarani. Owa ene kitabote dai awakarini? Okobi ene owa ene kitabote tohani.
JHN.10.26	Oka kaneiro dai tohara ihi owati dai nofarani.
JHN.10.27	Oka kaneiro mai owatoni. Owati‑ya mai nofa, owa‑ya mai tokomakiteni.
JHN.10.30	Okobi oda oharineni.” Yeso ati nemarine.
JHN.10.31	Yeso ati‑ya oda‑ka hidi mai mita, yati‑ya mai one yabamaroni, Yeso‑ya mai nanahababonehe.
JHN.10.32	“Deoso ene owa ene amosa, owa ene kitabote amani. Owa ene dai awamaro, owa‑ya dai ati nanahabi‑ka dai yofikanahi.” Yeso ati nemarine.
JHN.10.33	“Tiwa ene amosa sibarini. Oda owa amatini. ‘Deoso ama·oni.’ Tina, hini tiwati ihi tiwa oda nanahababoneni, yati‑ya.” Mai ati namaroni.
JHN.10.34	“‘Deoso dai‑mone oneni.’ Deoso‑ka yama hani ati na,
JHN.10.35	Deoso‑ka yama hani keyehe‑ya hiriterani. Bofe‑ka mai‑ya Deoso hiyaremata, deoso dai‑mone Deoso ati nematamonane.
JHN.10.36	Okobi owa‑ya kayawe, owa‑ya yosemarine, bofe‑ya okebonehe.
JHN.10.36	‘Deoso Bidi ama·oni.’ Ona.
JHN.10.36	Owati kasiramone dai ati neni, dai yawaro. Hini yamata ihi dai yawiti?
JHN.10.37	Deoso ene‑nima owa ene ra‑mani, owati dai nofariya, yama sibara neni.
JHN.10.38	Deoso ene‑nima owa ene nibisa, owati dai nofara, owa ene dai nofabisahi. Okobi oda famateni. Owa ene dai nofiya, Okobi oda‑ya dai watowahaboneni.” Yeso ati nemarine.
JHN.10.39	Yeso‑ya mai watabone, hiniya Yeso tokemarine.
JHN.10.40	Yodaho Faha‑ya Yeso berenawahe, hibati‑ya i‑di Yowaho mai‑ya habanirisa‑mari‑kaya toke, winawahemarine.
JHN.10.41	Yeso‑ya mai dama mai kamake,
JHN.10.41	“Yowaho Batita ene kitare, Yeso tamine‑ya hiyare, fare ati‑nima Yeso nane.” Mai ati namaroni.
JHN.10.42	Yeso ati‑ya mai dama mai nofawahamaroni.
JHN.11.1	Betaniya‑kaya Rasaro hika adi mai fama mai eyehe winemarine. Rasaro‑ka adi oni i‑di Maata toha, one oni i‑di Mariya toha namaroni. Rasaro kiyane, kaforimatane.
JHN.11.2	Hibati‑ya Rasaro‑ka adi i‑di Mariya Yeso‑ya yama mahi amosa‑ya sorokasa, hini tati kone‑ya Yeso teme‑ya tamonamaroni.
JHN.11.3	Rasaro‑ka adi mai fama, mai‑ka da‑daba‑ya mai yose,
JHN.11.3	“Yeso sibatinahi. Tiwasiya, eya tiyahi.
JHN.11.3	‘Ayo, tinofi nafi kiyanene.’ Tiyahi.” Mai ati nameteni.
JHN.11.4	Rasaro tamine‑ya Yeso mite,
JHN.11.4	“Rasaro hasinebonane. Rasaro kiyane ene Deoso ene amose‑ya mai awa, Deoso Bidi ene amose‑ya mai awahari naboneni.” Yeso ati nemarine.
JHN.11.5	I‑di Maata, i‑di Mariya, i‑di Rasaro, mai na, Yeso mai‑ya nofi nafimarine.
JHN.11.6	Rasaro kiyane tamine‑ya Yeso mite, tokomaki kanibote ni awiremarine. Oda wini‑kaya oda amoni famamakemaroni.
JHN.11.7	Makobote Yeso‑ya oda da‑daba oda‑ya hiyare,
JHN.11.7	“Yodeya‑ya ai tokahi.” Ati nemarine.
JHN.11.8	“Ayo, tiwa amoni fa‑famaraba niya, ai‑ka hidi tiwa‑ya mai ati nanahaba, Yodeya‑ya tikamariyahi.” Oda ati namaroni.
JHN.11.10	Yama soki‑ya ai yakana, ai sonateni, yama wahi awiraro.” Yeso ati nemarine.
JHN.11.11	“Ai‑ka naki, i‑di Rasaro amone, mowa·okanabone okomakeboneni.” Yeso ati nemarine.
JHN.11.12	“Ayo, Rasaro amone, kitameba awane.” Oda ati namaroni.
JHN.11.13	Rasaro abe tamine‑ya Yeso hiyare, ati oda watoramaroni.
JHN.11.14	Tamine hikamini amosawahe,
JHN.11.14	“Rasaro abane.” Yeso ati nemarine.
JHN.11.15	“Rasaro abe ene owa ene dai awabone, owati dai nofabone, fara ya‑yai·oneni. Hima, ai tokomakihi.” Yeso ati nemarine.
JHN.11.16	“Yeso ai dabahi. Yeso abeya, ai abahareboneni.” I‑di Tome ati nemarine.
JHN.11.16	Tome oni owa i‑di Didimo tohane.
JHN.11.17	Rasaro wini‑kaya oda tokawaha, yama yakari‑ya tamine Yeso himite,
JHN.11.17	“Rasaro oda nafoye mahi 4 kanane.” Mai ati namaroni.
JHN.11.18	Yerosare yakari‑ya Betaniya toha, 3 kirometoro tohani.
JHN.11.19	Yerosare‑ya mai wi‑wina mai one dama mai tokomakemaroni, i‑di Maata, i‑di Mariya, mai fama, mai‑ya mai kasomabone mai‑ka soho tabiyo mai ohinaro.
JHN.11.20	Yeso kaki tamine‑ya i‑di Maata mita, tokamaroni. Mariya‑ta yobe‑ya towitakosameteni.
JHN.11.21	Yeso‑ya Maata hiyara,
JHN.11.21	“Ayo, oda tabaro‑ya tisawe‑mani, oka soho abare nane.
JHN.11.22	Deoso haatiniya, tiwati‑nima Deoso nebonane.” Maata ati namaroni.
JHN.11.23	“Tika soho kitamebonane.” Yeso ati nemarine.
JHN.11.24	“Hehe, yama faina‑bone‑ya ai kitamiya, oka soho kitamaharibonane.” Maata ati namaroni.
JHN.11.26	Owati‑ya mai no‑nofa yama kome fawaterabone‑kaya mai sawiteraboneni. Maata, owati tinofiraniha?” Yeso ati nemarine.
JHN.11.27	“Hehe, Deoso‑ka Ka‑kadika amatini. Deoso Bidi bofe‑ya kakibona, yama hani ati na, fara amatini.” Maata ati namaroni.
JHN.11.28	Hiyari hawa toha, hika yobe‑ya tokiyama, hika asima i‑di Mariya‑ya hiyara,
JHN.11.28	“Ai‑ya ka‑kanawato‑teno kobone, tiwa‑ya haanene.” I‑di Maata ati nameteni, basanaro.
JHN.11.29	Hika adi ati‑ya mita, waamisa kanibote na, tokomamaroni, Yeso‑ya.
JHN.11.30	Mai tabori‑ya Yeso tokomaki awire, hini i‑di Maata kobohine‑ya itarimarine.
JHN.11.31	Mariya‑kaya mai one nahamaroni, Mariya‑ya mai kasomabonehe. Mariya waamisa kanibote na, tokoma‑ya mai awa, mai tokomake,
JHN.11.31	“Yati hodi‑ya tokomiya, ohinaboneni.” Mai atibodi ati namaroni.
JHN.11.32	Yeso itari‑ya Mariya kobona, Yeso yowi‑ya yobati‑kaya itarisa,
JHN.11.32	“Ayo, ahi‑ya tisawe‑mani, oka soho abare nane.” Mariya ati namaroni.
JHN.11.33	Mariya ohina‑ya Yeso awe, mai one ohina kamake‑ya awa ne, atibodi a‑arire,
JHN.11.34	“Ebeni‑kaya Rasaro foyati?” Yeso ati ne,
JHN.11.34	“Ayo, tikamakihi, tiwa oda yofikanabani.” Mai ati namaroni.
JHN.11.35	Yeso tokomaki, ohinemarine.
JHN.11.36	“Rasaro‑ya nofi nafi dai awaho.” Oda‑ka hidi mai one ati nihi.
JHN.11.37	“Maki noko‑ya kasome, Rasaro‑ya kasome‑mana, Rasaro abare nane.” Mai one ati nihi namaroni.
JHN.11.38	Rasaro temene‑ya Yeso kobone, atibodi a‑ariremarine. Yati one‑ya hodi‑ya mai barikanamaroni.
JHN.11.39	“Yati dai karotowitihi.” Yeso ati nemarine.
JHN.11.39	“Ayo, maho kite awane, mahi 4 kane‑ya abene.” Rasaro‑ka adi i‑di Maata ati namaroni.
JHN.11.40	“Owati timitara awineni. Owati tinofa, Deoso ene kitabote tiawabone onani.” Yeso ati nemarine.
JHN.11.41	Yati‑ya mai karotowite, Yeso tonokomise, ati yanane,
JHN.11.41	“Abi, owati timita, ya‑yai·oneni.
JHN.11.42	Owati timitateni. Yama‑ya mai watobone‑ka owati amani. Owa tiyosemaro, owa‑ya mai watowahaboneni.” Yeso ati nemarine.
JHN.11.43	I‑di Rasaro‑ya haane, ati kite,
JHN.11.43	“Rasaro tikamahi.” Ati nemarine.
JHN.11.44	Rasaro kitame, kamemarine. Bora yaba‑ya kinikane, yehe, teme, tati ne, bora‑ya kinikananasa ne, kamemarine.
JHN.11.44	“Dai kakasawaho, tabaro‑ya tokomebonaha.” Yeso ati nemarine.
JHN.11.45	Mariya‑ya mai kasomabone mai ati na, mai kamake, Yeso ene‑ya mai awa, Yeso ati‑ya mai nofawahamaroni.
JHN.11.46	Mai one fariseo mai‑ya mai toka, Yeso ene tamine‑ya mai kaminameteni.
JHN.11.47	Makobote Deoso‑ka yama‑bone‑ya mai da‑daa mai‑ka hidi mai toha, fariseo mai toha, mai na, oda‑ka hidi mai nafi‑ya haane, mai yorotokanameteni, Yeso tamine‑ya mai hiyarabonehe.
JHN.11.47	“Hini yamata‑nima ai nibati? Yeso ene kitabote‑ya mai dama mai awineni.
JHN.11.48	Yeso‑ya ai ati barini awiriya, Yeso ati‑ya mai nafi nofawahiya, homano mai‑ka sodado mai kamakiya, Deoso‑ka yobe‑ya mai nanahaba, ai nafi‑ya mai nanahaba naba awineni.” Mai ati nameteni.
JHN.11.49	Mai‑ka owa Deoso‑ka yama‑bone‑ya mai da‑daa mai‑ka hidi webote i‑di Kaifo ati yanane,
JHN.11.49	“Yama dai wato awirini.
JHN.11.50	Ai‑ka mai one dama hidi mai tohara, fara mai nafi abarabone mai‑ka owa ohari abeya, yama sibaraboneni. Ohari abeya, ai dama ai hasinaboneni.” Kaifo ati nemarine.
JHN.11.51	Hini ati tohi awirene. Deoso‑ka yama‑bone‑ya mai da‑daa mai‑ka hidi webote tohe, Deoso ati ene ati yananibisemarine. Yodeo oda toha, oda manakone‑ya Yeso nanahabebona tamine‑ya hiyaremarine.
JHN.11.52	Yodeo oda manakone‑ya nanahaba, Bara mai manakone‑ya nanahabahari nebonane. Deoso‑ka mai toha, mai nafi‑ya ohariwamebonane.
JHN.11.53	Oda‑ka hidi Yeso‑ya mai ati nanahabarimanamaroni.
JHN.11.54	Mai noki‑kaya Yeso tokomare, Eferahi‑ya Yeso‑ya oda da‑daba oda eyehe winemarine. Kabani yakari‑ya Eferahi tohamaroni.
JHN.11.55	Ka‑kariwa‑ka mahi koboni yanatoneya, tabora bide dama‑ka Yerosare‑ya mai tokomakemaroni, Mose‑ka yama hani ati‑nima yama‑ya mai hawa tonihebonehe.
JHN.11.56	Yeso‑ya mai sibana, Deoso‑ka yobe‑ya mai naha mai ibi hiyara,
JHN.11.56	“Ai mariniya, Yeso koboreba awane, hini yamata‑nima dai ati niti?” Mai ati nameteni.
JHN.11.57	Deoso‑ka yama‑bone‑ya mai da‑daa mai‑ka hidi mai toha, fariseo mai toha, mai na, Yeso tamine‑ya mai hiyara,
JHN.11.57	“Yeso dai awiya, tamine dai kaminaho, oda‑ya, oda watebonaha.” Mai ati nameteni.
JHN.12.1	Oda amoni 6 tohiya Ka‑kariwa‑ya oda marinabone, Betaniya‑ya Yeso oda eyehe tokemarine, Rasaro‑ya nakitame‑kaya.
JHN.12.2	Yeso kobone ene mai ya‑yaina, mai yorotokanamaroni, mai tafabonehe. Rasaro oda eyehe tafemarine. Oda tefe‑bone‑ya Maata isonamaroni.
JHN.12.3	Yeso teme‑ya yama mahi amosa‑ya Mariya sorokaremaroni. Yama mahi amosa oni narado toha, manakone fotamaroni. Keneko kari kibe‑nima yama mahi amosa na‑ya Yeso teme‑ya sorokare, tati kone‑ya Yeso teme‑ya tamonamaroni. Yobe nafi‑ya mahi amosa mahi mai hisihinamaroni.
JHN.12.4	Yeso‑ya oda da‑daba oda‑ka owa Yeso‑ya daanebona, i‑di Yoda Isikari·oti amane. Fare Mariya ihi‑ya awe, yawemarine.
JHN.12.5	“Ka! Yama mahi amosa ai daana‑mani, yama sibabisara neni. Mahi amosa ai daana‑mani, yama ai anini mahi 300 kane‑ka manakone‑nima manakone na manakone ai kayafiya, mai‑ka yamata wadara mai‑ya yinero ai daana neni.” Yoda ati nemarine.
JHN.12.6	Yoda yama‑ya bo‑boti amane. Oda‑ka yinero‑ya Yoda damane, oda‑ka yinero kote‑ya botimarine. Yama mahi amosa‑ya ati daane, hiniya yinero‑ya atibodi kayafabisemarine, mai one‑ya kasomi awirebonane.
JHN.12.7	“Yoda, tiwati arabanahi. O·ababone, owa‑ya mai nafoyabone, owa‑ya sorokari hawa tohineni.
JHN.12.8	Yamata mai kihara mai tosiyoteraboneni. Owa sawi yaboraboneni.” Yeso ati nemarine.
JHN.12.9	Betaniya‑ya Yeso koboni tamine‑ya oda one mai mita, mai dama mai tokomakemaroni, Yeso‑ya mai awa, i‑di Rasaro‑ya mai awahari nabonehe.
JHN.12.9	“Rasaro abe, Yeso hinakitame ai awamatahi.” Mai atibodi ati namaroni.
JHN.12.10+JHN.12.11	Rasaro‑ya mai awa, Yeso ati‑ya mai dama mai nofawahamaroni. Deoso‑ka yama‑bone‑ya mai da‑daa mai‑ka hidi i‑di Rasaro‑ya mai ati nanahabaharemaroni.
JHN.12.12	Ka‑kariwa ihi Yerosare‑ya mai dama mai nahamaroni. Mahi owa‑ya Yerosare‑ya Yeso toke, tamine‑ya mai dami mita,
JHN.12.13	mai tokomake, kosi afe‑ya mai akamaroni.
JHN.12.13	“Deoso ai kahiyarineni. Deoso tiwa‑ya yose, tiwa‑ya kasomayaho oda ati nineni. Isara·eo oda‑ka hidi webote amatini.” Mai ati na, mai ati kitamaroni.
JHN.12.14	Deoso‑ka yama hani ati‑nima boho yetene‑ya Yeso wasi, boho mese‑ya itarimarine.
JHN.12.15	“Yerosare‑ya dai wi‑wina dai habo siitoriyahi. Dai‑ka hidi webote‑bona boho yetene mese‑ya itariya, kamakibonane.” Deoso‑ka yama hani ati nineni.
JHN.12.16	Yama hani ati‑ya oda ati kadamowamamaroni. Yama hani ati oda wato kanibote ra, Yeso kitami hawa toheya, yama hani ati oda watowahamaroni.
JHN.12.17	Rasaro‑ya Yeso nakitame‑ya mai awa, Yeso‑ya mai tokomake, Yeso tamine‑ya mai hiyaranademaroni.
JHN.12.18	Yeso ene kitabote tamine‑ya mai mita, Yeso‑ya mai tokomakemaroni, Yeso‑ya mai awabonehe.
JHN.12.19	Mai dami‑ya fariseo mai awa, mai ibi hiyara,
JHN.12.19	“Ka! Yeso ai ati barinabone ai ati na, ai ati barihini awire, Yeso‑ya mai dami tokomake, mai dai awahi.” Fariseo mai ati namaroni.
JHN.12.20	Yerosare‑ya Yodeo oda marinabone, Kereko mai one sawemaroni, Deoso‑ya mai kahiyarabonehe.
JHN.12.21	Firibi‑ya Kereko mai toka,
JHN.12.21	“Naki, Yeso oda hiyaraboneni.” Mai ati nameteni.
JHN.12.21	Firibi tabaro Besaida Karireya‑ka tohemarine.
JHN.12.22	Anidere‑ya Firibi hiyare, Firibi eyehe Anidere toke, Kereko mai tamine‑ya Yeso‑ya mai kaminamaroni.
JHN.12.25	‘O·abi‑ya yama sibarini.’ Dai ati nibisa,
JHN.12.25	dai abateraboneni.
JHN.12.26	Owa‑ya dai narifabone dai ati na, owa ene‑nima dai ene nahi. Owa‑ya dai narifa osawi‑kaya dai sawebone, Okobi dai‑ya kahiyarebonane.” Yeso ati nemarine.
JHN.12.27	“Owatibodi a‑arira,
JHN.12.27	‘Abi, owa tikasomahi, o·abaraboneni.’ Oni awirani, hini o·ababone okemaroni.
JHN.12.28	Abi, tiwa ene amosabote‑ya mai awahi.” Yeso ati ne,
JHN.12.28	neme‑ya ati kaki,
JHN.12.28	“Owa ene amosabote‑ya mai awamaro, owa ene amosabote‑ya mai awamatasaboneni.” Neme‑ke ati nemarine.
JHN.12.29	Mai dama mai naha, neme‑ya ati mai himite,
JHN.12.29	“Bahi ati amanakani.” Mai one ati nihi,
JHN.12.29	“Deoso‑ka yo‑yose Yeso‑ya hiyare awane.” Mai one ati nihi namaroni.
JHN.12.30	“Ati omitebona ati tohi awirane. Ati dai mitebona ati yananibisane.” Yeso ati nemarine.
JHN.12.32	Owa‑ya mai nawaaniya, mai nafi haa·onabone, oka mai tohawahabonehe.” Yeso ati nemarine.
JHN.12.33	Awa‑ya Yeso abebona hini tamine‑ya kaminane.
JHN.12.34	Mai dama, mai one ati yanana,
JHN.12.34	“Deoso‑ka Ka‑kadika koboneya, hidi tohatebona Deoso‑ka yama hani ati na, hini yamata‑nima ai‑ka Ayo neme‑ke mai nawaanabone tina, hini yamata‑nima ai‑ka Ayo neme‑ke tohati?” Mai ati namaroni.
JHN.12.36	Yama wahi tohasa na dai nofahi. Yama wahi dai nofiya, yama wahi‑nima dai naboneni.” Yeso ati nemarine.
JHN.12.36	Hiyari hawa tohe, tokome, hini‑ya kemomarine.
JHN.12.37	Yeso ene kitabote‑ya mai awi dama, Yeso ati‑ya mai nofasa ramaroni.
JHN.12.38	Mai tamine‑ya Isa·iya kanahano,
JHN.12.38	“Deoso, tiwati okamina, ai ati‑ya mai nofarani. Tiwa ene kitabote mai‑ya yofi·okana, tiwa ene‑ya mai nofi awisarani.” Isa·iya ati nematamonane.
JHN.12.38	Haa‑nima mai teni.
JHN.12.39	Deoso ati‑ya mai nofaterabone, mai tamine‑ya Isa·iya kanahanomatamonane.
JHN.12.40	“Yama‑ya mai awa, Deoso hini ati ene yama‑ya mai watora, tamine mai himite, Deoso hini ati ene tamine mai hiwatorane. Mai ihi‑maro‑nima mai ihi namariya, mai‑ya Deoso kasomane.” Isa·iya ati nematamonane.
JHN.12.41	Hibati‑ya Yeso amosabote‑ya Isa·iya awe, Yeso tamine‑ya kanahanomatamonane.
JHN.12.42	Yeso ati‑ya mai dami nofa, Yeso ati‑ya oda‑ka hidi mai dama mai nofahare, hini mai tamine‑ya mai kamini awirani.
JHN.12.42	“Oda tamine‑ya oda kaminiya, fariseo oda‑ya mai kakoya, Deoso‑ya mai hi‑hiyara‑ke yobe‑ya oda sawimaraboneni.” Mai atibodi ati namaroni.
JHN.12.43	Ai one ati‑ya mai nofi ba‑basi na, Deoso ati‑ya mai nofi bi‑bidi neni.
JHN.12.44	Yeso ati yanane, ati kite,
JHN.12.44	“Owati‑ya mai no‑nofa owa‑ya yose‑mari ati‑ya mai nofaharineni.
JHN.12.45	Owa‑ya dai awa, owa‑ya yose‑mari dai awahari neni.
JHN.12.46	Yama wahi‑nima oneni. Owati‑ya mai no‑nofa yama soki‑ya mai yakanamarabone ihi okemaroni.
JHN.12.47	Owati‑ya mai mita, owati‑ya mai tokadabara, mai‑ya wee·orani. Mai nafi okasomabone, okemaroni.
JHN.12.48	Owa‑ya mai nofara, owati‑ya mai nofaharira, mai ihi manakone wada, yama faina‑bone koboniya, hini mai ihi manakone‑ya mai kayafaboneni.
JHN.12.49	Owati yanana, owa ene owati yanarani. Okobi owa‑ya yose‑mari ati okaminabisineni.
JHN.12.50	Okobi ati‑ya dai tokadaba dai abateraboneni. Okobi ati okamine, dai abarabonehe.” Yeso ati nemarine.
JHN.13.1	Yeso bofe‑ya sawimarebona, Badi‑ya tokoma kanibote nebona, hini tamine‑ya watomarine. Bofe‑ya oda wi‑wina Yeso‑ka oda toha, oda‑ya Yeso nofemari, oda‑ya nofi fawaterene. Ka‑kariwa‑ya oda marinabone, oda tafi yanatonamaroni.
JHN.13.2	Simaho Isikari·oti bidi i‑di Yoda, Diaboro ati ene Yeso‑ya daanebona, atibodi hawa tohe, mesa‑ya oda nahori hawa tohamaroni.
JHN.13.3	“Okobi ati ene yama nafi‑ka hidi ama·oni. Deoso‑ya yana·onamaro, okoma kanibote onaboneni.” Yeso atibodi ati nemarine.
JHN.13.4	Oda tafiya, Yeso waamise, bora neme‑ya taninise, towaya‑ya idi, dosi‑ya sokinakimarine.
JHN.13.5	Faha wiye‑ya faha‑ya soronise, oda teme‑ya sokone, towaya‑ya oda teme‑ya tamonemarine.
JHN.13.6	Simaho Bedoro teme‑ya sokonebona,
JHN.13.6	“Ayo, owa teme sokotibana?” Bedoro ati ne,
JHN.13.7	“Hehe, soko·onaboneni. Owa ene tiwatora, yama one‑ya owa ene tiwatowahaboneni.” Yeso ati nemarine.
JHN.13.8	“Owa teme sokotiraboneni.” Bedoro ati ne,
JHN.13.8	“Tiwa teme soko·oriya, oka tiharaboneni.” Yeso ati nemarine.
JHN.13.9	“Se, Ayo, owa teme, owa yehe, owa tati na sokotinahi.” Simaho Bedoro ati nemarine.
JHN.13.10	“Ai afini hawa toha, ai‑ka yobe‑ya ai kama, ai teme ai sokokawama, ai afinamarani. Dai atibodi amosi hawa toha, dai‑ka owa atibodi amosi awirane.” Yeso ati nemarine.
JHN.13.11	Yoda ene‑bona‑ya wato, fare oda owa atibodi amosi awire tamine‑ya kaminemarine.
JHN.13.12	Oda teme‑ya sokoni hawa tohe, bora neme‑ya weyename, hini fori‑kaya toforime,
JHN.13.12	“Dai teme soko·ona, owa ene dai watoneni?
JHN.13.13	Owa‑ya dai ayo nineni. Dai‑ya ka‑kanawato owa‑mone dai ati na, dai ati‑nima oneni.
JHN.13.14	Dai‑ya okanawata, dai‑ka Ayo ama·oni. Dai teme soko·oni‑nima dai ibi teme sokoniyahi.
JHN.13.15	Owa ene‑nima dai ene niyahi.
JHN.13.16	Owati amosabote dai mitahi. Ai‑ka hidi ati kitabise, ai ati kiti bi‑bidi teni. Ai‑ya yose ati kitabise, ai ati kiti bi‑bidi teni.
JHN.13.17	Owati dai watoya, dai tokadabiya, dai ya‑yainaboneni.
JHN.13.18	Dai nafi tamine ohiyari awirini. Dai‑ya okayawa, dai owatoni. Deoso‑ka yama hani ati‑nima yama naboneni.
JHN.13.18	‘Owa tefe‑ya ka‑kaba owa‑ya kahabanebonane.’ Yama hani ati nineni.
JHN.13.19	Owa‑ya daani awisareya, tamine okamine, owa‑ya daaneya, owa‑ya dai watowahaboneni. Deoso‑ka Ka‑kadika ama·oni, owati dai nofaboneni.
JHN.13.20	Owati amosabote dai mitahi. Hiyose ati mai hinofeya, owati‑ya mai nofahariteni. Owati‑ya mai nofiya, owa‑ya yose‑mari ati‑ya mai nofahariteni.” Yeso ati nemarine.
JHN.13.21	Hiyari hawa tohe, atibodi a‑arire, ati yananamatase,
JHN.13.21	“Owati amosabote dai mitahi. Owa‑ya dai‑ka owa daanebonane.” Ati nemarine.
JHN.13.22	Yeso ati oda mita, oda ibi noko awa,
JHN.13.22	“Ka! Ebeni‑ke tohabati? Yeso‑ya daanebonaha.” Oda atibodi ati namaroni.
JHN.13.23	Yeso‑ka no‑nofa ama·oni. Yeso yowi‑ya oforemaroni.
JHN.13.24	Owa‑ya Simaho Bedoro yehe haane,
JHN.13.24	“Yeso haatinahi
JHN.13.24	‘Ebeni‑ke tiwa‑ya daanabati?’ Tinahi.” Bedoro ati nemarine.
JHN.13.25	Yeso bako‑kaya oforiwite, Yeso ohiyara,
JHN.13.25	“Ayo, ebeni‑ke tiwa‑ya daanabati?” Onamaroni.
JHN.13.26	“Baho kote daba·okaniya, fare‑ya baho daa·onaboneni.” Yeso ati nemarine.
JHN.13.26	Baho kote‑ya dabatokane, Simaho Isikari·oti bidi, i‑di Yoda‑ya baho‑ya daanemarine.
JHN.13.27	Baho‑ya Yoda waratoneya, atibodi‑ya Satanasi sawiwahemarine.
JHN.13.27	“Yoda, tiwa ene‑bone toha kanibote nahi.” Yeso ati nemarine.
JHN.13.28	Oda sookare Yeso ati oda watoramaroni.
JHN.13.29	Yoda oda‑ka yinero‑ya da‑dama ene oda one atibodi yama‑ya dika,
JHN.13.29	“Oda mariniba‑ka yamata‑ya kanikeba awane. Yamata mai kihara mai‑ka yinero‑bona‑ya daaneba awane.” Oda one atibodi ati namaroni.
JHN.13.30	Baho‑ya Yoda damane, tokemarine, yama soki‑ya.
JHN.13.31	Yoda nowati‑ya Yeso ati yanane,
JHN.13.31	“Hibayata dai‑ka Ayo neme‑ke ene amosabote‑ya mai awawahaboneni. Owa ene Deoso‑ya mai kahiyari ba‑basi naboneni.
JHN.13.32	Owa ene Deoso‑ya mai kahiyari ba‑basi niya, Okobi ene owa‑ya mai kahiyari ba‑basi nahareboneni. Okobi ene toha kanibote nebonane.
JHN.13.33	Oka dao mai‑nima dai na, dai‑ya owa sawi nafimaraboneni. Owa‑ya dai sibanaboneni. Dai‑ka hidi mai ohiyarimaro‑nima dai ohiyarineni. Okomiya, dai tokomaki awiraboneni.
JHN.13.34	Owati dai mitahi. Dai ibi nofiyahi. Dai onofi‑nima dai ibi nofiyahi.
JHN.13.35	Dai ibi nofiya, oka dai toha dai‑ya mai nafi watowahaboneni.” Yeso ati nemarine.
JHN.13.36	“Ayo, ebeni‑kaya tikiboneti?” Simaho Bedoro ati ne,
JHN.13.36	“Oki‑kaya tikamaki kanibote tini awiraboneni. Yama one‑ya tikamakiteboneni.” Yeso ati nemarine.
JHN.13.37	“Ayo owati tokomaki kanibote nineni. Tiwa‑ya okasoma ihi o·abi‑ya yama sibaraboneni.” Bedoro ati nemarine.
JHN.14.1	“Dai atibodi yama‑ya dikariyahi. Deoso ati dai nofiyahi. Owati‑ya dai nofahari, dai nahi.
JHN.14.2	Okobi tabaro‑ya yobe damane. Dai‑ka yobe‑ba hawa·onihebone okomaboneni. Dai‑ka yobe‑ba awire‑mana, hibati‑ya dai ohiyara neni.
JHN.14.3	Okomiya, dai‑ka yobe‑ba hawa·oniya, okomatasaboneni. Okomatasiya, dai‑ya owakamaboneni, owini‑kaya dai winawahabonehe.
JHN.14.4	Oki‑bone‑ka hawi dai watoneni.” Yeso ati nemarine.
JHN.14.5	“Ayo tiki‑bone‑ka tabora oda watora, hini yamata ihi hawi oda watorihi?” Tome ati nemarine.
JHN.14.6	“Deoso tabaro hawine ama·oni. Deoso ati yokana ka‑kamina ama·oni. Ai abarabone‑ka yama da‑daa ama·oni. Owati‑ya mai tokadabara, Okobi‑ya mai koboteraboneni.
JHN.14.7	Hibati‑ya owa‑ya dai wata‑mani, Okobi dai watohare neni. Hibayata Okobi dai wato, Okobi dai awa, dai neni.” Yeso ati nemarine.
JHN.14.8	“Ayo, Abi yofitikanahi, oda ya‑yainabani.” Firibi ati nemarine.
JHN.14.9	“Firibi, dai‑ya osawi yaba, owa dai wato awirini. Owa dai awiya, Okobi dai awaharineni. Abi yofitikanahi tiriyahi.
JHN.14.10	Okobi oda famateni. Owati yanana, owa hare owati tohi awirini. Okobi oda fama oda ati tohateni. Owa ene dai awa, owa ene tohi awirini. Okobi oda fama oda ene tohateni.
JHN.14.11	Okobi oda famateni ona, owati dai nofiyahi. Owati dai nofariya, owa ene dai nofabisahi. Okobi ene kitabote‑nima owa ene nineni.
JHN.14.12	Owati amosabote dai mitahi. Owati mai nofiya, owa ene‑nima mai ihi nawahaboneni. Okobi‑ya okomiya, Okobi ene mai ihi kitawahaboneni. Owa ene kiti bi‑bidi namaro, mai ihi kiti ba‑basi naboneni.
JHN.14.13	Yama onofa‑nima yama na dai nofa, owa‑ya dai haaniya, dai ati‑nima onaboneni. Owa ene‑ya mai awa, Deoso‑ya mai kahiyaraboneni.
JHN.14.14	Yama onofa‑nima yama na dai nofa, owa‑ya dai haaniya, dai ati‑nima onaboneni.
JHN.14.15	Owa‑ya dai nofiya, owati dai tokadababoneni.
JHN.14.16	Okobi haa·onaboneni. Dai‑ya ka‑kasoma‑bona‑ya Okobi daanebonane, dai‑ya dabatebonaha.
JHN.14.17	Deoso‑ka Doni Deoso ati yokana‑ya ka‑kamina amane. Bofe‑ka Deoso‑ka Doni‑ya mai awarihi, Deoso‑ka Doni‑ya mai watorihi na, fara ihi mai hinofarebonane. Dai‑ta Deoso‑ka Doni dai‑ya dabe, dai‑ya foyawahebonane.
JHN.14.18	Dai‑ka abi wadamare‑nima dai ni awirabone, dai‑ya okomatasaboneni.
JHN.14.19	Ai amoni fa‑famaraba niya owati‑ya mai nofara, owa‑ya mai awamaraboneni. Owa‑ya dai awabisaboneni. Okitama, hasi·oni‑nima dai hasinaboneni.
JHN.14.20	Okobi oda famini, oka dai toha ai ohariwamabone, fara okitamiya dai wataboneni.
JHN.14.21	Owati‑ya mai mita, owati‑ya mai tokadaba, owa‑ya mai no‑nofa mai amani. Owa‑ya mai nofa Okobi mai‑ya nofane. Owa‑ya mai nofa, mai onofahari ona, owati ihi owa‑ya mai wataboneni.” Yeso ati nemarine.
JHN.14.22	“Ayo, hini yamata‑nima mai ihi na, mai one tiwa‑ya watorabone tina, tiwa‑ta tiwa oda watobisabone tinaro?” Yoda owa ati nemarine.
JHN.14.22	Yoda Isikari·oti ati tohi awiremarine.
JHN.14.23	“Owa‑ya mai no‑nofa, owati‑ya mai tokadababoneni. Owati‑ya mai tokadaba mai‑ya Okobi nofebonane. Okobi oda fama mai wini‑kaya oda winaboneni.
JHN.14.24	Owa‑ya mai nofara owati‑ya mai tokadabaterani. Hini owati tohi awirani, Okobi owa‑ya yose‑mari oda fama oda ati amani.
JHN.14.25	Dai‑ya osawe, yama tamine okaminineni.
JHN.14.26	Owati ihi Okobi hika Doni‑ya yosebonane. Dai‑ya kanawatoya, ati ene owati nafi‑ya dai atibodi watinawamaboneni. Deoso‑ka Doni dai‑ya kasomebonane.
JHN.14.27	Dai habo siitoni awiraboneni. Bofe‑ka dai‑ya mai ati kasomabone mai kitara, mai ati‑nima owati ni awirini, owati ihi dai habo siitoraboneni. Dai atibodi yama‑ya dikariyahi. Dai habo siitoriyahi.
JHN.14.28	‘Okomabone, wini·onamatasaboneni.’ Ona,
JHN.14.28	Okobi‑ya okomaboneni. Owa‑ya dai nofa‑mani, dai ya‑yaina neni. Okobi amosabotebisa amane.
JHN.14.29	Okomi awisa oriya, owa tamine okamina, owa nowati‑ya owati dai nofaboneni.
JHN.14.31	Okobi onofa, Okobi ati‑nima oteni. Bofe‑ka owa ene‑ya mai awiya, owa‑ya mai watowahaboneni. Hima ai tokomahi.” Yeso ati nemarine.
JHN.15.1	“Ofa ade amosabote‑nima ona, ofa‑ya na‑nawada‑nima Okobi nane.
JHN.15.2	Ofa mate‑ya mohi yanamake, bonora‑ya Deoso tiinakose, ini yaba kote‑ya Deoso tiinakosaharitene, ofa boni damawahabonehe.
JHN.15.3	Ofa ini kote‑ya Deoso tiinakose‑nima dai na, owati dai mita, dai ene amosawahineni.
JHN.15.4	Owa dai nokotoniyahi. Owa dai nokotoniya, dai okasomaboneni. Ofa ini ade‑ya waanamariya, bonoteraboneni. Dai‑ya okasomariya, dai ene amosa wadateraboneni.
JHN.15.5	Ofa ade‑nima ona, ofa ini‑nima dai na, owa dai nokotoniya, ofa ade‑ya ini waana‑nima dai na, dai‑ya okasomaboneni. Dai‑ya okasomara‑mani, dai ene amosa wadara neni.
JHN.15.6	Owa‑ya mai nokotonira, ofa ini waanamara‑nima mai teni. Ofa ini wayatoniya, yifo‑ya mai werehiwititeni.
JHN.15.7	Owa dai nokotonihi, owati dai tokadaba, dai niya, yama dai haana‑ya Deoso daanebonane.
JHN.15.8	Dai ene amosa, dai bona‑nima dai nineni. Dai bono nafiya, dai ene‑ya mai awiya, oka dai toha dai‑ya mai watowahabone, Deoso ene amose‑ya mai awaboneni.
JHN.15.9	Okobi owa‑ya nofi‑nima dai‑ya onofineni. Owati dai tokadabahi, dai‑ya owa nofi fawaraboneni.
JHN.15.10	Okobi ati okadaba, Okobi owa‑ya nofi fawarebonane. Owati dai tokadabiya, Okobi owa‑ya nofi faware‑nima dai‑ya onofi fawa·oraboneni.
JHN.15.11	Tamine okamine, ya‑yai·oni‑nima dai ya‑yainabone, dai ya‑yaini nafeboneni.
JHN.15.12	Owati dai mitahi. Dai onofi‑nima dai ibi nofiyahi.
JHN.15.13	Maki hika no‑nofa mai abarabone ababiseya, hika no‑nofa mai‑ya nofi nafine, mai one mai‑ya mai nofi bi‑bidi nibisineni.
JHN.15.14	Owati dai tokadaba, oka no‑nofa dai amani.
JHN.15.15	Hidi‑ka yo‑yose mai‑ya hini tamine‑ya kaminaterene. Oka no‑nofa dai amani. Okobi ati nafi‑ya dai‑ya okaminateni. Oka yo‑yose dai tohamaro, oka no‑nofa dai tohawahineni.
JHN.15.16	Owa‑ya dai kadikara, dai‑ya okadikabisa, dai‑ya oyosemaroni, dai bonabonehe, dai ene amosa fawarabonehe. Yama onofa‑nima yama na dai nofa, yama dai haana‑ya Okobi daanebonane.
JHN.15.17	Dai ibi nofiyahi, onani.
JHN.15.18	Bofe‑ka dai‑ya mai kaka, dai atibodi yama‑ya kadikariyahi. Owa‑ya mai kako dai tohamaroni.
JHN.15.19	Bofe‑ka dai toha‑mani, dai‑ya mai nofa neni. Hini mai one‑ya mai nofateni. Dai okadikamaro, bofe‑ka dai tohamara, dai‑ya mai kakoteni.
JHN.15.20	Owati‑maro‑ya dai ati kadamowamariyahi. Owa‑ya mai bisinamaro dai‑ya mai bisinamakeboneni. Owati‑ya mai tokadaba dai ati‑ya mai tokadabahareboneni.
JHN.15.21	Owa‑ya yose‑mari‑ya mai watora, owa‑ya mai nofi awirani. Fara dai‑ya mai bisinaboneni.
JHN.15.22	Deoso ati okamini awira‑mani, mai ihi manakone wadara neni. Deoso ati okaminabisamaro ene mai manakone wadineni.
JHN.15.23	Owa‑ya mai kako, Okobi‑ya mai kakohari nineni.
JHN.15.24	Owa ene kitabote‑ya mai awara‑mani, mai ihi manakone wadara neni. Owa ene kitabote‑ya mai awa, owa‑ya mai kako, Okobi‑ya mai kakohari nineni.
JHN.15.25	‘Hiniya owa‑ya mai kakoneni.’ Deoso‑ka yama hani ati na,
JHN.15.25	ati‑nima mai ihi nineni.
JHN.15.26	Deoso‑ka Doni Deoso ati yokana‑ya ka‑kamina amane. Okobi‑ya okomiya, dai‑ya kasomebona oyoseya, dai‑ya koboneya, owa tamine‑ya kaminebonane.
JHN.15.27	Owa hiyari yanakani‑ya owa dai dabamaro, owa tamine dai kaminahari, dai nahi.” Yeso ati nemarine.
JHN.16.1	“Yama kobonabone tamine okamina, owa hawine‑ya dai yakaniya, dai maakaraboneni.
JHN.16.2	Dai‑ya mai ati barinaboneni, Deoso‑ya mai hi‑hiyara‑ke yobe‑ya dai tokiyomamarabonehe. Dai‑ya mai nanahabiya,
JHN.16.2	‘Oda ene Deoso ya‑yainane.’ Mai atibodi ati naboneni.
JHN.16.3	Okobi‑ya mai watora, owa‑ya mai watoharira, oda‑ya mai watora ihi dai‑ya mai kakaboneni.
JHN.16.4	Hibati‑ya dai‑ya odaba, mai tamine okamina kanibote oramaroni. Hibayata mai tamine okamina, dai‑ya osawimi awiri‑ya owati dai watinawamaboneni.
JHN.16.5	Owa‑ya yose‑mari‑ya okomatasabone ona,
JHN.16.5	‘Ebeni‑kaya tikiboneti?’ Dai ati ni awirani.
JHN.16.6	Okomabone ona, hiniya dai atibodi ohina‑nima nineni.
JHN.16.7	Owati amosa dai mitahi. Okomariya, dai‑ya ka‑kasoma‑bona kami awirebonane. Okomiya, dai‑ya ka‑kasoma‑bona oyosemaboneni.
JHN.16.8	Koboneya, bofe‑ka mai ihi tamine‑ya kanawatobonane. Mai ihi amosara toha, mai ihi amosawamabone toha, mai ihi‑ya Deoso kadikebona toha ne, tamine‑ya mai‑ya kanawatowahebonane.
JHN.16.9	Deoso Bidi ati‑ya mai nofara mai ihi amosara, mai ihi tamine‑ya Deoso‑ka Doni kaminebonane.
JHN.16.10	Okobi‑kaya okomiya, owa ene mai awamariya, owa ene‑nima mai ihi nabone tamine‑ya Deoso‑ka Doni kaminebonane.
JHN.16.11	Bofe‑ka mai‑ka hidi Deoso hikadiki hawahinihi, hini ene manakone wade tamine‑ya Deoso‑ka Doni mai‑ya kaminebonane.” Yeso ati nemarine.
JHN.16.12	Hibayata yama dama tamine okamini awirabone, yama nafi okaminiya, yama dai watomaraboneni.
JHN.16.13	Deoso‑ka Doni Deoso ati yokana‑ya ka‑kamina koboneya, Deoso ati nafi‑ya yofikanebonane. Hini ati ene ati yanani awirebona, yama himita‑ya kaminabisebonane. Yama nabone tamine‑ya kaminebonane.
JHN.16.14	Ati ene owa ene amosa dai watowahaboneni. Oka yama tamine‑ya kaminebonane.
JHN.16.15	Okobi‑ka yama nafi toha oka tohahari neni. Deoso‑ka Doni oka yama tamine‑ya kaminebona ona, fara oda fama oda tamine amani.
JHN.16.16	Dai amoni fa‑famaraba namakiya, owa dai awamaraboneni. Dai amoni fa‑famaraba namakitasiya, owa dai awamatasaboneni.” Yeso ati nemarine.
JHN.16.17	“Hini yamata‑nima Yeso ati ne, ati amanati? Yama oda watorani.
JHN.16.17	‘Dai amoni fa‑famaraba namakiya, owa dai awamaraboneni. Dai amoni fa‑famaraba namakitasiya, owa dai awamatasaboneni.’ Ati ne,
JHN.16.17	Badi‑ya tokebona ati ne, yama oda watorani.
JHN.16.18	‘Dai amoni fa‑famaraba namakiya’ Ati ne,
JHN.16.18	hini yamata‑nima neba ati amanati?” Oda ibi hiyara oda ati namaroni.
JHN.16.19	Oda ati‑ya Yeso wato, oda‑ya hiyare,
JHN.16.19	“Owati dai watora awineni.
JHN.16.19	‘Dai amoni fa‑famaraba namakiya, owa dai awamaraboneni. Dai amoni fa‑famaraba namakitasiya, owa‑ya dai awamatasaboneni.’ Ona,
JHN.16.19	fara tamine‑ya dai ibi hiyara awineni.
JHN.16.20	Owati amosabote dai mitahi. Dai yawiya, dai ohinaboneni. Dai ohiniya, bofe‑ka mai ya‑yainibisaboneni. Makobote dai ya‑yainawahaboneni.
JHN.16.21	Mai fanawi dori wadabone, mai dori kome kitateni. Mai dori wadiya, mai dori kome‑ya mai atibodi watomaterani. Ewe wade ene madi mai ya‑yainibisateni.
JHN.16.22	Mai fanawi dori kome kita mai‑nima dai nawahabone, dai yawabone, makobote owa dai awamatasiya, dai ya‑yainawahaboneni. Dai ya‑yaini fawaraboneni.
JHN.16.23	Koboniya, owa‑ya dai haanami awiraboneni. Owati amosabote dai mitahi. Onofa‑nima dai nofa, Okobi dai haaniya, yama dai haana‑ya Okobi daanebonane.
JHN.16.24	Hibati‑ya Deoso dai haanabone, owa oni‑ya dai hiriramaroni. Oka dai toha Deoso‑ya dai haanahi. Yama dai haana‑ya Deoso daanebonane. Dai ya‑yaini nafeboneni.
JHN.16.25	Okobi tamine ohiyara, yama bara tamine ohiyarabisa, owati dai wato nafira, yama one‑ya Okobi tamine okamini amosaboneni.
JHN.16.26	Onofa‑nima dai nofa, owa oni dai hiriniya, Deoso‑ya dai abano haanaboneni. Okobi‑ya dai hiyarabone, owa‑ya dai yosemaraboneni.
JHN.16.27	Owa‑ya dai nofa, Yeso Deoso‑ka amane dai ati na, fara ihi Okobi dai‑ya nofi nafine.
JHN.16.28	Hibati‑ya Okobi oda famamaro, dai tabaro‑ya okemaro, Okobi‑ya okomatasaboneni.” Yeso ati nemarine.
JHN.16.29	“Tiwati tikahemomara, tiwati oda watowahani.
JHN.16.30	Yama nafi tiwata, oda atibodi ati tiwato, tiwa oda watowahineni. Deoso‑ya tisawemete, tiwa‑ya oda watowahineni.” Oda ati namaroni.
JHN.16.31	“Hibayata owati dai nofawahamone dai ati na,
JHN.16.32	yama nahorabone, fara hibayata dai kananaboneni. Owa dai dabami awirabone, dai tabaro‑ya dai tokomaboneni. Owa hari awirabone, Okobi oda famaboneni.
JHN.16.33	Yama tamine okamina, owati dai nofiya, dai habo siitoraboneni. Bofe‑ka dai‑ya mai bisinaboneni. Dai habo kitahi. Bofe‑ka mai kiti bi‑bidi, owa kiti nafibisineni.” Yeso ati nemarine.
JHN.17.1	Oda‑ya hiyari hawa tohe, neme‑ya tonokomise, Deoso‑ya hiyare,
JHN.17.1	“Abi, tiwati‑maro‑nima yama yananaboneni. Tiwati ihi owa ene amosabote‑ya mai awahi. Owa ene‑ya mai awiya, tiwa ene‑ya mai watowahaboneni.
JHN.17.2	Abi, tiwa ene mai nafi‑ka hidi ama·oni. Owa‑ya mai daatinamaro owa ene mai abateraboneni.
JHN.17.3	Deoso yokana amatini. Deoso owa wadaterene. Yeso Kirisito ama·oni. Owa tiyosemaroni. Ai‑ya mai nofiya, mai abateraboneni.
JHN.17.4	Tiwati‑maro‑nima ona, owa ene‑ya mai awa, tiwa‑ya mai watowahani.
JHN.17.5	Bofe‑ba awisari‑ya ai fama ai amosabote ai wehene wadamaroni. Tiwa‑ya osawimatasiya, hini owa wehene wadamaro, owa wehene wadamatasahi.
JHN.17.6	Abi, tika mai one bofe‑ya wi‑wina, owa‑ya mai daatina, mai‑ya tiwa tamine okamina, tiwati‑ya mai tokadabineni.
JHN.17.7	Oka yama nafi‑bone owa‑ya daatinamaro, tiwa ene‑ya mai watowahineni.
JHN.17.8	Owa‑ya tikaminamaro, mai‑ya okaminamakineni. Tiwati‑ya mai nofineni. Tika ama·oni. Owa‑ya tiyosemaro, owa‑ya mai watowahineni.
JHN.17.9	Owati‑ya mai no‑nofa mai tikasomiyahi. Bofe‑ka mai tamine okamini awirani. Owa‑ya mai daatinamaro, tika mai toha, mai tikasomiyahi onani.
JHN.17.10	Oka yama nafi toha tika tohahari, tika yama nafi toha oka mai tohahari neni. Owa‑ya mai watowahini.
JHN.17.12	Owa‑ya mai daatinamaro mai‑ya osawe, mai onawada, tika hawi‑ya mai yakana mai maakara, mai abarani. Mai‑ka owa ohari ababisane. Fara, tiwati‑ya mai kanahanamaro mai ati‑maro‑nima yama nawahaboneni.
JHN.17.13	Tiwa‑ya okomabone, bofe‑ya winasa ona tiwa ohiyara, owati mai mitiya, mai ya‑yaini nafiwahaboneni. Ya‑yai·ona‑nima mai ya‑yainaboneni.
JHN.17.15	Abi,
JHN.17.15	‘Hibayata mai tiwakamahi.’ Oni awirini.
JHN.17.15	Bofe‑ya mai winasa na mai tikasomahi, Satanasi ati‑ya mai nofarabonehe.
JHN.17.16	Bofe‑ka mai‑ka owa ohara, oka mai toha bofe‑ka mai‑ka one mai tohahari awirini.
JHN.17.17	Abi, mai tikayawahi, tiwati yokana‑ya mai nofabonehe.
JHN.17.18	Bofe‑ka mai‑ya owa tiyosemaro‑nima bofe‑ka mai‑ya mai oyosemakineni.
JHN.17.19	Mai manakone onahababoneni, tika mai tohabonehe.
JHN.17.20	Owa‑ya mai da‑daba mai tamine ohiyara, makobote mai ati mai one hinofawahabone mai tamine ohiyarahari neni.
JHN.17.21	Abi, tiwati ihi mai nafi oharihi. Ai‑ka mai toha ai ohari‑nima mai oharihi. Ai nafi oharihi. Mai ihi‑ya mai one awiya, owa tiyosemaro owa‑ya mai watowahaboneni.
JHN.17.23	Owa‑ya tisawi mai‑ya osawi ona, mai nafi ohariwamabonehe. Mai ihi‑ya mai one awiya, owa‑ya tiyosemaro, owa‑ya mai watowahaboneni. Owa tinofi‑nima oka mai tinofahare, mai‑ya mai watowahaboneni.
JHN.17.24	Abi, owa‑ya mai daatinamaro, owa‑ya mai sawebone, mai‑ya owatibodi kobonineni. Yama nafi ai wamani awisari‑ya owa‑ya tinofi nafe, owa wehene‑bone daatinamaroni. Owa wehene‑ya mai awiyahi.
JHN.17.25	Abi, amosabote amatini. Bofe‑ka tiwa‑ya mai watora, tiwa owatobisineni. Owa tiyosemaro, owa‑ya oka mai watowahineni.
JHN.17.26	Mai‑ya tiwa yofi·okanamaro, tiwa yofi·okateboneni. Tiwa‑ya mai wato, owa tinofi nafe‑nima mai ibi nofabone, mai‑ya osaweboneni.” Yeso ati nemarine.
JHN.18.1	Hiyari hawa tohe, oda toka, Sedero faha‑ya oda berenawaha, Sedero kowani‑kaya awa bono bodi‑ya Yeso oda tokamaroni.
JHN.18.2	Oda toki‑bone‑kaya i‑di Yoda Isikari·oti watomarine. Hibati‑ya Yeso oda daba oda yobinamaroni.
JHN.18.3	Yoda sodado mai eyehe kamakimarine. Fariseo mai‑ka yo‑yose mai toha, Deoso‑ka yama‑bone‑ya mai da‑daa mai‑ka hidi‑ka sekorasa mai toha, mai na, mai sawinamaroni. Nabarina‑ya mai one aka, farao‑ya mai one aka, awa‑ya mai one aka, yima‑ya mai one aka namaroni.
JHN.18.4	Yeso mai ihi‑bone‑ya wato, mai‑ya hiyare,
JHN.18.4	“Ebeni‑ke dai watibati?” Ati nemarine.
JHN.18.5	“I‑di Yeso Nasare‑ke oda wataboneni.” Mai ati na,
JHN.18.5	“Fara ama·oni.” Yeso ati nemarine.
JHN.18.5	Yoda mai‑ya dabemarine, Yeso‑ya kahabaneri.
JHN.18.6	“Fara ama·oni.” Yeso ati ne,
JHN.18.6	ati ene mai bari‑kaya mai sonamaroni.
JHN.18.7	“Ebeni‑ke dai watibati?” Yeso ati namatase,
JHN.18.7	“I‑di Yeso Nasare‑ke oda wataboneni.” Mai ati namaroni.
JHN.18.8	“Fara ama·oni ona, owa dai watiya, oka mai dai arabanahi.” Yeso ati nemarine.
JHN.18.9	Mai hasinabone ati yanane, hibati‑ya ati‑nima yama nabone ihi ati yanane,
JHN.18.9	“Oka mai‑bone owa‑ya mai daatinamaro, mai hasineni.” Yeso ati nemarine.
JHN.18.10	Simaho Bedoro yima‑ya nawaane, yima‑ya sobanaki, Deoso‑ka yama‑bone‑ya mai da‑daa mai‑ka hidi webote‑ya na‑narifa narabo kanika‑ya tarinabasemarine. Hidi‑ka yo‑yose oni Maoko tohemarine.
JHN.18.11	“Bedoro, tika yima foyamahi, hini bori‑ya. Owa‑ya yama kobonabone Okobi ati nemari, ati‑nima onaboneni.” Yeso ati nemarine.
JHN.18.12	Sodado mai toha, mai‑ka hidi mai toha, oda‑ka hidi mai‑ka sekorasa mai toha, mai na, Yeso‑ya mai waratona, Yeso mano‑ya mai sokikasamaroni.
JHN.18.13	Kaifo‑ka koma i‑di Anasi tohe‑ka yobe‑ya Yeso‑ya mai towakamamaroni. Deoso‑ka yama‑bone‑ya mai da‑daa mai‑ka hidi webote i‑di Kaifo tohemarine.
JHN.18.14	Hibati‑ya i‑di Kaifo oda‑ka hidi mai‑ya hiyare,
JHN.18.14	“Ai‑ka mai one dama hidi mai tohara, fara mai nafi abarabone mai‑ka owa ohari abeya, yama sibaraboneni.” Kaifo ati nemarine.
JHN.18.15	I‑di Simaho Bedoro oda fama Yeso nowati‑ya oda towakamakemaroni. Deoso‑ka yama‑bone‑ya mai da‑daa mai‑ka hidi webote‑ka yobe fowari barikani nafi doro‑ya oda kobokana, Yeso‑kaya okomake, i‑di Bedoro nokobi‑kaya waabisemarine. Deoso‑ka yama‑bone‑ya mai da‑daa mai‑ka hidi webote owatomarine.
JHN.18.16	Bedoro nokobi‑ya waamaki, nokobi‑ya okomatasa, atona nokobi‑ya se‑seekana ohiyara, owati ihi nokobi‑ya seekana, Bedoro kamakimarine.
JHN.18.17	Bedoro‑ya atona hiyara,
JHN.18.17	“Maki‑ya mai da‑daba mai‑ka owa amatiraniha?” Atona nokobi‑ya se‑seekana ati na,
JHN.18.17	“Ofamaterene.” Bedoro ati nemarine.
JHN.18.18	Yama sire ihi yifo widi‑ya mai nahobasamaroni. Hidi‑ka yobe‑ya mai na‑nawada mai toha, oda‑ka hidi‑ka sekorasa mai toha, mai na, mai eyehe Bedoro wai, yifo‑ya hiwanemarine.
JHN.18.19	Yeso‑ya mai da‑daba mai tamine toha, hini ati tamine toha ne, tamine‑ya mai‑ka hidi webote mitebona, Yeso‑ya hiyaremarine.
JHN.18.20	“Owati‑ya mai nafi mitani. Deoso‑ya mai hi‑hiyara‑ke yobe‑ya mai okanawata, Deoso‑ka yobe‑ya mai okanawata, mai yorotokana mai okanawatoteni. Mai noki beheri‑ya owati yanaterani.
JHN.18.21	Owa haatiriyahi. Owati‑ya mai mita, mai dai haanibisahi, owati‑ya mai kaminabonehe.” Yeso ati nemarine.
JHN.18.22	Yeso ati‑ya mai‑ka sekorasa owa mite, Yeso noko‑ya batanari,
JHN.18.22	“Deoso‑ka yama‑bone‑ya mai da‑daa mai‑ka hidi webote ai hiyara, haa‑nima ai hiyariterani.” Ati nemarine.
JHN.18.23	“Owati kasiramone tina, owa tamine tikaminahi. Keyehe‑ya hiri·oni awirini, owa‑ya batatiriyahi.” Yeso ati nemarine.
JHN.18.24	Yeso yehe sokikasanasa neya, Anasi ati ene Kaifo‑kaya mai hiwakamemarine. Deoso‑ka yama‑bone‑ya mai da‑daa mai‑ka hidi webote i‑di Kaifo tohemarine.
JHN.18.25	Simaho Bedoro yifo‑ya hiwane wai‑ya owa ati yanane,
JHN.18.25	“Yeso‑ya mai da‑daba mai‑ka owa amatini.” Ati ne,
JHN.18.25	“Yeso‑ya ofamaterani.” Bedoro ati nemarine.
JHN.18.26	Makobote Deoso‑ka yama‑bone‑ya mai da‑daa mai‑ka hidi webote‑ka sekorasa narabo Bedoro tarihibase‑ka naki ati yanane,
JHN.18.26	“Awa bono bodi‑ya maki‑ya tisawe, tiwa oawani.” Hidi‑ka yo‑yose ati nemarine.
JHN.18.27	“Owa tohi awirani.” Bedoro ati ne,
JHN.18.27	ati fawaneya, arakawa haanemarine.
JHN.18.28	Homano mai‑ka hidi tabaro‑ya Yeso‑ya mai towakama, yama wahabisari‑ya mai kobonamaroni. Ka‑kariwa‑ka mai‑ka marina‑ka semana hawa tohara, mai marinamatasabone,
JHN.18.28	“Yara mai‑ka yobe‑ya ai tokiyomariyahi. Ai tokiyomiya, ai towe tohariyahi.” Mai atibodi ati na,
JHN.18.28	Homano mai‑ka yobe‑ya oda‑ka hidi mai tokiyomaramaroni. Yeso‑ya sekorasa mai towakiyomabisamaroni.
JHN.18.29	Birato‑ka nokobi‑kaya mai naha, mai‑ya Birato tokomaki,
JHN.18.29	“Hini yamata‑nima maki ene nati?” Birato ati ne,
JHN.18.30	“Maki ati kasiro awire‑mana, tiwa‑ya oda kakamare nane.” Mai ati namaroni.
JHN.18.31	“Dai‑ka yama hani ati‑nima dai bisinaho. Owa‑ya dai haariyahi.” Birato ati nemarine.
JHN.18.31	“Oda ati hinahababise, oda kitara, oda ati ene ai owa‑ya mai nanahabaterani.” Mai ati namaroni.
JHN.18.33	Birato hika yobe doro‑ya tokiyamatase, ati ene Yeso‑ya mai kakama, ati yanane,
JHN.18.33	“Yodeo mai‑ka hidi webote amatiraniha?” Birato ati nemarine.
JHN.18.34	“Ebeni‑ka mai ati tohiti? Mai one ati toha, hini tiwati toha na awineni?” Yeso ati nemarine.
JHN.18.35	“Yodeo ohara, hini tika mai one, Deoso‑ka yama‑bone‑ya mai da‑daa mai‑ka hidi tiwa‑ya owa‑ya mai daaneni. Hini yamata‑nima tina, tiwa‑ya mai daaniti?” Birato ati nemarine.
JHN.18.36	“Neme‑ka hidi webote ama·obisani. Bofe‑ka hidi oha‑mani, oka yo‑yose mai one‑ya mai bisina neni, owa‑ya mai watarabonehe. Bofe‑ka hidi webote oharani.” Yeso ati nemarine.
JHN.18.37	“Hidi webote amatiraniha?” Birato ati ne,
JHN.18.37	“Hehe, hidi webote ama·oni. Deoso ati yokana okaminabone, bofe‑kaya okemaro, owada onamaroni. Deoso ati yokana‑ya mai no‑nofa owati‑ya mai tokadabateni.” Yeso ati nemarine.
JHN.18.38	“Deoso ati yokana owatoterani.” Birato ati ne,
JHN.18.38	tokome, Yodeo mai‑ya hiyare,
JHN.18.38	“Yeso ene towe tohi awirene.
JHN.18.39	Dai‑ka owa barikane Ka‑kariwa‑ya dai ati ene ohari see·okatene. Yodeo dai‑ka hidi webote‑ya dai ati kobona awineni.” Birato ati nemarine.
JHN.18.40	“Fare‑ya oda ati koboni awirini. Barabasi‑ya oda ati koboneni.” Mai ati namaroni.
JHN.18.40	Hibati‑ya mai‑ka yama‑ya Barabasi bo‑boti tohematane.
JHN.19.1	Birato ati ene Yeso‑ya sodado mai kosini kitameteni.
JHN.19.2	Makobote hidi‑ka sabewa‑nima na‑ya sodado mai kemona mado atona‑ya, Yeso tati‑ya mai nawitare, hidi‑ka bora a‑asabina‑ya Yeso‑ya mai weyenihi nameteni.
JHN.19.3	Yeso‑ya mai yasina,
JHN.19.3	“Yodeo mai‑ka hidi webote amatini.” Mai ati na,
JHN.19.3	mai ati dama, Yeso‑ya mai batanameteni.
JHN.19.4	Yodeo mai‑ya Birato hiyarebona mai‑ya tokomatase,
JHN.19.4	“Owati ihi Yeso‑ya mai kakamaboneni. Yeso ene towe tohi awirene, Yeso dai aweya, owati dai nofaba awineni.” Birato ati nemarine.
JHN.19.5	Yeso‑ya mai kakama, Yeso tati‑ya yama atona wamani itare, bora a‑asabina‑ya weye nemarine.
JHN.19.5	“Dai awaho.” Birato ati nemarine.
JHN.19.6	Yeso‑ya mai awa, Deoso‑ka yama‑bone‑ya mai da‑daa mai‑ka hidi mai toha, mai‑ka sekorasa mai toha, mai na, mai ati kita,
JHN.19.6	“Awa‑ya baakanaho. Awa‑ya baakanaho.” Mai ati namaroni.
JHN.19.6	“Dai towakamabisaho. Awa‑ya dai baakanaho. Yeso ene towe tohi awirane.” Birato ati nemarine.
JHN.19.7	“Mose‑ka yama hani ati oda tokadabateni. Deoso Bidi‑mona ati ne, keyehe‑ya hirine, fare Mose‑ka yama hani ati‑nima Yeso oda nanahababoneni.” Mai ati namaroni.
JHN.19.8	Deoso Bidi‑mona tamine‑ya Birato mite, habo siitone,
JHN.19.9	hika yobe‑ya tokiyame, Yeso‑ya hiyare,
JHN.19.9	“Ebeni‑ya tiwa tabaro toha titi?” Ati ne,
JHN.19.9	Yeso ati yanarematane.
JHN.19.10	“Hini yamata ihi tiwati yanarihi? Okitateni. Tiwa owati seekaniya, tiwa‑ya mai seekana, tiwa owati baakaniya, tiwa‑ya mai baakana naboneni.” Birato ati nemarine.
JHN.19.11	“Deoso ati ene tohare‑mana, tiwati kitara neni. Tiwa ene towe bi‑bidi neni. Tiwa‑ya owa‑ya mai daana mai ihi towe nafibisineni.” Yeso ati nemarine.
JHN.19.12	Yeso ati‑ya Birato mite, Yeso‑ya seekanebona mai‑ya hiyaramatasemarine. Yodeo mai ati kita,
JHN.19.12	“Yeso seetikaniya, Sesa‑ka tihamaraboneni. Ai‑ka hidi webote i‑di Yeso‑mona ati ne, ati ene Sesa yawebonane.” Mai ati namaroni.
JHN.19.13	Mai ati‑ya Birato mite, ati ene Yeso‑ya mai kakama, hidi‑ka kadera‑ya Birato itarimarine. Fara hidi‑ka kadera kawari‑ka oni ‘yati baki’ toha, Yodeo oda toha oda‑ka oni ‘kabata’ tohamaroni.
JHN.19.14	Ka‑kariwa‑ka yama ai hawa tonihebone‑ka mahi, 6 ora tohamini‑ya Birato mai‑ya hiyare,
JHN.19.14	“Dai‑ka hidi webote dai awaho.” Ati ne,
JHN.19.15	“Abaho. Abaho. Tiwati ihi awa‑ya baakanaho.” Mai ati na, mai ati kitamaroni.
JHN.19.15	“Dai‑ka hidi webote baakanebona dai ati na awineni.” Birato ati nemarine.
JHN.19.15	“Oda‑ka hidi webote i‑di Sesa tohe, owa wadarane.” Deoso‑ka yama‑bone‑ya mai da‑daa mai‑ka hidi mai ati namaroni.
JHN.19.16	Mai ati‑ya Birato tokadabe, sodado mai‑ya yosemarine, Yeso‑ya mai baakanabonehe.
JHN.19.17	Sodado mai ati ihi Yeso hini ewene‑bona‑ya diwane, adami‑ya tokemarine. Adami oni, ‘ai tati tone wai’ toha, oda ati‑ya adami oni “Kokota” tohani.
JHN.19.18	Adami‑ya Yeso kobone, awa‑ya mai baahikanemarine. Awa one‑kaya mai fama mai‑ya mai baakana, Yeso fowari‑kaya mai demekana, mai bai‑ya Yeso kawemarine.
JHN.19.19	Birato ati ene yama hani‑ya mai kanahana, Yeso ewene‑ya yama hani‑ya mai kanawaana,
JHN.19.19	“Yeso Nasare‑ke, Yodeo mai‑ka hidi webote amane.” Yama hani ati namaroni,
JHN.19.20	Oda ati‑ka yama hani toha, homano mai ati‑ka yama hani toha, Kereko mai ati‑ka yama hani toha neni. Yerosare yakari‑ya Yeso‑ya mai baakana, Yodeo mai dama yama hani‑ya mai kadikamaroni.
JHN.19.21	Deoso‑ka yama‑bone‑ya mai da‑daa mai‑ka hidi, Yodeo mai toha, yama hani‑ya mai kadika, mai yawa, Birato‑ya mai hiyara,
JHN.19.21	“‘Yodeo mai‑ka hidi webote amane.’ Yama hani ati na,
JHN.19.21	sobatikanahi.
JHN.19.21	‘Yodeo mai‑ka hidi webote‑mona ati ne.’ Fara tikanahanomakibisahi.” Mai ati namaroni.
JHN.19.22	“Yama hani one okanahanomakiraboneni.” Birato ati nemarine.
JHN.19.23	Awa‑ya Yeso‑ya mai nawaani hawa tohiya, Yeso‑ka bora mese‑ka‑ya sodado mai 4 kana bora ibe‑ya mai ebekanamaroni. Sodado mai‑nima mai‑ka bora ibe oharirina‑ya mai kayafamaroni. Yeso‑ka bora one yaba dasikara hasinamaroni.
JHN.19.24	“Bora yaba ai sibiriyahi. Hiniya yati bide ai wereniya, ai owa ohari bora‑ya kayafeya, yama ai wataboneni.” Sodado mai ati namaroni.
JHN.19.24	Deoso‑ka yama hani ati‑nima yama nawahani.
JHN.19.24	“Oka bora‑ya mai ebekana, yati bide‑ya mai wereneni, oka bora one‑ya mai kayafabonehe.” Deoso‑ka yama hani ati na,
JHN.19.24	fara ati‑nima sodado mai ihi nawahamaroni.
JHN.19.25	Yeso madi toha, madise toha, Kobasi fadi i‑di Mariya toha, Mariya Madarena, mai na, Yeso kawe yakari‑ya oda nahamaroni.
JHN.19.26	Yeso‑ka no‑nofa ama·oni. Yeso madi yowi‑ya owaa, oda‑ya awe, madi‑ya hiyare,
JHN.19.26	“Ami, tika dao amane, hari.” Yeso ati nemarine.
JHN.19.27	Owa‑ya hiyare,
JHN.19.27	“Tika ami amani, haro.” Ati nemarine.
JHN.19.27	Oka yobe‑ya Yeso madi sawiwahamaroni.
JHN.19.28	Yama nafi hawa toha, fara Yeso hiwata, ati yanane,
JHN.19.28	“Owa bako hokoni.” Ati nemarine, Deoso‑ka yama hani ati‑nima yama nabonehe.
JHN.19.29	Fino kofate kahafa‑ya kawita, yama kitara‑ya fino kofate‑ya sorone, isobo ini‑ya dasihinakosa, yorihikamisa, Yeso iridi‑ya hidinemarine.
JHN.19.30	Fino‑ya to‑tomine,
JHN.19.30	“Yama nafi hawa tohini.” Ati ne,
JHN.19.30	tati winarise, abemarine.
JHN.19.31	Deoso‑ka feriado amosabote yananabone, feriado‑ka yama hawa tohi‑bone‑ka mahi toha,
JHN.19.31	“Deoso‑ka feriado‑ya awa‑ya mai aboi waanariyahi.” Oda‑ka hidi mai atibodi ati na, Birato‑ya mai tokamaroni.
JHN.19.31	“Birato, awa‑ya mai waana tiwati ihi mai isi‑ya mai bakatokanihi, mai mai soba kanibote hinabonehe.” Mai ati namaroni.
JHN.19.32	Birato ati ene Yeso fowari‑kaya mai waanikima, mai isi‑ya sodado mai bakatokanihemaroni.
JHN.19.33	Yeso abe‑ya mai awa, Yeso iso‑ya mai bakatokanibisaramaroni.
JHN.19.34	Yeso abo fowari bodi‑ya sodado idemarine, wabise‑ya, ama faha‑ya fama tokafodamaroni.
JHN.19.36	Yeso tamine‑ya Deoso hiyarematamonane.
JHN.19.36	“Tone bakatoterebona.” Deoso‑ka yama hani ati na, ati‑nima nawahane.
JHN.19.37	“Maki‑ya mai idi‑ya mai kiihinebonane.” Deoso‑ka Yama hani one ati na,
JHN.19.37	fare Yeso fowari bodi‑ya mai idawahineni.
JHN.19.38	Makobote Yose Arimateya‑ke Birato‑ya tokematane. Yeso ati‑ya nofe, oda‑ka hidi mai‑ya nayofine, hini tamine‑ya kamini awiremarine. Fare Yeso abo‑ya haanemarine, hikamebonaha. Birato ati sibare, Yeso abo‑ya towakamemarine.
JHN.19.39	Yose Arimateya‑ke Nikodimo‑ya famemarine. Fare hibati‑ya yama soki‑ya Yeso‑ya hiyaremarine. Mira aroe‑ya daba‑ya kakamemarine, Yeso abo‑ya ketehebonaha. Yama ke‑ketehe dama, 33 kiro tohamaroni.
JHN.19.40	Yeso abo bora wefe wamani‑ya mai kinihikane, bora‑ya yama ke‑ketehe sawemeteni. Ai owa abeya, haa‑nima Yodeo oda ene teni.
JHN.19.41	Yeso mai baakani yakari‑ya fadara toha, fara‑ya ai temene‑bone‑ka yati hodi mai wamahinamete, hibati‑ya ai abo foyarameteni.
JHN.19.42	Deoso‑ka feriado koboni yanatona ihi ahiyata‑ya Yeso abo‑ya mai nafoyameteni.
JHN.20.1	Domiko yama wahi awisari‑ya Mariya Madarena bosana, yati hodi‑ya toka, yati hodi barikara‑ya awameteni.
JHN.20.2	Yeso‑ka no‑nofa ama·oni. Simaho Bedoro oda fama, oda‑ya Mariya kanani kama, oda‑ya haana,
JHN.20.2	“Ai noko beheri‑ya ai‑ka Ayo abo‑ya mai towakamanini.” Mariya Madarena ati namaroni.
JHN.20.3	Yati hodi‑ya oda towakamamaroni, oda famaro.
JHN.20.4	Oda kanani towakama, owa kanani kitabisa, owa koboni dai tohamaroni.
JHN.20.5	Moi·owite, bora wefe wamani oawa, okiyomaramaroni.
JHN.20.6	Simaho Bedoro yoto, kobonamaki, yati hodi‑ya tokiyome, bora wefe wamani fore‑ya awe,
JHN.20.7	bora one Yeso tati‑ya mai kinihikana‑ya awa nemarine. Yeso tati‑ya bora mai kinihikana, modokani amosa, ahiyata‑ya foremaroni.
JHN.20.8	Okiyamake, bora honita owa, Yeso kitame owatomarine.
JHN.20.9	Yeso kitamebona tamine Deoso‑ka yama hani‑ya sawi, tamine yokana oda watosa rene.
JHN.20.10	I‑di Bedoro oda fama, oda tabaro‑ya oda winitokanamamaroni.
JHN.20.11	Yati hodi yowi‑ya Mariya waa, ohina, moinisa, yati hodi‑ya kiina,
JHN.20.12	Deoso‑ka yo‑yose mai fama bora sawa‑ya mai weyenikima mai‑ya Mariya awameteni. Yeso abo hibati‑ya fori‑kaya mai demenare, Yeso teme kafori‑kaya owa itari, Yeso tati fori‑kaya owa itari nematane.
JHN.20.13	I‑di Mariya‑ya mai haana,
JHN.20.13	“Sima, hini yamata ihi ohitina?” Deoso‑ka yo‑yose mai ati na,
JHN.20.13	“Owa noko beheri‑kaya Okoyo abo‑ya mai towakamanini.” Mariya ati nameteni.
JHN.20.14	Mariya kiinawama, Yeso kitame‑ya awa,
JHN.20.14	“Bare amane.” Atibodi ati namaroni.
JHN.20.15	“Sima, hini yamata ihi ohitina? Ebeni‑ke sibatiniti?” Yeso ati ne,
JHN.20.15	“Fadara‑ya na‑namosa amane.” Mariya atibodi ati na,
JHN.20.15	“Ayo, Okoyo tiwakameya, owa‑ya yofitikanahi, owakamebonane.” Mariya ati nameteni.
JHN.20.16	“Mariya.” Yeso ati ne,
JHN.20.16	ati ene Mariya kiinimisa, Yeso‑ya watowaha,
JHN.20.16	“Haboni.” Mariya ati nameteni.
JHN.20.16	Dai ati‑ya,
JHN.20.16	“Oda‑ya ka‑kanawato amatini.” Ai ati teni.
JHN.20.17	“Hibareya owa damatiriyahi. Okobi‑ya okomi awisa orani. Oka soho mai‑ya tikamiya, mai tihiyarahi.
JHN.20.17	‘Ai‑ka Abi‑ya okomabone, ai‑ka Deoso‑ya okomaboneni. Ati nene.’ Tiyahi.” Yeso ati nematane.
JHN.20.18	Yeso‑ya oda da‑daba oda‑ya Mariya Madarena kama,
JHN.20.18	“Ai‑ka Ayo oawani!” Mariya ati na, makobote Yeso ati‑ya kaminamaroni.
JHN.20.19	Oda‑ka hidi mai oda nayofina, Domiko yama soki‑ya yobe doro‑ya Yeso‑ya oda da‑daba oda yorotokana, nokobi oda barikana, Yeso oda teberi‑ya fodoki,
JHN.20.19	“‘Deoso, dai‑ya kasomayaho.’ Oneni.” Ati nemarine.
JHN.20.20	Hiyari hawa tohe, yehe‑ya yofikana, fowari bodi‑ya yofikana nemarine. Oda‑ka Ayo oda awa, oda ya‑yaini nafemaroni.
JHN.20.21	“‘Deoso dai‑ya kasomayaho.’ Oneni.
JHN.20.21	Okobi owa‑ya yosemari‑nima dai‑ya oyosewahineni.” Yeso ati nemarine.
JHN.20.22	Makobote oda‑ya foowane,
JHN.20.22	“Deoso‑ka Doni dai‑ya foyawahebonane.
JHN.20.23	Mai amosara mai‑ya dai ati somawamariya, Deoso mai‑ya ati somawamaharirebonane. Mai‑ya dai ati somawamiya, Deoso mai‑ya ati somawamaharibonane.” Yeso ati nemarine.
JHN.20.24	Oda 12 toha oda‑ka owa i‑di Tome tohe, Yeso kobonameya, oda‑ya sawiremarine. I‑di Tome oni owa, i‑di Didimo tohemarine.
JHN.20.25	“Tome, ai‑ka Ayo oda awani.” Oda ati na,
JHN.20.25	“Yeso yehe‑ka birako ihi oawiya, owa yehe yori·onisa, fowari bodi‑ka ihi oawiya, owa yehe yori·onisa oniya, dai ati onofaboneni.” Tome ati nemarine.
JHN.20.26	Mahi 8 kane‑ya i‑di Tome oda‑ya sawi, oda yorotokanamatasa, nokobi oda barikana, Yeso oda teberi‑ya fodomakitase,
JHN.20.26	“‘Deoso dai‑ya kasomayaho.’ Oneni.” Yeso ati nemarine.
JHN.20.27	Tome‑ya Yeso hiyare,
JHN.20.27	“Owa yehe hodone‑ya tiwa yehe yoritinisa, owa fowari bodi‑ya tiwa yehe yoritinisa tinahi. Okitamaramone tiwatibodi ati namariyahi. Okitama, owa tamine tinofahi.” Yeso ati nemarine.
JHN.20.28	“Oka Ayo amatini. Oka Deoso amatini.” I‑di Tome ati nemarine.
JHN.20.29	“Okitama, owa abano tiawa, owa tamine tinofawahineni. Owa kitami‑ya mai awara, hiniya owa tamine‑ya mai nofa, mai‑ya Deoso kasomebonane.” Yeso ati nemarine.
JHN.20.30	Yeso ene kitabote damemari, Yeso‑ya oda da‑daba ene oda awe, ene nafi okanahano awirene.
JHN.20.31	Yeso ene kote okanahano, Yeso tamine dai nofebonaha. Yeso i‑di Kirisito amane. Deoso Bidi amane. Tamine dai nofeya, Yeso ene dai abaraboneni.
JHN.21.1	Makobote Tiberiyadi wara webote widi‑ya Yeso‑ya oda da‑daba Yeso oda awamatasamaro tamine okaminaboneni.
JHN.21.2	Simaho Bedoro toha, Tome Didimo toha, Natanaeo toha, Yeso‑ya oda da‑daba oda one fama, okoyo oda fama, oda na, oda yorotokanamaroni. (Natanaeo tabaro Kana Karireya‑ka amani.)
JHN.21.3	“Faha koro·omatiya.” Simaho Bedoro ati ne,
JHN.21.3	“Ai dabahi.” Oda ati namaroni.
JHN.21.3	Kanawa‑ya oda foya, yama soki‑ya tahafa oda werenaba, oda honita tohamaroni.
JHN.21.4	Yama wahabisari‑ya faha widi‑ya Yeso wai, oda awa,
JHN.21.4	“Bare amane.” Oda atibodi ati namaroni.
JHN.21.5	“Madehe, fai aba mai‑ya?” Yeso ati ne,
JHN.21.5	“Aba mai awirani.” Oda ati namaroni.
JHN.21.6	“Dai ka‑kanika‑ya tahafa dai wereniya, aba mai dai waseboneni.” Yeso ati ne,
JHN.21.6	ati‑nima oda na, aba mai dama mai ihi tahafa kanaha, oda kakidiramaroni.
JHN.21.7	Simaho Bedoro yama‑ya anine, bora neme‑ya weyeremarine. Yeso‑ka no‑nofa ama·oni. I‑di Bedoro ohiyara,
JHN.21.7	“Ai‑ka Ayo amane.” Ona,
JHN.21.7	owati‑ya mite, bora neme‑ya weyename, faha‑ya bokemarine, Yeso‑ya tokebonaha.
JHN.21.8	Faha widi yakari, metoro 90 toha‑ya oda tohamaroni. Kanawa oda orinibisa, tahafa‑ya aba mai oda horokanamaroni. Yeso wai‑kaya oda towakamaroni.
JHN.21.9	Faha widi‑ya oda kobokaniya, yifo toha, aba mai tabasini toha, baho toha na, yama nafi hawa toha oda awamaroni.
JHN.21.10	“Aba mai dai nawase mai one dai kakamakihi.” Yeso ati nemarine.
JHN.21.11	Kanawa‑ya Simaho Bedoro tokomatase, tahafa kiba oda horoni marosamaroni. Aba webote 153 mai toha, tahafa‑ya mai foya, mai kanaha, tahafa abara, sibitoni awira ihi, “Ka!” Owatibodi ati namaroni.
JHN.21.12	“Ai tafahi.” Yeso ati ne,
JHN.21.12	Yeso oda nayofina,
JHN.21.12	“Ebeni‑ke amatiniti?” Oda ati ramaroni.
JHN.21.12	Oda‑ka Ayo oda wato hawa tohemarine.
JHN.21.13	Baho‑ya oda‑ya Yeso daane, aba mai‑ya oda‑ya daanamakimarine.
JHN.21.14	Yeso kitami hawa tohe, oda awi 3 tohemarine.
JHN.21.15	“Simaho, Yoaho bidi amatini. Owa tinofi nafero, mai one owa‑ya nofi bi‑bidi na awineni?” Yeso ati nemarine.
JHN.21.15	“Ayo, tiwa onofa, owa tiwatoneni.” Bedoro ati nemarine.
JHN.21.15	“Oka kaneiro bidi mai tinatafahi.” Yeso ati nemarine.
JHN.21.16	“Simaho, Yoaho bidi amatini. Owa tinofi nafineni?” Yeso ati namatasemarine.
JHN.21.16	“Ayo, tiwa onofa, tiwatoneni.” Bedoro ati namatasemarine.
JHN.21.16	“Oka kaneiro mai tikasomahi.” Yeso ati nemarine.
JHN.21.17	Bedoro‑ya hiyaramatase,
JHN.21.17	“Simaho, Yoaho bidi amatini. Owa tinofiraniha?” Ati namatasemarine.
JHN.21.17	Yeso ati yanani 3 tohe ene Bedoro ati yawe,
JHN.21.17	“Ayo, yama nafi tiwatoneni. Tiwa onofa, owa tiwatoneni.” Ati nemarine.
JHN.21.17	“Oka kaneiro mai tinatafahi.
JHN.21.18	Owati amosabote dai mitahi. Yetene tihiya, tika bora sakotina, tiwati toki‑kaya tikameteni. Makobote bote tihiya, tiwa yehe daatowitikimabone, bora‑ya tiwa‑ya mai sakonihebone, tiwati toki nofariya tiwa‑ya mai towakamaboneni.” Yeso ati nemarine.
JHN.21.19	Bedoro‑ya mai nanahababone mai tamine‑ya Yeso kaminemarine. Bedoro abe ene Deoso‑ya mai kahiyarabone ati ne, ati amane.
JHN.21.19	“Bedoro owa‑ya tisawihi.” Yeso ati nemarine.
JHN.21.20	Mai fama mai towaka, okomake, i‑di Bedoro kiinawame, owa‑ya awemarine. Yeso‑ka no‑nofa ama·oni. Hibati‑ya oda tafi‑ya Yeso bako‑kaya oforiwite, Yeso ohiyara,
JHN.21.20	“Ayo, ebeni‑ke tiwa‑ya daanabati?” Onamaroni.
JHN.21.21	Bedoro owa‑ya awe, Yeso‑ya hiyare,
JHN.21.21	“Ayo, hini yamata‑nima neba ababonati, hari?” Bedoro ati nemarine.
JHN.21.22	“Oka owa tamine‑ya tiwatibodi kadikariyahi. Okomatasiya, owati ihi oka owa abi awisareya, tiyawariyahi. Owa‑ya tisawiyahi.” Yeso ati nemarine.
JHN.21.23	Yeso ati tamine‑ya oda one mita,
JHN.21.23	“Abaterebonane.” Mai ati na,
JHN.21.23	O·abarabone, Yeso ati ni awire,
JHN.21.23	“Oka owa tamine‑ya tiwatibodi kadikariyahi. Okomatasiya, owati ihi oka owa abi awisareya, tiyawariyahi.” Yeso ati nibisemarine.
JHN.21.24	Yeso‑ya oda da‑daba owa ama·oni. Yeso tamine ohiyare, tamine okanahano, owati oda wato, ati yokana tohene.
JHN.21.25	Yeso ene damemari, ene dami oda kanahano‑mana, yama hani dama neni. Feye amani.
ACT.1.1	Ti·ofiro, hibati‑ya Yeso tamine tika‑bona okanahano, hika yama anini tamine toha, mai‑ya hi‑hiyara tamine toha ne, okanahanamaroni.
ACT.1.2	Neme‑ya Yeso tokome tamine okanahano, neme‑ya toki awisareya, Deoso‑ka Doni ene hika yo‑yose mai hikadikamaro, mai‑ya hiyaremonane.
ACT.1.3	Yeso abe, kitame, mai‑ya kamatase, amoni 40 kane mai‑ya hiyaranadi, kitame‑ya mai watowahineni. Deoso ai nafi‑ka hidi‑bona tamine‑ya mai‑ya hiyaremonane.
ACT.1.4	Mai‑ya yorotokanihi, mai‑ya hiyare,
ACT.1.4	“Yerosare‑ya dai nahohi. Yama‑ya okobi i‑di Deoso dai‑ya daanebona, dai nimanahi. Hibati‑ya dai‑ya daahinabone tamine okaminamaroni.
ACT.1.5	Faha‑ya Yowaho mai‑ya habanirisemari, hibayata dai amoni fa‑famaraba ne‑ya Deoso‑ka Doni dai atibodi‑ya sawiwahebonane.” Yeso ati nemonane.
ACT.1.6	Mai naha, Yeso‑ya mai hiyara,
ACT.1.6	“Hibati‑ya mai dami‑ka hidi Isara·eo‑ka mai tohamete, hibayata tiwa ene mai‑ka hidi ai tohamatasaba awineni.” Yeso‑ka yo‑yose mai ati na,
ACT.1.7	Mai ati‑ya mite,
ACT.1.7	“Hibayata yama nabone‑ka mahi dai watora, ai‑ka Abi i‑di Deoso yama‑ya watobise, hini ene yama boneni.
ACT.1.8	Dai‑ya Deoso‑ka Doni sawiya, dai habo kitawaha, Yerosare‑ya mai wi‑wina, Yodeya‑ya mai wi‑wina, Samariya‑ya mai wi‑wina, tabora dami‑ya mai wi‑wina, mai na, mai‑ya owa tamine dai kaminaboneni.” Yeso ati nemonane.
ACT.1.9	Hiyari hawa tohe, neme‑ya tokome mai hiwakatome, neme sabi ihi Yeso‑ya mai awami awiramoneni.
ACT.1.10	Neme‑ya Yeso tokomeya, mai kakatoma, Deoso‑ka yo‑yose mai fama mai kobona, bora sawa‑ya mai weyenikima, Bedoro mai‑ya mai daba,
ACT.1.11	“Karireya‑ka dai toha, hini yamata ihi neme‑ya dai kakatoma? Neme‑ya Yeso tokome, kamebonane. Tokomi dai awe, kisami mai hiawebonane.” Deoso‑ka yo‑yose mai ati namoneni.
ACT.1.12	Yeso neme‑ya tokome‑ya Orifera adami‑ya mai naha, Yeso toki hawa toheya, Yerosare‑ya Bedoro mai winitonamamoneni. Yerosare yakari‑ya Orifera adami waineni.
ACT.1.13	Yerosare‑ya mai kobonama, mai one‑ka yobe tati mese‑kaya mai‑ka yobe waari‑ya mai tokomisama, i‑di Bedoro, Yowaho, Tiyako, Anidere, Firibi, Tome, Batoromeho, Mateo, Aofio bidi i‑di Tiyako, Simaho Seroti, Tiyako sori i‑di Yoda mai na, mai tokomisamamoneni.
ACT.1.14	Yeso‑ka yo‑yose mai toha, Yeso madi i‑di Mariya toha, Yeso sori mai toha, mai fanawi one toha na, mai yorotokana, Deoso‑ya mai hiyaranademoneni.
ACT.1.15	Mahi owa‑ya mai dama mai yorotokana, 120 mai toha, mai bai‑ya i‑di Bedoro waamise, mai‑ya hiyare,
ACT.1.16	“Soho, owati dai mitahi! Deoso‑ka yama hani ati‑nima yama teni. Hibati‑ya Deoso‑ka Doni ati i‑di Dafi hikanahanomata, ati‑nima yama nawahani. Yara mai‑ya Yeso‑ya i‑di Yoda daanebona tamine‑ya i‑di Dafi kanahanomata, ati‑nima yama nawahani.
ACT.1.17	Yoda oda‑ya dabe, oda nafi‑ya Yeso yosemarine.” Bedoro ati nemonane.
ACT.1.18	Yeso‑ya Yoda daane, yinero‑ya kayafe, hini ene amosare, manakone‑ya fadara‑ya kanike, fara‑ya abo sone, nabadi wakakane, yoto siratokanemonane.
ACT.1.19	Yerosare‑ya mai wi‑wina Yoda tamine‑ya mai mita, ‘fadara ama toha’ oni mai haahina Akedama tohamoneni.
ACT.1.20	Dafi‑ka yama hani ati one‑ya Bedoro hiyaratase,
ACT.1.20	“‘Hika yobe abaho, mai winateri‑bone‑karo. Hika yama anini‑ta ai owa anihinamakibisahi.’ Dafi‑ka yama hani ati nineni, wayoma‑kaya.
ACT.1.21	Hibati‑ya Yeso ai dabiya, ai‑ya dai dabamaro, ohari ai kadikaho, Yoda‑ka yama anini‑ya aninebonaha.
ACT.1.22	I‑di Yowaho Yeso‑ya habanirisemari‑ya awa, neme‑ya Yeso tokome‑ya awahari ai haanaho, Yeso kitami tamine‑ya hiyarebonaha.” Bedoro ati ne.
ACT.1.23	Mai ibi hiyara,
ACT.1.23	“Hibati‑ya i‑di Yose Basaba Yosito ai‑ya sawi, i‑di Matiya ai‑ya sawi nemari, ebeni‑ke ai‑ya dabamabati?” Mai ati na.
ACT.1.24	Deoso‑ya mai hiyara,
ACT.1.24	“Abi Deoso, ai atibodi tiwata, ebeni‑ke oda‑ya dabamabati? Ebeni‑ke‑ya tiwati koboniti?
ACT.1.25	I‑di Yoda oda‑ya dabemari, hini ene oda‑ya dabamaterebona, abe, madi mai tabori‑ya tokawahe, ebeni‑ke oda‑ya dabawahabati? Yeso‑ka yo‑yose tohebonaha.” Mai ati namoneni.
ACT.1.26	I‑di Yose, i‑di Matiya mai fama, mai oni‑ya yati bide‑ya mai kanahana, yati bide‑ya mai kisakisa kanana, i‑di Matiya oni yati bide‑ke kaso, Yeso‑ka yo‑yose tohawahemonane.
ACT.2.1	Yeso abe nowati‑ya mai amoni 50 kanamaki‑ya mai marina, mai marini‑ke mahi oni Benekosi tohe‑ya, Yeso‑ka mai nafi yorotokawamamoneni.
ACT.2.2	Mai yorotokaniya, neme‑ya moni kaki, yama hakikini kita moni‑nima moni nemonane. Yobe nafi‑ya mai nahore, moni kite, moni mai himitemonane.
ACT.2.3	Yifo hirini‑nima na‑ya mai awa, mai hiwakatoma, mai‑nima ebekana, yifo nakasiri darikana‑nima ne mai nafi‑ya boyonawahemonane.
ACT.2.4	Deoso‑ka Doni mai atibodi‑ya sawiwahe, hibati‑ya mai one ati‑ya mai watora, Deoso‑ka Doni ene mai one ati‑ya mai hiyarawahamoneni.
ACT.2.5	Tabora dami‑ya mai wi‑wina Yodeo mai toha, Deoso‑ya mai kahiyara, Yerosare‑ya mai winawahani.
ACT.2.6	Yerosare‑ya mai wina, yama hakikini kita moni‑nima moni ne‑ya mai mita, Bedoro mai‑ka yobe‑ya moni kaki, fara‑ya mai nafi toka, mai kobona, mai habi siitona, Bedoro mai ati‑ya mai mita, mai ibi hiyara,
ACT.2.6	“Ka! Oda ati‑ya mai ati tohawahineni.” Mai one ati nihi,
ACT.2.6	“Ka! Oda ati‑ya mai ati tohaharineni.” Mai one ati nihi na, fara mai nafi ati namoneni.
ACT.2.7	“Ka! Haa‑nima yama na ai awatera, Karireya‑ka mai hinama tohani.
ACT.2.8	Ai‑ta ai ati bara dama toha, hini yamata ihi ai dama ai ati yokana‑ya mai ati‑ya ai mitineniti?
ACT.2.9	Baratiya‑ka mai ati‑nima ai owa ati nihi, Mediya‑ka mai ati‑nima ai owa ati nihi, Eraho‑ka mai ati‑nima ai owa ati nihi, Mesobotamiya‑ka mai ati‑nima ai owa ati nihi, Yodeya‑ka mai ati‑nima ai owa ati nihi, Kabadosiya‑ka mai ati‑nima ai owa ati nihi, Boto‑ka mai ati‑nima ai owa ati nihi, Asiya‑ka mai ati‑nima ai owa ati nihi,
ACT.2.10	Firikiya‑ka mai ati‑nima ai owa ati nihi, Banafiriya‑ka mai ati‑nima ai owa ati nihi, Eyito‑ka mai ati‑nima ai owa ati nihi, Ribiya tabora kote‑ya Sireni tabora toha, Sireni yakari‑ka mai ati‑nima ai owa ati nihi, Homa‑ka mai ati‑nima ai owa ati nihi,
ACT.2.11	Kereta‑ka mai ati‑nima ai owa ati nihi, Arabiya‑ka mai ati‑nima ai owa ati nihi nane. Yodeo ai owa tohe, Yodeo mai‑nima Deoso ai nafi nofineni. Hini yamata‑nima mai na, ai ati nafi‑ya mai watowaha? Deoso ene amosabote tamine‑ya mai kamina, mai ati oda mitawahi neni.
ACT.2.12	Hini yamata ihi haa‑nima mai nafi ati niti? Haa‑nima yama na, ai awaterani.” Mai ibi hiyara, mai ati namoneni.
ACT.2.13	“Kawi ihi mai towe toha awini.” Mai one ati na,
ACT.2.13	mai‑ya mai hahakana mai nahamoneni.
ACT.2.14	Yeso‑ka yo‑yose mai nafi naha, Bedoro ati yanane,
ACT.2.14	“Tabora dami‑ka dai toha, Yodeo dai toha na, Yerosare‑ya dai wina, owati dai mitahi, yama dai watowahaboneni.
ACT.2.15	Kawi ihi oda towe toha‑mone dai ati na, mahi kaki dai awahi. Mahi kaki‑ya kawi ihi ai towe tohaterani.
ACT.2.16	Deoso‑ka Doni ene dai ati‑ya dai oda hiyarineni. Deoso ati‑ya mi‑mita‑mata i‑di Yoweo Deoso ene haa‑nima ai ene na‑bone tamine‑ya kanahanomatane.
ACT.2.17	‘Hidi Webote kobonama‑bona‑ka mahi koboni yanatoneya, Deoso‑ka Doni dai atibodi‑ya sawi, Deoso‑ka Doni ene dai‑ka madehe Deoso ati‑ya mai kaminaboneni. Dai‑ka yetene mai toha, bote mai toha na, wada‑ya owati‑ya mai mitaboneni.
ACT.2.18	Owa‑ya mai narifa, maki mai toha, fana mai toha na, Deoso‑ka Doni mai‑ya sawiwahe, owa tamine‑ya mai hiyaraboneni.
ACT.2.19	Neme, bofe na‑ya owa ene‑ya mai awaboneni. Ama nafe‑ya mai awa, yama hirini‑ya mai awa, yifo asawi nafe‑ya mai awa naboneni.
ACT.2.20	Dai‑ka Hidi koboni awisareya, mahi noko soki toha, abariko noko ama tohe‑nima nihi nebonane. Dai‑ka Hidi koboneya, dai one ya‑yaini nafi, dai one ohini nafi naboneni.
ACT.2.21	Owati‑ya mai nofa, owa‑ya mai haana, owa ene mai abateraboneni.’ Deoso ati ne,
ACT.2.21	Ati‑ya i‑di Yoweo kanahanomatane.” Bedoro ati nemonane.
ACT.2.22	Bedoro mai‑ya hiyaramatase,
ACT.2.22	“Isara·eo‑ka nodi dai toha, owati dai mitahi. Deoso ene Yeso Nasare‑ke ene dai watoneni. Yeso ene kitabote tohe, ene‑ya mai awa,
ACT.2.22	‘Ka! Haa‑nima ai ene na ai awaterani.’ Mai ati namaroni.
ACT.2.23	Deoso ati ene Yeso kaki, dai‑ya winemarine. Yeso dai nanahababone dai‑ya Deoso wato, Bidi‑ya yosemari, dai tabaro‑ya Bidi wine, dai ati kasira ene yara awa‑ya mai baahikane, abemarine.
ACT.2.24	Yeso abano‑ya temene barikiterene. Deoso ene kitame, hini temene‑ke abano wadamare, abe komene wadamare, abamaterebonane.
ACT.2.25	Hibati‑ya Yeso tamine‑ya i‑di Dafi kanahanomatane.
ACT.2.25	‘Oka Hidi oka kanika‑ya sawi, owa‑ya kasome, ene owa habo siitoterani.
ACT.2.26	Owa habo kita, ya‑yai ohaneni. O·abiya, Deoso ati ene okitamabone owatibodi ati nani.
ACT.2.27	O·abiya, owa‑ya Deoso kasomebonane. Hika Ka‑kadika hini temene‑ya abano bataterebonane.
ACT.2.28	Deoso tabaro hawine‑ya owa‑ya yofikanemari, tabaro‑ya owiniya, ya‑yai·onaboneni.’ Dafi‑ka yama hani ati nineni.
ACT.2.29	Oka soho dai toha, owati dai mitahi. Dafi hibati‑ya abemata, temene ahiyata‑ya ite, temene‑ya abano itasa nane.
ACT.2.30	Dafi Deoso ati‑ya mi‑mita‑mata, Deoso ati‑nima yama nabone‑ya Dafi wato,
ACT.2.30	‘Dafi ti·abiya, owa ene tika nodi Isara·eo mai‑ka hidi tohebonane.’ Deoso ati ne,
ACT.2.30	ati‑ya Dafi nofematane.
ACT.2.31	Dafi‑ka nodi Kirisito tohebona, tamine‑ya kanahano, abeya, abano batatere, kitamebona ati nane.
ACT.2.32	Deoso ene Yeso kitame, kitami oda nafi awemari, tamine oda hiyarawahineni.
ACT.2.33	Deoso neme‑ya hiwakame, Deoso‑ka kanika‑ya itariwahe, Yeso‑ya Deoso‑ka Doni sawimari, Yeso ati ene oda atibodi‑ya sawiwahe, ene dai ati‑ya oda hiyarawahineni.
ACT.2.34	Neme‑ya Dafi abano toki awirene, Yeso abano‑ta tokabisane. Dafi‑ka yama hani dai awahi.
ACT.2.34	‘Oka Hidi‑ya Deoso hiyare, —Oka kanika‑ya tiwitarihi.
ACT.2.35	Oka kanika‑ya tiwitariya, tiwa‑ya mai ka‑kako, owa ene mai mese‑ya tiwa teme kaforiwahaboneni.— Deoso ati nane.’ Dafi‑ka yama hani ati nineni.
ACT.2.36	Isara·eo‑ka nodi dai toha, yama dai watohi! Yeso dai baakanemari, Deoso ene ai nafi‑ka Hidi tohe, Kirisito amane. Dai ati kadamowamariyahi.” Bedoro ati nane.
ACT.2.37	Bedoro ati‑ya mai mita, mai atibodi komawaha, Bedoro mai‑ya mai hiyara,
ACT.2.37	“Oda‑ka ayo dai toha, hini yamata‑nima oda nibati?” Mai ati na,
ACT.2.38	“Deoso‑ya dai‑ya dai kamina, Yeso Kirisito ati dai nofa, dai oda habanirisiya, Deoso dai‑ya ati somawameya, Deoso‑ka Doni dai‑ya sawiwahebonane.
ACT.2.39	Fare oda‑ya sawi‑nima dai‑ya sawi, dai‑ka madehe‑ya sawi, yama yaki‑ya mai wi‑wina mai‑ya sawi nebonane. Ai‑ka Hidi i‑di Deoso dai‑ya haane, dai‑ya haani‑nima mai‑ya haaneya, Deoso‑ka Doni mai‑ya sawibona ati nane.” Bedoro ati nemonane.
ACT.2.40	Bedoro mai‑ya hiyari dame,
ACT.2.40	“Mai dama mai ihi amosara, mai‑nima dai riyahi.” Bedoro ati nemonane.
ACT.2.41	Bedoro ati‑ya mai nofa, mahi ohari‑ya 3000 mai kana mai habanisa, Bedoro mai‑ya mai dabawahamoneni.
ACT.2.42	Mahi‑nima mai yorotokana, mai‑ya Bedoro mai kanawata, Deoso‑ya mai hiyara, mai tafateni.
ACT.2.43	Bedoro mai ihi‑ya mai awa,
ACT.2.43	“Haa‑nima ai ene na ai awaterani.” Mai ati na, mai habi siitoneni.
ACT.2.44	Yeso ati‑ya mai nofa, Bedoro mai‑ya mai daba, mai yorotokana, mai tafabone, mai tafe‑ya mai ebekana, mai nafi tafineni.
ACT.2.45	Fadara‑ya mai kiha, mai‑ka fadara‑ya mai daana, yinero‑ya mai kanika, yinero‑ya mai ebe, yama bara‑ya mai daana, yinero‑ya mai ebe nineni.
ACT.2.46	Mahi‑nima Deoso‑ka yobe‑ya mai yorotokana, Deoso‑ya mai hiyara, tabora‑ya mai tokoma, mai tafe‑ya mai ebena, mai nafi ya‑yainawahani. Yama‑ya mai da‑daa mai ya‑yai, yama‑ya mai kayafa, mai ya‑yai namoneni.
ACT.2.47	Deoso‑ya mai kahiyaranade, mai ihi amosa, mai‑ya mai dami nofa, mai‑nima Yeso ati‑ya mai one nofamake, mai‑ya mai dabamakineni.
ACT.3.1	Mahi towitawiti‑ya i‑di Bedoro, i‑di Yowaho mai fama, Deoso‑ka yobe‑ya Deoso‑ya mai hiyarabone, mai towakamineni.
ACT.3.2	Deoso‑ka yobe nokobiri amose yakari‑ya maki awa‑ya damakani mai hikame, mahi‑nima yobe nokobiri‑ya mai hina·itaritene. Madi dori‑ya hi‑hiyanemata, yakatere. Deoso‑ka yobe‑ya mai tokiyoma, mai‑ya haatene, yinero‑ya kayafebonaha.
ACT.3.3	Mai damahikane, Bedoro, Yowaho mai fama, mai‑ya awe, Deoso‑ka yobe‑ya mai tokiyomabone, mai‑ya haane,
ACT.3.3	“Oka yinero‑ba dai daanahi.” Ati ne,
ACT.3.4	Bedoro mai maakanama, maki‑ya mai kiina,
ACT.3.4	“Oda tiwakatomahi.” Bedoro ati ne,
ACT.3.5	“Yinero‑ya owa‑ya mai daanaba awineni.” Atibodi ati ne,
ACT.3.5	mai‑ya kakatomane.
ACT.3.6	“Barata, oro na, oda kihara, oda haatina, yama oda kihabisa tiwa‑ya daa·onaboneni. Yeso Kirisito Nasare‑ke ene tiwaamisama, yakatinahi.” Bedoro ati nemonane.
ACT.3.7	Bedoro yehe damahine, hinawaamise, teme, temeribo ne kitawahe,
ACT.3.8	yoranimise, waane, Deoso‑ka yobe‑ya mai tokiyamake, yakane, yorane, ya‑yaine, Deoso‑ya kahiyarane.
ACT.3.9	Deoso‑ka yobe‑ya mai yorotokana, yakane‑ya mai awa, Deoso‑ya kahiyare, ati‑ya mai mitineni.
ACT.3.10	Deoso‑ka yobe nokobiri‑ya i‑itari kitame‑ya mai awa, mai atibodi yama‑ya kadika,
ACT.3.10	“Ka! Deoso‑ka yobe nokobiri‑ya i‑itari, yinero‑ya ha‑haa, fare tohakare?” Mai ati na,
ACT.3.10	Mai atibodi yama‑ya dika, yama‑ya mai watorani.
ACT.3.11	Deoso‑ka yobe kote oni Saromaho tohe‑ya mai naha, Bedoro, Yowaho mai fama, kitame mai mani‑ya damaneya, mai awa, mai kanani kamakineni.
ACT.3.12	Bedoro mai‑ya kakatome mai‑ya hiyare,
ACT.3.12	“Isara·eo‑ka nodi dai toha, hini yamata ihi
ACT.3.12	‘Ka!’ Dai ati na?
ACT.3.12	Oda‑ya dai kakatoma? Oda ene, maki yakanemona dai ati na awineni. Oda ene tohi awirini. Yeso ene amane.
ACT.3.13	Deoso‑ya Yeso na‑narifa, yara mai‑ya dai kahabanemarine, mai baahikanebonaha. I‑di Birato seehikanebona, dai ati barihine mai hinahabemari, ai‑ka idi i‑di Abaraho, i‑di Isaki, i‑di Yako mai na, mai‑ka Deoso hinakitamemarine.
ACT.3.14	‘Yeso amosabote amane.’ Deoso ati ne,
ACT.3.14	‘Yeso seetikariyahi, oda nofi awire. Ai‑ya nanahabamari seetikabisahi.’ Dai ati namaroni.
ACT.3.15	Yeso ai‑ya wamanemata, dai ati ene mai hinahabe, Deoso hinakitame, kitami oda awemarine.
ACT.3.16	Yeso ati oda nofa, Yeso ene ka‑kakone‑mata kitamawahe. Hibati‑ya ka‑kakone dai wato, Yeso ene kitame wai, dai awaho.
ACT.3.17	Soho, yama dai watorihi, dai‑ka hidi mai hiwatorihi hina. Yeso Deoso Bidi toharemona dai atibodi ati na, dai nanahabemarine.
ACT.3.18	Deoso ati‑ya mai mi‑mita‑mete Deoso ati‑ya mai kanahana,
ACT.3.18	‘Deoso‑ka Ka‑kadika‑ya mai nakomaboneni.’ Mai ati namete.
ACT.3.18	Deoso ati‑nima yama nawahani.
ACT.3.19	Deoso‑ya dai‑ya dai kaminawaha, Deoso dai‑ya ati somawame, dai ene‑ya kadikamaterebonane.
ACT.3.20	Hibayata dai‑ya kasome, makobote Hika Ka‑kadika i‑di Yeso Kirisito hiyosematasebonane.
ACT.3.21	Hibayata neme‑ya Yeso wine, hibati‑ya Deoso ati‑ya mai mi‑mita‑mete Deoso ati‑ya mai kanahano,
ACT.3.21	‘Yama yanakani‑ya yama nafi amosamete‑nima Deoso ene yama namatasaboneni.’ Mai ati na,
ACT.3.21	Fara‑nima yama yanatonabone, Yeso kamatasebonane. Deoso ati‑nima yama naboneni.
ACT.3.22	Hibati‑ya Deoso ati‑ya Mose mitemata, ati yanane,
ACT.3.22	‘Deoso ati omiti‑nima Deoso ene dai owa ati himitamaki, ati dai mitayaho.
ACT.3.23	Deoso ati‑ya mi‑mita ati mai hinofi awireya, mai ababoneni.’ Mose‑ka yama hani ati nineni.
ACT.3.24	Mose ati‑nima Samo·eo ati ne, ati‑nima Deoso ati‑ya mai mi‑mita‑mete mai nafi ati toha, hibayata‑ke tamine‑ya mai kanahano nameteni.
ACT.3.25	Deoso ati‑ya mai mi‑mita‑mete mai‑ka nodi dai toha, dai tamine‑ya Deoso i‑di Abaraho‑ya hiyare,
ACT.3.25	‘Abaraho, tabora nafi‑ya mai wi‑wina tika nodi mai‑ya kasomebonane.’ Deoso ati nematane.
ACT.3.26	Deoso Bidi‑ya nakitami hawa tohe, dai‑ya hiyosemi dai hihemarine. Dai‑ya kasomebona, dai ene towe tohamarabonehe.” Bedoro ati nemonane.
ACT.4.1	Mai‑ya i‑di Bedoro, i‑di Yowaho mai hiyariya, Deoso‑ka yama‑bone‑ya mai da‑daa, Deoso‑ka yobe‑ya na‑nawada‑ka hidi, sadoseo mai toha na, Bedoro mai‑ya mai kamakineni.
ACT.4.2	Yeso abe, kitame‑nima ai kitamaharebone tamine‑ya Bedoro mai hiyara, mai ati‑ya mai mita, mai yawamoneni.
ACT.4.3	Yama soki yanatoni‑ya Bedoro, Yowaho mai fama, mai‑ya mai waratona, kadeya‑ya mai mai hibe, kadeya dori‑ya mai amonamoneni.
ACT.4.4	Bedoro mai ati‑ya mai one mita, Yeso ati‑ya mai nofawaha, maki mai dama 5000 mai kana Yeso ati‑ya mai nofawahamoneni.
ACT.4.5	Yama wahi one‑ya mai‑ka hidi mai toha, bote mai toha, Mose‑ka yama hani ati‑ya mai ka‑kamina mai toha, mai na, Yerosare‑ya mai yorotokana,
ACT.4.6	Deoso‑ka yama‑bone‑ya mai da‑daa mai‑ka hidi i‑di Anasi toha, i‑di Kaifo, i‑di Yowaho, i‑di Aresadiri, i‑di Anasi‑ka mai one toha na, mai eyehe mai yorotokana,
ACT.4.7	Mai ati ihi i‑di Bedoro i‑di Yowaho mai‑ya mai kakama,
ACT.4.7	“Oda bai‑ya dai yoronahi. Dai ati oda mitaboneni. Ebeni‑ke ati kite oni dai hirine, maki‑ya dai nakitamiti?” Mai ati na,
ACT.4.8	Deoso‑ka Doni ene i‑di Bedoro habo kite, mai‑ya hiyare,
ACT.4.8	“Oda‑ka hidi dai toha, bote dai toha, dai na, owati dai mitahi.
ACT.4.9	Oda ene amosa, ka‑kakone‑mata oda kasome, kitame tamine‑ya dai haana,
ACT.4.9	‘Ebeni‑ke ene maki kitamati?’ Dai ati na awineni.
ACT.4.10	Owati dai mita, Isara·eo‑ka nodi mai nafi owati‑ya mai mitahari na, yama dai watowahaboneni. Yeso Kirisito Nasare‑ke dai ene baakane, Deoso hinakitamemari, fare oni ene maki kitamawahene.
ACT.4.12	Neme‑ya mai wi‑wina, bofe‑ya mai wi‑wina na, mai ihi tohara, Yeso ohari‑ta ati ai nofa, Deoso‑ka ai tohateni.” Bedoro ati nemarine.
ACT.4.13	Bedoro, Yowaho mai fama mai habi siitora, mai‑ya mai awa, Bedoro ati‑ya mai mita, mai ibi hiyara,
ACT.4.13	“Ka! Ai‑ka esikora‑ya mai sawiramaro, hini yamata ihi yama‑ya mai watowaha? Yeso‑ya mai da‑daba tohamaro, yama‑ya mai watowahani.” Mai ati na.
ACT.4.14	Ka‑kakone‑mata kitame, mai yowi‑ya wai‑ya mai awa, mai‑ya mai hiyarami awiramoneni.
ACT.4.15	“Dai tokahi.” Mai ati na,
ACT.4.15	Bedoro ahiyata‑ya mai toka, mai nowati‑ya mai ibi hiyara,
ACT.4.16	“Ka‑kakone‑mata kitame‑ya Yerosare‑ya mai wi‑wina mai dami awa, Bedoro mai ihi‑nima ai ene ra, mai tamine‑ya keyehe‑ya ai hiriniya, ai ati‑ya mai nofaraboneni. Hini yamata‑nima ai nibati?
ACT.4.17	Yeso tamine‑ya mai one mitarabone, Bedoro mai ai weeniya, mai kakomeheya, Yeso tamine‑ya mai hiyaramaraboneni.” Mai ati namoneni.
ACT.4.18	I‑di Bedoro mai mai haahina, mai kakama,
ACT.4.18	“Yeso tamine‑ya dai hiyaramarihi! Mai dai kanawatomarihi nahi!” Mai ati na,
ACT.4.19	Mai ati‑ya Bedoro i‑di Yowaho mai mita, mai ati yanana,
ACT.4.19	“Deoso ati‑nima dai ati ni awirani. Deoso ati oda tokadabarabone dai ati na, dai ati‑ta oda tokadababisabone dai ati na awineni.
ACT.4.20	Yama oda awa, ati oda mita ne, tamine oda hiyarabisaboneni.” Bedoro, Yowaho mai fama mai ati na.
ACT.4.21	Mai ati‑ya mai mita, mai atibodi yama‑ya dika,
ACT.4.21	“Bedoro mai ati ihi ka‑kakone‑mata kitame‑ya mai dami awa, Deoso‑ya mai kahiyarineni. I‑di Bedoro mai ai kosiniya, ai‑ya mai dami weenaba awineni.” Mai atibodi ati na,
ACT.4.21	I‑di Bedoro, i‑di Yowaho mai‑ya mai hiyara,
ACT.4.21	“Yeso tamine dai hiyaramatasiya, dai oda bisinaboneni.” Mai ati na,
ACT.4.21	mai mai seehikana, hini mai tabori‑ya mai towakamineni.
ACT.4.22	Hibati‑ya ka‑kakone‑mata yakatere, bote tohe, hika faha fowe 40 kana fiyakana, Deoso ene yakanawahemonane.
ACT.4.23	Mai mai seehikana mai‑ka no‑nofa mai‑ya mai towakama, Deoso‑ka yama‑bone‑ya mai da‑daa mai‑ka hidi, mai‑ka bote mai toha na, mai ati‑ya Bedoro mai kaminamaroni.
ACT.4.24	Mai ati‑ya mai mita, Deoso‑ya mai hiyara,
ACT.4.24	“Abi Deoso, hini tiwa ene neme‑ya wama, wami‑ya wama, faha‑ya wama, faha abe‑ya wama tinameteni.
ACT.4.25	Hibati‑ya ai‑ka idi i‑di Dafi Tiwa‑ya na‑narifa‑ya Tika Doni hiyare, Tiwati‑ya kaminematane,
ACT.4.25	‘Hini yamata‑bone Bara mai ati hama? Deoso‑ya mai ati bisina, mai ati honita tohabisineni.
ACT.4.26	Bofe‑ya mai wi‑wina mai‑ka hidi mai yorotokana, Deoso, Deoso‑ka Ka‑kadika ne‑ya mai ati nabohani.’ Deoso‑ka Doni ati ne, ati‑ya Dafi kanahanomatane.
ACT.4.27	Abi Deoso, Dafi ati‑nima ahi‑ya sidadi‑ya ai wi‑wina i‑di Erodi, i‑di Bonisiyo Birato, Bara mai toha, Yodeo mai toha na, Tiwa‑ya na‑narifa i‑di Yeso tikadikemata‑ya mai kaka, mai yorotokana,
ACT.4.28	Tiwatomata‑nima mai ihi nawahani. Tika Dao‑ya mai weenabone tinamete, Tika Dao‑ya mai weenawahani.
ACT.4.29	Abi Deoso, mai ati timitahi. Tiwa‑ya oda na‑narifa, oda‑ya mai bisinabone mai ati na, tiwati oda kamina, oda tikasomahi, oda habo kitabonehe.
ACT.4.30	Tiwa yehe daatite, mai‑ya tinakitamabonehe. Tiwa ene kita‑ya mai awa, tiwa‑ya na‑narifa amosabote i‑di Yeso tamine oda kamina, yama‑ya mai awaramaro, yama‑ya mai awiyahi.” Mai ati namoneni.
ACT.4.31	Deoso‑ya mai hiyari hawa toha, mai yorotokani‑ke yobe henene, Deoso‑ka Doni mai nafi‑ya sawi ene Deoso ati‑ya mai kamina, mai habi siitonami awiramoneni.
ACT.4.32	Yeso ati‑ya mai no‑nofa mai atibodi fara hinama toha,
ACT.4.32	“Owa hare oka yama tohi awirini. Ai nafi‑ka yama amani.” Mai nafi ati teni.
ACT.4.33	Ai‑ka Ayo i‑di Yeso kitami tamine‑ya Yeso‑ka yo‑yose mai hiyara, mai ihi kita dama, mai dami‑ya Deoso kasomane.
ACT.4.34+ACT.4.35	Mai‑ka yama kaba tosiyora, yobe‑ya mai kiha, yobe‑ya mai daana, yinero‑ya mai kanika, yinero‑ya mai kakama, i‑di Yeso‑ka yo‑yose mai‑ya yinero‑ya mai daana, yama‑ya mai kihara, mai‑ka yama‑bone‑ya mai kanikateni. Fadara‑ya mai kiha, fadara‑ya mai daana, yinero‑ya mai kanika, Yeso‑ka yo‑yose mai‑ya yinero‑ya mai daanamoneni.
ACT.4.36+ACT.4.37	I‑di Yose hika fadara‑ya daane, yinero‑ya kanike, Yeso‑ka yo‑yose mai‑ya yinero‑ya daanemarine. Refi mai‑ka owa i‑di Yose tohe, tabaro oni Sibe tohe, yara mai‑ka ha‑haa Yose toha, Yeso‑ka yo‑yose mai‑ka ha‑haa Banabe toha, ai ati‑ya ‘Ai‑ya ka‑kasoma’ tohene.
ACT.5.1	Makobote i‑di Ananiya, fadi i‑di Safira‑ya fame, mai‑ka fadara‑ya mai daanamake, yinero‑ya mai kanika,
ACT.5.2	yinero owa‑ya fadi eyehe kemo, i‑di Yeso‑ka yo‑yose mai‑ya yinero owa‑ya i‑di Ananiya daatoname,
ACT.5.2	“Oda‑ka fadara oda daana, yinero nafi dai kayafahi.” Ananiya ati nane, keyehe‑ya hirineri.
ACT.5.3	Ananiya‑ya Bedoro hiyare,
ACT.5.3	“Ananiya, hini yamata ihi keyehe‑ya hiritina? Satanasi ene Deoso‑ka Doni‑ya keyehe‑ya hiritikana, tika fadara manakone kote tikayaha, keyehe‑ya hiritineni.
ACT.5.4	Fadara tiwatibodi daahiniya, daatina, sibarihi, tiwatibodi daahira, daatira, sibarihi nani. Daatiniya, yinero tikayaha, tika yinero tohatene. Yinero tiwatibodi daahineya, daatine, sibarihi, tiwatibodi daahire, daatire, sibarihi nane. Hini yamata ihi keyehe‑ya hiritina? Owa‑ya keyehe‑ya hiritikani awirineni. Deoso‑ya keyehe‑ya hiritineni.” Bedoro ati nemonane.
ACT.5.5	Bedoro ati‑ya i‑di Ananiya mite, abo sone, tamine‑ya mai mita, mai kakomehemoneni.
ACT.5.6	Yetene mai nahomisa, bora‑ya i‑di Ananiya abo‑ya mai katafa, mai hiwakame, mai hikamane.
ACT.5.7	Mahi toki yanatone‑ya Ananiya abe, tamine‑ya fadi mitara, mai wini‑kaya tokiyamake.
ACT.5.8	I‑di Safira‑ya i‑di Bedoro hiyare,
ACT.5.8	“Tiwati omitaboneni. Fadara i‑di Ananiya daahina, fara manakone nafi amaniraniha?” I‑di Bedoro ati ne.
ACT.5.8	“Fara manakone nafi amani.” Safira ati na,
ACT.5.9	“Ka! Hini yamata ihi ai‑ka Hidi‑ka Doni‑ya keyehe‑ya dai hirikana? Tika yibote‑ya mai kama, hibayata nokobi‑kaya mai kobonama, tiwa‑ya mai kamamakeboneni.” Bedoro ati nemonane.
ACT.5.10	Bedoro ati‑ya mita, aba, aboi sona, Safira maki‑ya mai kama, mai kiiyomama, Safira abamake‑ya mai awa, mai hiwakamineni, maki temene fowari‑kaya mai hikamamakebonehe.
ACT.5.11	Ananiya abe tamine‑ya Yeso‑ka mai mita, mai habi siitona, Ananiya abe tamine‑ya mai one mita, mai habi siitonahari nineni.
ACT.5.12	Mai kiyana, mai dami‑ya Yeso‑ka yo‑yose mai nakitama, mai ihi‑ya mai one awa, mai habi siitona,
ACT.5.12	“Haa‑nima ai ene na, ai awaterani.” Mai ati namoneni.
ACT.5.12	Deoso‑ka yobe kote oni Saromaho tohe‑ya Yeso ati‑ya mai no‑nofa mai yorotokateni.
ACT.5.13	Yeso ati‑ya mai no‑nofa mai tamine‑ya mai one hiyara, mai ihi amosa tamine‑ya mai hiyara, mai‑ya mai ati dabi nofarani, mai habi siitonaro.
ACT.5.14	Yeso ati‑ya mai no‑nofa mai dodamawaha, mai makidi toha, mai fanawi toha nineni.
ACT.5.15	Bedoro mai ihi tamine‑ya mai mita, mai kiyana, mai‑ya mai kakama, hawi fowari‑ya mai‑ya mai nawiyineni, Bedoro mai‑ya fiyakaneya, korimari mai‑ya boyonebonaha.
ACT.5.16	Yerosare yakari‑ya mai wi‑wina, mai kiyana mai toha, madi towe mai‑ya mai foya mai toha na, mai‑ya mai kakama, Yeso‑ka yo‑yose mai ihi madi towe mai kanana, mai kiyana mai nafi kitamamoneni.
ACT.5.17	Deoso‑ka yama‑bone‑ya mai da‑daa mai‑ka hidi toha, sadoseo mai toha na, Yeso‑ka yo‑yose mai ihi tamine‑ya mai mita, mai yawa,
ACT.5.18	Yeso‑ka yo‑yose mai‑ya mai waratona, kadeya‑ya mai‑ya mai nafoya,
ACT.5.19	Yama soki‑ya Deoso‑ka yo‑yose tokomaki, kadeya nokobiri‑ya seekane, Yeso‑ka yo‑yose mai fidotona,
ACT.5.20	“Deoso‑ka yobe‑ya mai naha, mai dai hiyarabone, dai tokomahi. Yeso ati‑ya mai nofiya, mai manakone ababone, Deoso mai‑ya ati somawamebona tamine dai kaminiyahi.” Deoso‑ka yo‑yose ati nemonane.
ACT.5.21	Deoso‑ka yo‑yose ati‑ya mai mita, Deoso‑ka yobe‑ya mai tokoma, yama wahabisari‑ya mai tokiyoma, mai‑ya mai kanawatoneni. Deoso‑ka yama‑bone‑ya mai da‑daa mai‑ka hidi toha, hidi‑ka mai one toha na, mai yorotokana, Isara·eo‑ka nodi mai‑ka webote mai dami‑ya mai haana, sodado mai‑ya mai yose,
ACT.5.21	“Kadeya‑ya Bedoro mai foya, mai dai towamakihi.” Mai ati namoneni.
ACT.5.22	Kadeya‑ya sodado mai towakama, Bedoro mai awira, mai winikanama,
ACT.5.23	Mai‑ka hidi mai‑ya mai hiyara,
ACT.5.23	“Bedoro mai awirani. Oda tokoma, kadeya barikani kita, nokobi‑ka sodado mai one naha, oda tokiyamake, kadeya dori honita tohani.” Mai ati na.
ACT.5.24	Sodado mai ati‑ya mai mita, sodado mai‑ka hidi mai toha, Deoso‑ka yama‑bone‑ya mai da‑daa mai‑ka hidi mai toha na, mai ibi hiyara,
ACT.5.24	“Ka! Ebeni‑kaya mai tokiti? Hini yamata‑nima yama nibati?” Mai ati na.
ACT.5.25	Mai hiyariya, bare kamaki, ati yanane,
ACT.5.25	“Kadeya‑ya mai dai nafoya, Deoso‑ka yobe‑ya mai‑ya mai kanawata, mai nahani.” Ati ne.
ACT.5.26	Ati‑ya sodado mai‑ka hidi mite, hika sodado mai eyehe mai‑ya towamaki,
ACT.5.26	“Ai ati yawiya, mai dama yati‑ya ai‑ya mai nanahababa awineni.” Sodado mai atibodi ati namoneni.
ACT.5.27	Yeso‑ka yo‑yose mai‑ya sodado mai kakama, mai‑ka hidi mai yorotokana, mai bai‑ya Yeso‑ka yo‑yose mai naha, Deoso‑ka yama‑bone‑ya mai da‑daa mai‑ka hidi mai‑ya weenawahe,
ACT.5.28	“Dai hiyari fawanahi. Yeso tamine dai hiyaramarabone oda ati namaro, dai ati fawarani. Yeso oda nanahabamone dai ati na, dai ati‑ya Yerosare‑ya mai wi‑wina mai nafi mitani.” Deoso‑ka yama‑bone‑ya mai da‑daa mai‑ka hidi ati nemonane.
ACT.5.29	Mai ati‑ya Bedoro mai mita, mai ati yanana,
ACT.5.29	“Dai ati ene oda hiyari maakaraboneni. Deoso ati‑nima oda nibisaboneni.
ACT.5.30	Awa‑ya Yeso dai baakane, abe, ai‑ka idi mai‑ka Deoso hinakitamemarine.
ACT.5.31	Deoso ene Deoso‑ka kanika‑ya hina·itari, itarine, ai nafi‑ka hidi toha, ai manakone‑ya nanahaba toha nane. Isara·eo‑ka hini mai tamine‑ya mai kamina, mai‑ya Deoso ati somawamebonane.
ACT.5.32	Tamine oda hiyare, Deoso‑ka Doni tamine hikaminaharitene. Deoso ati‑ya mai tokadaba, Deoso‑ka Doni mai‑ya sawitene.” Yeso‑ka yo‑yose mai ati namoneni.
ACT.5.33	Yeso‑ka yo‑yose mai ati‑ya mai‑ka hidi mai mita, mai yawi kita,
ACT.5.33	“Mai ai nanahabahi.” Mai ati namoneni.
ACT.5.34	Mai‑ka hidi owa, i‑di Kamari·eo waamisane, mai‑ya hiyarebonaha. I‑di Kamari·eo fariseo tohe, Mose‑ka yama hani ati‑ya ka‑kanawato tohahari, ati‑ya mai dami nofateni.
ACT.5.34	“Ahi‑kaya mai tokahi, oda ati‑ya mai mitarabonehe. Mai naho bide tohiya, mai kamaboneni.
ACT.5.35	Isara·eo‑ka nodi dai toha, dai noko wadahi. Mai‑ya dai ene toha, dai manakone tohahareba awineni.
ACT.5.36	I‑di Ti·oda tamine dai mitatekarini.
ACT.5.36	‘Dai‑ka hidi amosabote ama·oni.’ Ati ne,
ACT.5.36	ati ene 400 mai kana Ti·oda‑ya mai dabamakitasamone, Ti·oda abe, hika mai hinama tohawama, hini mai tabori‑ya mai yama tonamameteni.
ACT.5.37	Makobote ai dama, ai oni‑ya sodado mai kanahanoya, Karireya‑ke owa i‑di Yoda kaki,
ACT.5.37	‘Dai‑ka hidi‑bone ama·oni. Owa‑ya dai dabahi.’ Ati ne,
ACT.5.37	mai hidabawahe, i‑di Yoda abe, mai hinama tohawamatasameteni.
ACT.5.38	Owati dai mitahi. Hibayata mai dai arabanahi. Ai one ene tohiya, mai ati fawanaboneni.
ACT.5.39	Deoso‑ta ene toheya, mai ati fawaraboneni. Deoso‑ya dai weeniya, dai ati kasiraboneni.” Kamari·eo ati ne,
ACT.5.39	ati‑ya mai nofineni.
ACT.5.40	Kamari·eo ati‑ya mai mita, Yeso‑ka yo‑yose mai‑ya mai haana, mai kama, mai‑ya mai bisina, mai‑ya mai saatokasa,
ACT.5.40	“Yeso tamine‑ya dai hiyaramariyahi. Dai tokahi.” Mai ati namoneni.
ACT.5.41	Yeso‑ka yo‑yose mai toka, mai ya‑yaina,
ACT.5.41	“Yeso‑nima oda nawaha, oda‑ya mai bisinamakineni.” Mai atibodi ati na.
ACT.5.41	Mai ya‑yainamoneni.
ACT.5.42	Mai ati fawara, mahi‑nima Deoso‑ka yobe‑ya Yeso tamine‑ya mai one‑ya mai kanawato, yobe owa‑ya mai toka, Yeso Kirisito tamine‑ya mai kamina namoneni.
ACT.6.1	Yeso ati‑ya mai no‑nofa mai dodamawaha, mai fanawi bote honita toha, mai tafe‑bone‑ya mai daateni. Kereko mai ati yawawaha,
ACT.6.1	“Oda‑ka fana bote mai honita waha‑ka yamata‑bone dai daana bi‑bidi, Yodeo dai‑ka fana bote mai honita waha‑ka yamata‑bone dai daana ba‑basi teni.” Mai ati namoneni.
ACT.6.2	Yeso‑ka yo‑yose mai 12 kana, Yeso ati‑ya mai no‑nofa mai dami‑ya mai yorotokanihe, mai‑ya mai hiyara,
ACT.6.2	“Deoso ati kamini oda maakaniya, yamata oda daaniya, yama ati kasirani.
ACT.6.3	Oda‑ka soho dai toha, maki mai 7 kana mai dai kadikahi. Yama‑ya mai wa‑wato mai toha, Deoso‑ka Doni mai‑ya sawi mai toha na, mai dai kadikiya, oda ati ene yamata‑ya mai daanaboneni.
ACT.6.4	Deoso‑ya oda hiyara, Yeso tamine oda kamina, oda naboneni.” Yeso‑ka yo‑yose mai ati namoneni.
ACT.6.5	Mai ati‑ya mai mita, mai ya‑yaina, mai 7 kana mai‑ya mai kadika, i‑di Tefaho‑ya mai kadiki dai toha, Tefaho Yeso ati‑ya nofi nafi, Deoso‑ka Doni ati‑nima ene ne, Firibi, Bokoro, Nikano, Timaho, Bamena, Nikorao mai na, mai‑ya mai kadikamoneni. Nikorao Bare tohe, tabaro oni Atioki tohemata, Yodeo mai‑ya sawimari, sawine.
ACT.6.6	Yeso‑ka yo‑yose mai‑kaya mai mai hiwakama, Yeso‑ka yo‑yose Deoso‑ya mai hiyara, mai‑ya mai yahi foremoneni.
ACT.6.7	Mai ihi Yeso tamine‑ya mai dami mita, Yerosare‑ya Yeso ati‑ya mai no‑nofa mai dodamamaki, Deoso‑ka yama‑bone‑ya mai da‑daa Yeso ati‑ya mai dami nofa, ati‑ya mai tokadabamoneni.
ACT.6.8	Yeso ati‑ya i‑di Tefaho nofi nafi, ene kite, ati ene Deoso ene kitabote‑ya mai awa, ati ene mai one kitama, mai teni.
ACT.6.9	Sireni‑ka mai toha, Aresadiriya‑ka mai toha, Sirisiya‑ka mai toha, Asiya‑ka mai toha, mai na, hibati‑ya mai yaditonamaro mai seekawaha, Yerosare‑ya mai winawaha, Deoso‑ya mai hi‑hiyara‑ke yobe‑ya mai yorotokana, Tefaho ati‑ya mai mita, mai ati yawa, Tefaho‑ya mai weenawahani.
ACT.6.10	Tefaho‑ya mai weena, Tefaho‑ya Deoso‑ka Doni sawi ene yama ba‑basi na‑ya wato, ati ene mai ati fawanani.
ACT.6.11	Mai ati fawana, mai one‑ya mai toka, mai ati ihi Tefaho tamine‑ya keyehe‑ya mai hirina,
ACT.6.11	“Tefaho ati oda mite, ati amosarene. Mose‑ka yama hani tamine‑ya Tefaho keyehe‑ya hiri, Deoso tamine‑ya keyehe‑ya hiri ne, ati kasiro nafine.” Mai ati namoneni.
ACT.6.12	Tefaho tamine‑ya mai ati dama, mai ati ihi bote mai toha, Mose‑ka yama hani ati‑ya mai ka‑kamina mai toha, mai one toha na, mai ati yawawaha, i‑di Tefaho‑ya mai tonaka, Tefaho‑ya mai waratona, mai‑ka hidi tabaro‑ya mai hiwakamane.
ACT.6.13	Mai‑ka hidi tabaro‑ya mai kobona, mai ati ihi i‑di Tefaho tamine‑mona‑ya keyehe‑ya mai one hirina,
ACT.6.13	“I‑di Mose‑ka yama hani‑ya Tefaho keyehe‑ya hiri, Deoso‑ka yobe tamine‑ya keyehe‑ya hiri ne, ati dame, ati oda mitene.” Mai ati namoneni.
ACT.6.14	“Yeso Nasare‑kaya kakimari tamine‑ya Tefaho hiyare, ati oda mite, Deoso‑ka yobe‑ya Yeso nanahabebona, ati ene Mose ati bare tohawahebona ati nene.” Mai ati namoneni.
ACT.6.15	Mai‑ka hidi Tefaho‑ya mai kiina, Deoso‑ka yo‑yose noko‑nima Tefaho noko ne‑ya mai nafi awamoneni.
ACT.7.1	“Tefaho, mai ati‑nima tiwati nineni?” Deoso‑ka yama‑bone‑ya mai da‑daa mai‑ka hidi ati ne,
ACT.7.2	Tefaho mai‑ya hiyare,
ACT.7.2	“Okoyo dai toha, okobi dai toha na, owati dai mitahi. Hibati‑ya ai nafi‑ka idi i‑di Abaraho Mesobotamiya‑ya wine, Hara‑ya toki awisareya, Deoso amosabote ati‑ya mitematane.
ACT.7.3	‘Abaraho, tiwa tabaro tiwini‑kaya tiwinamariyahi. Tika mai‑ta mai winahi, tiwa tabaro yati‑bone‑ya tiwa yofi·okanaboneni.’ Deoso ati nematane.
ACT.7.4	Kaodeya‑ya wine, yanane, Hara‑ya toke, wine‑ya badi abe, yananamatase, Deoso ene ai wini‑kaya winawahane.
ACT.7.5	Hibati‑ya ai tabaro‑bone‑ya Abaraho kobone, mai one tabori tohameteni. Abaraho‑ka tabora toharihi, bidi wadarihi neya, Deoso ati‑ya mite,
ACT.7.5	‘Abaraho, mai tabori nafi tikayahaboneni. Ti·abiya, tika dao mai hikayahamakeboneni.
ACT.7.6	Tika nodi mai one tabori‑ya mai tokaboneni. Mai one‑ya mai narifi‑ya yama manakone‑ya mai kayafaraboneni. Hiniya mai mai kosihina, faha fowe 400 kana‑ya mai‑ya mai narifaboneni.
ACT.7.7	Mai‑ya mai na‑narifa, makobote mai ihi okadikiya, mai manakone daa·onaboneni. Owa ene mai‑ya mai narifamarabone, ahi‑kaya mai kama, owa‑ya mai kahiyarawahaboneni.
ACT.7.8	Abaraho, tika mai sowiri tati atori wisitinakosa, madehe wada amoni 8 kaniya, mai sowiri tati atori wisitinakosa tinahi.’ Deoso ati nematane.
ACT.7.8	Makobote i‑di Abaraho bidi i‑di Isaki wade, amoni 8 kane, sowiri tati ataro wisihinakose, i‑di Isaki bidi i‑di Yako wadamaki, I‑di Yako bidi mai 12 kana ai‑ka idi mai‑bone mai wadamaki na, mai sowiri tati atori‑ya mai wisinameteni.
ACT.7.9	I‑di Yako bidi mai‑ka soho i‑di Yose‑ya mai kaka, yara mai‑ya sori‑ya mai daana, Eyito‑kaya i‑di Yose‑ya yara mai towakama, Deoso i‑di Yose‑ya kasomabisematane.
ACT.7.10	Eyito‑ya kobone, makobote kadeya‑ya foye, Deoso hikasome, yama‑ya Yose wato ene Eyito mai‑ka hidi webote i‑di Yose‑ya nofe, ati ene Eyito mai‑ka hidi bidi i‑di Yose tohawahe, hidi webote‑ka yama‑ya nawadematane.
ACT.7.11	Eyito, Kanaha na‑ya faha kakira, ai‑ka idi mai tabori‑kaya yamata yanara, ai‑ka idi mai fimemeteni.
ACT.7.12	Eyito‑ya yamata toha, tamine‑ya i‑di Yako mite, ai‑ka idi mai‑ya yosene, mai tafe‑bone‑ya mai kanikabonehe.
ACT.7.13	Mai tafe tosiyotasa, Eyito‑ya mai tokomatasa, Eyito mai‑ka hidi bi‑bidi ne mai‑ka soho i‑di Yose tohe‑ya mai watowahineni. Eyito mai‑ka hidi webote‑ya i‑di Yose anidi mai‑ya yofikanematane.
ACT.7.14	I‑di Yose badi kamebona tamine‑ya anidi‑ya hiyare,
ACT.7.14	‘Okobi eyehe dai kamahi. Okobi‑ka mai toha na, dai kamiyahi.’ Yose ati ne,
ACT.7.14	ati ene 75 mai kana Eyito‑ya mai tokameteni.
ACT.7.15	Eyito‑ya i‑di Yako toke, Eyito‑ya abe, makobote Eyito‑ya ai‑ka idi mai abamaki nameteni.
ACT.7.16	Mai aba, Sikemi‑ya mai‑ya mai towakama, Abaraho temene‑ya mai‑ya mai kamamaki, Hamo bidi mai tabori i‑di Abaraho hikanikamete, fara‑ya ai‑ka idi mai kamameteni.
ACT.7.17	‘Tabora bara‑ya mai wini nafiya, mai owakamatasaboneni.’ Abaraho‑ya Deoso hiyare ati nemata.
ACT.7.17	Eyito‑ya mai amoni tosiyo yanana, mai dodamawaha,
ACT.7.18	Eyito‑ke mai‑ka hidi webote abe, hidi bare tohawahe, Yose tamine‑ya watore,
ACT.7.19	Ai‑ka idi mai‑ya nofare, mai‑ya kosine, mai‑ka madehe wada yati‑ya hidi ati ene mai tonahomakosameteni, mai ababonehe.
ACT.7.20	Fara‑ya i‑di Mose wade, Deoso noko‑ke amosi ba‑basi ne, abariko fama abariko owa ohari ne‑ya badi tabaro‑ya forine, mai hikahemori, Mose ati wadawahe, ke‑kemoma daani awire,
ACT.7.21	Mose madi hiwake, homeya, Fara·o bide wase, hikayahamatane, hinayanebonaha.
ACT.7.22	Yama‑ya Eyito‑ka mai wata, Mose‑ya mai kanawata, mai ati‑ya wato ba‑basi, ene kiti ba‑basi nematane.
ACT.7.23	Mose‑ka faha fowe 40 kaniya, hika mai one Isara·eo‑ka nodi mai toha, mai‑ya awebona atibodi ati ne.
ACT.7.24	I‑di Mose toke, Isara·eo‑ke owa‑ya Eyito‑ke owa kosine‑ya awe, Isara·eo‑ke owa‑ya kasomebona, Eyito‑ke owa manakone‑ya daane, hinahabane.
ACT.7.25	‘Deoso ene mai nafi okasomiya, mai owakamabone, yama‑ya oka mai wata awini.’ I‑di Mose atibodi ati ne,
ACT.7.25	mai‑ya towakamebona‑ya mai wato awirameteni.
ACT.7.26	Mahi owa‑ya i‑di Mose tokomatase, Isara·eo‑ka mai fama, mai ibi weena, mai‑ya i‑di Mose awe,
ACT.7.26	‘Isara·eo‑ka dai fama, hini yamata ihi dai ibi wee?’ I‑di Mose ati ne,
ACT.7.27	hini owa‑ya weene, i‑di Mose‑ya fatatowiti, ati yanane,
ACT.7.27	‘Oda‑ka hidi tiwa‑mone tina awineni? Oda‑ka hidi amatira amatini. Oda ene tikadikariyahi.
ACT.7.28	Mahi owa‑ya Eyito‑ke owa tinahaba, owa tinahabamakebone tina awineni.’ Isara·eo‑ke owa ati nematane, i‑di Mose‑ya weeneri.
ACT.7.29	Ati ene Mose habo siitone, kanane, Midiya‑ka mai tabori‑ya tokawahe, mai tabori‑ya wineya, bidi mai fama mai wada,
ACT.7.30	makobote ano 40 tohamakiya, Sinai adami yakari‑ya Mose toke, tabora awiri‑kaya awa bide hirina‑ya Deoso‑ka yo‑yose‑ya awematane.
ACT.7.31	Yama‑ya awe, awatokane, ahiyata‑ya yama‑ya awebona, Deoso ati‑ya mitawahe,
ACT.7.32	‘Tika idi i‑di Abaraho, i‑di Isaki, i‑di Yako, mai na, mai‑ka Deoso ama·oni.’ Ati ne.
ACT.7.32	Ati‑ya Mose mite, habo siitone, wawawakane, awa hirina‑kaya kiinawamarematane.
ACT.7.33	‘Mose, oka wami‑ya tiwaa, tika sabata tanitikanisahi. Oka wami amani.
ACT.7.34	‘Eyito‑ya oka mai wina, mai mai kosihina mai oawa, mai baki moni omita, mai see·okanabone, bofe‑ya okisama, Eyito‑ya tiwa oyoseboneni.’ Deoso ati nematane.
ACT.7.35	Hibati‑ya Mose‑ya Isara·eo‑ka nodi mai nofara,
ACT.7.35	‘Oda‑ka hidi tihara, oda ene tikadikariyahi!’ Mai ati namete.
ACT.7.35	Fare Deoso ati ene mai‑ka hidi tohawahebonane. Deoso‑ka yo‑yose awa hirini‑kaya i‑di Mose awe, ati ene Isara·eo‑ka nodi mai‑ya i‑di Mose kasomebona mai‑ya seekanebonane.
ACT.7.36	Eyito‑ya mai wi‑wina i‑di Mose ene‑ya mai awa, Mose‑ka mai‑ya Eyito‑ka mai saatokasa, Mose mai‑ya towakame, faha Mawa‑ya i‑di Mose ene kite‑ya mai awa, faha fowe 40 kana‑ya mai yakana, ene kite mai hiawa hinematane.
ACT.7.37	Isara·eo‑ka nodi mai‑ya i‑di Mose hiyare,
ACT.7.37	‘Deoso ene dai‑ka soho owa Deoso ati‑ya mi‑mita‑bona, owa‑nima nebonane.’ Mose ati nematane.
ACT.7.38	Tabora awiri‑ya i‑di Mose mai yorotokana, Deoso‑ka yo‑yose ati‑ya mai mitameteni. Sinai adami‑ya i‑di Mose tokomorose, Deoso‑ka yo‑yose ati himitemata, ati ai nofa, ai abarabone, ati hikanahanomata, ati ai fawaniterebonaha.
ACT.7.39	Mose ati‑ya ai‑ka idi mai tokadabara, Eyito‑ya mai atibodi winitonamameteni.
ACT.7.40	I‑di Mose Anidi i‑di Araho‑ya mai toka,
ACT.7.40	‘Araho, ai‑ka deoso‑ba wamatinahi, ai‑ya yofikanebonaha. I‑di Mose ai‑ka hawi‑ya yo‑yofikana fawane, abe awane.’ Mai ati na.
ACT.7.41	Oro wamani bowi bidi‑nima na‑ya mai wamanineni, mai‑ka deoso bonaha. Hini mai ihi mai ya‑yaina,
ACT.7.41	‘Bowi bidi amosabote amane.’ Mai ati na,
ACT.7.41	Bani nawade‑ya mai nanahabineni, mai‑ka deoso oro wamani‑ka bani bonaha.
ACT.7.42	Amowa mai‑ya mai kahiyara na, hini mai ihi Deoso mai‑ya kahabanematane. Deoso ati‑ya mi‑mita‑mata mai tamine‑ya kanahano,
ACT.7.42	‘Ano 40 kana‑ya tabora awiri‑kaya Isara·eo‑ka nodi mai yakana, bani mai dai nanahaba, Deoso‑ka bani‑ba dai daanini? Deoso‑ka bani‑ba dai daani awirameteni.
ACT.7.43	Dai‑ka deoso bare mai dai wamana, owa oni Moroki toha, owa Hefa amowa‑nima ne toha ne, fara mai‑ya dai kahiyarabisateni. Dai ene amosara dai‑ya mai towakamaboneni, Babironi‑kaya mai‑ka yama anini dai aninabonehe.’ Deoso ati ne, Deoso ati‑ya mi‑mita mai kanahanameteni.
ACT.7.44	Tabora awiri‑ya ai‑ka idi mai yakana, Deoso‑ka yobe‑ya mai towakameteni. Yobe‑bona‑ya Deoso yofikane,
ACT.7.44	‘Haa‑nima oka yobe neba wamatinahi.’ Deoso ati ne,
ACT.7.44	ati‑nima i‑di Mose ne yobe‑ya wamanematane.
ACT.7.45	Ai‑ka idi mai‑ya i‑di Yosowe dabe, Deoso‑ka yobe‑ya mai kakama, Deoso ati ene Bara mai‑ya mai bisina, mai‑ka tabora‑ya mai kayafawaha, mai amoni dami‑ya Dafi mai‑ka hidi tohawaheya, Deoso‑ka yobe bote tohasa nematane.
ACT.7.46	I‑di Dafi‑ya Deoso nofi nafi, Deoso‑ya Dafi haane,
ACT.7.46	‘Yako‑ka Deoso amatini. Tika yobe yati‑bona wamani onofineni.’ Dafi ati nematane.
ACT.7.47	Dafi bidi i‑di Saromaho‑ta Deoso‑ka yobe‑ya wamanibisematane.
ACT.7.48	Yobe ai wamane‑ya Deoso kitabote winaterene. Deoso ati‑ya mi‑mita‑mata ati ne,
ACT.7.49	‘Neme‑ya oka i‑itari toha, bofe‑ya owa teme kawateni. Hini yamata‑bone oka yobe‑bona‑ya dai wamani boneti, hasi·obonekaro?
ACT.7.50	Yama nafi wama·onamaroni.’ Deoso ati nematane.
ACT.7.51	Dai eme kita, dai atibodi kita na, Deoso‑ka Doni ati dai nofateraba awineni. Dai‑ka idi mai‑nima dai nineni, dai narabo hawiraro.
ACT.7.52	Deoso ati‑ya mai mi‑mita mai nafi‑ya dai‑ka idi mai bisinamete,
ACT.7.52	‘Deoso‑ka owa amosabote kamebonane.’ Mai ati na,
ACT.7.52	mai‑ya dai‑ka idi mai nanahabameteni. Fare kame, dai kahabane, dai ati ene mai hinahabene.
ACT.7.53	Deoso‑ka yo‑yose Deoso ati‑ya mai kaminamete, Deoso ati‑ya dai tokadabarineni.” Tefaho ati nematane.
ACT.7.54	Tefaho ati‑ya mai mita, mai yawi kita, mai nafi ini kawakosa,
ACT.7.55	Tefaho Deoso‑ka Doni fai‑ya kibe, neme‑ya tonokomise, Deoso wehene‑ya awe, Deoso‑ka kanika‑ya Yeso waari‑ya awe,
ACT.7.56	“Dai awahi. Neme hawi tohawaha, Deoso‑ka kanika‑ya okoyo i‑di Yeso waari‑ya oawawahineni.” Tefaho ati nemonane.
ACT.7.57	Mai narabi‑ya mai barikaneni, Tefaho ati‑ya mai mitarabonehe. Mai yawa, mai ati kita, Tefaho‑ya mai wata kanibote na,
ACT.7.58	tabora awiri‑kaya Tefaho‑ya mai horoni towaka, yati‑ya Tefaho‑ya mai baana, mai hinahabe, yati‑ya mai werenisa, i‑di Saoro yetene teme‑kaya mai‑ka bora‑ya mai nawiyineni.
ACT.7.59	Tefaho yati‑ya mai hibaane, hiyare,
ACT.7.59	“Ayo Yeso, tiwa tabaro‑ya owa korimari tiwakamahi.” Ati nane.
ACT.7.60	Yobati‑kaya ite,
ACT.7.60	“Ayo, owa‑ya mai nanahaba, mai‑ya tiwati somawamahi.” Ati ne, ati kite,
ACT.7.60	Ati fawane, abawahematane.
ACT.8.1	Tefaho abe‑ya i‑di Saoro awe, ya‑yaine. Yerosare‑ya mai wi‑wina Yeso ati‑ya mai no‑nofa mai‑ya mai bisinawaha, mai ihi tabora bide‑kaya mai tokawaha, Yodeya‑kaya mai one toka, Samariya‑kaya mai one toka na, Yeso‑ka yo‑yose mai‑ta mai kanani awirani.
ACT.8.2	Deoso ati‑ya mai no‑nofa Tefaho abo‑ya mai kama, mai ohinadineni.
ACT.8.3	I‑di Saoro yawe, Yeso ati‑ya mai no‑nofa mai‑ya kako, mai nafi‑ka yobe‑ya toke, mai makidi, mai fanawi na‑ya waratone, mai horokani tokomane, kadeya‑ya mai mookanabonehe.
ACT.8.4	Tabora bide‑ya mai toka, Yeso ati‑ya mai kaminamoneni.
ACT.8.5	Samariya‑kaya i‑di Firibi toke, Kirisito tamine‑ya mai‑ya hiyarane.
ACT.8.6	Firibi ati‑ya mai dama mai mita, ene kite mai hiawa, ati mai atibodi hikadika hine,
ACT.8.7	Madi towe mai‑ya mai foya, Firibi ati ene mai eekana mai toka, mai one kiyana, mai kitama, mai one ka‑kakona‑maro, Firibi ati ene mai yakanawaha nani.
ACT.8.8	Firibi ene mai ya‑yaini nafineni, Samariya‑karo.
ACT.8.9	Simaho Samariya‑kaya wi‑wina,
ACT.8.9	“Inawa oha, oka yama kitateni.” Ati ne.
ACT.8.9	Ati‑ya mai mita, ene kite mai hiawa hine, mai awatokana,
ACT.8.10	Yinero‑ya mai kihara mai toha, yinero nafi‑ya mai kiha mai toha na, Simaho ati‑ya mai nafi nofa, ene mai hiawa hine,
ACT.8.10	“Deoso kitabote ene‑nima ene nane.” Mai ati nineni.
ACT.8.11	Mai amoni damiya, Simaho‑ka yama ihi‑mone‑ya mai awa, ati mai hikadabatene.
ACT.8.12	Yeso tamine Deoso ai nafi‑ka hidi‑bona tamine ne‑ya Firibi kamine, ati‑ya mai mita, mai makidi mai fanawi na, Yeso ati‑ya mai nofawaha, Firibi mai‑ya habanirisawahane.
ACT.8.13	Makobote i‑di Simaho, Yeso ati‑ya nofawahe, i‑di Firibi habahinirise, i‑di Firibi‑ya sawiwahe, i‑di Firibi ene‑ya awe,
ACT.8.13	“Ka!” Ati ne,
ACT.8.13	awatokawahemonane.
ACT.8.14	Yerosare‑kaya Yeso‑ka yo‑yose mai wina, Samariya‑kaya mai wi‑wina Deoso ati‑ya mai nofawahamone, mai tamine‑ya Yeso‑ka yo‑yose mai mita, Bedoro, Yowaho mai fama, mai‑ya mai yose,
ACT.8.14	“Samariya‑ya mai wi‑wina mai dai tonakahi!” Mai ati na,
ACT.8.15	Samariya‑ya mai kobokana, Deoso‑ya mai hiyara,
ACT.8.15	“Abi Deoso, Tika Doni mai‑ya sawiyaho.” Mai ati namoneni.
ACT.8.16	Yeso ati‑ya mai nofa, Yeso‑ka mai toha, mai‑ya Firibi habanirise, Deoso‑ka Doni mai‑ya sawi awisare, Deoso‑ya mai tamine‑ya Bedoro mai hiyaramoneni.
ACT.8.17	Mai‑ya mai yahi fore, Deoso‑ka Doni mai‑ya sawiwahemonane.
ACT.8.18	Mai‑ya Yeso‑ka yo‑yose mai yahi fore, mai ihi Deoso‑ka Doni mai‑ya sawiwahe‑ya Simaho awe, yinero‑ya mai‑ya daanebona ati ne,
ACT.8.19	“Bedoro, Yowaho dai ene‑nima owa ene nabone, owa dai kanawatoya, dai‑ka yinero‑ba daa·onabani. Mai‑ya owa yehe foriya, Deoso‑ka Doni mai‑ya sawibonane.” Simaho ati ne.
ACT.8.20	Ati‑ya Bedoro mite, ati yanane,
ACT.8.20	“Yama Deoso‑ka da‑daa tikanikabone tina, tiwati ihi ti·aba, tika yinero aba nebonane. Deoso‑ka yama daahinaya, yinero‑ya ai kanikaterani.
ACT.8.21	Haa‑nima tiwa ene teraboneni. Deoso‑ya tiwatibodi amosi awisarani.
ACT.8.22	Deoso‑ya tiwatibodi ati amosara tamine tikamini bahiya, tiwa‑ya ati somawameba awane.
ACT.8.23	Tiwatibodi bida toha, tiwa ene amosara tiwa‑ya yaditoneni.” Bedoro ati ne.
ACT.8.24	“Ai‑ka Ayo‑ya owa tamine dai hiyarahi, dai ati‑nima yama na owa‑ya koborabonehe.” Simaho ati nemonane.
ACT.8.25	I‑di Bedoro i‑di Yowaho mai fama, Deoso Ati Amosabote‑ya mai kamini hawa toha, Yerosare‑kaya mai towakamatasa, hawi‑ya mai yakakana, Samaritano mai tabori‑ya mai kobokana, Yeso tamine‑ya mai kaminineni.
ACT.8.26	Deoso‑ka yo‑yose i‑di Firibi‑ya hiyare,
ACT.8.26	“Bato‑kaya tikamakihi. Yerosare‑ka hawi‑ya Kasa‑ka hawi waana‑ya tikamakiyahi.” Deoso‑ka yo‑yose ati ne.
ACT.8.26	Kasa‑ka hawi‑ya mai winaterani.
ACT.8.27	Firibi toke, Kasa‑ka hawi‑ya yakaneya, Eti·obi‑ke hidi‑ka yinero‑ya na‑nawada kakamaki‑ya awane. Eti·obi‑ke hidi fana Kadasi toha, Kadasi‑ka yinero‑ya maki na‑nawade‑bona ene dene noko mai hinahabemata. Deoso ati‑ya nofe, hibati‑ya Yerosare‑ya toke, Deoso‑ya hiyare, hiyari hawa tohe, tabora‑ya winitoname, tokomane.
ACT.8.28	Kafaro ho‑horokana‑ya itari, Isa·iya‑ka yama hani‑ya kadike,
ACT.8.29	“Firibi, kafaro ho‑horokana yakari‑ya yakatinahi.” Deoso‑ka Doni ati ne,
ACT.8.30	Firibi kanani tokomaki, Isa·iya‑ka yama hani‑ya maki kadike, ati‑ya mite,
ACT.8.30	“Yama hani tikadika tiwatoneni?” Firibi ati ne.
ACT.8.31	“Yama hani owato awirini. Owa‑ya mai kanawatora, yama owatoterani. Owa tikanawataba, tikamisahi. Owa yowi‑ya tiwitarihi.” Yinero‑ya na‑nawada ati ne.
ACT.8.32	Deoso‑ka yama hani ati hikadika eya ati na,
ACT.8.32	‘Kaneiro mai mai hinahababone, mai‑ya mai towakama, mai‑nima mai hiwakamane. Kaneiro bidi mai kone mai seohina, mai ati yanara, mai‑nima mai hinahabe, ati yanarene.
ACT.8.33	Ene amose, noko mai firohine, hidi hikasomare, bidi wadare tamine ai hiyarariyahi. Mai hinahabane.’ Deoso‑ka yama hani ati nineni.
ACT.8.34	Firibi‑ya hiyare,
ACT.8.34	“Ebeni‑ke tamine‑ya yama hani hiyara? Isa·iya hini tamine‑ya kanahano, bare tamine toha nabaya? Yama owato awirini.” Yinero‑ya na‑nawada ati ne.
ACT.8.35	“Yeso tamine‑ya Isa·iya kanahanomatane.” Firibi ati ne,
ACT.8.35	Yeso Ati Amosabote nafi‑ya kaminamakine.
ACT.8.36	Kafaro mai‑ya horokane, mai ibi hi‑hiyara tosina, wara widi‑ya mai kobokana,
ACT.8.36	“A‑ahi‑ya faha ita‑ya owa habatinirisakaribana?” Yinero‑ya na‑nawada ati ne.
ACT.8.37	“Yeso ati nafi tinofiya, tiwa haba·onirisabani.” Firibi ati ne.
ACT.8.37	“Deoso Bidi i‑di Yeso Kirisito ati onofawahani.” Ati ne.
ACT.8.38	Ati ene kafaro maatowiti, mai towakifawaha, Firibi habahinirisemonane.
ACT.8.39	Mai kakamorosama, Deoso‑ka Doni i‑di Firibi‑ya towakame, Firibi‑ya awamare, kafaro ho‑horokana‑ya foyame, ya‑yaine. Hini tabaro‑ya tokomematane.
ACT.8.40	Deoso‑ka Doni ene Asoto‑ya Firibi kobone, yananamatase, hini tabaro Sesareya‑ya tokome, Sesareya‑ka hawi‑ya mai kobohine, Yeso Ati Amosabote‑ya mai‑ya hiyare, tokome, hini tabaro‑ya kobotonamemonane.
ACT.9.1	I‑di Saoro, Yeso ati‑ya mai no‑nofa, mai‑ya ati nanahabe, Deoso‑ka yama‑bone‑ya mai da‑daa mai‑ka hidi‑ya toke,
ACT.9.2	“Damaso‑ya Deoso‑ya mai hi‑hiyara‑ke yobe hidi mai‑ka yama hani‑ba owa‑ya daatinahi.
ACT.9.2	‘Yeso hawine‑ya mai ya‑yaka mai dai daanahi i‑di Saoro‑ya.’ Tika yama hani ati nahi.
ACT.9.2	Damaso‑ya owakamiya, mai hikadikiya, Yeso hawine‑ya mai ya‑yaka mai makidi mai fanawi toha na, mai wara·oniya, mai soki·oniya, Yerosare‑kaya mai owakamabani.” Saoro ati nemonane.
ACT.9.3	Yama hani‑ya waratone, Damaso‑ya toke, Damaso‑ka hawi bai‑ya yakane, neme‑ya yama wahi kita, fai‑ya kobona,
ACT.9.4	Yama wahi kita ihi sone, yama wahi‑ya ati kaki,
ACT.9.4	“Saoro, Saoro hini yamata‑ba owa‑ya bisitiniti?” Ati ne,
ACT.9.5	“Ayo, eme tiwa oni niti?” Saoro ati ne,
ACT.9.5	“Yeso ama·oni, owa bisitinaro.” Ati ne.
ACT.9.6	Saoro wawawakane,
ACT.9.6	“Hini yamata‑nima ona‑ba ama·oniti?” Saoro ati ne,
ACT.9.6	“Tiwaamisamiya, Damaso‑kaya tikahi. Tiwa‑ya mai hiyariya, yama tiwatowahaboneni.” Yeso ati nemonane.
ACT.9.7	Saoro‑ya mai sawe, ati mai himite, abano mai hiaware, mai ati yanaramoneni.
ACT.9.8	I‑di Saoro waamisame, noko weetokane, yama‑ya awami awire, yehe mai damahine, mai hiwakamane Damaso‑kaya.
ACT.9.9	Damaso‑kaya amoni 3 tohe, yama‑ya awi awisare, tafarihi, faha‑ya fawarihi nemonane.
ACT.9.10	Damaso‑ya Ananiya wine, Deoso ati‑ya nofe, wada‑nima yama na‑ya Yeso ati‑ya mite,
ACT.9.10	“Ananiya.” Yeso ati ne,
ACT.9.10	“Ayo, fara ama·oni.” Ananiya ati ne,
ACT.9.11	“Hawi oni Hetekana toha‑ya Yoda‑ka yobe waari‑ya i‑di Saoro Taso‑ke wine, haatiyahi. Hibayata Deoso‑ya Saoro hiyarane.
ACT.9.12	I‑di Saoro wada‑nima yama na‑ya awe, maki oni Ananiya tohe, koboneya awane. Wada‑ya Saoro tati‑ya yehe fori, yama‑ya awawahebonaha.” Yeso ati nane.
ACT.9.13	“Ayo Yeso, Saoro tamine omitani. Yerosare‑ya tika mai dami‑ya i‑di Saoro ene amosarene.
ACT.9.14	Damaso‑ya kamaki, tika yama‑bone‑ya mai da‑daa mai‑ka hidi‑ka yama hani ihi, tiwati‑ya oda no‑nofa oda‑ya wateya, Yerosare‑kaya oda‑ya towakamebonane.” Ananiya ati ne.
ACT.9.15	“Tikamakihi. Saoro okadike, oka yama‑ya a‑ani tohawahebonane. Bara mai toha, Bara mai‑ka hidi mai toha, Isara·eo‑ka nodi mai toha na, mai‑ya owa tamine‑ya hiyarebonane.
ACT.9.16	Owa tamine hiyari ene, mai bisihineya, yama bisini kome‑ya watowahebonane.” Yeso ati nane.
ACT.9.17	Ananiya toke, Yoda‑ka yobe‑ya tokiyome, Saoro‑ya yehe fori,
ACT.9.17	“Soho Saoro, Yeso owa‑ya yosene, hawi‑ya yakatina, tiawemona, fare owa‑ya yose, yama‑ya tiawamatasabone, Deoso‑ka Doni tiwa‑ya sawiwahebonane.” Ananiya ati nemonane.
ACT.9.18	Saoro‑ya Ananiya yehe fori, aba ataro‑nima yama na, fai noko‑ka sona, ihi noko amosawame, Saoro waamise, i‑di Ananiya habahinirisawahane.
ACT.9.19	I‑di Saoro tafawahe, kitamatase, amoni fa‑famaraba ne‑ya, Damaso‑ya Yeso ati‑ya mai no‑nofa mai‑ya sawiwahe.
ACT.9.20	Deoso‑ya mai hi‑hiyara‑ke yobe‑ya i‑di Saoro Yeso tamine‑ya hiyare,
ACT.9.20	“I‑di Yeso, Deoso Bidi amane.” Ati ne.
ACT.9.21	Saoro ati‑ya mai mita, mai ibi hiyara,
ACT.9.21	“Ka! Yerosare‑ya Yeso ati‑ya mai no‑nofa mai‑ya Saoro nanahabe, ahi‑ya kamaki, mai‑ya wateya, Deoso‑ka yama‑bone‑ya mai da‑daa mai‑ka hidi mai‑ya mai‑ya towakamebona ati ne, fare amanaraniha?” Mai ati na,
ACT.9.22	mahi‑nima Saoro kiti tonafi mai‑ya hiyare,
ACT.9.22	“Owati dai mita, Deoso‑ka Ka‑kadika i‑di Yeso tohe, dai watowahebonane.” Ati ne,
ACT.9.22	Ati‑ya Yodeo mai mita, mai ati fawanamoneni.
ACT.9.23	Makobote Yodeo mai yorotokana mai ibi hiyara,
ACT.9.23	“Saoro ai nanahabahi.” Mai ati namoneni.
ACT.9.24	Damaso‑ka tabora barikana‑ka nokobi‑kaya i‑di Saoro‑ya mai nimanineni, mai hinahabebonaha. Mai tamine Saoro mite,
ACT.9.25	I‑di Saoro‑ya mai daba, yama soki‑ya Saoro‑ya mai towaka, Damaso‑ka awayara nemehe hodi‑ya hisiri‑ya mai hikanakise, tabora one‑kaya tokawahemonane.
ACT.9.26	Makobote Yerosare‑ya toke, Yeso‑ka mai‑ya sibanane, mai‑ya dabawahebonaha. Saoro tamine‑ya mai mita, mai kakomehe.
ACT.9.26	“Yeso ati‑ya nofe‑mona keyehe‑ya hirine awane.” Mai atibodi ati namoneni.
ACT.9.27	Saoro‑ya i‑di Banabe towakamane, Yeso‑ka yo‑yose mai‑ya yofikanebonaha.
ACT.9.27	“Hibati‑ya Damaso hawi‑ya, ai‑ka Ayo‑ya Saoro awe, ati himita hine, Damaso‑ya Yeso tamine‑ya mai‑ya hiyarane.” Banabe ati nemonane.
ACT.9.28	Banabe ati ene, mai‑ya sawiwahe, Yerosare‑ya Yeso tamine‑ya kamine habo siitoremonane.
ACT.9.29	Yodeo mai one, Kereko mai ati‑nima mai ati na, mai‑ya Yeso tamine‑ya hiyare ene mai ati yawa, fai‑ya mai ati nanahabamoneni.
ACT.9.30	Mai tamine‑ya Yeso ati‑ya mai no‑nofa mai mita, Sesareya‑kaya mai hiwakame, hini tabaro‑ya tokomebona mai hiyose,
ACT.9.30	“Taso‑ya tikamahi.” Mai ati namoneni.
ACT.9.31	Yodeya, Karireya, Samariya na‑ya, mai wi‑wina mai‑ya mai bisinami awira. Yeso ati‑ya mai no‑nofa mai dodamawahani. Deoso‑ka Doni mai‑ya kasome, Deoso ati‑ya mai tokadabamoneni.
ACT.9.32	Mai tabori dami‑ya Bedoro toke, sidadi oni Rida toha‑ya kobone, Yeso ati‑ya mai no‑nofa mai‑ya hiyarane.
ACT.9.33	Rida‑ya ka‑kakone wine, oni i‑di Ene·asi tohe, faha fowe 8 kana‑ya yakare‑ya, i‑di Bedoro awe,
ACT.9.34	“Ene·asi, Yeso Kirisito tiwa‑ya nakitamane, tiwaamisamiya, tika fo‑fori tinamosahi.” Bedoro ati ne,
ACT.9.34	Ene·asi waamisame,
ACT.9.35	Rida‑ya mai wi‑wina, Sarona‑ya mai wi‑wina, mai na, Ene·asi kitame‑ya mai awa, Yeso ati‑ya mai nofawahamoneni.
ACT.9.36	Yabe‑ya Tabita wina, oni one i‑di Doka toha, Yeso ati‑ya nofa, yama‑ya mai kihara, mai dami‑ya kasomateni.
ACT.9.37	I‑di Tabita kiyana, abamakineni. Aboi mai sokohina, yobe nemehe‑ya mai hinaforineni.
ACT.9.38	Rida‑ya Bedoro wine, tamine‑ya mai mita, mai fama mai‑ya mai yose,
ACT.9.38	“Yama yakari‑ya Bedoro wine, dai towamaki, dai dabama kanibote nayaho.” Mai ati namoneni.
ACT.9.39	Bedoro eyehe mai kama, yobe nemehe‑ya mai tokomisama, mai fanawi honita toha, hibati‑ya mai‑ka yobote mai abamaro, mai‑ya Tabita ka‑kasoma, abawaha, tabiyo mai ohina, mai naha,
ACT.9.39	“Bedoro, oda‑ka bora i‑di Doka wamahinamaro, tiawahi.” Mai ati na.
ACT.9.40	Bedoro mai‑ya yose,
ACT.9.40	“Dai tokomahi.” Ati ne.
ACT.9.40	Mai toka, mai nowati‑ya Bedoro yobati‑kaya itarise, Deoso‑ya hiyare, hiyari hawa tohe, Tabita‑ya haane,
ACT.9.40	“Tabita, tiwaamisamahi!” Ati ne,
ACT.9.40	Tabita noki weetokana, Bedoro‑ya awa, itarimisamamoneni.
ACT.9.41	Bedoro Tabita yahi‑ya waratone, Tabita‑ya nawaamisame, mai fanawi honita‑ya haa, Yeso ati‑ya mai no‑nofa mai‑ya haa ne, mai kamake,
ACT.9.41	“Tabita kitama, dai awahi.” Ati nemonane.
ACT.9.42	Yabe‑ya mai wi‑wina, Tabita kitama tamine‑ya mai mita, Yeso ati‑ya mai dami nofawahineni.
ACT.9.43	Yabe‑ya Bedoro wine, amoni dame‑ya bani ataro‑ya wa‑wama‑ka yobe‑ya winane. Bani ataro‑ya wa‑wama oni i‑di Simaho tohane.
ACT.10.1	Sesareya‑ya i‑di Koneriyo winane, Itari·ano mai‑ka sodado mai‑ka hidi toheri,
ACT.10.2	Deoso ati‑ya i‑di Koneriyo hika mai eyehe nofe, Deoso‑ya hiyaratene. Yama‑ya mai kihara mai‑ka yama‑bone‑ya daatene.
ACT.10.3	Mahi towitawiti‑ya wada‑nima yama na‑ya Deoso‑ka yo‑yose‑ya Koneriyo awe,
ACT.10.3	“Koneriyo,” Deoso‑ka yo‑yose ati ne,
ACT.10.4	Deoso‑ka yo‑yose‑ya awe, habo siitone,
ACT.10.4	“Ayo, hini yamata‑ya tiwati koboniti?” Koneriyo ati ne.
ACT.10.4	“Deoso tiwati‑ya mite, tiwa yehe honene mai‑ya daatina, tiwa‑ya awatene, tiwa‑ya nofe, ati somane.
ACT.10.5	Yabe‑ka mai tabori‑ya tika mai tiyosehi, i‑di Simaho Bedoro‑ya mai kakamabonehe.
ACT.10.6	Maa widi‑ya bani ataro‑ya wa‑wama, i‑di Simaho wine, Simaho‑ka yobe‑ya Simaho Bedoro wine, mai hiwakameya, ati dai mitebonane.” Deoso‑ka yo‑yose ati nemonane.
ACT.10.7	Deoso‑ka yo‑yose tokomeya, Koneriyo hika yo‑yose mai fama mai‑ya haa, sodado ohari‑ya haa ne, mai kakiya, mai‑ya yosebonane. Deoso ati‑ya sodado nofe, Koneriyo‑ka yama‑ya anitene.
ACT.10.8	Deoso‑ka yo‑yose ati‑ya mai‑ya kaminane. Yabe‑ya mai‑ya yosene, Bedoro‑ya mai tonakabonehe.
ACT.10.9	Mahi owa nokorise‑ya Yabe yakari‑ya mai yakaniya, Simaho‑ka yobe tati mese‑ya i‑di Bedoro tokomisane, Deoso‑ya hiyarebonaha.
ACT.10.10	Bedoro fimi, tafebona, tefe‑bona mai hawahiniya, wada‑nima yama na‑ya awane.
ACT.10.11	Neme seekana‑ya yama kisa‑ya awemonane. Neme‑ya, bora ibe webote‑nima yama na kisa‑ya awe, bora ibe fowari‑ya ai 4 kana damana‑nima yama na, kisa, bofe‑ya kawitamoneni.
ACT.10.12	Bora dori‑ya yama‑ka bani mai dama mai toha, bani mai afe wada mai toha, maka mai toha namoneni.
ACT.10.13	Neme‑ya ati kaki, ati i‑di Bedoro himite,
ACT.10.13	“Bedoro, tiwaamisiya, bani tinahabiya, bani tikabahi.” Ati ne,
ACT.10.14	“Ayo, bani haa‑nima mai na, mai okobaterani. Bani towe mai kabaterani.” Bedoro ati ne.
ACT.10.15	Neme‑ya ati kakitase,
ACT.10.15	“Yama kababone Deoso hina, kabi towe amani dai ati riyahi,” Ati nemonane.
ACT.10.16	Hibati‑ya yama hiawa‑ya awamatase, hika yama awi 3 tohiya, bora ibe‑nima yama na, neme‑ya tokomisamawahani.
ACT.10.17	Bedoro hini‑ya hiyare,
ACT.10.17	“Hini yamata‑nima yama na‑ba amaniti?” Bedoro atibodi ati ne.
ACT.10.17	Atibodi yama‑ya dikeya, Koneriyo‑ka mai kobona, Simaho‑ka yobe‑ya mai sibana, yobe nokobiri‑ya mai naha,
ACT.10.18	Nokobi‑ya mai haana,
ACT.10.18	“Simaho Bedoro wine awane?” Mai ati na.
ACT.10.19	Bedoro atibodi yama‑ya dikeya, Deoso‑ka Doni ati yanane,
ACT.10.19	“Owati timitahi. Maki mai fama owa oharine tiwa‑ya mai sibanani.
ACT.10.20	Tikisamiya, mai‑ya tisawiyahi. Tiwa eme kitahi. Owati ihi mai kakineni.” Deoso‑ka Doni ati ne.
ACT.10.21	Bedoro kisame,
ACT.10.21	“Fara owa dai sibana, fara ama·oni. Hini yamata‑ya dai ati koboniti?” Bedoro ati ne.
ACT.10.22	“Sodado mai‑ka hidi i‑di Koneriyo oda‑ya yosene. I‑di Koneriyo amosabote amane. Deoso ati‑ya nofe, Yodeo mai nafi hinofatene. Mahi owa‑ya Deoso‑ka yo‑yose‑ya awe, tiwa‑ya haanebona, tiwati‑ya mitebona Deoso‑ka yo‑yose ati nemonane.” Mai ati na.
ACT.10.23	“Sibarini, ahi‑ya dai amoniya, ai bosatonamabani.” Bedoro ati ne.
ACT.10.23	Mai amona, Bedoro mai‑ya tosawime, Yabe‑ka mai one Yeso ati‑ya mai no‑nofa, Bedoro‑ya mai one daba,
ACT.10.24	mai amoni oharimaki‑ya Sesareya‑ya mai kobona, Koneriyo hika mai eyehe mai‑ya nimanemonane.
ACT.10.25	Bedoro‑ya Koneriyo awe, yobati‑kaya ite, moinise, Bedoro‑ya kahiyarane.
ACT.10.26	Koneriyo mano‑ya Bedoro waratone,
ACT.10.26	“Tiwaamisamahi. Fara tiwa‑nima ona, ama·oni.” Bedoro ati ne.
ACT.10.27	Mai yakana, mai ibi hi‑hiyara tosina, mai tokiyoma, mai dami yorotokana, mai‑ya Bedoro awe,
ACT.10.28	“Yama‑ya dai wata awineni. Bara mai tabori‑ya Yodeo oda toha, oda tokaterani. Bara mai tabori‑ya oda toka,
ACT.10.28	‘Towe dai amani.’ Mai ati teni.
ACT.10.28	Deoso owa‑ya kanawatowahe, mai nafi sibarani. Mai‑ya oda daba, oda sibarineni, oda towe toharani.
ACT.10.29	Hini yamata‑ba owa‑ya dai haaniti? Owa‑ya mai idikebone mai kama, mai‑ya wee·ora, Deoso ati ene mai‑ya sawi kanibote onani.” Bedoro ati ne.
ACT.10.30	Ati‑ya mite, Koneriyo hiyare,
ACT.10.30	“Hibati‑ya owa amoni 4 toha, oka yobe doro‑ya Deoso‑ya ohiyarani. Mahi towitawiti‑ya, ai owa bora sawa‑ya weyene wai, wehene kite, owa‑ya hiyare,
ACT.10.31	‘Koneriyo, tiwati‑ya Deoso mite, tiwa yehe honene daatina‑ya awane.
ACT.10.32	Yabe‑ya maa widi‑ya bani ataro‑ya wa‑wama, i‑di Simaho wine, Simaho‑ka yobe‑ya Simaho Bedoro wine, tinakamakiho.’ Bora sawa‑ya weyene ati ne.
ACT.10.33	Fare ati ene tiwa haa·onani. Tiwa ene sibarini. Oda yorotokana, tiwati oda mitaboneni. Hini yamata‑nima Deoso ati nati?” Koneriyo ati nane.
ACT.10.34	Bedoro mai‑ya hiyarawahe,
ACT.10.34	“Ka! Deoso noko‑ka fara ai nafi hinama toha owatowahani.
ACT.10.35	Tabora dami‑kaya Deoso ati‑ya mai nofa, Deoso ati‑nima mai na, mai‑ya Deoso ati somawamatene.
ACT.10.36	Hibati‑ya Deoso Bidi‑ya yosene, Isara·eo‑ka nodi mai‑ya Ati Amosabote hikaminebonaha. Yeso Kirisito ati‑ya mai nofa, Deoso mai‑ya ati somawamebonane. Fare‑nima Yeso Kirisito ati dai nofa, Deoso dai‑ya ati somawamaharibonane.
ACT.10.37	Yodeya‑ka yama tamine dai mitatekarini? Hibati‑ya i‑di Yowaho Batita mai‑ya habanirise, makobote Karireya‑kaya yama yanana, tamine dai mitahare awineni.
ACT.10.38	Yeso Nasare‑ke tamine dai mite awane. Deoso ene Deoso‑ka Doni Yeso‑ya sawi, mai tabori dami‑ya toke, ene amose, kite, madi mai‑ya mai foya, Yeso ene madi mai kanana, mai kiyanamaro, mai kitamawahani.
ACT.10.39	Yerosare, Yodeya na‑ya Yeso ene oda awa, awa‑ya mai baahikane, abe, oda awa nemarine.
ACT.10.40	Amoni fama, amoni owa ohari ne‑ya Deoso hinakitame. Kitami oda awemarine.
ACT.10.41	Mai nafi hiawi awire, oda‑ya Deoso kadikemata tamine oda kaminebona, oda‑ta oda awemarine. Hibati‑ya oda‑ka da‑daba, kitami oda awemarine. Oda eyehe tafe, faha‑ya fawa nemarine.
ACT.10.42	Oda‑ya hiyare,
ACT.10.42	‘Owa tamine mai‑ya dai hiyarahi. Owati‑ya mai nofiya, sibaraboneni. Mai hasina mai toha, mai abamete mai toha, mai na, Deoso ene mai ihi okadikaboneni.’ Ati nemarine.
ACT.10.43	Hibati‑ya Deoso ati‑ya mai mi‑mita‑mete Yeso tamine‑ya mai kanahanameteni. Ati mai hinofeya, Deoso mai‑ya ati somawamebona mai ati nameteni.” Bedoro ati nemonane.
ACT.10.44	Bedoro mai‑ya hiyare, ati‑ya mai mita, Deoso‑ka Doni mai‑ya sawiwahane.
ACT.10.45	Bedoro‑ya mai sawe, mai ibi hiyara,
ACT.10.45	“Ka! Deoso‑ka Doni Bara mai‑ya sawine. Bara mai‑ya Deoso‑ka Doni sawiterebona oda atibodi ati nani.” Mai ati namoneni.
ACT.10.46	Homano mai toha, mai ati one‑ya Deoso‑ya mai kahiyara, mai ati‑ya Yodeo mai mita, Bedoro ati yanane,
ACT.10.47	“Deoso‑ka Doni ai‑ya sawi, mai‑ya sawine. Mai ai habanirisahi.
ACT.10.47	‘Ai‑ya Yodeo mai ati bari awiraboneni.’ Owatibodi ati nineni.” Bedoro ati nemonane.
ACT.10.48	Bedoro ati ene Yeso ati‑ya mai no‑nofa mai‑ya mai habanirisawahani. Bedoro‑ya Koneriyo mai haana,
ACT.10.48	“Oda tabaro‑ya tiwa amoni fa‑famaraba nahi.” Mai ati namoneni.
ACT.11.1	Yodeya‑ya Yeso ati‑ya mai nofa mai toha, Yeso‑ka yo‑yose mai toha na, Yeso ati‑ya Bara mai nofawaha tamine‑ya mai mitineni.
ACT.11.2	Yerosare‑ya Bedoro koboneya,
ACT.11.2	“Mai sowiri tati ataro‑ya mai wisinakosi awiriya Deoso‑ka mai tohaterani.” Mai ati toha, Bedoro‑ya mai weenamoneni.
ACT.11.3	“Bedoro, mai sowiri tati ataro‑ya mai wisinakosi awiriya mai tabori‑ya ai tafaterani. Tiwa‑ta mai tabori‑ya titafani. Tiwa ene towe tohani.” Mai ati namoneni.
ACT.11.4	Bedoro mai‑ya hiyare,
ACT.11.4	“Bara mai tabori‑ya oki‑ka, owa tamine dai mitahi.
ACT.11.5	Yabe‑ya owina, Deoso‑ya ohiyara, Deoso ene wada‑nima yama na oawa, neme‑ya bora ibe webote‑nima yama na kisa, bora ibe fowari‑ya mai 4 kana mai damana kisa‑nima yama na owa yakari‑ya maanisa,
ACT.11.6	Owakatoma, bani tabora‑ka mai toha, bani yama‑ka mai toha, bani mai afe wada mai toha, maka mai toha na, mai oawani.
ACT.11.7	Neme‑ya ati kaki, ati omite,
ACT.11.7	‘Bedoro, tiwaamisiya, mai tinahabiya, mai tikabiyahi.’ Ati ne.
ACT.11.8	‘Ayo, haa‑nima yama na okobaraboneni. Bani towe yama bisa toha‑nima mai na okobaterani.’ Ona.
ACT.11.9	Neme‑ya ati kakitase,
ACT.11.9	‘Yama Deoso hinamosi hawa hiha, —Bisa tohani.— Tiriyahi.’ Ati ne.
ACT.11.10	Neme‑ya bani mai oawi 3 toha, neme‑ya bora ibe tokomisama, oawami awirani.
ACT.11.11	Neme‑ya yama tokomisami hawa tohiya, Koneriyo tabaro Sesareya‑ka mai 3 toha, mai kobona, I‑di Simaho tabaro‑ya osawe, owa‑ya mai sibanani.
ACT.11.12	Deoso‑ka Doni owa‑ya yose,
ACT.11.12	‘Mai‑ya tisawimahi. Mai oyoseni.’ Deoso‑ka Doni ati ne.
ACT.11.12	Ati ene mai‑ya osawima, ai‑ka mai 6 toha, owa‑ya mai sawe, Koneriyo‑ka yobe‑ya oda tokiyomaroni.
ACT.11.13	Deoso‑ka yo‑yose‑ya i‑di Koneriyo awe, Deoso‑ka yo‑yose ati‑ya mite,
ACT.11.13	‘Yabe‑ya tika yo‑yose mai tiyosehi, Simaho Bedoro‑ya mai kakamaba.
ACT.11.14	Bedoro ati dai nofiyahi. Tiwa, tika mai toha na, dai‑ya Deoso ati somawamebonane.’ Deoso‑ka yo‑yose ati nemona, Koneriyo ati ne.
ACT.11.15	Mai ohiyara, mai‑ya Deoso‑ka Doni kobone, mai‑ya sawi, hibati‑ya ai‑ya kobone, ai‑ya sawi‑nima i‑di Koneriyo mai‑ya sawiwahene.
ACT.11.16	Ai‑ka Ayo ati‑ya owati kadamowama,
ACT.11.16	‘Faha‑ya Yowaho mai‑ya habanirisemari. Makobote Deoso‑ka Doni dai‑ya sawiwahebonane.’ Ai‑ka Ayo ati ne.
ACT.11.17	Ai‑ka Ayo Yeso Kirisito ati ai nofawahamaro, Deoso‑ka Doni ai‑ya sawi, fare mai‑ya sawiwahene. Deoso mai‑ya ati sawine, hini yama‑nima obati?” Bedoro ati ne.
ACT.11.18	Bedoro ati‑ya mai mita, fai‑ya mai weenami awirani.
ACT.11.18	“Deoso amosabote amane, ai‑nima mai nawaha, Deoso‑ya mai tamine‑ya Bara mai kamina, mai‑ya Deoso ati somawamebonane. Mai abateraboneni.” Mai ati namoneni.
ACT.11.19	Hibati‑ya Tefaho‑ya mai nanahabiya, Yeso ati‑ya mai no‑nofa tabora dami‑ya mai toka, Fenisiya‑ya mai one toka, Sibe‑ya mai one toka, Atioki‑ya mai one toka na, Yodeo mai‑ya Yeso tamine‑ya mai hiyara, Bara mai‑ya mai hiyari awira,
ACT.11.20	Sibe‑ka mai toha, Sireni‑ka mai toha na, Atioki‑ya mai toka, Bara mai‑ya ai‑ka Ayo Yeso tamine‑ya mai hiyarawaha,
ACT.11.21	Bara mai‑ya Yeso tamine‑ya mai hiyara, ai‑ka Ayo mai‑ya kasome, Yeso ati‑ya mai dami nofawaha,
ACT.11.22	Yerosare‑ka mai toha Yeso ati‑ya mai no‑nofa Bara mai tamine‑ya mai mita, i‑di Banabe‑ya mai yosemoneni, Atioki‑ya tokebonaha.
ACT.11.23	Atioki‑ya kobone, mai‑ya awe, ya‑yaine,
ACT.11.23	“Deoso mai‑ya kasomane.” Atibodi ati ne.
ACT.11.23	“Ai‑ka Ayo i‑di Yeso ati‑nima dai nahi, dai nafi.” Ati nemonane.
ACT.11.24	Banabe ene amose, Deoso‑ka Doni fai‑ya sawi, Deoso ati‑ya nofi nafi, ati ene Yeso ati‑ya mai dami nofawahamoneni.
ACT.11.25	Makobote Taso‑ya tokane, i‑di Saoro‑ya dodimakibonaha.
ACT.11.26	Saoro‑ya wasi, Atioki‑ya Saoro‑ya kakame, Yeso ati‑ya mai no‑nofa faha fowe ohare‑ya mai‑ya mai daba, mai‑ya mai kanawata, Kirisito‑ka mai amani, mai ati nawawahamoneni, Atioki‑ya.
ACT.11.27	Yerosare‑ka mai one Deoso ati‑ya mai mi‑mita, Atioki‑ya mai tokawaha,
ACT.11.28	Deoso ati‑ya mai mi‑mita mai‑ka owa oni i‑di Akabo tohe, waamise, Deoso‑ka Doni ene mai‑ya hiyare,
ACT.11.28	“Ai amoni damariya, bofe nafi‑ya faha kakiriya, yamata yanariya, mai dami fimeboneni.” Akabo ati nemonane.
ACT.11.28	Makobote mai‑ka hidi i‑di Karaodio toheya, i‑di Akabo ati‑nima yama nawaha,
ACT.11.29	Yeso ati‑ya mai no‑nofa mai ibi hiyara,
ACT.11.29	“Yodeya‑ya mai wi‑wina mai tafe wadara. Mai‑ka yinero‑ba ai daanahi. Mai tafe‑ba‑ya mai kanikibakaro.” Mai ati namoneni.
ACT.11.30	Mai‑ka yinero‑ya mai yorotokani wama, i‑di Banabe, i‑di Saoro mai fama, yinero‑ya mai towakama, Yeso ati‑ya mai no‑nofa mai‑ka bote mai‑ya yinero‑ya mai daanamoneni.
ACT.12.1	Fara‑ya mai‑ka hidi i‑di Erodi ati ene Yeso‑ka mai one‑ya sodado mai waratoneni, mai‑ya mai nanahababonehe,
ACT.12.2	Yowaho anidi i‑di Tiyako namidi‑ya mai tiinakosineni.
ACT.12.3	Mai marina, baho femeto kihara‑ya mai kaba, Tiyako abi tamine‑ya Yodeo mai mita, mai ya‑yaina, mai ya‑yaini‑ya Erodi awe, Bedoro‑ya waratonane.
ACT.12.4	Kadeya‑ya hinafoye, ati ene sodado mai 16 kana Bedoro‑ya mai nawadaboneni. Marina hawa tohiya, Yodeo mai‑ya daahinebonaha.
ACT.12.5	Kadeya‑ya i‑di Bedoro waiya sodado mai dabineni, tokarebonaha. Yeso‑ka mai Bedoro tamine‑ya mai hiyari nafineni, Deoso‑ya.
ACT.12.6	“Yodeo mai‑ya Bedoro daa·onaminaboneni.” Erodi atibodi ati ne.
ACT.12.6	Koheti fama‑ya mai yadihine, yama soki‑ya sodado mai fama mai bai‑ya Bedoro amone, nokobi kowani‑kaya sodado mai one yoronineni.
ACT.12.7	Kadeya dori‑ya i‑di Bedoro amoneya, Deoso‑ka yo‑yose kobone ene kadeya dori‑ya yama wahi kita, Deoso‑ka yo‑yose Bedoro fowari‑ya wai, fai‑ya mowakanebona, fai‑ya boyone,
ACT.12.7	“Bedoro, waamisa kanibote tinahi.” Deoso‑ka yo‑yose ati ne.
ACT.12.7	Bedoro waamise, koheti hini‑ya kasoneni.
ACT.12.8	“Tika bora bodi‑ka sakotinama, tika sanidariya tikawatama, tika bora mese‑ka weyetinama tiniya, owa‑ya tisawiyahi.” Deoso‑ka yo‑yose ati ne.
ACT.12.8	Ati‑nima Bedoro nane.
ACT.12.9	Deoso‑ka yo‑yose‑ya i‑di Bedoro tosawime,
ACT.12.9	“Wada amanikani.” Atibodi ati nemonane.
ACT.12.10	Nokobi‑ya Sodado wai‑ya mai fiyakana, nokobi one‑ya sodado owa wai‑ya mai fiyakana na, nokobi feho wamani‑ya mai kobokana, nokobi feho hini‑ya seekana, mai towakama, hawi ohare‑ya mai fiyakaniya, Deoso‑ka yo‑yose toke, Bedoro ohari waane.
ACT.12.11	Bedoro yama‑ya watowame, hini‑ya hiyare,
ACT.12.11	“Se! Yodeo mai‑ya Erodi owa‑ya daanaminebona ati ne, Deoso‑ka yo‑yose owa‑ya seekane, Yodeo owa‑ya mai ihi tohabone mai ati na, Deoso‑ka yo‑yose owa‑ya kasomene, owa‑ya mai watarabonehe.” Bedoro atibodi ati nemonane.
ACT.12.12	Yama‑ya Bedoro atibodi watowame, Yowaho Maroko madi i‑di Mariya‑ka yobe‑ya tokome, Mariya‑ka yobe‑ya Yeso‑ka mai yorotokana, Deoso‑ya Bedoro tamine‑ya mai hiyara,
ACT.12.13	Bedoro nokobi‑ya baane, moni‑ya mai mita, Mariya‑ka yo‑yose i‑di Hode nokobi‑ya seekanabone tokoma,
ACT.12.14	Bedoro ati‑ya Hode mita, ya‑yaina, nokobi‑ya seekara, hiniya kanani winitonama, mai‑ya haana,
ACT.12.14	“Nokobi‑ya Bedoro ati waine.” Ati na.
ACT.12.15	“Ka‑kana tineni.” Mai ati na.
ACT.12.15	“Ka‑kana oni awirini. Bedoro nokobi‑ya ati waine.” Hode ati na.
ACT.12.15	“Se! Bedoro korimari tohe awane.” Mai ati na.
ACT.12.16	Mai hiyariya, nokobi‑ya Bedoro baanamatase, nokobi‑ya mai seekana, Bedoro‑ya mai awa, mai habi siitona,
ACT.12.17	Bedoro yehe‑ya mai‑ya ati barine, mai‑ya hiyarawahe, kadeya‑ya wai Deoso hikasome, hini tamine‑ya kamine, i‑di Tiyako toha, Yeso ati‑ya mai no‑nofa mai one‑ya mai hikaminamakebone ati ne, tabora bara‑kaya tokane.
ACT.12.18	Yama wahabisari‑ya Bedoro amone tabaro‑ya sodado mai awa, mai habi siitona,
ACT.12.18	“Ka! Hini yamata‑nima yama naba? Bedoro ebeni‑kaya tokati?” Mai ibi hiyara mai ati namoneni.
ACT.12.19	Bedoro‑ya sodado mai kakamabone Erodi ati ne, Bedoro fawane tamine‑ya Erodi mite, yawe, mai tabori dami‑ya Bedoro‑ya sibane, Bedoro‑ya wasire, sodado Bedoro‑ya mai nawada mai‑ya nanahabane. Makobote Sesareya‑ya Erodi toke, winawahemonane.
ACT.12.20	Tiro‑ya mai wi‑wina Sidoho‑ya mai wi‑wina mai na, i‑di Erodi mai‑ya ati yawe, Erodi ati tamine‑ya mai mita, Sesareya‑ya mai tokineni, Erodi‑ya mai hiyarabonehe. Erodi‑ka yo‑yose i‑di Rasito mai‑ya nofe‑ya mai hiyara,
ACT.12.20	“Rasito, tiwati ihi oda‑ya i‑di Erodi ati somawamaho. Oda‑ya ati somawami awireya, oda‑ka yamata‑ba‑ya daareba awane.” Mai ati namoneni.
ACT.12.21	Mahi owa‑ya Erodi mai‑ya hiyarebona, bora amosabote‑ya weyene, kadera amosa‑ya itari, mai‑ya hiyaremonane.
ACT.12.22	Erodi ati‑ya mai mita,
ACT.12.22	“Maki ati tohi awire, deoso ati amane.” Mai ati na, mai ati kitamoneni.
ACT.12.23	“Hehe, deoso‑nima ona ama·oni.” Erodi atibodi ati ne.
ACT.12.23	Deoso yokana‑ya Erodi kahiyari awire, hini‑ya kahiyarabise, Deoso‑ka yo‑yose ene toha kanibote ne, Erodi‑ya yo‑yori mai kaba, abawahane.
ACT.12.24	Yeso ati‑ya mai no‑nofa mai tabori dami‑ya mai toka, Deoso ati‑ya mai kamina, mai ati ihi Yeso ati‑ya mai dami nofawahamoneni.
ACT.12.25	Yerosare‑ya mai‑ka yama anini hawa tohiya, Banabe, Saoro mai fama Atioki‑ya mai towakama, mai‑ya Yowaho Maroko dabemonane.
ACT.13.1	Atioki‑ya Deoso ati‑ya mai mi‑mita mai toha, Yeso ati‑ya mai ka‑kanawato mai toha na, mai wina, i‑di Banabe toha, Simiyaho so‑sokine toha, Rosiyo Sireni‑ke toha, Manaeni Erodi mai yanikimamete mai toha, Saoro toha nane.
ACT.13.2	Deoso‑ya mai kahiyara mahi ohari‑ya mai tafarani, Deoso‑ya mai hiyari oharebonehe. Deoso‑ya mai hiyariya, Deoso‑ka Doni mai‑ya hiyarawahe,
ACT.13.2	“I‑di Banabe i‑di Saoro mai fama mai yoronahi. Oka mai toha, mai oyoseboneni, oka yama ani‑ya mai aninabonehe.” Ati nemonane.
ACT.13.3	Deoso‑ka Doni ati ene mahi owa‑ya mai tafara, i‑di Banabe i‑di Saoro mai‑ya mai yahi fore, mai‑ya mai yosemoneni.
ACT.13.4	Deoso‑ka Doni ati ene Serosiya‑ya mai toka, Serosiya‑ya maboro‑ya mai foya, faha teberi‑ya mai towaka, faha teberi oni Sibe tohateni.
ACT.13.5	Sibe‑ka sidadi one Saramina toha‑ya mai kobona, Yodeo mai hi‑hiyara‑ke yobe‑ya mai tokiyoma, Deoso ati‑ya mai hiyarineni. Yowaho Maroko mai‑ya dabane, mai‑ya kasomebonaha.
ACT.13.6	Sibe‑ka tabora dama‑ya mai yakana, sidadi one oni Bafo‑ya mai kobona, Bafo‑ya i‑di Bayeso‑ya mai awa, Bayeso Yodeo mai‑ka inawa tohe, Deoso ati‑ya mi‑mita‑mona ati ne, keyehe‑ya hi‑hiri amane. Bayeso oni fame, oni owa Erima tohane.
ACT.13.7	Mai‑ka hidi i‑di Seoso Baoro‑ya i‑di Erima sawitene. Seoso Baoro yama‑ya wato ba‑basi nemona, Banabe, Saoro mai fama mai‑ya Seoso Baoro haanemonane, Deoso tamine‑ya mitebonaha.
ACT.13.8	Banabe mai ati‑ya Inawa i‑di Erima nofare,
ACT.13.8	“Seoso Baoro, mai ati tinofariyahi.” Erima ati nemonane.
ACT.13.9	I‑di Saoro oni owa Baoro tohe, Deoso‑ka Doni fai‑ya sawi ene, i‑di Erima‑ya kakatome ati yanane,
ACT.13.10	“Satanasi bidi amatini. Yama amosa‑ya tinofara. Yama towe‑ya tinofa, towe amatini, keyehe‑ya hiritinaro. Deoso hawine amose tohe, hawi bara‑ya mai tiyoseriyahi.
ACT.13.11	Oda‑ka Hidi yehe kite ene mahi wehene tiawamaraboneni. Tiwa amoni dami‑ya tiwa noko amosawamaboneni.” Baoro ati ne.
ACT.13.11	Ati fawaneya, Erima yama‑ya awamare, yama soki‑nima noko ne, mai‑ya haane,
ACT.13.11	“Owa yehe dai damaniya, hawi‑ya owa dai yofikanahi.” Ati nemonane.
ACT.13.12	Baoro ene‑ya mai‑ka hidi i‑di Seoso Baoro awe, Yeso ati‑ya nofawahe,
ACT.13.12	“Deoso ene sibabisarane.” Ati nemonane.
ACT.13.13	Bafo‑ya maboro‑ya Baoro mai foya, Banafiriya sidadi oni Beki toha‑ya, Yowaho Maroko maaname, Yerosare‑kaya winitonamemonane.
ACT.13.14	Beki‑ya mai fiyakana, Bisidiya‑ka Atioki‑ya mai kobokana, Sabado‑ya Yodeo mai hi‑hiyara‑ke yobe‑ya mai towakiyoma, mai demenarineni.
ACT.13.15	Mose‑ka yama hani‑ya yobe hidi kadike, Deoso ati‑ya mai mi‑mita‑mete mai‑ka yama hani‑ya kadikamaki ne, yama hani kadiki‑ya hawa tohe, Baoro mai‑ya haane,
ACT.13.15	“Ayo, mai dai ati hiyariya, mai dai hiyarahi. Dai ati ene mai ya‑yainaboneni.” Yobe hidi ati ne.
ACT.13.16	Baoro waamise, yehe mai‑ya ati barine,
ACT.13.16	“Yodeo dai toha, Deoso ati dai nofa, dai na, owati dai mitahi.
ACT.13.17	Hibati‑ya Isara·eo‑ka nodi mai‑ya Deoso kayafe, mai tabori yokana awisara, Eyito‑ya mai wina, mai‑ya kayafane. Eyito‑ya Deoso ene mai dodama, Eyito mai‑ka hidi mai‑ya seekani nofare, Eyito‑ka mai‑ya Deoso ene kite tohe, nowati‑ya mai‑ya seekane,
ACT.13.18	tabora awiri‑kaya faha fowe 40 kana‑ya mai yakana, Deoso mai‑ya sawi, ati‑ya mai tokadabara, mai‑ya kasomanasa ne,
ACT.13.19	Kanaha‑ya mai wi‑wina tohamete, mai‑ka hidi mai 7 kana toha, Deoso ene mai mai hinahaba, mai tabori‑ya ai‑ka idi mai kayafamete, fara mai tabori ai kayafawahameteni.
ACT.13.20	Faha fowe 450 tohiya, mai one‑ya Deoso kadike, mai ihi‑ya kadikebonaha. Makobote Deoso ati‑ya mi‑mita‑mata i‑di Samo·eo mai ihi‑ya kadike.
ACT.13.21	I‑di Samo·eo bote toheya, mai‑ka hidi webote‑bona‑ya mai haaneni. Mai ati‑ya Deoso mite, Besami‑ka nodi i‑di Kisi bidi i‑di Saoro‑ya Deoso kadike, mai‑ka hidi webote tohawahe, faha fowe 40 kana mai‑ka hidi webote tohematane.
ACT.13.22	I‑di Saoro‑ya Deoso nofamare, i‑di Dafi mai‑ka hidi webote tohawahebonane.
ACT.13.22	‘Dafi onofabisa, i‑di Yese bidi ene ya‑yai·ona, hini owati‑nima nebonane.’ Deoso ati nematane.
ACT.13.23	Dafi‑ka nodi i‑di Yeso tohe, Deoso ati ene ai nafi manakone‑ya Yeso nanahabane. Hibati‑ya Deoso ati yananemata ati‑nima yama nawahani.
ACT.13.24	Yeso kamaki awisareya, Isara·eo‑ka nodi mai dami‑ya Yowaho Batita hiyare,
ACT.13.24	‘Deoso ati dai nofaramaro, Deoso‑ya dai‑ya dai kaminiya, dai haba·onirisaboneni.’ Ati nemonane.
ACT.13.25	Yowaho ati fawani yanatoneya, mai‑ya hiyare,
ACT.13.25	‘Deoso‑ka Ka‑kadika oha‑mone dai ati na awineni. Deoso‑ka Ka‑kadika ohi awirini. Owa nowati‑kaya ai owa kamaki, amosabotebisa amane. Hika sanidariya madone‑ya kakasawa amosi ba‑basi ne, owa‑ta owa amosi bi‑bidi nibisa ama·oni.’ Yowaho ati nemonane.
ACT.13.26	Soho, Abaraho‑ka nodi dai toha, Deoso ati dai no‑nofa, dai na, ai manakone‑ya Deoso‑ka Ka‑kadika nanahabebona tamine‑ya Deoso ati‑ya mai mi‑mita‑mete mai kanahanameteni.
ACT.13.27	Deoso ati‑ya mai mi‑mita yama hani mai hikanahanamete‑ya Sabado‑ya mai kadikateni. Yerosare‑ya mai wi‑wina mai‑ka hidi mai toha na, yama‑ya mai kadika, yama hani ati‑ya mai watoramaro, yama hani ati‑nima Deoso‑ka Ka‑kadika‑ya mai nanahaba,
ACT.13.28	Yeso towe tohi awire, amosabise, hiniya Birato hinahabebonaya, mai kahabana,
ACT.13.29	yama hani ati‑mete‑nima mai na, hawa tohe, awa‑ya waane‑ya mai idibasa, yati hodi‑ya mai hinafoye,
ACT.13.30	abe Deoso hinakitamemonane.
ACT.13.31	Yeso kitame‑ya mai awarima na, hika da‑daba mai hiawa, Karireya‑ya mai sawemaro mai hiawa, Yerosare‑ya mai eyehe kameya, mai awa na, mai dami‑ya tamine mai hiyarawahane.
ACT.13.32	Ai‑ka idi mai‑ya Deoso Ati Amosabote‑ya hiyaremata, fare Ati Amosabote dai‑ya oda kaminineni.
ACT.13.33	Ai‑ka idi mai‑ya hiyare, ati‑mata‑nima yama na, ai awawaha, Yeso‑ya Deoso nakitamebona ati nemata, fare hinakitamawahene. Yeso tamine‑ya Deoso kamine, ati‑ya Dafi kanahanomata,
ACT.13.33	‘Oka dao amatini. Hibayata tiwa oka dao oneni.’ Deoso ati nematane.
ACT.13.34	Fare hinakitame, abamaterebona, bataterebona,
ACT.13.34	‘Dafi okasomamaro, tiwa okasomahareboneni.’ Deoso ati ne.
ACT.13.35	Dafi‑ka yama hani one ati,
ACT.13.35	‘Oka Ka‑kadika bataterebonane.’ Deoso ati ne.
ACT.13.36	Owati dai mitamakihi. Hibati‑ya Deoso ati‑ya Dafi nofe, bote toheya, abo batematane.
ACT.13.37	Yeso‑ta Deoso hinakitame, bataterene.
ACT.13.38	Soho, yama dai watomakihi. Yeso ene Deoso ai‑ya ati somawamatene.
ACT.13.39	Yeso ati ai nofa, ai‑ya Deoso ati somawamatene. Mose‑ka yama hani ati ihi ai‑ya Deoso ati somawamare, Yeso ati ai nofa‑ta Deoso ai‑ya ati somawamatene.
ACT.13.40	Dai noko wadahi. Deoso ati‑ya mai mi‑mita‑mete mai ati‑ya mai tokadabara mai‑ya yama towe kobonameteni. Fara mai ati dai nofara yama towe dai‑ya kobonahareboneni.
ACT.13.41	Dai habo kita, Deoso ati dai mitahi.
ACT.13.41	‘Owati‑ya mai mita owa ene‑ya mai awa, tiwa‑ya mai kamina, mai ati dai nofaraboneni. Mai ati dai nofara, dai habo siitona, dai abawahaboneni.’ Deoso ati nematane.” Baoro ati nemonane.
ACT.13.42	Mai tokabone, Baoro‑ya mai hiyara,
ACT.13.42	“Sabado one‑ya tiwati oda mitamatasaboneni.” Mai ati namoneni.
ACT.13.43	Mai toka, mai nowati‑ya Baoro mai‑ya mai one dabamake, Yodeo mai one toha, Bara mai one toha na, Baoro mai‑ya mai dabamake, mai‑ya Baoro mai hiyara,
ACT.13.43	“Deoso ati‑ya dai ati kadamowamariyahi. Deoso ati amose dai nofahi.” Baoro, Banabe mai ati namoneni.
ACT.13.44	Sabado one‑ya mai dama mai yorotokanineni, Deoso ati tamine‑ya mai mitabonehe.
ACT.13.45	Mai dama, mai‑ya Yodeo mai awa, mai ati yawawaha,
ACT.13.45	“Baoro keyehe‑ya hirine. Deoso ati‑ya kamini awire, Satanasi ati‑ya kaminabisane.” Mai ati namoneni, mai yawaro.
ACT.13.46	Baoro, Banabe, mai fama mai ati fawani awira,
ACT.13.46	“Yodeo dai toha, Deoso ati ene dai oda hiyari baha, dai ati a‑arira, Deoso ati dai nofara, Deoso tabaro‑ya dai wini awirabone, dai abi ohareboneni. Dai ati ene Bara mai‑ya oda tokiya, mai oda hiyarawahaboneni.
ACT.13.47	Deoso oda‑ya hiyare, ati oda mite,
ACT.13.47	‘Bara mai‑ya dai toka, mai‑ka yama wahi‑nima dai naboneni. Mai manakone‑ya Yeso nanahabe tamine mai watowahabone, mai tabori dami‑ya dai ati‑ya mai nofiya, owa tabaro‑ya mai winamakeboneni.’ Deoso ati nemarine.” Baoro ati nemonane.
ACT.13.48	Baoro ati‑ya Bara mai mita, mai ya‑yaina, Deoso ati‑ya mai kahiyara, Deoso mai‑ya kadikemata, Yeso ati‑ya mai nofawahani.
ACT.13.49	Tabora dami‑ka Yeso tamine‑ya mai nafi mitawaha,
ACT.13.50	Yodeo mai ati ihi sidadi‑ka hidi fana mai toha, hidi makidi mai toha na, mai ati yawa, mai ihi mai nafi ati yawa, mai ihi tabora bara‑kaya Baoro, Banabe mai towakawahani.
ACT.13.51	Baoro mai tame mekori‑ya mai nanahaba,
ACT.13.51	“Oda teme mekori oda nanahabi‑nima dai abawahaboneni, Deoso ati dai nofararo.” Mai ati na.
ACT.13.51	Ikoniyo‑ya mai towakawahamoneni.
ACT.13.52	Yeso ati‑ya mai no‑nofa, Deoso‑ka Doni mai‑ya sawi ene mai ya‑yainamoneni.
ACT.14.1	Ikoniyo‑ya Baoro mai kobokana, Yodeo mai hi‑hiyara‑ke yobe‑ya mai towakiyoma, mai‑ya mai hiyara, mai ati ihi Yeso ati‑ya mai dama mai nofawahamoneni. Yodeo mai toha, Bara mai toha, mai naro.
ACT.14.2	Yodeo mai one Yeso ati‑ya mai nofara, iha‑nima mai ati toha, Baoro mai tamine‑ya keyehe‑ya mai hirina, mai ati ihi Baoro mai ati‑ya Bara mai nofaramoneni.
ACT.14.3	Ikoniyo‑ya mai wina mai amoni dami‑ya, Yeso tamine‑ya mai hiyara, Deoso mai‑ya kasome, Baoro mai ihi kita‑ya mai awa, mai‑ya mai nakitamineni. Deoso ene tohe‑ya mai watowahamoneni.
ACT.14.4	Mai dama, mai one Baoro mai ati‑ya mai nofa, mai one Yodeo mai ati‑ya mai nofa, mai nineni.
ACT.14.5	Bara mai one toha, Yodeo mai one toha, mai‑ka hidi mai one toha na, i‑di Baoro, i‑di Banabe, mai‑ya mai ati bisina, mai‑ya mai ati nanahababoneni, yati‑ya.
ACT.14.6	Mai tamine‑ya i‑di Baoro mai mita, tabora webote oni Rika·oni‑kaya mai kanani towaka, Rika·oni‑ka tabora bi‑bidi na oni Derebi toha, Risita toha na‑ya mai towakani.
ACT.14.7	Fara‑ya Yeso Ati Amosabote‑ya mai kamineni.
ACT.14.8	Maki wade‑ya ka‑kakone‑mata, yakatere, bote tohe, Risita‑ya wine, itarine.
ACT.14.9	Ka‑kakone Baoro ati‑ya mite, Baoro‑ya kakatome,
ACT.14.9	“Deoso ati‑ya nofe awane, Deoso hinakitamebonane.” Baoro atibodi ati nane, hiwakatomeri.
ACT.14.10	Baoro ati mai himitebona ati yanane ati kite,
ACT.14.10	“Tiwaamisiya, tiwa teme‑kaya tiwaawahi.” Baoro ati ne.
ACT.14.10	Ka‑kakone yoranimise, waane, yakatere yakanawahemonane.
ACT.14.11	Baoro ene‑ya mai awa, hini mai ati‑ya mai ibi haana,
ACT.14.11	“Deoso mai amani, ai tabora‑ya deoso mai kobokana, ai awi‑nima mai awinineni.” Mai ati namoneni.
ACT.14.12	I‑di Banabe‑ya mai awa,
ACT.14.12	“Ai‑ka deoso owa i‑di Yobita tohe awane.” Mai ati na.
ACT.14.12	Baoro tamine‑ya mai ibi hiyara,
ACT.14.12	“Ai‑ka deoso owa i‑di Mekoriyo tohe awane.” Mai ati na.
ACT.14.12	Baoro mai‑ya hiyari ba‑basi ne ene i‑di Mekoriyo tohemona mai ati namoneni.
ACT.14.13	Yama yakari‑ya, i‑di Yobita‑ya mai hi‑hiyara‑ke yobe waane, Yobita‑ka mai kamineni. Bowi‑ya mai kakama, bowi‑ya mai nabohaboneni, Banabe‑ka bani‑bonaha. Banabe‑ka awa mowe‑bone toha na‑ya mai weyekana, mai kamineni.
ACT.14.13	“Ai‑ka deoso amane.” Mai ati namoneni.
ACT.14.14	Mai ihi‑ya i‑di Banabe i‑di Baoro mai awa, mai ati yawa, mai‑ka bora‑ya mai sibina, mai yorotokana, mai‑ya mai kanani towaka.
ACT.14.15	“Haa‑nima dai riyahi, deoso oda tohi awirini. Dai one oda amani. Deoso yokana Ati Amosabote oda kaminabone oda kakamani. Dai‑ka deoso bara hini mai tohiya, dai‑ya mai kasomara, mai‑ya dai kahiyarariyahi. Deoso yokana‑ta dai nofabisahi. Deoso yokana neme‑ya wama, bofe‑ya wama, faha webote‑ya wama, faha abe na, yama nafi‑ya Deoso yokana wama nibisane.
ACT.14.16	Hibati‑ya mai tabori dami‑ya mai wi‑wina Deoso yokana mai atibodi‑ya barikare, hini mai atibodi ati‑nima mai nineni.
ACT.14.17	Deoso yokana ene dai awateni. Deoso ene faha kaki, awa bono hada na‑ya dai kaba dai ya‑yainineni.” Baoro mai ati namoneni.
ACT.14.18	Baoro mai ati fawana, Banabe mai‑ka bowi‑bona mai ati nanahabanasa na,
ACT.14.18	“Deoso mai toha awineni.” Mai ati na.
ACT.14.18	I‑di Baoro mai‑ya ati barinane.
ACT.14.19	Atioki‑ka mai toha, Ikoniyo‑ka mai toha na, mai kamake, mai‑ya mai hiyara,
ACT.14.19	“Baoro mai ati kasira, mai ati dai mitariyahi.” Mai ati na,
ACT.14.19	mai ati‑ya mai mita, yati‑ya i‑di Baoro‑ya mai baana, mai hinahabe,
ACT.14.19	“Abe amanakani.” Mai ati na,
ACT.14.19	tabora awiri‑kaya Baoro horoniya mai tokamoneni.
ACT.14.20	Yeso ati‑ya mai no‑nofa Baoro home‑ya mai kakatoma, mai yorona, Baoro kitame waamisame, mai tabori‑kaya mai‑ya tosawime, mahi owa‑ya Banabe eyehe Derebi‑kaya mai towakamamoneni.
ACT.14.21	Derebi‑kaya Yeso Ati Amosabote‑ya mai kamina, mai ati ihi, Yeso ati‑ya mai dami nofawaha, makobote Risita‑ya mai tokomatasa, Ikoniyo‑ya mai tokomatasa, Atioki‑ya mai tokomatasa, mai namoneni.
ACT.14.22	Baoro mai ati ihi Yeso ati‑ya mai nofa mai atibodi kitamamoneni. Mai‑ya hiyare,
ACT.14.22	“Dai‑ya mai bisina, Yeso ati‑ya dai nofasa nahi, Deoso hawine‑ya ai sawe, ai‑ya mai bisina, ai habo siitoriyahi.” Mai ati namoneni.
ACT.14.23	Sidadi‑nima Kirisito‑ka mai toha, mai‑ka webote mai‑bone mai‑ya Baoro mai kadika, mai eyehe Deoso‑ya mai hiyara, mahi owa‑ya Baoro mai tokabone, mai tafarani, Deoso‑ya mai kahiyarabonehe. Mai‑ya Baoro mai hiyara,
ACT.14.23	“Yeso ati dai no‑nofa Deoso dai‑ya kasomayaho.” Mai ati namoneni.
ACT.14.24	Mai towaka, tabora webote oni Bisidiya‑ya mai fiyakana, tabora webote one Banafiriya‑ya mai kobokana,
ACT.14.25	Banafiriya‑ka tabora bide oni Beki toha‑ya, Yeso tamine‑ya mai hiyara, mai hiyari hawa toha, mai towakamatasa, tabora bide one oni Atariya toha‑kaya mai towakama,
ACT.14.26	Atariya‑ya maboro‑ya mai foya, tabora webote Siriya‑ka tabora bide oni Atioki‑ya mai towakamaboneni. Hibati‑ya Atioki‑ya mai mai hiyose, Deoso tamine‑ya mai hiyarabone mai towakamete mai hiyari hawa toha, mai winitokanamamoneni.
ACT.14.27	Mai kobokanama, mai ati ihi Kirisito‑ka mai‑ya mai yorotokana, Deoso mai‑ya kasome tamine‑ya mai kamina,
ACT.14.27	“Yeso ati‑ya Bara mai nofawahineni, Deoso ene.” Mai ati namoneni.
ACT.14.28	Abariko dameya, Kirisito‑ka mai eyehe mai winamoneni.
ACT.15.1	Yodeya‑ya mai wi‑wina Atioki‑ya mai toka, Kirisito‑ka mai‑ya mai kanawata,
ACT.15.1	“Mose ati‑nima dai sowiri tati ataro abahi. Dai sowiri tati ataro abi awiriya, Deoso dai‑ya ati somawamaterebonane.” Mai ati namoneni.
ACT.15.2	I‑di Baoro, i‑di Banabe mai fama mai‑ya mai weena,
ACT.15.2	“Yama dai watora, dai ati fawanahi. Yodeo mai toha, mai sowiri tati atori aba sibarihi, Bara mai sowiri tati atori abara sibarihi nineni.” Baoro mai ati na.
ACT.15.2	“Yama dai watora, Mose ati‑ya mai tokadabara, mai sowiri tati atori‑ya mai nanahabi awiriya, Deoso mai‑ya ati somawami awirebonane.” Yodeya‑ya mai kama, mai ati na,
ACT.15.2	mai ibi weenademoneni. Mai ibi weena mai ihi Baoro mai‑ya Kirisito‑ka mai yose,
ACT.15.2	“Baoro, Banabe, Yerosare‑ya dai tokahi. Oda‑ka mai one dai‑ya mai dababone, Yeso‑ka yo‑yose mai toha, Kirisito‑ka bote mai toha na, mai ati dai mitahi. Fai‑ya tamine dai mita, yama ai watowahaboneni.” Kirisito‑ka mai ati namoneni.
ACT.15.3	Mai mai hiyose, Fenisiya‑ya mai fiyakana, Samariya‑ya mai fiyakana, mai na, hini mai yakaniya, Bara mai tamine‑ya mai hiyara,
ACT.15.3	“Yeso ati‑ya Bara mai nofawahineni.” Mai ati na,
ACT.15.3	Yeso ati‑ya mai no‑nofa Baoro mai ati‑ya mai mita, mai ya‑yainamoneni.
ACT.15.4	Yerosare‑ya mai kobona, Kirisito‑ka mai‑ya mai hiyara, Yeso‑ka yo‑yose mai toha, bote mai toha na, mai‑ya mai hiyara,
ACT.15.4	“Deoso oda‑ya kasome, oda ati ene Yeso ati‑ya Bara mai nofawahineni.” Mai ati na.
ACT.15.5	Yeso ati‑ya mai no‑nofa, fariseo mai toha, mai one waamisa,
ACT.15.5	“Bara Yeso ati‑ya mai nofabone, Mose ati‑nima mai nahi. Mai sowiri tati atori abahi.” Mai ati namoneni.
ACT.15.6	Yeso‑ka yo‑yose, bote mai‑ya mai yorotokanineni, Mose ati tamine‑ya mai hiyarabonehe.
ACT.15.7	Mai dami hiyari hawa tohiya, Bedoro waamise,
ACT.15.7	“Soho, owati dai mitahi. Hibati‑ya Deoso owa‑ya yosemarine, Bara mai‑ya Yeso Ati Amosabote ohiyarabonehe. Bara owati‑ya mai mita, Yeso ati‑ya mai nofawaha, mai dai watoneni.
ACT.15.8	Ai atibodi‑ya Deoso wato, Yeso ati‑ya mai nofawaha, Deoso‑ka Doni mai‑ya sawi, oda‑ya sawi‑nima mai‑ya sawiwahane.
ACT.15.9	Deoso noko‑ka oda‑nima mai na, Yeso ati‑ya mai nofa, mai‑ya ati somawamane.
ACT.15.10	I‑di Mose ati‑ya ai‑ka idi mai tokadabara, ati ai tokadabaharire. Hini yamata ihi Bara mai‑ya dai ati bari, Mose ati‑ya mai tokadabara, Deoso‑ka mai toharabone dai ati na, Deoso yawebonane.
ACT.15.11	Mose ai manakone‑ya nanahabarihi, manakone ai nanahabarihi ne, ai‑ka Ayo Yeso Kirisito ati‑ya ai nofa, ai manakone aba, Yeso ati‑ya mai nofa, mai manakone abahari teni.” Bedoro ati nemonane.
ACT.15.12	Mai ati fawana, Baoro, Banabe mai fama, mai‑ya mai hiyara, Bara mai‑ya mai sawe, Deoso ene kite‑ya mai awa, tamine‑ya mai kaminamoneni.
ACT.15.13	Mai ati fawaniya, Tiyako waamise, mai‑ya hiyare,
ACT.15.13	“Okoyo dai toha, oka soho dai toha na, owati dai mitahi.
ACT.15.14	Simaho Bedoro ati dai mita,
ACT.15.14	‘Hibati‑ya Bara mai‑ya Deoso haane, mai‑ya kayafebonaha.’ Ati ne.
ACT.15.15	Fara‑nima yama na‑ya Deoso ati‑ya mai mi‑mita‑mete mai kanahano,
ACT.15.16	‘Okomatasiya, Dafi‑ka yobe abe, wama·onamatasaboneni. Yobe abe sone, onawaamisamaboneni.
ACT.15.17	Hibati‑ya dai‑ka mai toha, Bara mai toha na, dai okadikamaro, owa ene‑ya dai awa, owa‑ya dai sibanabone, dai nafi‑ka Hidi ohawahaboneni.’ Deoso ati ne.
ACT.15.18	Deoso ati‑ya mai mi‑mita‑mete mai hikanahanameteni.
ACT.15.19	Owatibodi ati dai mitahi. Yeso ati‑ya Bara mai nofa, Deoso hawine‑ya mai yaka na, mai‑ya ai ati maakariyahi.
ACT.15.20	Mai‑ka yama hani‑ba ai kanahanohi.
ACT.15.20	‘Mai‑ka deoso bare‑ka bani‑bona mai daahine‑ya dai kabarihi, mai fanawi one‑ya dai aharihi, bani emene abare eme dai kabarihi nahi.’ Ai‑ka yama hani ati naboneni.
ACT.15.21	Deoso ati i‑di Mose hikanahanomata, sabado hinama‑ya Deoso‑ya mai hi‑hiyara‑ke yobe‑ya mai hikadike, ati‑ya mai dami mitateni.” Tiyako ati nemonane.
ACT.15.22	Yeso‑ka yo‑yose mai toha, Yeso‑ka bote mai toha, Yeso ati‑ya mai no‑nofa mai toha, mai na, mai ibi hiyara,
ACT.15.22	“Ai‑ka mai one ai yosehi, Baoro, Banabe mai fama, mai‑ya mai dabiya, Atioki‑ya mai tokabonehe. Ai‑ka webote mai fama, i‑di Yoda Basaba, i‑di Sira ne, mai ai yosehi.” Mai ati na.
ACT.15.23	Atioki‑ya mai wi‑wina mai‑ka yama hani‑bone‑ya mai kanahano,
ACT.15.23	“Atioki‑ya dai wi‑wina, Siriya‑ya dai wi‑wina, Sirisiya‑ya dai wi‑wina, dai na, dai‑ka yama hani‑bone‑ya. Yeso‑ka yo‑yose oda toha, oda‑ka bote mai toha na, dai‑ka yama hani‑bone oda kanahanoneni. Hibati‑ya Bara‑ta dai tohamaro, hibayata oda‑ka soho dai tohawahineni.
ACT.15.24	Oda tabaro‑ya mai sa‑sawi dai tabaro‑ya mai toka, keyehe‑ya mai hirina, mai ati ihi dai atibodi komamoneni. Mai oda yose awiraroni.
ACT.15.25	Fara ihi oda‑ka yokana mai oda kadikani, dai tabaro‑ya mai tokabonehe. Oda‑ka soho i‑di Baoro, i‑di Banabe, mai fama, mai‑ya mai saweboneni.
ACT.15.26	Hini mai‑ya mai nofara, ai‑ka Hidi i‑di Yeso Kirisito ati‑ya mai nofabisa, ati mai hiwakamebonane. Mai abi yanatonamaro, mai oda nofi nafine.
ACT.15.27	Oda ati ene i‑di Yoda i‑di Sira mai fama, dai tabaro‑ya mai towakaboneni, oda‑ka yama hani ati‑nima dai‑ya mai hiyaraboneni.
ACT.15.28	Haa‑nima dai niya, sibaraboneni. Deoso‑ka Doni ati toha, oda ati toha nineni.
ACT.15.29	Mai‑ka deoso bare‑ka bani‑ya dai kabarihi, ama dai kabarihi, bani emene abare eme dai kabarihi, mai fanawi one dai aharihi nahi. Oda ati‑nima dai niya, dai sibaraboneni. Feye amani.” Yama hani ati nineni.
ACT.15.30	Yama hani‑ya mai damakana, mai towakama, Atioki‑ya mai kobokana, Kirisito‑ka mai nafi yorotokana, mai‑ya yama hani‑ya mai daanineni.
ACT.15.31	Yama hani‑ya mai kadika, mai ya‑yaina,
ACT.15.31	“Yama hani ati sibarini. Oda ya‑yainineni.” Mai ati namoneni.
ACT.15.32	Yoda, Sira mai fama Deoso ati‑ya mai mi‑mita mai toha, Kirisito‑ka mai‑ya mai hiyara, mai ati ihi mai ya‑yaina, mai habi kitawahamoneni.
ACT.15.33	Mai amoni damara, Yerosare‑ya mai wininamabone,
ACT.15.33	“Dai‑ya mai yoseni dai tokomahi. Oda ya‑yainawahani.” Kirisito‑ka mai ati namoneni.
ACT.15.34	Sira‑ta towitakose,
ACT.15.35	Atioki‑ya Baoro, Banabe mai wina, mai dami eyehe, ai‑ka Ayo ati‑ya mai kamina, mai‑ya mai kanawatamoneni.
ACT.15.36	Makobote Banabe‑ya Baoro hiyare,
ACT.15.36	“Hima, hibati‑ya ai towakimaro‑ka tabora‑ya ai towakamatasahi. Mai ai hiyaramaro ai‑ka soho mai tohawaha, mai ati ai mitabani.” Baoro ati ne.
ACT.15.37	“Hehe, ai towaka, ai‑ya Yowaho Maroko dabaho.” Banabe ati ne.
ACT.15.38	“Yowaho Maroko ai‑ya dabarebonane. Hibati‑ya ai‑ya sawi, Banafiriya‑ya wininame, ai‑ya kasomaremarine.” Baoro ati ne.
ACT.15.39	Yowaho Maroko ene mai ibi weena, mai famamara, i‑di Banabe i‑di Maroko‑ya fame, Sibe‑ya mai towakamoneni.
ACT.15.40	Baoro i‑di Sira‑ya haanane, mai towakamabonehe.
ACT.15.40	“Deoso dai‑ya sawine.” Kirisito‑ka mai ati namoneni.
ACT.15.41	Siriya‑ya mai towaka, Sirisiya‑kaya mai towakawaha, Kirisito‑ka mai‑ya mai hiyara, mai habi kitawahani.
ACT.16.1	Derebi‑ya Baoro mai towaka, Risita‑ya mai towakawaha, Risita‑ya Timoti wine. Timoti madi Yeso ati‑ya no‑nofa, Yodeo toha, badi‑ta Kereko toha nemonane.
ACT.16.2	“Timoti ene amosatene.” Yeso‑ka mai ati na.
ACT.16.2	Risita‑ka mai, Ikoniyo‑ka mai na, Timoti‑ya mai nofamoneni.
ACT.16.3	I‑di Baoro mai‑ya i‑di Timoti sawibona, sowiri tati ataro i‑di Baoro wisinakosane. Timoti badi Kereko tohe‑ya Yodeo mai nafi wata, fara Timoti sowiri tati ataro‑ya wisinakosane, mai yawarabonehe.
ACT.16.4	Mai tabori dami‑ya mai toka, mai tabori‑ya mai kobona, Yeso‑ka yo‑yose mai toha, Yeso ati‑ya mai no‑nofa mai‑ka bote mai toha na, mai‑ka yama hani Yerosare‑ya mai hikanahanamete, ati‑ya mai kamina,
ACT.16.4	“Mai‑ka yama hani ati‑nima dai niyahi.” Mai ati namoneni.
ACT.16.5	Baoro mai ati ihi Yeso‑ka mai habi kitawaha, mai dodamawahamoneni.
ACT.16.6	Tabora webote oni Firikiya‑ya, mai fiyakana, tabora webote one Karatiya‑ya mai fiyakana, tabora webote one Asiya‑ya Yeso ati‑ya mai kaminabone mai atibodi ati na, Deoso‑ka Doni mai‑ya ati barine.
ACT.16.7	Tabora webote Misiya‑ya mai kobona, tabora webote Bitiniya‑ya mai ati toka, Yeso‑ka Doni mai‑ya ati baritase,
ACT.16.8	Tabora webote Misiya‑ya mai fiyakana, Torowadi‑ya mai kobona,
ACT.16.9	Torowadi‑ya Baoro wada‑ya awe, Masedoni‑ke ai owa ati wadarine‑ya mitane,
ACT.16.9	“Masedoni‑kaya dai kakihi, oda dai kasomabonehe.” Ati wadari ati ne.
ACT.16.10	“Deoso ene amane. Masedoni‑kaya Yeso Ati Amosabote‑ya mai‑ya ai kaminaboneni.” Oda ati namaroni.
ACT.16.11	Maboro‑ya oda foya, faha teberi oni Samotasi‑ya oda towaka, mahi owa‑ya faha widi Ni·abori‑ya oda kobokana,
ACT.16.12	Ni·abori‑ya oda fidotona, tabora webote oni Masedoni‑ka tabora ba‑basi na oni Firibo toha‑ya oda tokawaha, Firibo‑ya homano mai dama mai wina, mai tabori‑ya oda winawahani.
ACT.16.13	Firibo‑ya Deoso‑ya mai hi‑hiyara‑ke yobe wadare ene Sabado‑ya mai fanawi yorotokana, faha widi‑ya Deoso‑ya mai hiyarateni. Mai‑ya oda tokomake, mai oda hiyarawahamaroni.
ACT.16.14	Fana ohare oni Ridiya toha, tabori bote oni Tiyatira tohateni. I‑di Ridiya bora amosa‑ya da‑daa, yinero‑ya kanikateni. Deoso‑ya nofa, Yeso tamine‑ta wato awisara. Baoro Yeso tamine‑ya kamine, ati‑ya Ridiya mita, Yeso ati‑ya nofawaha,
ACT.16.15	Ridiya hika mai eyehe habanisa, oda‑ya hiyara,
ACT.16.15	“Yeso ati onofamone dai ati na, oka yobe‑ya dai winawahi.” Ati na.
ACT.16.15	Hika yobe‑ya oda winawahamaroni.
ACT.16.16	Deoso‑ya mai hi‑hiyara‑ya oda tokatasa, fana mai hikanikamete oda‑ya kobona, madi towe fana‑ya foyane. Madi towe ene yama nabone‑ya fana kamina ihi hika hidi yinero nafi‑ya mai kayafateni.
ACT.16.17	Oda nowati‑kaya fana kamake, mai‑ya haana,
ACT.16.17	“Deoso kitabote yokana‑ka yo‑yose mai toha, mai ati dai tokadaba, dai abiya, Deoso tabaro‑ya dai winaboneni.” Ati namaroni.
ACT.16.18	Mahi‑nima fana ati yanani dama ihi Baoro ati yawe, kiinawame, madi towe‑ya hiyare,
ACT.16.18	“Yeso ati ene tikahi. Fana atibodi‑ya tifoyamariyahi.” Ati ne,
ACT.16.18	ati ene madi towe toke, ene fana yama nabone‑ya watomara, hikaminamaramaroni.
ACT.16.19	Fana‑ka hidi mai ati yawawaha,
ACT.16.19	“Fana‑ya madi foyamare ene yinero oda kayafamara oda naboneni.” Fana‑ka hidi mai ati namaroni.
ACT.16.19	Baoro, Sira, mai fama mai‑ya fana‑ka hidi mai waratona, mai‑ya mai horoni towakamamaroni kofeno‑ka mai‑ya.
ACT.16.20	Kofeno‑ka mai‑ya mai hiyara,
ACT.16.20	“Yodeo mai toha, mai ihi towe toha, oda tabaro‑ya mai towe tonihi teni.
ACT.16.21	Ai‑ka hidi ati‑nima mai ihi ni awira. Homano ai toha, mai ati‑nima ai terani.” Kofeno‑ka mai‑ya fana‑ka hidi mai ati namaroni.
ACT.16.22	Mai naha, Baoro mai‑ya mai weena, kofeno‑ka mai ati ihi Baoro, Sira mai‑ka bora‑ya mai tanina, mai‑ya mai kosinamaroni.
ACT.16.23	Mai kosini‑ya mai hawa toha, kadeya‑ya mai‑ya mai nafoyabone, kadeya hidi‑ya mai hiyara,
ACT.16.23	“Mai tiwakatomahi. Mai towakariyahi. Mai towakiya, tiwa‑ta tiwa oda nanahababoneni.” Kofeno‑ka mai ati na.
ACT.16.24	Mai ati‑ya kadeya hidi mite, Baoro mai‑ya towakame, kadeya dori‑ya mai‑ya nafoye, mai tameribi‑ya awa webote‑ya barikanemarine.
ACT.16.25	Yama soki bai‑ya Baoro, Sira mai fama, mai wayoma, Deoso‑ya mai hiyara na, kadeya‑ya mai fo‑foya mai one wayomi‑ya mai mitamoneni.
ACT.16.26	Wami wawawakawaha, wawakani ihi kadeya abi yanatona, kadeya nokobiri seekana, kadeya dori‑ka mai nafi seekana namoneni.
ACT.16.27	Kadeya hidi amone, wami wawawakana ihi dodafi, kadeya nokobiri seekana‑ya awe, Yima‑ya hini‑ya nanahabebona,
ACT.16.27	“Kadeya‑ya mai foya mai toka awineni.” Atibodi ati nemonane.
ACT.16.28	Hini‑ya watikane‑ya Baoro haane,
ACT.16.28	“Tiwa arabatinahi, oda nafi nahoneni. Oda toki awirini.” Baoro ati ne.
ACT.16.29	Kadeya hidi hika yama wahi‑bone‑ya haane, mai‑ya tokomaki, yobati‑kaya itane, wawawakaneri.
ACT.16.30	Mai‑ya himane, mai‑ya towakamane.
ACT.16.30	“Hini yamata‑nima obati, Deoso tabaro‑ya owinabonehe?” Kadeya hidi ati ne.
ACT.16.31	“Ai‑ka Hidi Yeso Kirisito ati tinofiya, tiwa manakone aba, tika mai manakone aba, Deoso tabaro‑ya dai winaboneni.” Mai ati nineni.
ACT.16.32	Kadeya hidi hika mai eyehe‑ya Deoso ati‑ya mai kamineni.
ACT.16.33	Mai hiyari hawa toha, mai mai kosihina, mai‑ka ko‑kosi ihi‑ya kadeya hidi sokonawahane. Yeso ati‑ya kadeya hidi nofawahe, hika mai eyehe habanisawahane.
ACT.16.34	I‑di Baoro, i‑di Sira mai fama mai‑ya towakame, hika yobe‑ya mai‑ya natafane. Kadeya hidi, hika mai eyehe Deoso ati‑ya mai nofa, mai ya‑yainineni.
ACT.16.35	Yama wahabisari‑ya kofeno‑ka mai ati ihi sodado mai toka, kadeya hidi‑ya mai yose,
ACT.16.35	“Mai seetikanahi.” Mai ati na.
ACT.16.36	“Sira dai see·okanabone mai ati na, dai see·okana, dai towakamahi. Dai‑ya mai weenamaraboneni.” Baoro‑ya kadeya hidi ati ne.
ACT.16.37	Ati‑ya Baoro mite, ati yanane,
ACT.16.37	“Homano oda toha, mai dama mai noki‑ya oda‑ya mai bisina, homano mai ai bisiterani. Oda ene amosa, hiniya oda‑ya mai bisina, kadeya‑ya oda‑ya mai yaditona, hibayata hiniya oda‑ya mai yose, oda tokomabone mai ati na. Hiniya oda toki awiraboneni. Ahi‑ya mai kamiya, mai aboni oda‑ya mai seekanahi.” Baoro ati nane.
ACT.16.38	Kofeno‑ka mai‑ya sodado mai tokoma, Baoro ati‑ya mai kamineni. Sodado ati‑ya mai mita, kofeno‑ka mai atibodi mai dika,
ACT.16.38	“Homano mai toha, mai oda bisina, hini oda ene oda‑ka hidi oda‑ya mai bisinawahaba awineni.” Mai atibodi ati na.
ACT.16.38	Mai habi siitoneni.
ACT.16.39	Kadeya‑ya mai toka, Baoro mai‑ya mai hiyara,
ACT.16.39	“Towe oda amani, dai‑ya oda bisinaro. Dai towakamahi. Oda‑ya dai ati somawamahi. Dai oda bisinamaterabani. Tabora one‑ya dai towakamahi.” Mai ati na.
ACT.16.40	Ridiya‑ka yobe‑ya i‑di Baoro mai towakama, Yeso ati‑ya mai no‑nofa mai yorotokana, mai‑ya i‑di Baoro hiyare, mai ya‑yaina, hiyari hawa tohe, i‑di Sira mai fama mai towakamamaroni.
ACT.17.1	Afibori‑ka mai tabori‑ya Baoro mai fiyakana, Aboroniya‑ka mai tabori‑ya mai fiyakana na, mai toka, Tesaronika‑ka mai tabori‑ya mai kobona, Tesaronika‑ya Yodeo mai hi‑hiyara‑ke yobe owa tohane.
ACT.17.2	Fare yobe‑ya Baoro tokane, mai‑ya hiyarebonaha. Sabado‑ya Yodeo mai hi‑hiyara‑ke yobe‑ya Baoro tokatene. Sabado fama Sabado one ohari na‑ya mai‑ya hiyare, Deoso‑ka yama hani tamine‑ya hiyarane.
ACT.17.3	“‘Kirisito mai bisihineya, mai hinahabeya, kitamebonane.’ Deoso‑ka yama hani ati nineni.
ACT.17.3	Yeso ai‑ka Kirisito tohe, Yeso tamine‑ya dai‑ya ohiyarateni.” Ati ne.
ACT.17.4	Baoro ati‑ya Yodeo mai one nofa, Baoro‑ya mai sawimake, Kereko mai dama Baoro ati‑ya mai nofa, mai fanawi hidi toha, Baoro ati‑ya mai nofa na, Baoro, Sira mai fama mai‑ya mai sawimakemoneni.
ACT.17.5	Yodeo mai one Baoro ati‑ya mai mita, mai yawa, mai ihi amosara mai tabori‑ya mai toka, mai‑ya mai himana, mai dami yorotokana, Yasoho‑ka yobe‑ya mai toka, mai yakana, mai ati kitineni, Baoro mai‑ya mai watabonehe. Yasoho‑ka yobe‑ya mai kobona, mai tokiyomani, Baoro, Sira mai fama mai‑ya mai watiya, mai‑ya mai daahinabonehe.
ACT.17.6	Baoro mai‑ya mai wasira, Yasoho toha, Yeso‑ka mai one toha na, mai‑ya mai waratona, sidadi hidi mai‑ya mai daaneni. Mai ati kita,
ACT.17.6	“Baoro, Sira mai fama ai tabaro dami‑ya mai toka, mai ihi amosara hinama toha, hibayata ai tabaro‑ya mai koboneni.
ACT.17.7	Yasoho‑ka yobe‑ya mai winawaha, ai‑ka hidi webote i‑di Sesa ati‑ya mai nofara, mai‑ka hidi webote oni Yeso tohemona Baoro mai ati teni.” Mai ati namoneni.
ACT.17.8	Mai ati‑ya mai nafi mita, mai yawa, mai‑ka hidi mai toha na, mai nafi ati kitawahamoneni.
ACT.17.9	Yasoho mai‑ka yinero‑ya sidadi‑ka hidi kayafe, yinero‑ya mai manakone‑ya mai nanahaba, hini mai tabori‑ya mai tokomamoneni.
ACT.17.10	Yama soki‑ya Yeso ati‑ya mai no‑nofa Baoro, Sira mai fama mai‑ya mai yose,
ACT.17.10	“Bereya‑ya dai towakahi.” Mai ati na.
ACT.17.10	Mai ati ihi Bereya‑ya mai towaka, mai kobokana, Yodeo mai hi‑hiyara‑ke yobe‑ya mai towakiyomineni, mai‑ya mai hiyarabonehe.
ACT.17.11	Tesaronika‑ka mai narabi hawi bi‑bidi na, Bereya‑ka mai narabi hawi ba‑basi na, Baoro ati‑ya mai mita, mahi‑nima Deoso ati‑ya mai kadika, Deoso ati‑nima Baoro ati amane, mai awa, ati mai nofawahamoneni.
ACT.17.12	Yodeo mai dama mai toha, Kereko mai‑ka hidi fana mai toha, makidi mai toha na, Yeso ati‑ya mai nofawahamoneni.
ACT.17.13	Bereya‑ya Deoso tamine‑ya Baoro kamine, tamine‑ya Tesaronika‑ka Yodeo mai mita, mai yawamatasa, Bereya‑ya mai toka, Baoro tamine‑ya keyehe‑ya mai hirina, mai nafi yorotokana, mai ati kitawahamoneni.
ACT.17.14	Yeso ati‑ya mai no‑nofa Baoro‑ya mai yose,
ACT.17.14	“Faha webote widi‑ya toka kanibote tinahi.” Mai ati na.
ACT.17.14	Bereya‑ya i‑di Sira, i‑di Timoti mai fama mai demetonakosa, faha webote widi‑ya Baoro tokabisemonane.
ACT.17.15	Bereya‑ka mai one Baoro‑ya sawe, Atena‑kaya mai towaka, Atena‑ya mai kobona, Baoro‑ta towitakose, mai winikanamabone, mai‑ya Baoro hiyare,
ACT.17.15	“Dai kobotokanamiya, i‑di Sira, Timoti mai fama, mai dai yosemiya, mai kakama kanibote niyahi.” Baoro ati nemonane.
ACT.17.16	Atena‑ya Baoro wine, Sira, Timoti mai‑ya nimane. Atena‑ka mai‑ka deoso bara mai dama, mai‑ya i‑di Baoro awe, yawemonane. Mai‑ka deoso yokana tohi awire, deoso yati wamani hinama tohani.
ACT.17.17	Mahi‑nima Deoso yokana tamine‑ya mai‑ya hiyaranadi, mai‑ka tabora bai‑ya mai yorotokana, mai‑ya hiyare, Sabado‑ya Yodeo mai toha, Deoso ati‑ya mai no‑nofa mai toha na, Deoso‑ya Yodeo mai hi‑hiyara‑ke yobe‑ya mai yorotokana, mai‑ya hiyaremonane.
ACT.17.18	Ebekoriyo mai toha, Esitoiko mai toha na, Baoro‑ya mai hiyara, Deoso tamine‑ya mai ibi hiyara,
ACT.17.18	“Baoro yama‑ya watore, hini yamata‑nima ati nati?” Mai one ati na.
ACT.17.18	“Mai one‑ka deoso tamine‑ya hiyare awane.” Mai one ati na.
ACT.17.18	Yeso abe, kitame ene ai kitamaharebone tamine‑ya Baoro hiyarane. Ai kitamabone tamine‑ya mai mita, yama‑ya mai watorani.
ACT.17.19	“Are·obako‑ya ai tokomahi. Tiwati oda mitaboneni.” Mai ati na.
ACT.17.19	Baoro‑ya mai towakama,
ACT.17.19	“Tiwati oda mitatera, oda mitawahaboneni.
ACT.17.20	Haa‑nima mai ati na, oda mitatera, tiwati oda mita, oda mitamatasiya, oda watowahaba awineni.” Mai ati na.
ACT.17.21	Atena‑ka mai toha, Atena‑ya mai one wi‑wina yama anini‑ya mai nofara,
ACT.17.21	“Hiniya mai ati ai mitiya, yama ai watowahaboneni.” Mai ati na.
ACT.17.21	Yama bara tamine‑ya mai hiyaranaditeni.
ACT.17.22	Are·obako‑ya mai naha, mai noki‑ya Baoro waamise, mai‑ya hiyare,
ACT.17.22	“Owati dai mitahi, deoso mai dama mai dai nofa,
ACT.17.23	Dai tabaro‑ya yaka·ona, dai‑ka deoso yati wamani‑ya kii·ona, yati wamani one‑ya oawani. Yati wamani one‑ya yama hani okadika,
ACT.17.23	‘Deoso owa oni oda watorani.’ Yama hani ati nani.
ACT.17.23	Fara amani. Deoso oni dai watore, tamine ohiyarawahineni. Hibati‑ya hika yama‑bone dai daana, tamine‑ya dai watowahaboneni.
ACT.17.24	Hibati‑ya yama nafi‑ya Deoso wama, wami‑ya wama, neme‑ya wama nematane. Yama nafi‑ka hidi tohe, yobe‑ya ai wamana‑ya winaterene.
ACT.17.25	Ai‑ka yama‑ya kayafaterene. Yama nafi Deoso‑ka toha, Deoso ai‑ya wamane ene ai nafi hasi, Deoso ene yama nafi tohani.
ACT.17.26	Ai ohari‑ya wamanemata, makobote hika nodi ai toha ai dodamawaha, bofe nafi‑nima ai nawaawaha, ai wini‑bone‑ya wato, ai tabaro‑bone‑ya hawa tonihi nematane. Dai tamine Deoso hiyare,
ACT.17.27	‘Owa‑ya mai sibana, owa‑ya mai wasiya, owati‑ya mai nofiya, owa‑ya mai watowahaboneni.’ Ati ne, ai yakari‑ya tohane.
ACT.17.28	Deoso ene ai hasina, ai toka, ai winateni. Deoso awire‑mana, ai hasira neni, ai aba neni.
ACT.17.28	‘Deoso bidi ai amani.’ Dai owa ati ne.
ACT.17.28	Fara amani. Deoso bidi ai amani.
ACT.17.29	Deoso bidi ai toha, ai‑ka Abi oro wamani toharihi, barata wamani toharihi, yati wamani toharihi tene. Ai‑ka Abi ai wamaterene.
ACT.17.30	Hibati‑ya Deoso yokana ai watore, ai‑ya weeni awire, hibayata ai watowahe,
ACT.17.30	‘Hibati‑ya dai ene towe tohamaro, dai‑ya dai kaminahi.’ Deoso ati nane.
ACT.17.31	Yeso ai ene‑ya kadikebona‑ke mahi‑ya Deoso wato, hibati‑ya Yeso‑ya kadikemata, Deoso ati‑mata‑nima yama nabone ai wato, Yeso‑ya nakitamebona ati nemata, Yeso‑ya nakitamane.” Baoro ati nemonane.
ACT.17.32	Yeso abe kitame, tamine‑ya mai mita, Baoro‑ya mai one hahakana,
ACT.17.32	“Mahi owa‑ya tiwati oda mitamatasaboneni.” Mai one ati na.
ACT.17.33	Mai ati ihi Baoro tokome,
ACT.17.34	Baoro ati‑ya mai nofa, Baoro‑ya mai sawi, Are·obako‑ka mai‑ka owa i‑di Dionisiyo toha, fana i‑di Damari toha, mai one fa‑famaraba na toha, Baoro‑ya mai sawi, Yeso ati‑ya mai nofawahani.
ACT.18.1	Makobote i‑di Baoro toke, Korito‑ka mai tabori‑ya kobone,
ACT.18.2	Korito‑ya i‑di Akira wine‑ka yobe‑ya Baoro kobone. Hibati‑ya Boto‑kaya Akira wine, makobote Homa‑ya toke, yara mai‑ka hidi i‑di Karaodio mai‑ya yose,
ACT.18.2	“Yodeo dai toha, dai nafi tokahi, ahi‑ya dai winamaraboneni.” I‑di Karaodio ati ne.
ACT.18.2	Ati ene Korito‑ya Akira fadi i‑di Birisira eyehe tokawahe, mai tabori‑ya Baoro kobonane.
ACT.18.3	Mai tabori‑ya Baoro winawahane. Bora kita‑ya yobe‑ya mai wa‑wama, mai‑nima i‑di Baoro ne, yama‑ya anitene.
ACT.18.4	Sabado‑ya Deoso‑ya Yodeo mai hi‑hiyara‑ke yobe‑ya tokatene. Yodeo mai toha, Kereko mai toha na, mai‑ya hiyaratene, yama‑ya mai watowahabonehe.
ACT.18.5	Makobote i‑di Sira, i‑di Timoti mai kobokana, Baoro yama‑ya aninami awire, hiniya hiyarane. Yodeo mai‑ya hiyare,
ACT.18.5	“Hibati‑ya Yeso Deoso hikadikemata Kirisito tohane.” Baoro ati nemonane.
ACT.18.6	Yodeo mai ati yawa, Baoro tamine‑mona‑ya keyehe‑ya mai hirina, Baoro‑ya mai weena, mai ati ihi, Baoro ati yawe, hika bora hibakori‑ya nanahabene, hibakori aba‑nima mai ababone mai awabonehe.
ACT.18.6	“Hini dai ene dai ababoneni. Owa ene toharaboneni. Bara mai‑ya ohiyarawahaboneni.” Baoro ati nemonane.
ACT.18.7	Bara mai‑ya Baoro toke, Deoso‑ya Yodeo mai hi‑hiyara‑ke yobe fowari‑ya Titiyo Yosito‑ka yobe waari‑ya tokane. Titiyo Yosito Deoso‑ya kahiyaratene.
ACT.18.8	Deoso‑ya mai hi‑hiyara‑ke yobe hidi i‑di Kirisibo, hika mai nafi eyehe Yeso ati‑ya mai nofawaha, Korito‑ka mai dama Baoro ati‑ya mai mita, Yeso ati‑ya mai nofa, mai mai habahinirisawahani.
ACT.18.9	Makobote yama soki‑ya Baoro Deoso ati wadarine‑ya mite,
ACT.18.9	“Baoro, tiwa habo kitahi. Owa tamine hibati‑ya tikaminamaro, tikaminamatasahi. Tiwati fawariyahi.
ACT.18.10	Tiwa‑ya osawebone, tiwa‑ya mai bisini awiraboneni. Mai ihi tiwa habo siitoriyahi. Oka mai dama ahi‑ya mai winateni.” Deoso ati wadarine ati nemonane.
ACT.18.11	Korito‑ya Baoro wine, hika abariko 18 tohe‑ya Deoso ati tamine‑ya hiyarane, mai‑ya kanawatori.
ACT.18.12	Makobote i‑di Kariyo, Akaiya‑ya mai wi‑wina mai‑ka hidi toheya, Yodeo mai yawawaha, Baoro‑ya mai waratona, i‑di Kariyo‑ya mai hiwakamane.
ACT.18.13	Kariyo‑ya mai hiyara,
ACT.18.13	“Kariyo, Baoro kositinahi. Mose ati‑nima ai rabone ati ne, Yeso ati‑nima Deoso ai hiyarabisabone Baoro ati nene.” Mai ati nani.
ACT.18.14	Mai ati‑ya Baoro mite, ati yananebona, ati‑ya i‑di Kariyo kahidi, ati yanane,
ACT.18.14	“Owati dai mitahi. Baoro mai‑ya bisi, mai‑ya nanahaba ne‑mana, tamine omite nane.
ACT.18.15	Hiniya bara mai tamine‑ya Baoro hiyaremona dai ati na, Mose ati tamine tohe, Mose ati owatoterani. Ati dai watobise, dai tokomahi. Dai ati omitamaraboneni.
ACT.18.16	Oka yobe‑ya dai nahoriyahi.” Kariyo ati nane, mai‑ya weeneri.
ACT.18.18	Korito‑ya Baoro wine, amoni ba‑basi namakiya, Senekereya‑ya tokawahane. Senekereya‑ya wine‑ya tati kone nafi‑ya nanahabe, Deoso hikasome ene Baoro ya‑yai, tati kone‑ya nanahabane, Deoso‑ya kahiyarebonaha. Hawa toheya, i‑di Baoro, i‑di Birisira, i‑di Akira mai na, maboro‑ya mai foya, Siriya‑ya mai tokaboneni.
ACT.18.19	Efesiyo‑ya mai kobona, Deoso‑ya Yodeo mai hi‑hiyara‑ke yobe‑ya Baoro tokiyome, mai‑ya kanawatone. I‑di Birisira, i‑di Akira mai winabisaboneni. Baoro‑ta tokebona ati ne.
ACT.18.20	“Baoro, oda tabaro‑ya tiwinahi.” Mai ati na.
ACT.18.20	“Hibayata dai tabaro‑ya owini awirabone,
ACT.18.21	Deoso ati sibareya, okomatasabani.” Baoro ati nane.
ACT.18.21	Maboro‑ya foyamatasane.
ACT.18.22	Sesareya‑ya fiyakane, Yerosare‑ya toke, Yeso‑ka mai‑ya hiyare, makobote Atioki‑ya tokome,
ACT.18.23	Atioki‑ya wine, makobote Karatiya mai tabori dami‑kaya tokomatasa, Firikiya mai tabori dami‑kaya tokomatasa ne. Yeso ati‑ya mai no‑nofa Baoro ati ene mai habi kitawahamoneni.
ACT.18.24	I‑di Aboro, Yodeo tohe, Aresadiriya‑ya wademata, Efesiyo‑ya kame, Deoso ati‑ya wato ba‑basi ne.
ACT.18.25	Hibati‑ya i‑di Yeso Deoso‑ka Ka‑kadika kobone tamine i‑di Yowaho Batita mai‑ya hiyare, mai‑ya habanirisane. Tamine‑ya Aboro wato, tamine mai one‑ya kanawatomakine. Yeso abe, kitame, ai manakone‑ya nanahabe tamine‑ya Aboro wato awisare, fara tamine mai‑ya kanawatorene.
ACT.18.26	Deoso‑ya Yodeo mai hi‑hiyara‑ke yobe‑ya Deoso‑ka Ka‑kadika tamine‑ya i‑di Aboro hiyare, habo siitore, ati‑ya i‑di Birisira i‑di Akira mai mita, mai tabori‑kaya mai hiwakame, Deoso hawine‑ya mai hikaminawahane.
ACT.18.27	Makobote Akaiya‑ya Aboro tokebona ati ne, ati‑ya mai mita, Aboro‑ya mai kasoma, Akaiya‑ya mai wi‑wina Yeso ati‑ya mai no‑nofa mai‑ka yama hani‑bone‑ya mai kanahana, Aboro‑ya mai daaneni.
ACT.18.27	“Aboro ati sibare, ati dai mitahi. Dai‑ka one oda amani. Yeso ati oda no‑nofa oda amani.” Efesiyo‑ya mai wi‑wina mai‑ka yama hani ati nineni.
ACT.18.27	Akaiya‑ya Aboro kobone, Yeso ati‑ya mai no‑nofa mai‑ya kasomemonane.
ACT.18.28	Yodeo mai yorotokana mai‑ya hiyare,
ACT.18.28	“Deoso ati dai mitahi, Yeso ai‑ka Hidi Deoso‑ka Ka‑kadika amane.” Aboro ati neya,
ACT.18.28	mai weena, Deoso‑ka yama hani‑ya Aboro yofikane, mai ati fawanamoneni.
ACT.19.1	Korito‑ya Aboro wineya, Efesiyo‑ya Baoro toke, kobone, Yeso‑ka mai one‑ya hiyare,
ACT.19.2	“Hibati‑ya Yeso ati‑ya dai nofa yati toha, Deoso‑ka Doni dai‑ya sawiraniha?” Baoro ati ne.
ACT.19.2	“Deoso‑ka Doni tamine oda mitaterani.” Mai ati na.
ACT.19.3	“Hini yamata‑nima mai na, dai‑ya mai habanirisimeteti?” Ati ne.
ACT.19.3	“Yowaho Batita ati ene oda‑ya mai habanirisamaroni.” Mai ati na.
ACT.19.4	Yowaho tamine Baoro mai‑ya hiyare,
ACT.19.4	“‘Deoso‑ya dai‑ya dai kaminahi. Owa nowati‑ya ai owa kamakibona, ati dai nofaho.’ Yowaho ati ne.
ACT.19.4	Fare Yeso tamine amane.” Baoro ati nane.
ACT.19.5	Baoro ati‑ya mai mita,
ACT.19.5	“Yeso ai‑ka Hidi tohane.” Mai ati na.
ACT.19.5	Mai mai habahinirisamatasineni.
ACT.19.6	Mai habanisi hawa toha, mai‑ya Baoro yehe fori, Deoso‑ka Doni mai‑ya sawiwahe, mai one ati‑ya Deoso tamine‑ya mai hiyarawahani.
ACT.19.7	Maki ai yehe kafama mai one famamaki na, Deoso tamine‑ya mai hiyarani.
ACT.19.8	Deoso‑ya Yodeo mai hi‑hiyara‑ke yobe‑ya Baoro tokiyome, mai‑ya hiyare, abariko fama abariko owa oharimaki ne‑ya mai‑ya hiyaranadi,
ACT.19.8	“Owati dai mitahi. Deoso‑ka Ka‑kadika kobone, ai‑ka Hidi amane.” Baoro ati nane, habo kiteri.
ACT.19.9	Mai one Yeso ati‑ya mai nofara, mai ime kita, Yeso‑ka hawi‑ya mai sa‑sawi mai‑ya mai kaka, mai ati dama, mai‑ya Baoro dabamare, Yeso ati‑ya mai no‑nofa Baoro eyehe mai toka, Tirano‑ka tabaro‑ya mai toka, mahi‑nima Baoro mai‑ya hiyarane.
ACT.19.10	Faha fowe fama‑ya Baoro mai‑ya hiyaranadi, mai‑ya hiyaranadine. Asiya‑ya mai wi‑wina mai nafi Yeso tamine‑ya mita, Yodeo mai toha, Bara mai toha na, Yeso tamine‑ya mai nafi mitamoneni.
ACT.19.11	Deoso ene Baoro ene kite, mai‑ya nakitamane.
ACT.19.12	Baoro‑ka reso, bora na‑ya mai towakama, mai kiyana, mai mese‑ya mai hinafore, Deoso ene mai kitama, mai‑ya madi mai foya, mai mese‑ya mai hinafore, Deoso ene madi mai kanana mai kitamateni.
ACT.19.13	Madi towe mai‑ya mai foya, mai‑ya Yodeo mai one kananihebone mai ati na,
ACT.19.13	“Yeso oni‑ya Baoro hirineya, madi towe mai kanateni.” Mai atibodi ati na.
ACT.19.13	Ai owa madi towe foye, madi towe‑ya mai hiyara,
ACT.19.13	“Yeso oni‑ya Baoro hiri ene oda ati‑ya dai mita, dai kananahi.” Mai ati na.
ACT.19.14	Deoso‑ka yama‑bone‑ya Yodeo mai da‑daa mai‑ka hidi webote owa i‑di Sefa tohe, bidi mai 7 kana, madi towe mai‑ya mai kananihebone,
ACT.19.15	I‑di Sefa bidi mai ati‑ya madi towe mite, mai‑ya hiyare,
ACT.19.15	“I‑di Yeso owato, i‑di Baoro owato, dai‑ta dai owato awirani.” Madi towe ati ne.
ACT.19.16	Madi towe kanare, hiniya i‑di Sefa bidi mai‑ya waratone, mai‑ya bisine, mai‑ka bora‑ya sibine, madi towe kite ene mai bodi kanani tokamoneni.
ACT.19.17	Yodeo mai toha, Kereko mai toha, Efesiyo‑ya mai wina, Sefa bidi mai tamine‑ya mai mita, mai habi siitona, Yeso‑ya mai ati nakitawahamoneni.
ACT.19.18	Yeso ati‑ya mai nofawaha, mai kama, mai hiyara,
ACT.19.18	“Towe oda amani. Hibati‑ya madi mai‑ya oda hiyaramaroni.” Mai ati na.
ACT.19.19	Hibati‑ya inawa mai toha, madi towe mai‑ka yama hani‑ya mai kadikamaro, mai‑ka yama hani‑ya mai kakama, mai dama mai naha, mai bai‑ya yama hani‑ya mai sarikaneni. Hibati‑ya yama hani mai hikanika manakone yinero barata wamani 50.000 manakone tohamaro‑ya mai sarikaneni.
ACT.19.20	Deoso ati‑ya mai dama mai mita, Deoso‑ya mai nofawahineni.
ACT.19.21	Baoro atibodi yama‑ya kadike,
ACT.19.21	“Yerosare‑ya okaboneni. Yerosare‑ya okomabone, Masedoni‑ka mai ohiyara, Akaiya‑ka mai‑ya ohiyara oniya, Yerosare‑ya okomaboneni. Yerosare kobo·oniya, makobote Homa‑ya okomabone owatibodi ati nineni.” Atibodi ati ne.
ACT.19.22	Asiya‑ya Baoro wine, Timoti i‑di Erasito mai fama mai‑ya yosene, Masedoni‑ya mai towaki dai tohabonehe.
ACT.19.23	I‑di Baoro Efesiyo‑ya winasa neya, Yeso hawine tamine‑ya yara mai dama mai ibi weenamoneni.
ACT.19.24	“Ai‑ka deoso i‑di Diyana‑ka yobe amane.” Ati ne.
ACT.19.24	Demetiro‑nima barata‑ya mai wa‑wama, mai‑ka yinero damane.
ACT.19.25	Barata‑ya mai wa‑wama mai dama, mai yorotokana, mai‑ya Demetiro haane,
ACT.19.25	“Owati dai mitahi. Yobe bidi‑ya ai wa‑wama yobe bidi ene ai‑ka yinero damane.
ACT.19.26	Baoro ati dai mita, ene dai awane awane.
ACT.19.26	‘Yama wamani toha‑ya deoso tohaterene.’ Ati tene.
ACT.19.26	Ati mai dama mai himite, ahi‑ya ati mai himita hine, Asiya nafi‑ya ati mai himite, ati mai hinofawahene.
ACT.19.27	Baoro ati‑ya mai tokadabiya, ai‑ka yobe bidi‑ya mai kanikami awiraboneni. Ai‑ka deosa i‑di Diyana‑ka yobe bidi‑ya mai nofamariya, hika yobe webote‑ya mai kamaterabone, ati mai nofamarihi hiteboneni. Bofe‑ya ai wina i‑di Diyana ai nafi nofa, Baoro ati‑ya mai nofa‑mani, Diyana ati‑ya mai nofamara neni.” Demetiro ati nemonane.
ACT.19.28	Demetiro ati‑ya mai dama mai mita, mai ati yawi kita, mai haana,
ACT.19.28	“Diyana amosabote amani. Efesiyo‑ka mai‑ka deosa kitabote amani.” Mai nafi ati nineni.
ACT.19.29	Efesiyo‑ya mai wi‑wina mai nafi yawa, Baoro‑ya mai da‑daba mai fama, mai‑ya mai waratona, yara mai yo‑yorotokana‑ke, mai‑ka yobe‑ya mai hiwakamineni. Baoro‑ka da‑daba i‑di Kayo, i‑di Aritako mai fama hibati‑ya mai wi‑wina tohi‑maro‑ka Masedoni‑kaya Baoro‑ya mai dabamaro, mai‑ya mai towakamineni.
ACT.19.30	Mai‑ya Baoro tokomakibona ati ne, Yeso ati‑ya mai no‑nofa mai ati barihine.
ACT.19.31	Yara mai‑ka hidi mai one Baoro ati‑ya mai no‑nofa Baoro‑ka yama hani‑bone‑ya mai daana,
ACT.19.31	“Baoro, tikamakiriyahi.” Yama hani ati na.
ACT.19.32	Yara mai yo‑yorotokana‑ke, mai‑ka yobe‑ya mai ati kita, yama‑ya mai watora mai yorotokana, yama ohare‑ya mai one haa, yama bara‑ya mai one haa na, yama‑ya mai watora hiniya yama‑ya mai haanineni.
ACT.19.33	I‑di Aresadiri‑ya Yodeo mai waratona mai naha, mai bai‑ya mai hiwakamane, mai‑ya hiyarebonaha.
ACT.19.33	“Dai ati fawanahi.” Aresadiri yehe ati ne.
ACT.19.33	Oda‑ya dai ati weeriyahi ati nebona, mai ati fawara, hiyari awirane.
ACT.19.34	Aresadiri Yodeo toheya, mai awa,
ACT.19.34	mai ati fawara, mai ati kita, mai ibi haana,
ACT.19.34	“Diyana amosabote amani. Efesiyo‑ka deosa kitabote amani.” Mai ati na,
ACT.19.34	Ora fame‑ya mai ati fawani awirani.
ACT.19.35	Mai‑ka yara owa waamise ene mai ati fawanawahani.
ACT.19.35	“Owati dai mitahi. Efesiyo‑ya dai wi‑wina, dai tamine mai nafi watoneni. Hibati‑ya neme‑ya i‑di Diyana‑ka yati sona, Diyana ka‑kahiyara‑ka yobe webote, yati na, dai na‑nawada mai watoharineni.
ACT.19.36	Mai nafi hiwatoni, keyehe hiri·oni awirini. Dai ati fawanahi. Dai yawariyahi.
ACT.19.37	Diyana‑ka yama‑ya mai botirihi, Diyana tamine‑ya keyehe‑ya mai hiririhi na, hini yamata‑ba mai dai kakamineniti?
ACT.19.38	Demetiro hika mai eyehe mai‑ya weeneba, mai‑ya mai towakamahi, mai‑ya mai bi‑bisi‑kaya. Mahi owa‑kaya mai yorotokaniya, mai tamine‑ya mai mitiya, mai‑ya mai bisinaba awineni.
ACT.19.39	Yama bara‑ya dai ati kobona, ai nafi yorotokaniya, dai ati oda mitabani.
ACT.19.40	Dai yawa, dai ati kita, ai‑ka hidi ai‑ya mai weenaba awineni. Ai‑ya mai haaniya, yama oda watoraba awineni, hiniya dai yawa, dai ati kitaro.
ACT.19.41	Dai tabaro‑ya dai tokomahi.” Mai‑ka yara owa ati nane.
ACT.20.1	Mai ibi weeni hawa toha, Yeso ati‑ya mai no‑nofa Baoro ati ene mai yorotokana, mai‑ya hiyarane. Baoro ati ene mai ya‑yaina, hiyari hawa tohe,
ACT.20.1	“Okomini.” Ati ne.
ACT.20.1	Masedoni‑kaya tokomane.
ACT.20.2	Masedoni‑kaya kobone, yakane, mai nafi‑ya hiyare, ati ene mai ya‑yaina, makobote Kereko mai tabori‑ya tokawahane.
ACT.20.3	Abariko fama, abariko oharimaki ne‑ya Kereko mai tabori‑ya Baoro wine, makobote Siriya‑ya tokebona, maboro‑ya foyebona, Yodeo mai tamine‑ya mitane. Baoro‑ya mai nabohabone mai ati na, maboro‑ya foyare, Masedoni‑kaya winitoname, hawi‑ya tokomane.
ACT.20.4	I‑di Baoro tokeya, mai sawe, i‑di Biro bidi Sobado Bereya‑ke sawi, Tesaronika‑ke i‑di Aritako, i‑di Sekodo mai fama, Derebi‑ke i‑di Kayo ohari, Asiya‑ke i‑di Timoti, i‑di Tikiko, i‑di Tirofimo mai na, mai sawi neni.
ACT.20.6	Firibo‑ya oda marina, baho kita kabi oda hawa toha, maboro‑ya oda foya, oda towaka, oda amoni ai yehe kahare‑nima na‑ya, Torowadi‑ya oda kobokana, oda fidotona, mai tabori‑ya oda kobona, Torowadi‑ya oda amona, oda amoni 7 toha.
ACT.20.7	Domiko yama soki bide‑ya oda tafabone, oda yorotokana, oda tafi hawa toha, oda‑ya Baoro hiyarane. Mahi owa‑ya oda tokabone, oda‑ya hiyarama, oda‑ya hiyarama, yama soki bai‑ya oda‑ya hiyaramatasa nane.
ACT.20.8	Yobe nemehe‑ya oda yorotokana, nabarina dama‑ya mai botonabineni.
ACT.20.9	Yobe fowari‑ka hodi waanaya, yetene i‑di Eotiko itarine. Baoro ati faware ene i‑di Eotiko amone, neme‑ya itari sone, abe, abo mai hidi abo forine.
ACT.20.10	Baoro kisamaki, yetene abe, abo‑ya Baoro wate,
ACT.20.10	“Sibarebane, hasinane.” Ati nemarine.
ACT.20.10	Yetene kitamane.
ACT.20.11	Baoro tokomisamatase, oda eyehe tafamatase, oda‑ya hiyaramatase, yama wahi‑ya ati fawane tokawahane.
ACT.20.12	I‑di Eotiko kitame, hini tabaro‑ya mai‑ya towakame, mai nafi ya‑yainamoneni.
ACT.20.13	Oda dai toha, maboro‑ya oda foyama, Asoso‑ya oda towakabone, Baoro oda‑ya yose, hawi‑ya tokomakine, Asoso‑ya oda‑ya kobonebonaha.
ACT.20.14	Asoso‑ya oda‑ya Baoro kobone, maboro‑ya foyame Mitireni‑kaya oda towakawaha,
ACT.20.15	Mitireni‑ya oda kobona, oda towakatasa, mahi owa‑ya Kio‑ya oda fiyakana, Samoso‑ya oda kobokana, oda towakatasa, mahi owa‑ya Mireto‑ya oda kobokatasa,
ACT.20.16	Efesiyo‑ya Baoro ati tokare,
ACT.20.16	“Asiya‑ya ai nahoriyahi. Yerosare‑kaya ai towakahi. Benekosi‑ka marina koboniya, Yerosare‑ya ai nahaba awineni.” Ati nane.
ACT.20.17	Mireto‑ya oda wina, Efesiyo‑ka mai‑ka yama hani‑bone‑ya Baoro kanahano,
ACT.20.17	“Yeso‑ka bote dai toha, Mireto‑ya dai kamakiyahi.” Baoro‑ka yama hani ati nineni.
ACT.20.18	Mai kobona, mai‑ya Baoro hiyare,
ACT.20.18	“Hibati‑ya dai tabaro‑ya kobo·ona, owina, owa ene dai awamaroni.
ACT.20.19	Deoso ati dai‑ya okamina, owa‑ya okahiyaraterani. Mai atibodi koma, mai eyehe ohi·ona, Yodeo owa‑ya mai kaka, owa‑ya mai nakomamaroni.
ACT.20.20	Deoso ati‑ya dai ohiyara, dai okanawata, dai okasoma, onamaroni. Dai yo‑yorotokana‑kaya dai ohiyara, dai tabaro‑ya ohiyara onamaroni.
ACT.20.21	Yodeo dai one toha, Kereko dai one toha na, dai nafi ohiyara,
ACT.20.21	‘Ai‑ka Ayo Yeso ati dai nofabone, Deoso‑ya dai‑ya dai kaminahi.’ Oteni.
ACT.20.22	Yerosare‑ya okabone, owatibodi ati ene tohi awirini. Deoso‑ka Doni ati ene Yerosare‑ya okaboneni. Kobo·oniya, owa‑ya mai ni‑bone‑ka yama owato awirini.
ACT.20.23	Ai tabaro dami‑ya Deoso‑ka Doni ati ene‑mona owa‑ya mai hiyarateni.
ACT.20.23	‘Yerosare‑ya tikiya, kadeya‑ya tiwa‑ya mai nafoyiya, tiwa‑ya mai bisinaboneni.’ Mai ati teni.
ACT.20.24	O·abiya, sibaraboneni. Ai‑ka Ayo Yeso owa‑ya yose‑mari ati‑nima owa ene na ya‑yai·onaboneni. Deoso ene ai manakone aba tamine okaminabone ati nemarine.
ACT.20.25	Hibati‑ya Deoso ai nafi‑ka Hidi‑bona dai nafi‑ya ohiyaramaro, okomiya, owa dai awamateraboneni.
ACT.20.26	Owati dai mitahi. Deoso ati dai nofara‑mani, owa ene tohi awira neni.
ACT.20.27	Deoso tamine nafi‑ya dai‑ya ohiyara, owati fawaterani.
ACT.20.28	Dai narabo hawihi. Yeso‑ka mai dai nawadahi. Deoso‑ka Doni ati ene mai‑ka hidi‑nima dai na, mai dai nawadabonehe. Hibati‑ya Yeso abe, mai manakone hinahabamaro, dai atibodi yama‑ya watoyahi. Hika mai toha mai dai nawadabone ati nane.
ACT.20.29	Owa nowati‑kaya mai one mai kamake, dai‑ya keyehe‑ya mai hirikanaboneni. Yomahi yama‑ke ene‑nima mai ihi naboneni. Yeso‑ka mai‑ya mai nokotonihebone, Satanasi ati‑ya mai tokadababonehe.
ACT.20.30	Makobote dai owa hini‑ya kahiyarebona, Deoso‑ka‑mona hini‑ya ati tonihi, Yeso‑ka mai hikahiyarebonaha.
ACT.20.31	Dai noko wadahi. Dai atibodi yama‑ya watoyahi. Dai ati kadamowamariyahi. Faha fowe fama, faha fowe oharimaki niya, dai ohiyaramaroni. Yama tehe‑ya dai‑ya ohiyara, yama soki‑ya dai‑ya ohiyara oteni.
ACT.20.31	‘Dai noko wadahi.’ Ona, dai tabiyo ohi·onamaroni.
ACT.20.32	Deoso dai‑ya nawada, dai‑ya kasoma nebona owatibodi ati nineni. Deoso‑ka yama hani dai kadikiya, dai habo kitawahaboneni. Deoso tabaro‑ya, dai kobona, dai nafi‑ya Deoso hika yama‑ya daanebonane.
ACT.20.33	Dai‑ya osawe, dai‑ka yinero, dai‑ka barata, dai‑ka oro, dai‑ka bora na‑ya okayaterani.
ACT.20.34	Owa yehe‑ya yama wama·obisa, oda‑ka yinero‑bona okanika, oda‑ka yama‑bone okanika, manakone onahabamaro, oka manakone dai nanahabatera dai watoneni.
ACT.20.35	Dai yofi·okana, yama‑ya ani·ona, dai kiyana, dai okasoma, onamaro, owa‑nima dai niyahi. Dai yofi·okanani. Yeso ati‑ya dai ati kadamowamariyahi.
ACT.20.35	‘Yama‑ya dai‑ya mai daana, Deoso dai‑ya kasomi bi‑bidi, yama‑ya dai daana, Deoso dai‑ya kasomi ba‑basi nibisane.’ Yeso ati nemona,” Baoro ati nemarine.
ACT.20.36	Baoro ati fawaneya, mai nafi yobati‑kaya naha, Deoso‑ya mai hiyarineni.
ACT.20.37	Deoso‑ya mai hiyari hawa toha, Baoro tokebona ati ne, ene mai ohinawahani. Baoro‑ya mai nofa, Baoro tokebonaya, mai nafi watawahineni.
ACT.20.38	“Owa‑ya dai awamateraboneni.” Baoro ati ne,
ACT.20.38	ati ene mai atibodi koma, maboro‑ya foyebona, tokeya, mai tokomakineni, fai foyi‑ya mai awabonehe.
ACT.21.1	Mai‑ya oda haana,
ACT.21.1	“Oda tokini, oda tokini.” Oda ati na.
ACT.21.1	Maboro‑ya oda foya, Kosi‑ya oda towaka, Kosi oda fiyakana, mahi owa‑ya Hode‑ya oda kobokana, oda towakatasa, Batara‑ya oda kobokana,
ACT.21.2	Batara‑ya maboro owa‑ya oda foya, Fenisiya‑ya maboro tokebona, oda foyawaha, oda towaka,
ACT.21.3	Sibe yakari‑ya oda kobokana, oda‑ka sayo‑kaya Sibe itaya, oda fiyakana, Siriya‑ya oda towakabone, Siriya‑ka tabora oni Tiro toha, Tiro‑ya oda kobokana, maboro‑ka yama‑ya mai daanabone, yama‑ya mai yama tokamorosa oda tokomorosamake,
ACT.21.4	Tiro‑ya Yeso‑ka mai one wina, mai tabori‑ya oda amoni 7 toha, Baoro‑ya mai hiyara,
ACT.21.4	“Baoro, Yerosare‑ya tikarabone Deoso‑ka Doni ati nene.” Mai ati namaroni.
ACT.21.5	Oda yananama, faha widi‑ya oda tokoma, oda‑ya mai sawineni. Mai makidi, mai fanawi, madehe na, faha widi‑ya oda kobona, Deoso oda hiyarabone, oda yobati‑kaya oda naha, Deoso oda hiyaramatasineni.
ACT.21.6	“Oda tokini. Oda tokini.” Oda ati na,
ACT.21.6	Maboro‑ya oda foya, mai tabori‑ya mai tokomabisani.
ACT.21.7	Maboro‑ya oda towaka, Toremaida‑ya oda kobokana, Yeso‑ka mai one‑ya oda hiyara, mai tabori‑ya oda amoni ohareni.
ACT.21.8	Mahi owa‑ya oda towakatasa, Sesareya‑ya oda kobokana, Firibi‑ka yobe‑ya oda wina, hibati‑ya mai 7 tohabone mai i‑di Bedoro mai hikadikamaro, fare i‑di Firibi ohari Yeso tamine‑ya hiyaratene.
ACT.21.9	Firibi‑ka fana atona mai 4 kana mai fani awira, Deoso tamine‑ya mai hiyarateni.
ACT.21.10	Firibi‑ka yobe‑ya oda wina, oda amoni dami‑ya Yodeya‑ya Deoso ati‑ya mi‑mita i‑di Akabo kame,
ACT.21.11	I‑di Baoro‑ka sitaraho‑ya waratone, hini teme‑ya soki, mano‑ya soki ne, ati yanane,
ACT.21.11	“Deoso‑ka Doni ati dai mitahi.
ACT.21.11	‘Haa‑nima sitaraho hidi‑ya mai sokini naboneni. Yerosare‑ya tokeya, mai sokihineya, Bara mai‑ya mai daahinebonane.’ Ati ne.” Akabo ati nemarine.
ACT.21.12	Akabo ati oda mita, Baoro‑ya oda ati barina,
ACT.21.12	“Yerosare‑ya tikariyahi.” Oda ati namaroni.
ACT.21.13	“Hini yamata ihi dai ohina? Dai ati ene owatibodi koma, Yerosare‑ya owa‑ya mai sokiniya, sibaraboneni. Yeso tamine ene owa‑ya mai nanahabiya, o·abiya, sibaraboneni.” Baoro ati nemarine.
ACT.21.14	Oda ati‑ya Baoro nofare,
ACT.21.14	“Sibarini. Yeso ati‑nima tinahi.” Oda ati na.
ACT.21.14	Oda ati fawanamaroni.
ACT.21.15	Makobote oda‑ka yama oda teena, Yerosare‑kaya oda tokatema,
ACT.21.16	Sesareya‑ka mai one oda‑ya daba, Yerosare‑ya oda toka, i‑di Manaso‑ka yobe‑ya oda‑ya mai towakamamaroni, oda winabonehe. Hibati‑ya Sibe‑ya i‑di Manaso winemari, Yerosare‑ya winawahe, hika yobe‑ya oda winawahamaroni. Yeso ati‑ya i‑di Manaso nofane.
ACT.21.17	Yerosare‑ya oda kobona, Yeso‑ka mai ya‑yainineni.
ACT.21.18	Mahi owa‑ya Baoro oda toka, i‑di Tiyako oda hiyarabone, I‑di Tiyako oda hiyara, Yeso‑ka bote mai toha na,
ACT.21.19	Mai nafi‑ya Baoro hiyare,
ACT.21.19	“Bara mai‑ya oka, Deoso tamine okamine, mai‑ya ohiyara, Deoso ene kite damemarine.” Ati ne.
ACT.21.19	Deoso ene kite dame tamine‑ya Baoro kadikemarine.
ACT.21.20	Baoro ati‑ya mai mita, Deoso‑ya mai kahiyara, Baoro‑ya mai hiyara,
ACT.21.20	“Soho, oda ati timitahi. Yodeo mai dama Yeso ati‑ya mai nofawaha, Mose ati‑ya mai nofahari na, Mose ati‑nima mai teni.
ACT.21.21	Tiwa tamine‑mone‑ya mai mita, Bara mai tabori‑ya tisawiya, Yodeo mai one‑ya tihiyaramone,
ACT.21.21	‘Dai‑ka madehe sowiri tati atori dai wisinakosariyahi. Mose ati‑nima dai riyahi.’ Titemone mai ati teni.
ACT.21.22	Tikama, tiwa tamine‑ya mai mitibaka amani. Hini yamata‑nima ai nibati?
ACT.21.23	Baoro, oda ati‑nima tiyahi. Ai‑ka mai 4 toha, Deoso ati ene hini mai‑ya mai ati barinineni.
ACT.21.24	Mose ati‑mata‑nima mai afinaboneni. Mai tati kone nafi ababone, mai‑nima tiyahi. Tiwa tati kone aba, mai tati kone aba na, manakone tinahaba tiyahi. Tiwa ene‑ya mai awiya,
ACT.21.24	‘Mose ati‑nima i‑di Baoro ene nane.’ Mai ati naboneni.
ACT.21.24	Tiwa ene‑ya mai awiya, yama‑ya mai watowahaboneni.
ACT.21.25	Mose ati‑ya Bara mai tokadabara, mai sibarineni. Hibati‑ya mai tamine oda kanahanamaroni. Mai‑ka deoso bare tefe‑ya mai kabarihi, ama‑ya mai kabarihi, bani emene abi awire‑ya mai kabarihi, mai fanawi one‑ya mai aharihi, haa‑nima mai niya, mai sibaraboneni. Yodeo mai‑ta Mose ati‑nima mai teboneni.” Tiyako ati nemarine.
ACT.21.26	Mahi owa‑ya Baoro mai eyehe afine, mai afini hawa toha, Deoso‑ka yobe‑ya mai toka, mai tamine‑ya Baoro hiyare,
ACT.21.26	“Makobote oda afinamatasiya, oda kamabani. Oda kamatasiya, Deoso‑ka yama‑ba oda daanaboneni.” Ati nemarine.
ACT.21.27	Oda amoni 7 tohi yananiya, Deoso‑ka yobe‑ya Baoro waiya, Asiya‑ka Yodeo mai one kamake, mai ati yawa, mai ihi mai one nafi ati yawawaha, Baoro‑ya mai waratoneni.
ACT.21.28	Mai ibi haana,
ACT.21.28	“Isara·eo‑ka nodi dai toha, oda dai kasomahi. Hai, mai tabori dami‑ya toke, mai‑ya hiyare,
ACT.21.28	‘Mose ati‑nima dai rihi, Yodeo mai‑nima dai rihi, Deoso tabaro‑ya dai tokarihi dai nahi.’ Ati tene.
ACT.21.28	Fare ahi‑ya Deoso‑ka yobe‑ya Kereko mai‑ya kakame ene Deoso ati yawawahane.” Mai ati namaroni.
ACT.21.29	Hibati‑ya Yerosare bai‑ya Efesiyo‑ka owa i‑di Tirofimo, Baoro‑ya fame‑ya mai awa, Deoso‑ka yobe‑ya i‑di Tirofimo‑ya kakame awane, mai atibodi ati namoneni.
ACT.21.30	Mai ati ihi mai nafi yorotokana, mai yawa, Baoro‑ya mai waratona, Deoso‑ka yobe yowi‑ya Baoro horoniya mai tokoma, Deoso‑ka yobe nokobiri‑ya mai barikaneni.
ACT.21.31	Baoro‑ya mai nabohabone, mai tamine‑ya sodado mai‑ka hidi mite,
ACT.21.31	“Yerosare‑ka mai nafi yorotokana, mai yawi kitamoneni.” Mai ati namoneni.
ACT.21.32	Hika sodado mai eyehe kanani tokomaki, sodado mai‑ya mai awa, Baoro‑ya mai bisinami awirani.
ACT.21.33	Sodado mai‑ka hidi Baoro‑ya damane, sodado mai‑ya haane,
ACT.21.33	“Koheti fame‑ya dai sokinaho.” Ati nane.
ACT.21.33	Mai yorotokana mai‑ya haane,
ACT.21.33	“Oni emenati?
ACT.21.33	Hini yamata ihi dai waratonati?” Ati nemarine.
ACT.21.34	Hini ene tohene, mai one ati nihi, yama bara ihi amani, mai one ati nihi na, yama‑ya mai watora. Mai ati dama mai ati ihi sodado mai‑ka hidi mai ati‑ya mitare, sodado mai‑ya yose,
ACT.21.34	“Hini dai wi‑wina‑kaya dai towakamaho.” Ati nemarine.
ACT.21.35	Sodado hini mai‑ka yobe‑ya Baoro‑ya mai towakamaboneni. Mai dama mai yawa, mai ihi Baoro‑ya sodado mai diwanineni.
ACT.21.36	Baoro‑ya Sodado mai towakama, mai nowati‑ya mai dama mai tokomake,
ACT.21.36	“Abaho, abaho.” Mai ati namaroni.
ACT.21.37	Yobe‑ya mai hiwakamebona, sodado mai‑ka hidi‑ya hiyare,
ACT.21.37	“Owati timitahi.” Ati ne.
ACT.21.37	“Kereko mai ati tiwatoneni?
ACT.21.38	Eyito‑ka mai‑ka owa amatini? Hibati‑ya 4000 mai kana mai one‑ya mai nanahaba, kabani‑kaya mai tokoma, fara mai‑ka hidi amatiraniha?” Sodado mai‑ka hidi ati nemarine.
ACT.21.39	“Yodeo ama·oni. Tabora webote Sirisiya‑ka tabora ba‑basi na oni Taso‑ya owadamaroni. Tiwati sibariya, mai ohiyaraboneni.” Baoro ati nemarine.
ACT.21.40	“Sibarini. Mai tihiyarahi.” Sodado mai‑ka hidi ati nemarine.
ACT.21.40	Yobe nokobiri‑ya Baoro wai,
ACT.21.40	“Dai ati fawanahi.” Baoro yehe ati ne.
ACT.21.40	Mai ati fawana, mai‑ya hiyaremarine. Ebereo mai ati‑ya mai‑ya hiyaremarine.
ACT.22.1	“Oka soho dai toha, okobese dai toha na, dai‑ya owa tamine okaminaboneni.” Baoro ati nane.
ACT.22.2	“Se! Ai ati‑nima ati nane.” Mai ati na.
ACT.22.2	Mai ati fawanineni, fai ati‑ya mai mitabonehe.
ACT.22.3	“Yodeo ama·oni. Sirisiya‑ya tabora Taso toha‑ya owa‑ya mai nayanamaroni. Yerosare‑ya i‑di Kamari·eo owa‑ya kanawato, Mose‑ka yama hani nafi‑ya owa‑ya kanawatomarine. Fara dai‑nima ona, Deoso ati onofawahamaroni.
ACT.22.4	Yeso‑ka hawi‑ya mai sa‑sawi mai‑ya onahaba, mai makidi, mai fanawi na, mai soki·ona, kadeya‑ya mai onafoya onamaroni.
ACT.22.5	Deoso‑ka yama‑bone‑ya mai da‑daa mai‑ka hidi mai toha, ai‑ka hidi mai toha na, mai nafi owa‑ya watoneni. Hibati‑ya yama hani‑ya owa‑ya mai daana, Damaso‑ya yama hani owakama, Damaso‑ya mai wi‑wina, Yeso hawine‑ya mai sa‑sawi Yerosare‑kaya mai owakamiya, Yerosare‑ya mai mai kosihinabone onamaroni.
ACT.22.6	Damaso‑ya oka, owa koboni yanatoniya, mahi nokorise‑ya neme‑ya yama wahi kita owa‑ya kobonamaroni.
ACT.22.7	Yama wahi ihi osa, ati omite,
ACT.22.7	‘Saoro, Saoro, hini yamata ihi owa‑ya bisitiniti?’ Ati nemarine.
ACT.22.8	‘Ayo, eme tiwa oni niti?’ Ona,
ACT.22.8	‘Yeso Nasare‑ke ama·oni. Owa‑ya bisitineni.’ Ati nemarine.
ACT.22.9	Owa‑ya mai sa‑sawi, yama wahi kita‑ya mai awa, mai habi siitonani. Owa‑ya hiyare, ati mai himite ati mai hiwatoremarine.
ACT.22.10	‘Ayo, hini yamata‑nima obati?’ Ona,
ACT.22.10	‘Tiwaamisamiya, Damaso‑ya tikahi. Damaso‑ka tiwa‑ya mai hiyaraboneni. Deoso‑ka yama anitinabone tamine timitaboneni.’ Ati nemarine.
ACT.22.11	Yama wahi kita ihi yama oawamara, owa yehe‑ya mai damana, Damaso‑kaya owa‑ya mai towakamaroni.
ACT.22.12	Damaso‑ya Ananiya wine, amose, Mose ati‑nima ne, Yodeo mai nafi hinofatene.
ACT.22.13	Owa‑kaya kame, wai, owa‑ya hiyare,
ACT.22.13	‘Soho Saoro, yama tiawahi.’ Ati ne.
ACT.22.13	Ati ene, owa noko amosawama, Ananiya oawawahamaroni.
ACT.22.14	Owa‑ya hiyaramaki,
ACT.22.14	‘Deoso ai‑ka idi mai‑ya no‑nofa‑mata tiwa‑ya kadike, Deoso‑ka Ka‑kadika amosabote‑ya tiawawaha, ati timitawahene.
ACT.22.15	Yama tiawa tamine tihiyara, ati timite ati tamine tihiyarawahebonane mai dami‑ya.
ACT.22.16	Hibayata tiwa‑ya mai habanirisahi. Tiwa ene‑maro‑nima tiwa ene namarabone, ai‑ka Ayo haatiniya, Deoso tiwa‑ya ati somawamebonane.’ Ananiya ati nemarine.
ACT.22.17	Makobote Yerosare‑ya okomatasa, Deoso‑ka yobe‑ya owitare, Deoso‑ya ohiyara, wada‑nima yama na oawawahamaroni.
ACT.22.18	Neme‑ya ai‑ka ayo oawe, owa‑ya hiyare,
ACT.22.18	‘Tokoma kanibote tinahi. Yerosare‑ya tiwinariyahi. Ahi‑ya mai wi‑wina mai‑ya owa tamine tihiyariya, tiwati‑ya mai nofateraboneni.’ Ati nemarine.
ACT.22.19	‘Ayo, tika mai bisi·onamaroni. Tiwa‑ya ai hi‑hiyara‑ke yobe‑ya mai toka, tiwa‑ya mai hiyarabone, mai kosi, mai onafoya, onamaro, yama‑ya mai watoneni.
ACT.22.20	Tika soho i‑di Tefaho yati‑ya mai nanahaba, mai‑ya osawe ihi ya‑yai·ona, mai‑ka bora mai tanihina onawadamaroni.’ Ona,
ACT.22.21	Owa‑ya hiyare,
ACT.22.21	‘Tokoma kanibote tinahi. Yama yaki‑ya tiwa oyoseboneni, Bara mai‑ya.’ Ati ne.” Baoro ati nemarine.
ACT.22.22	Bara mai tamine‑ya mai mita, mai ati yawa, sodado mai‑ya mai haana,
ACT.22.22	“Abaho, abaho dai towakamaho.” Mai ati namaroni.
ACT.22.23	Mai haani kita, mai‑ka bora‑ya mai tanina, wami hibakori‑ya mai weretomisa namaroni, mai yawaro.
ACT.22.24	Sodado mai‑ka hidi ati ene sodado mai hiwakamane, hini mai‑ka yobe doro‑ya mai bisihinebonaha.
ACT.22.24	“Hini yamata ihi mai ati yawiti? Bisi·oneya, owatowaheba awane.” Sodado mai‑ka hidi atibodi ati nemonane.
ACT.22.25	Baoro‑ya mai sokina, mai yadihine, mai kosihinebona, sodado mai‑ka hidi owa‑ya Baoro hiyare,
ACT.22.25	“Homano ama·oni. Owa tamine mai kadiki awisariya, owa kositiniya, tiwa‑ya homano mai ati yawaboneni.” Baoro ati nemarine.
ACT.22.26	Baoro ati‑ya sodado mai‑ka hidi owa mite, mai‑ka hidi owa ba‑basi ne‑ya tokome, hidi‑ya hiyare,
ACT.22.26	“Tiwa noko wadahi. Homano owa i‑di Baoro amane.” Ati nemonane.
ACT.22.27	Mai‑ka hidi owa ba‑basi ne i‑di Baoro‑ya kamaki,
ACT.22.27	“Homano owa amatini?” Mai‑ka hidi ati ne.
ACT.22.27	“Hehe, homano ama·oni.” Baoro ati ne.
ACT.22.28	“Yinero nafi daa·ona, yinero ene homano ama·oni.” Mai‑ka hidi ba‑basi ne ati ne.
ACT.22.28	“Okobi homano tohemata, homano ama·oni.” Baoro ati nemarine.
ACT.22.29	Baoro‑ya mai bisinabone mai habi siitona, mai tokoma kanibote na, homano sokikane ene mai‑ka hidi habo siitonahari ne,
ACT.22.29	“Owa‑ya mai bisinaba awineni.” Hidi atibodi ati nemonane.
ACT.22.30	“Hini yamata ihi Baoro‑ya mai bisinaba amaniti?” Ati ne.
ACT.22.30	Yama wahi one‑ya Baoro‑ya kakasawame, Yodeo mai‑ka hidi mai toha, Deoso‑ka yama‑bone‑ya mai da‑daa mai‑ka hidi mai toha na, mai‑ya haane, mai kama, mai noki‑ya Baoro‑ya nawaane.
ACT.23.1	Yodeo mai‑ka hidi mai‑ya Baoro kakatome, ati yanane,
ACT.23.1	“Ayo, Soho, owati dai mitahi. Owa‑ya Deoso kakoterebonane, owa ene amosateni.” Baoro ati nemarine.
ACT.23.2	Deoso‑ka yama‑bone‑ya mai da‑daa mai‑ka hidi Ananiya ati ene Baoro bono‑ya mai batanarineni.
ACT.23.3	Baoro ati yanane,
ACT.23.3	“Deoso tiwa‑ya batanaharibona, tiwati‑nima tiwa ene toharani. Mose ati‑nima tiwa ene nabone tina, Mose ati‑nima tiwa ene toharani. Mai ati sibara toha, mai batatiriyahi, Mose ati ne. Owati sibara toha, tiwa ene owa‑ya mai batana, tiwa ene towe tohani.” Ati nane.
ACT.23.4	Ahiyata‑ya mai naha, Baoro‑ya mai hiyara,
ACT.23.4	“Deoso‑ka yama‑bone‑ya mai da‑daa mai‑ka hidi weetiriyahi.” Mai ati na.
ACT.23.5	“Se! Deoso‑ka yama‑bone‑ya mai da‑daa mai‑ka hidi webote‑no owatore‑ya wee·onani. Deoso‑ka yama hani ati ihi ai‑ka hidi ai weeterani.” Baoro ati nemarine.
ACT.23.6	Baoro mai‑ya kiine, mai one fariseo toha, mai one sadoseo toha na, mai‑ya Baoro haane,
ACT.23.6	“Ayo, soho, owati dai mitahi. Fariseo ama·oni. Okobi fariseo tohemarine.
ACT.23.6	‘Ai owa abe, kitamane.’ Ona,
ACT.23.6	fara owati ihi owa‑ya mai bisinaboneni.” Baoro ati nemarine.
ACT.23.7	Baoro ati‑ya mai mita, mai ibi weena, fariseo mai‑ya sadoseo mai wee, sadoseo mai‑ya fariseo mai weenahari namoneni.
ACT.23.8	Sadoseo mai ati,
ACT.23.8	“Ai aba, ai kitamaterani. Ai abi ohariteni. Deoso‑ka yo‑yose mai awirihi, madi mai awirihi teni.” Mai ati teni.
ACT.23.8	Fariseo‑ta mai ati,
ACT.23.8	“Ai aba, ai kitamateni. Deoso‑ka yo‑yose mai toha, madi mai toha, mai teni.” Fariseo mai ati teni.
ACT.23.9	Mai ibi hiyara,
ACT.23.9	“Ati sibare, Deoso‑ka yo‑yose ati‑ya mitate awane. Ai weerayaho. Deoso ai‑ya bisirayaho.” Fariseo mai one Mose‑ka yama hani ati‑ya mai ka‑kamina mai ati namaroni.
ACT.23.10	Mai ibi weeni fawara,
ACT.23.10	“I‑di Baoro‑ya mai nabohibaka amani.” Sodado mai‑ka hidi atibodi ati ne.
ACT.23.10	Sodado mai‑ya yose,
ACT.23.10	“I‑di Baoro dai dodimakiya, dai kakamaho. Ai‑ka yobe‑ya mai hinaboharayaho.” Ati nemarine.
ACT.23.11	Yama soki‑ya Yeso kaki, Baoro fowari‑kaya wai, Baoro‑ya hiyare,
ACT.23.11	“Baoro, tiwa habo kitahi. Yerosare‑ya owa tamine tihiyaramaro, makobote Homa‑kaya owa tamine tihiyaramakeboneni.” Yeso ati nemonane.
ACT.23.12	Yama wahabisari‑ya Yodeo mai yorotokana, mai ibi hiyara,
ACT.23.12	“Baoro ai nanahabahi. Baoro ai nanahabi awiriya, ai tafamarihi, faha ai fawamarihi, ai naboneni. Baoro ai nanahabi hawa tohiya, ai tafama, faha ai fawama, ai naboneni.” Mai ati namoneni.
ACT.23.13	Haa‑nima 40 mai fiyakana, mai ati nineni.
ACT.23.14	Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai toha na, mai‑ya mai toka, mai‑ya mai hiyara,
ACT.23.14	“Hini oda‑ya oda ati barina, Baoro oda nananahabi awiriya, oda tafamaraboneni.
ACT.23.15	Sodado mai‑ka hidi dai haaniya,
ACT.23.15	‘Baoro tiwakamahi, ati oda mitamatasebonaha.’
ACT.23.15	Dai ati niya, Baoro‑ya kakameya, hawi‑ya oda kemoya, kameya, oda nanahabebane.” Mai ati namoneni.
ACT.23.16	Mai‑ya mai kemabone mai tamine‑ya Baoro‑ka bidimi mite, kadeya‑ya tokomaki, Baoro narabo‑ya hika bidimi kaminane.
ACT.23.17	Sodado mai‑ka hidi owa‑ya i‑di Baoro haane,
ACT.23.17	“Tika hidi‑ya oka bidimi tiwakamahi, hiyarebonaha.” Baoro ati nane.
ACT.23.18	Baoro‑ka bidimi‑ya sodado towake, hidi‑ya hiyare,
ACT.23.18	“Baoro sokine ati ene hika bidimi owakamani, ati timitebonaha.” Ati nane.
ACT.23.19	Baoro‑ka bidimi yehe‑ya sodado mai‑ka hidi damane, mai awiri‑kaya fai‑ya towakame,
ACT.23.19	“Tiwati omitahi.” Ati ne.
ACT.23.20	“Yodeo tiwa‑ya mai haanaboneni.
ACT.23.20	‘Mahi owa‑ya Baoro tiwakamahi, tamine oda miti ba‑basi nebonaha.’ Mai ati naboneni.
ACT.23.21	Mai ati tinofariyahi. Hawi‑ya 40 mai fiyakana mai kemabone, mai ibi hiyara mai ati nani. Mai tafamarihi, faha‑ya mai fawamarihi ni‑ya, Baoro‑ya mai nabohiya, mai tafama, faha‑ya mai fawama naboneni. Hawi‑ya tiwa‑ya mai kema, tiwa‑ya mai nimanineni.” Baoro‑ka bidimi ati nemonane.
ACT.23.22	Ati‑ya mite,
ACT.23.22	“Sibarabani. Tiwa tabaro‑ya tikamahi. Owa narabo tikamina, mai one‑ya tihiyarariyahi.” Sodado mai‑ka hidi ati nemonane.
ACT.23.23	Sodado mai‑ka hidi mai bi‑bidi na mai fama mai‑ya haane,
ACT.23.23	“Dai‑ka sodado mai 200 kana mai dai haaniya, yama‑ya mai nimaniyahi. Sesareya‑ya mai tokabone, Sodado mai 70 kana kafaro‑ya itari‑ya mai dabiyahi. Sodado mai one 200 kana wabise‑ya mai aka, mai‑ya mai daba nahi. Yama soki 9 ora‑ya dai tokaboneni.
ACT.23.24	Kafaro owa dai nasawi, mese‑ya i‑di Baoro itari‑ya. Ai‑ka kofenado i‑di Feri‑ya i‑di Baoro dai towakamahi, Baoro‑ya mai nanahabariyahi.” Sodado mai‑ka hidi ati ne.
ACT.23.25	Feri‑ka yama hani‑bone‑ya kanahano,
ACT.23.26	“Ayo Feri, tika soho i‑di Karaodio Risiyasi ama·oni. Oka yama hani tikadikiyahi.
ACT.23.27	Hibati‑ya Baoro‑ya Yodeo mai wata, mai hinahabebona, Baoro homano‑mona tamine omite, oka sodado mai hiwakamane, mai hinahabarebonaha.
ACT.23.28	Yodeo mai‑ka hidi mai one‑ya Baoro owakama, mai‑ya ohiyara,
ACT.23.28	‘Hini yamata ihi Baoro‑ya dai watiti?’ Ona.
ACT.23.29	‘Mose ati‑ya Baoro nofarene.’ Mai ati na,
ACT.23.29	‘Haa‑nima ne, towe tohi awire, sibarane. Haa‑nima ne, ai sokirihi, ai nanahabarihi tene.’ Owatibodi ati nani.
ACT.23.30	Yodeo hawi‑ya hini mai‑ya mai tamine kemani, Baoro‑ya mai nanahababonehe. Hawi‑ya mai nahamone, mai tamine omita, tiwa‑ya Baoro oyoseni. Makobote fai‑ya mai ka‑kako tiwa‑ya mai oyosebani, mai ati timitabonehe. Feye amani.” Sodado mai‑ka hidi‑ka yama hani ati nineni.
ACT.23.31	Sodado mai‑ka hidi ati ene Baoro‑ya sodado mai towakamineni. Yama soki‑ya mai hiwakame, Atibatide‑ya mai kobonineni.
ACT.23.32	Yama wahabisari‑ya Atibatide‑ya sodado mai one wininama, kafaro mai toha, kafaro mese‑ya Baoro itarine mai tokomineni.
ACT.23.33	Sesareya‑ya mai kobona, kofenado‑ya yama hani‑ya mai daa, Baoro‑ya mai daa, mai nineni.
ACT.23.34	Yama hani‑ya kofenado kadike,
ACT.23.34	“Ebeni‑ya tiwa tabaro toha titi?” Kofenado ati ne.
ACT.23.34	“Sirisiya‑ya owa tabaro tohani.” Baoro ati ne.
ACT.23.35	“Tiwa‑ya mai ka‑kako mai kamakiya, tiwati omita, mai ati omita onaboneni.” Kofenado ati ne.
ACT.23.35	Erodi‑ka yobe‑ya Baoro‑ya mai nafoyawahineni.
ACT.24.1	Amoni 5 toheya, Deoso‑ka yama‑bone‑ya mai da‑daa mai‑ka hidi i‑di Ananiya, Yodeo mai‑ka hidi mai one toha, i‑di Tetoro ne, mai kamakeni, i‑di Feri‑ya i‑di Baoro tamine mai hiyarabonehe. I‑di Tetoro ati yanani amosi ba‑basi tene.
ACT.24.2	Baoro‑ya mai haana, Baoro tamine‑ya Tetoro hiyare,
ACT.24.2	“Feri, owati timitahi. Amosabote amatini. Tika yama wato ihi oda‑ya mai nofawaha, tiwa ene oda tabaro nafi amosi ba‑basi nineni.
ACT.24.3	Tiwa ene amosa, tiwa oda nofi nafineni.
ACT.24.4	Owati damaraboneni. Owati fa‑famaraba naboneni.
ACT.24.5	Baoro ati kasiro, ati ene Yodeo mai dama mai yorotokana, mai yawi kitineni. Nasare‑ka mai‑ka hidi Baoro amane.
ACT.24.6	Baoro ene Deoso‑ka yobe towe tohebona, oda waratonane. Mose ati‑nima oda nabone,
ACT.24.7	I‑di Risiyasi‑ta oda‑ya bisine, Baoro‑ya towakamene.
ACT.24.8	Risiyasi oda‑ya yosene, tiwa‑ya. Oda ati timitiya, Baoro towe‑ya tiwatowahaboneni.” Tetoro ati nemonane.
ACT.24.9	“Hehe, Tetoro ati‑nima yama tohani.” Yodeo mai nafi ati nineni.
ACT.24.10	Baoro ati‑ya Kofenado mitebona, yehe‑ya Baoro‑ya haane, Feri‑ya Baoro hiyarawahe,
ACT.24.10	“Wana mai ati dami‑ya oda dami‑ka yama‑ya tikadikateni. Owati timitiya, yama tiwatowahaboneni.
ACT.24.11	Ai amoni 12 kana‑ya Yerosare‑ya okaroni, Deoso‑ya okahiyarabonehe.
ACT.24.12	Owa‑ya mai we‑wee owa‑ya mai awiya, Deoso‑ka yobe‑ya mai wee·orihi, Deoso‑ya mai hi‑hiyara‑ke yobe bi‑bidi ne‑ya mai wee·orihi, sidadi‑ya mai wee·orihi, owati ihi mai ibi weerihi teni onaroni.
ACT.24.13	Owa ene‑mone mai ati na, owa ene tohi awirani. Keyehe‑ya mai hirinineni.
ACT.24.14	Nasare‑ka ama·oni mai ati na, fara ama·oni. Deoso‑ka hawi‑ya Nasare‑ka mai sa‑sawi‑nima osawi, Deoso‑ya mai kahiyara‑nima okahiyara, Deoso ati‑ya i‑di Mose kanahanomata, ati‑ya mai mi‑mita‑mete mai kanahano na, ati onofa oteni.
ACT.24.15	Mai ihi amosamaro, mai ihi amosaramaro mai na, mai aba, mai kitamabone Deoso ati nemata, ati‑nima yama nabone‑ya mai nimana, fara nima·onahari teni.
ACT.24.16	Deoso ati nima·ona ene owa noko wadateni, owa ene amosabonehe. Deoso ohiyariya, owatibodi owa‑ya weerihi, ai one‑ya ohiyariya, owatibodi owa‑ya weerihi teni.
ACT.24.17	Wana mai ati dami‑ya yama yaki‑ya owinamaro, hibayata okoma, oka mai dami‑ka yinero‑bona owakama, Deoso‑ka yama‑bone daa·onabone onani.
ACT.24.18	Deoso‑ka yama‑bone daa·ona, Deoso‑ka yobe‑ya owitare, Yodeo mai one Asiya‑ka kamake, owa‑ya mai awa, owa hare owa‑ya mai nahori awira. Mai wee·oni awirani.
ACT.24.19	Owa ene towe‑mani, tiwa‑ya mai kama, owa tamine tiwa‑ya mai kamina neni.
ACT.24.20	Oda‑ka hidi mai noki‑ya owaa, owati‑ya mai mita, owa ene amosarihi na‑mone mai ati na, owa ene‑ya mai kaminahi.
ACT.24.21	Owati ohare‑ta towe toha awineni. Mai bai‑ya owaa, mai‑ya ohiyarineni.
ACT.24.21	‘Ai aba, ai kitamabone tamine okamina ihi owa‑ya mai watani.’ Ona.
ACT.24.21	Owati yanara‑mani, sibara neni.” Baoro ati nemonane.
ACT.24.22	Baoro ati fawaneya, Deoso hawine tamine‑ya Feri watowahe, mai‑ya hiyarawahe,
ACT.24.22	“Hibareya, sodado mai‑ka hidi webote i‑di Risiyasi kame, ati omitamataseya, owatowahebonane.” Feri ati nane.
ACT.24.23	Sodado mai‑ka hidi‑ya hiyare,
ACT.24.23	“Baoro‑ya tika sodado sawiho. Honita tohe sibare, hiniya kanarayaho. Hika mai ati yobiniya, Baoro‑ya mai kasoma, mai yobiniyahi.” Feri ati nemonane.
ACT.24.24	Makobote Feri fadi‑ya fame Baoro ati‑ya mai mitabone, mai kakamineni. Feri Yodeo one‑ya idimari, fadi oni Dosira toha,
ACT.24.24	“Yeso Kirisito ati tinofe tamine omitebonane.” Feri ati nane.
ACT.24.25	“Yeso ati ai nofiya, ai ene amosa, Yeso ati‑nima ai naboneni. Makobote ai ene‑ya Deoso kadikebonane.” Baoro ati ne.
ACT.24.25	Ati ene Feri habo siitone,
ACT.24.25	“Tikamahi. Tiwati omitamatasaba awineni.” Feri ati nane.
ACT.24.26	“Baoro ati omitanadiya, yinero‑ya owa‑ya daaneba awane, see·okanebonaha.” Feri atibodi ati ne.
ACT.24.26	Baoro hiyare, ati‑ya kamitanadine.
ACT.24.27	Wana mai ati famamakiya, i‑di Bosiyo Fesito kofenado tohawahe, Feri kofenado tohami awire, hiniya tokomane. Yodeo mai‑ya ya‑yainihibona, Baoro seekani awire, yaditone waasa nane.
ACT.25.1	I‑di Fesito kofenado tohawahe, Sesareya‑ya winawahe, amoni fama, amoni oharimaki ne‑ya Yerosare‑ya tokatemakine.
ACT.25.2	Yerosare‑ya Deoso‑ka yama‑bone‑ya mai da‑daa mai‑ka hidi mai toha, Yodeo mai‑ka hidi mai toha na, Fesito‑ya mai hiyara,
ACT.25.2	“Baoro ati kasirone.
ACT.25.3	Yerosare‑kaya mai hiwakamaho.” Mai ati na.
ACT.25.3	“Mai hiwakameya, ai kemoya, ai nanahabebane.” Mai atibodi ati na.
ACT.25.4	Mai ati‑ya Fesito mite,
ACT.25.4	“Baoro Sesareya‑ya winebonane. Owa amoni fa‑famaraba niya, okomakeboneni.
ACT.25.5	Owa‑ya dai‑ka hidi mai sawihi. Baoro ati kasiromona dai ati na, aka‑ya mai ati omitabani.” Fesito ati nemonane.
ACT.25.6	Yerosare‑ya ai yehe kafama‑nima amoni ne, Sesareya‑ya tokomaki, amoni oharimaki‑ya sodado‑ya yosene, Baoro‑ya Sodado kakamebonaha.
ACT.25.7	Baoro kobone, Yodeo Yerosare‑ya mai kama, mai yorotokana, Baoro tamine‑ya mai hiyara,
ACT.25.7	“Baoro ati kasiro, ene amosare, Mose ati tamine‑ya mai‑ya keyehe‑ya hiri kitine.” Mai ati na.
ACT.25.7	“Mai ati‑nima Baoro ene tohare awane, yama owato awirini.” Fesito atibodi ati ne.
ACT.25.8	Baoro ati yanane,
ACT.25.8	“Owa ene amosa, Mose ati‑nima oteni. Deoso‑ka yobe bisa·oniterani. Ai nafi‑ka hidi i‑di Sesa tamine‑ya keyehe‑ya hiri·oterani. Owa ene amosabisineni.” Baoro ati nane.
ACT.25.9	Yodeo mai‑ya Fesito ya‑yainihibona, Baoro‑ya hiyare,
ACT.25.9	“Yerosare‑ya ai towakamabone ona, tiwati sibakarini? Yerosare‑ya tiwati omitamatasiya, yama owatowahaba awineni.” Ati nane.
ACT.25.10	Baoro ati yanane,
ACT.25.10	“Homano ama·oni. Homano ai toha, ai ene‑ya Sesa‑ka mai kadikateni. Sesa‑ka amatini. Yodeo mai‑ya owa ene towe tohara tiwatoneni.
ACT.25.11	Owa ene towe toha‑mone tina, owa ene owa tinahababone tina, owa tinahabahi. Sibaraboneni. Mai ati‑nima owa ene tohara, fara mai‑ya owa daatiteraboneni. I‑di Sesa‑ya owati tokabisineni.” Baoro ati nane.
ACT.25.12	I‑di Fesito hika mai‑ya hiyare,
ACT.25.12	“Hini yamata‑nima obati?” Ati ne.
ACT.25.12	Baoro‑ya hiyare,
ACT.25.12	“Sesa‑ya tiwati toka, tiwa oyosebani.” Fesito ati nane.
ACT.25.13	Makobote Sesareya‑ya mai‑ka hidi i‑di Akiriba, hika asima i‑di Berenisi eyehe kobonane, Fesito‑ya hiyarebonaha.
ACT.25.14	Sesareya‑ya mai amoni dami‑ya mai‑ka hidi i‑di Akiriba‑ya Baoro tamine‑ya Fesito hiyarawahe,
ACT.25.14	“Hibati‑ya i‑di Feri wineya, ai sokine wai, Feri seehikani awire, hini ati ene sokikane waasa nane.
ACT.25.15	Yerosare‑ya oka, Yodeo owa‑ya mai haanani, Baoro onahababonehe. Deoso‑ka yama‑bone‑ya mai da‑daa mai‑ka hidi mai toha, mai‑ka bote mai toha, mai na, owa‑ya mai haanani.
ACT.25.16	Hiniya ai one‑ya ai nanahabaterani. Mai ibi kako kofina, mai ibi hiyara, mai ati‑ya ai mita teni. Mai ati ai mitiya, yama nafi ai watoteni. Homano ai ati teni. Yama nafi‑ya ai wata, mai ihi towe toha, mai aba, mai ihi towe tohara mai abarihi teni.
ACT.25.17	Owa‑ya mai sa‑sawi ahi‑ya oda kobona, oda amoni ohari‑ya Baoro‑ya haa·onani, ati omitebonaha.
ACT.25.18	Baoro‑ya mai kako kofina, mai ati omita, Baoro ene towe‑mona mai ati na, ene bare‑ta tamine‑ya mai kaminabisa, ene towe yokana tamine mai kamini awirani.
ACT.25.19	Hiniya ai owa abe tamine‑ya mai hiyara, mai ibi weenineni. Yeso abe, kitamemona Baoro ati ne, ati ene Baoro‑ya mai kako kofinineni.
ACT.25.20	Mai ati owatora, i‑di Baoro‑ya ohiyara,
ACT.25.20	‘Yerosare‑ya ai tokahi. Tiwa tamine‑ya mai kaminiya, tiwa tamine owatowahaboneni.’ Onani.
ACT.25.21	Yerosare‑ya Baoro ati toki nofare, Sesa Akosito‑kaya tokabisebona ati ne. Ati ene Sesa‑kaya oyosebona, sokikane waasa nane.” Fesito ati ne.
ACT.25.22	“Fesito, maki ati miti onofini.” Akiriba ati ne.
ACT.25.22	“Yama wahabisari‑ya ati timitaminebane.” Fesito ati nane.
ACT.25.23	Yama wahabisari‑ya Akiriba Berenisi‑ya fame mai‑ka bora amosabote‑ya mai sakona, yobe webote‑ya mai demenarineni. Sodado mai‑ka hidi, yara bote mai toha na, mai eyehe mai nahoneni. Fesito ati ene i‑di Baoro‑ya mai kakamakineni.
ACT.25.24	Akiriba mai‑ya i‑di Fesito hiyare,
ACT.25.24	“Hidi Akiriba, dai nafi na, owati dai mitahi. Baoro dai awahi. Yodeo mai dama owa‑ya mai weena, Baoro‑ya onahababone mai ati nani. Yerosare‑ya mai wi‑wina mai ati toha, ahi‑kaya mai kama, mai ati toha, mai na, Baoro onahababone mai ati nani.
ACT.25.25	Ene sibarene, haa‑nima ai ene na, i‑di Sesa nanahabaterene. Sesa Akosito‑ya tokebona ati ne, Homa‑ya oyosebonane.
ACT.25.26	Sokikane Sesa‑ya tokebona, mai ihi towe tamine ai kanahanoteni. Baoro sokikane Sesa‑ya tokebona, hini yamata ihi tamine ai kanahanobati? Tamine owato awire, dai nafi‑ya owakamane, ati dai mitebonaha. Hidi Akiriba, ati timiteya, yama ai kanahano‑ya owataba awineni.
ACT.25.27	Sokikane ai yose, mai ihi tamine ai kanahano awiriya, yama ati kasiraboneni.” Fesito ati nemonane.
ACT.26.1	“Baoro, tiwati omitaboneni.” Akiriba ati ne.
ACT.26.1	Baoro yehe daatone, ati yanane,
ACT.26.2	“Hidi Akiriba, owati timitabone, ya‑yai·oneni. Towe oha‑mone Yodeo mai ati na tiwatowahaboneni.
ACT.26.3	Yodeo mai ihi tiwatoteni. Mai ibi weena, mai tiwato tina, owati timita, tiyawariyahi.
ACT.26.4	Hibati‑ya yetene ohiya, Yerosare‑ya mai‑ya odaba, owa ene‑ya Yodeo mai watoneni.
ACT.26.5	Fariseo mai one ihi‑nima owa ene namaro‑ya mai watoneni. Owa ene‑ya mai awamaro, owa ene tamine‑ya mai hiyari awirani.
ACT.26.6	Hibati‑ya oda‑ka idi mai‑ya i‑di Deoso hiyaremata, Deoso ati onofe ene owa‑ya mai ati nanahabi kofinineni.
ACT.26.7	Isara·eo‑ka nodi mai‑ya Deoso hiyaremata, mai‑ya kasomebona ati ne. Oda‑ya kasomebona oda nafi nimanineni. Oda‑ya kasomebona ati nemata‑nima owa‑ya kasomebona ona, owa‑ya mai kaka, owa‑ya mai ati nanahabateni.
ACT.26.8	Ai owa abe Deoso hinakitame, hini yamata ihi dai kasawariti?
ACT.26.9	Hibati‑ya Yeso Nasare‑ke okako, Yeso‑ya mai no‑nofa mai okakoharemaroni.
ACT.26.10	Yerosare‑ya Yeso ati‑ya mai no‑nofa mai bisi·onamaroni. Deoso‑ka yama‑bone‑ya mai da‑daa mai‑ka hidi mai ati ihi Yeso ati‑ya mai no‑nofa kadeya‑ya mai onafoya, makobote mai‑ya mai nanahaba, mai ihi ya‑yai·onamaroni.
ACT.26.11	Deoso‑ya mai hi‑hiyara‑ke yobe dami‑ya oka, mai bisi·onani, Yeso oni‑ya mai towe tonihebonehe. Owa yawi kita, wami bara‑ya mai siba·onabone, okamaroni.
ACT.26.12	Fara mai‑ya owatabone, Damaso‑ya okomakineni. Deoso‑ka yama‑bone‑ya mai da‑daa mai‑ka hidi mai‑ka yama hani dama·okanani, mai‑ya owatabonehe.
ACT.26.13	Hidi Akiriba, Damaso hawi‑ya yaka·ona, mahi nokorise‑ya neme‑ya yama wahi kake, oawa, owa‑ya mai sa‑sawi mai toha na, oda‑ya yama wahi kobona, mahi wehene‑ya fiyakanamaroni.
ACT.26.14	Yama wahi ihi oda nafi sona, ati omite, ebereo oda ati‑nima ati ne, owa‑ya hiyare,
ACT.26.14	‘Saoro, Saoro, hini yamata‑bone owa‑ya bisitiniti? Tiwa‑ta tiwa komene kitaboneni.’ Ati nemarine.
ACT.26.15	‘Ayo, eme tiwa oni niti?’ Ona.
ACT.26.15	‘Yeso ama·oni. Owa‑ya bisitinani.
ACT.26.16	Tiwaamisamahi. Tiwa oyosewahaboneni. Hibayata yama tiawa tamine tihiyaraboneni. Makobote yama one yofi·okanamakiya, tamine tihiyaraboneni.
ACT.26.17	Tiwa‑ya mai watiya, tiwa okasoma, Yodeo tiwa‑ya mai watiya, tiwa okasoma, Bara mai‑ya tiwa oyose, tiwa okasoma onaboneni.
ACT.26.18	Owa tamine Bara mai‑ya tihiyariya, mai noki weetokana‑nima mai nabone, hibayata yama soki‑nima na‑ya mai wina, tiwati‑ya mai mitiya, yama tehe‑nima na‑ya mai winawahaboneni. Satanasi‑ka mai tohamarabone, Deoso‑ka mai tohaboneni. Mai‑ya owati somawamabone, owati‑ya mai one nofa‑nima yama amosa‑ya mai kayafaboneni.’ Yeso ati nemarine.
ACT.26.19	Hidi Akiriba, neme‑ya ati omite, ati‑nima oteni.
ACT.26.20	Damaso‑ya Deoso tamine ohiyara, Yerosare‑ya, Yodeya‑ya Deoso tamine ohiyara, Bara mai‑ya Deoso tamine ohiyaramaki, oneni, Yeso ati‑ya mai nofabonehe.
ACT.26.20	‘Deoso‑ya dai‑ya dai kamina, dai ati‑nima dai ene nawawahi.’ Onani.
ACT.26.21	Owati ihi Deoso‑ka yobe‑ya owa‑ya Yodeo mai waratonani, owa‑ya mai nanahababonehe.
ACT.26.22	Deoso owa‑ya kasomanadi ene hasi·ona, hidi mai toha, mai ati kita mai‑ya ohiyara, hidi mai tohara, mai ati kitara mai‑ya ohiyara ona, i‑di Mose ati‑mata‑nima yama nawaha, Deoso ati‑ya mai mi‑mita‑mete mai ati‑nima yama nawaha, tamine okamina oteni.
ACT.26.23	‘Kirisito komene kitebona, mai hinahabebona, abeya, kitamebonane. Kirisito kitami bahe, ai‑ya nakitamaharibonane. Kitame ene yama wahi‑nima Yodeo mai awa, Bara mai awa nabone, Deoso hawine‑ya mai watowahaboneni.’ Mose ati tohe, Deoso ati‑ya mai mi‑mita‑mete mai ati toha neni.” Baoro ati nemonane.
ACT.26.24	Ati‑ya Fesito mite, Baoro‑ya haane,
ACT.26.24	“Baoro, ka‑kana amatini. Yama hani nafi tikadika, tiwa tati tohiya awineni.” Fesito ati nane.
ACT.26.25	Ati‑ya Baoro mite, ati yanane,
ACT.26.25	“Kofenado Fesito, ka‑kana oni awirini. Owati‑nima yama neni. Owati amosani.
ACT.26.26	Yama tamine okamina‑ya hidi Akiriba watone, owa habo siitora, yama‑ya Akiriba awemarine. Owatibodi ati nineni. Haa‑nima yama na kemoterani.
ACT.26.27	Hidi Akiriba, Deoso ati‑ya mai mi‑mita‑mete mai ati tinofiraniha? Mai ati tinofamone owatibodi ati neni.” Baoro ati nane.
ACT.26.28	Akiriba ati yanane,
ACT.26.28	“Baoro, tiwati fa‑famaraba niya, Yeso ati onofabone tina awineni.” Ati nemonane.
ACT.26.29	Ati‑ya Baoro mite, ati yanane,
ACT.26.29	“Owati fa‑famaraba na toha, owati dama toha na, Deoso ati tinofabone owati nofani. Owati dai nafi mita, owa‑nima dai na‑mani, yama amosa neni. Koheti‑ya soki·okana‑nima dai‑ya owati sokini nofarani.” Ati nemonane.
ACT.26.30	Baoro ati fawane, Hidi Akiriba, kofenado Fesito, Berenisi, mai one naho na, mai nahomisa, mai tokomineni, mai nafi.
ACT.26.31	Yobe kote‑kaya mai toka, mai ibi hiyara,
ACT.26.31	“Ati sibarane. Haa‑nima ai ati na, ai nanahabarihi, ai sokikarihi ai teni.” Mai ati na.
ACT.26.32	“Sesa‑ya ati koboni awire‑mana, ai seekane nane.” Fesito‑ya i‑di Akiriba ati nemonane.
ACT.27.1	Itariya‑ya oda tokabone, i‑di Yoriyo‑ya Baoro‑ya mai daana, mai one sokina‑ya mai daanineni, i‑di Yoriyo mai hiwakamabonehe Itariya‑kaya. Sesa Akosito‑ka sodado hidi i‑di Yoriyo tohane.
ACT.27.2	Adaramitio‑ke maboro Asiya‑ka faha kabane‑ya tokebona‑ya oda foyineni. I‑di Aritako oda‑ya sawi, hika tabora bide oni Tesaronika toha, hika tabora webote oni Masedoni toha nineni.
ACT.27.3	Mahi owa‑ya Sidoho‑ya oda kobona, Sidoho‑ya Yoriyo ati ene i‑di Baoro hini hika mai‑ya tokane, Baoro‑ya mai kasomabonehe. Yoriyo Baoro‑ya nofane, Baoro‑ya kasome ene Baoro ya‑yainebonane.
ACT.27.4	Maboro‑ya oda foyama, oda towaka, Sibe yakari‑ya oda towaka, yama hakikini ihi oda towaki amosarani.
ACT.27.5	Sirisiya‑ya oda fiyakana, Banafiriya‑ya oda fiyakanamake, Risiya‑ka tabora bide Mira‑ya oda kobokanineni.
ACT.27.6	Mira‑ya maboro owa Aresadiriya‑ke tohe, Itariya‑ya tokebona, Sodado hidi ati ene oda foyawaha,
ACT.27.7	Oda amoni dama, oda towaka, yama hakikini ihi oda to‑towakarabana, Sinido oda fiyakana, yama hakikini ihi Kereta‑kaya oda towaka, Kereta yakari‑ya oda towaka, Saromona oda fiyakanamakineni.
ACT.27.8	Yama hakikini fawara, oda towakarabana, Boho Boto‑ya oda kobokawaha, Raseya yakari‑ya Boho Boto tohineni.
ACT.27.9	Yama hakikini ihi Boho Boto‑ya oda kobokana, yama siriri koboni yanatoneni. Yama siriri‑kaya maboro tokaterene, mai bokarabonehe. Oda tafari‑ke mahi hibati‑ya fiyakaneya, mai‑ya Baoro hiyare,
ACT.27.10	“Owati dai mitahi. Ai towakariyahi, ai tokiya, maboro aba, yamata aba, ai aba naba awineni.” Baoro ati ne.
ACT.27.11	Sodado hidi Baoro ati‑ya nofare, maboro hidi ati‑ya nofabisane.
ACT.27.12	Mai dama mai hiyara,
ACT.27.12	“Yama siri yanatona, abariko 4 tohamakiya, siriri fawanaboneni. Boho Boto‑ka faha kabane amosara‑ya ai winaraboneni. Kereta‑ka faha kabane one oni Fenisi toha, Fara‑ya ai tokabisiya, Fenisi‑ka faha kabane‑ya ai winiya, amosaboneni. Fenisi‑ka faha kabane‑ka adami dori kowe ihi wini amosateni.” Mai ati namaroni.
ACT.27.13	Mahi toki beheri‑kaya yama hakikini bide kake,
ACT.27.13	“Yama sibarineni.” Mai ati na,
ACT.27.13	Maboro ma‑maakana‑ka yama‑ya mai idimisa, maboro‑ya mai yananima, Kereta yakari‑ya oda towakabasa,
ACT.27.14	Yama yakari‑ya oda wasike kabani‑kaya boni kita kake,
ACT.27.15	Maboro‑ya boni kobona, boni hakikini ihi faha beheri‑kaya maboro oda‑ya towakawahene.
ACT.27.16	Faha teberi oni Kaoda toha‑ya oda fiyakani yanatoniya, oda dama, oda‑ka yama anini kita, maboro webote bari‑ya maboro bidi‑ya oda ide, maboro bidi‑ya oda tonaforimisineni, maboro bidi bokarebonaha.
ACT.27.17	Maboro abarebona, bai oda sokikana, faha kowira, siki‑ya oda koborabone, bora ibe waana‑ya mai nakisamineni. Yama hakikini kita ihi oda towakineni.
ACT.27.18	Mahi owa‑ya yama hakikini kita ihi oda kabokarabone, maboro doro‑ka yama‑ya mai weretofineni.
ACT.27.19	Mahi owa‑ya yama hakikikani fawara, maboro‑ka yama one mai weretofimakineni.
ACT.27.20	Oda amoni dama mahi oda awarihi, amowa mai oda awarihi na, yama hakikini oda‑ya towaka,
ACT.27.20	“Ai abawahibaka amani.” Oda nafi ati namaroni.
ACT.27.21	Oda amoni dama, yama yofina ihi oda tafara, mai bai‑ya Baoro waamise, mai‑ya hiyare,
ACT.27.21	“‘Kereta‑ya ai winahi.’ Ona.
ACT.27.21	Owati‑ya dai nofarani. Kereta‑ya ai wina‑mani, maboro‑ka yama abara neni.
ACT.27.22	Dai ya‑yainahi. Ai abi awiraboneni. Maboro‑ta abebonane.
ACT.27.23	Yama soki‑ya Deoso‑ka yo‑yose owa fowari‑kaya waane, fare Deoso‑ka ama·oni. Deoso okahiyarateni.
ACT.27.24	Owa‑ya hiyare,
ACT.27.24	‘Baoro, tiwa habo si‑siiririyahi. Sesa‑ya tikaboneni. Tiwa‑ya mai sa‑sawi Deoso ene mai nafi hasinaboneni. Mai abi awiraboneni.’ Ati nemarine.
ACT.27.25	Fara dai habo kitaharihi. Deoso ati onofa, Deoso ati‑nima yama naboneni.
ACT.27.26	Faha teberi‑ya ai koboni hawa tohiya, maboro abebonane.” Baoro ati nemarine.
ACT.27.27	Oda amoni 14 kana yama hakikini ihi oda towakanasa namaroni. Adiri·atiko faha‑ya oda toha, yama soki bai‑ya wami yakari‑ya oda kobona, yama‑ya mai watowahani.
ACT.27.28	Maboro yati‑ya koborebona, faha‑ya mai midikana, 36 metoro toha, hasini bide tohiya, mai midihikanamatasa, 27 metoro tohawahani.
ACT.27.29	“Yati‑ya ai koboriyahi.” Mai ati na.
ACT.27.29	Maboro ma‑maakana‑ka yama 4 toha‑ya maboro yodi‑kaya mai weretofemaroni. Deoso‑ya mai hiyara, yama wahi‑ya mai nimanamaroni.
ACT.27.30	Maboro‑ka mai one maboro bidi‑ya mai tokabone,
ACT.27.30	“Maboro ma‑maakana‑ka yama one oda weretofiba.” Mai ati nani, mai kananabonehe.
ACT.27.30	Maboro bidi‑ya mai nakisamineni.
ACT.27.31	Baoro mai‑ya awe, sodado mai‑ka hidi, hika sodado mai na‑ya hiyare,
ACT.27.31	“Mai tokariyahi. Mai tokiya, dai nafi ababoneni.” Baoro ati nemarine.
ACT.27.32	Baoro ati ene sodado maboro bidi‑ka mado‑ya mai tiikasa, maboro bidi bokane.
ACT.27.33	Yama wahabisari‑ya Baoro mai‑ya hiyare,
ACT.27.33	“Dai tafahi. Ai amoni 14 toha, dai tafarani.
ACT.27.34	Dai tafawahahi, dai kitibakaro. Dai tati kone ohare abi awiraboneni. Dai abaraboneni.” Baoro ati nemarine.
ACT.27.35	Ati fawane, baho‑ya damakane, Deoso‑ya hiyare,
ACT.27.35	“Abi Deoso, tika yamata oda kayafawahini.” Ati ne.
ACT.27.35	Mai nafi hiwakatome, baho‑ya bakanakose, baho‑ya kabawahemarine.
ACT.27.36	Mai ya‑yainawaha, yamata‑ya mai nafi kabawahani.
ACT.27.37	Maboro‑ka oda dama, 276 oda tohamaroni.
ACT.27.38	Mai tafi hawa toha, mai korimanama, yamata one‑ya mai weretofineni, mai‑ka maboro bokarebonaha.
ACT.27.39	Yama wahabisari‑ya yama‑ya mai kiinamina, faha teberi bara toha, teberi‑ya mai watora. Faha bide batori‑ya mai awa,
ACT.27.39	“Faha bide‑ya ai towakamahi. Maboro tokeba awane.” Mai ati namaroni.
ACT.27.40	Maboro ma‑maakana‑ka mado‑ya mai wisihina, faha‑ya towitakosa, teme mai hinakisama, hika bora ohare mai yadihinama namaroni, faha widi‑ya mai tokabonehe.
ACT.27.41	Faha bide batori‑ya oda tokabone, maboro bono siki‑ya towe ene maakanemarine. Faha rike kita ihi yodi bakatonemarine.
ACT.27.42	“Mai yaditona mai one faha‑ya diboni tokarabone, mai nafi ai nanahabahi.” Sodado mai ati na.
ACT.27.43	Sodado mai‑ka hidi Baoro‑ya nofe, sodado mai‑ya ati barine,
ACT.27.43	“Mai dai nanahabariyahi. Faha diboni‑ya dai wata, dai diboni dai toha, faha widi‑ya dai kobonahi.
ACT.27.44	Faha diboni‑ya dai watora, awa ibe‑ya dai one towaka, maboro ebe‑ya dai one towaka nahi, dai nafi.” Sodado mai‑ka hidi ati nemarine.
ACT.27.44	Fara faha widi‑ya mai koboneni, mai nafi.
ACT.28.1	Faha widi‑ya oda kobona, tabora oni oda mitawaha, oni Maota tohamaroni.
ACT.28.2	Maota‑ya mai wi‑wina mai ati soma, oda‑ya mai kasoma, faha bofe‑ya yifo‑ya mai afokanamaroni, yifo oda hiwanabonehe. Yama siri kitamaroni.
ACT.28.3	Oda‑ka yifo‑bone‑ya Baoro sibane, yifo‑ya wasi, yifo‑ya kakame, yifo‑ya wisamaki, yifo hodi‑ya maka foya, Baoro yehe‑ya wainamaroni.
ACT.28.4	Baoro yehe‑ya maka waina, fai yehe‑ya wina‑ya Maota‑ka mai awa, mai ibi hiyara,
ACT.28.4	“Ai owa mai‑ya nanahabano tohe awane, faha‑ya abare, hasirebona, maka ihi aba kanibote nebonane.” Mai ati namaroni.
ACT.28.5	Yifo hirini‑ya maka‑ya Baoro korotonamaki, maka komi awiramoneni.
ACT.28.6	“Yehe waraneba awane. Hiniya abeba awane.” Mai atibodi ati na,
ACT.28.6	Mai hiwakatome, mai nimahikani yabo, Baoro‑ka yama komi awira‑ya mai awa,
ACT.28.6	“Mai‑ka deoso tohe awane.” Mai ati nawahani.
ACT.28.7	Ahiyata‑ya mai‑ka hidi i‑di Bobiro tabaro tohe, Bobiro oda‑ya kasome, oda‑ya himane, tabaro‑ya oda winawaha, fara‑ya oda amoni fama, oda amoni oharimaki namaroni.
ACT.28.8	I‑di Bobiro badi kiyane, kawine, yama kome ihi kawine, kowayaka hikanarime, kawine‑ya Baoro tokomaki, Bobiro badi‑ya yehe foriya, Deoso‑ya hiyare, ati ene Deoso hinakitamawahemarine.
ACT.28.9	Bobiro badi kitami tamine‑ya mai mita, mai kiyana Baoro‑ya mai kama, mai nafi kitamamaroni.
ACT.28.10	Oda‑ya mai kasomi dama, makobote maboro owa‑ya oda foyamabone, oda‑ka yama‑bone‑ya mai daanamakemaroni.
ACT.28.11	Maota‑ya oda wina abariko 3 tohe, makobote maboro owa‑ya oda foyawaha, Aresadiriya‑ka maboro owa Maota‑ya ite, yama siriri fawanabone‑ya mai nimana, maboro oni ‘deoso wadi famane’, deoso oni Kasito owa toha, Borosi owa toha nane.
ACT.28.12	Sirakosa‑ya oda kobokana, Sirakosa‑ya oda amoni fama one oharimaki namaroni.
ACT.28.13	Oda towakatasa, Hekiyo‑ya oda kobokana, yama hakikini amosa ihi oda amoni ohare, Boteori‑ya oda kobokanamaroni.
ACT.28.14	Boteori‑ya Yeso ati‑ya mai no‑nofa mai one wina, oda‑ya mai himanani, mai tabori‑ya oda winabonehe. Mai tabori‑ya oda amoni 7 kana, makobote Homa‑ya oda tokawahamaroni.
ACT.28.15	Homa‑ya Yeso‑ka mai wi‑wina oda tamine‑ya mai mita, Abio Foro‑ya mai one kama, Tafena 3 kana toha‑ya mai one kama, oda‑ya mai kobona, mai‑ya Baoro awe, Deoso‑ya kahiyare, atibodi kitawahemarine.
ACT.28.16	Homa‑ya oda kobona, sodado eyehe yobe‑ya Baoro wine, kadeya‑ya foyi awiremarine.
ACT.28.17	Homa‑ya amoni fama, amoni oharimaki ne‑ya Yodeo mai‑ka hidi‑ya Baoro haane, mai kamake, mai‑ya hiyare,
ACT.28.17	“Owati dai mitahi. Dai owa ama·oni. Ai‑ka idi mai ati‑ya onofa, ai‑ka mai one okakoterani, mai‑ya wee·orihi oteni. Hiniya owa‑ya mai kako kofina, Yerosare‑ya owa‑ya mai daanineni, homano mai‑ya.
ACT.28.18	Owati‑ya homano mai mita, owa ene sibara, owa‑ya mai nanahabarabone, owa‑ya mai seekanabone mai ati na.
ACT.28.19	Owa‑ya mai seekanabone, Yodeo owa‑ya mai ati barina, mai ati ihi i‑di Sesa‑ya haa·ona, ai‑ka mai okakora, owa‑ya mai kako kofineni.
ACT.28.20	Fara dai haa·ona, dai oawaboneni, owati dai mitabonehe. Isara·eo‑ka nodi ai nimane, tamine ohiyare ene koheti‑ya owa‑ya mai yaditoneni.” Baoro ati ne.
ACT.28.21	Ati‑ya Yodeo‑ka hidi mai mita, mai ati yanana,
ACT.28.21	“Tiwa tamine‑ya mai kanahanoterani. Yodeya‑ya ai‑ka mai kamake, tiwa tamine towe‑ya mai hiyaraterani.
ACT.28.22	Tiwati oda mitawahaboneni. Yeso ati‑ya dai no‑nofa, towe dai‑mone mai ati teni. Oda dami tiwati‑ya oda mitawahaboneni, yama oda watowahabonehe.” Mai ati namaroni.
ACT.28.23	Mai kamatasi‑bone‑ka mahi tamine‑ya Baoro‑ya mai kamineni. Mai ati kami‑ke mahi kobone, mai one mai‑ya sawe, Baoro wini‑kaya mai kobona, yama wahabisari‑ya Baoro mai‑ya hiyari yanakane, Deoso tabaro tamine‑ya hiyare, Yeso tamine i‑di Mose hikanahanomata‑ya mai‑ya yofikana, Deoso ati‑ya mai mi‑mita‑mete Yeso tamine mai hikanahanomata‑ya mai‑ya yofikana nane. Mahi toke‑ya ati fawanemarine.
ACT.28.24	Mai one Baoro ati‑ya nofa, mai one Baoro ati‑ya nofarihi namaroni.
ACT.28.25	Baoro hiyari hawa tohi yanatoneya, mai ibi weena, mai‑ya hiyaramatase,
ACT.28.25	“Hibati‑ya Deoso‑ka Doni dai‑ka idi mai tamine‑ya kamine, ati‑ya Deoso ati‑ya mi‑mita‑mata i‑di Isa·iya kanahanomatane. Fare ati‑nima yama na,
ACT.28.26	‘Mai‑ya tikama, mai tihiyariyahi. —Yama tamine‑ya dai mita, dai wato awiraboneni, dai kakatomiya, dai watorihi dai naboneni.—
ACT.28.27	Mai habi si‑siirina, yama‑ya mai wato awiraboneni. Mai narabi hawi awira, yama tamine‑ya mai miti awira. Mai noki‑ya mai barina, yama‑ya mai awi awirabonehe. Owa‑ya mai haaniya, mai‑ya okasomabone ona, mai atibodi kita, owa‑ya mai haani awirani.’ Deoso ati nene.” Isa·iya‑ka yama hani ati nineni.
ACT.28.28	“Owati dai mitahi. Bara mai‑ya Deoso ati tokawahebona, Deoso ati‑ya mai nofabisaboneni, Deoso mai‑ya kasomebonane.” Baoro ati nemarine.
ACT.28.29	Baoro ati fawaneya, Yodeo mai tokoma, mai ibi weenamoneni.
ACT.28.30	Faha fowe fami‑ya Homa mai‑ka yobe‑ya Baoro wine, yobe hidi‑ya manakone‑ya daanemarine. Mai kamake, mai‑ya hiyare,
ACT.28.31	Deoso tabaro tamine‑ya hiyara, Yeso Kirisito ai‑ka hidi tamine‑ya hiyara nemarine. Baoro habo kite, mai ati barihiterene.
ROM.1.1	Yeso Kirisito‑ka yo‑yose i‑di Baoro ama·oni. Deoso owa‑ya kadike, owa‑ya yosemarine, Deoso Ati Amosabote okaminabonehe.
ROM.1.2	Hibati‑ya Yeso kaki awisareya, Deoso ati‑ya mai mi‑mita‑mete Deoso Ati Amosabote‑ya mai mita, Deoso‑ka yama hani‑ya ati mai hikanahanomatane.
ROM.1.3	Deoso Ati Amosabote i‑di Yeso Kirisito ai‑ka Hidi tamine amane. Fare tamine okaminebonane. Neme‑ya Badi eyehe winemata, makobote bofe‑ya wade, ai‑ka Hidi i‑di Dafi‑ka nodi tohane.
ROM.1.4	Hibati‑ya bofe‑ya kobone, mai hinahabe, Deoso hinakitame,
ROM.1.4	“Yeso Kirisito i‑di Deoso Bidi kitabote tohane.” Deoso‑ka Doni amosabote ati nematane.
ROM.1.5	Kirisito ene Deoso owa‑ya kadikemarine, Yeso‑ka yo‑yose ohawahabonehe. Deoso owa‑ya kasomemarine, Bara mai‑ya Deoso Ati Amosabote okaminabonehe. Yeso ati‑ya mai nofiya, ati mai hikadabeya, Yeso Kirisito‑ya mai kahiyaraboneni.
ROM.1.6	Homa‑ya dai wi‑wina dai‑ya Deoso kadikaharimata, Yeso Kirisito ati‑ya dai no‑nofa Yeso‑ka dai amani.
ROM.1.7	Homa‑ya dai wi‑wina Deoso dai‑ya nofe, dai‑ya kadikematane, Deoso‑ka dai tohabonehe. Dai‑ka yama hani‑bone okanahanoneni. Ai‑ka Abi i‑di Deoso, ai‑ka Ayo i‑di Yeso Kirisito mai fama, dai‑ya mai kasoma, dai atibodi ati dai‑ya soma teni.
ROM.1.8	Yeso ati dai nofa, dai tamine omita, ya‑yai·oneni. Mai tabori dami‑ya dai tamine‑ya mai hiyaramoneni.
ROM.1.8	“Homa‑ya mai wi‑wina Deoso ati‑ya mai nofi nafemoneni.” Mai ati na,
ROM.1.8	mai ati omita, mai ati ihi ya‑yai·ona, Yeso Kirisito ene Deoso okahiyarateni.
ROM.1.9	Deoso ati onofi nafe, Yeso Ati Amosabote okamina, dai tamine ohiyara oteni, Deoso‑ya. Dai tamine ohiyaranade‑ya Deoso watone.
ROM.1.10	Dai tabaro‑ya okabone ona,
ROM.1.10	“Abi Deoso, Homa‑ya mai wi‑wina mai tabori‑ya okabone ona, tiwati amosiya, mai tabori‑ya okaboneni.” Oteni.
ROM.1.11	Dai‑ya owati awi nofineni, dai okasomabonehe. Owa ene Yeso ati dai nofi ba‑basi niya, dai atibodi kitawahabone owatibodi ati nineni.
ROM.1.12	Dai tabaro‑ya kobo·oniya, dai okasoma, fara owa dai kasomahari nabone onani. Ai ibi kasoma, ai atibodi kiti ba‑basi teni.
ROM.1.13	Dai tabaro‑ya okabone onamaro, mai tabori‑ya yama aninasa ona, dai tabaro‑ya okara. Bara mai dama mai‑ya ohiyarineni, Yeso ati‑ya mai nofabonehe. Makobote dai‑ya ohiyaramakebone onani, Yeso ati‑ya dai one nofamakebonehe.
ROM.1.14	Mai dami‑ya Yeso ati okaminabone Deoso ati nemarine. Kereko mai toha, Bara mai one toha, yama yaki‑ya mai wi‑wina mai toha, yama‑ya mai wa‑wato mai toha, yama‑ya mai watora mai toha, mai na, mai nafi‑ya Yeso Ati Amosabote okaminabone owatibodi ati teni.
ROM.1.15	Mai dami‑ya Yeso ati okaminabone Deoso ati ne. Homa‑ya okiya, dai‑ya Yeso Ati Amosabote okaminabone owatibodi ati nani.
ROM.1.16	Yeso Kirisito Ati Amosabote okamina, owa habo siitora, owa habo kitabisa, ya‑yai·oneni. Deoso kitabote tohe, ati ene Yeso Kirisito Ati Amosabote‑ya ai nofa, ai‑ya ati somawamatene. Yodeo Yeso tamine‑ya mai miti baha, Bara Yeso tamine‑ya mai mitamakinineni.
ROM.1.17	Deoso hawine‑ya Yeso Ati Amosabote ai‑ya yofikitine. Yeso ati‑ya ai nofa, ati ai nofi na‑nafi nawahebonane. Ai ene amosaramaro Deoso fawanihi. Ai ene amosara wadara‑nima ai ene nawahani. Yeso ati ai nofa, Deoso ai‑ya ati somawame, Deoso tabaro‑ya ai winaboneni. Hibati‑ya Deoso ati‑ya ai owa kanahanomata,
ROM.1.17	“Kirisito ati‑ya mai nofa, mai ihi amosara mai ihi nafi‑ya Deoso fawanihi. Tabaro‑ya mai winawahateboneni.” Deoso‑ka yama hani ati nineni.
ROM.1.18	Ai one mai tamine okanahanaboneni. Mai ihi amosarihi, Deoso ati miti‑ya mai nofarihi, mai ati ihi mai one Deoso ati‑ya mitarihi, Deoso ene‑ya mai awa, Deoso‑ya mai watorihi, mai na, mai ihi amosara. Neme‑ya mai ihi‑ya Deoso awe, Deoso yawe‑ya mai awawahaboneni.
ROM.1.19	Hibati‑ya yama nafi‑ya Deoso wamane, ene‑ya mai nafi awameteni, Deoso‑ya mai watabonehe.
ROM.1.20	Bofe‑ya Deoso ene‑ya mai nafi awa, neme‑ya ene mai hiawahari hine. Deoso kitabote tohe‑ya mai awateni. Deoso‑ya mai watora, hini mai ihi tohateni.
ROM.1.21	Hibati‑ya Deoso ene‑ya mai awamaro,
ROM.1.21	“Yama nafi Deoso ene tohi awirini. Hiniya yama yanineni. Deoso wadaterene.” Mai atibodi ati na.
ROM.1.21	Deoso‑ya mai kahiyari awira, hini mai ihi yama‑ya mai watora, mai ka‑kana na, mai‑nima mai nawaha, hini mai ihi yama soki‑nima mai atibodi nawaha, yama‑ya mai watomarani.
ROM.1.22	Yama nafi‑ya mai watamone mai ati na, mai atibodi honita toha, hiniya mai ka‑kana nawawahani.
ROM.1.23	Deoso yokana ati‑ya mai nofara, hiniya mai yahi‑ya yama‑ya mai wamana, bani mai afe wada mai‑nima na toha, bani yama‑ka mai‑nima na toha, maka‑nima na toha, ai‑nima na toha na, fara yama mai wamahina, ati wadarihi, hasikani wadarihi na‑ya mai kahiyaranasa nineni. Yama mai wamahina‑ya mai kahiyarabisa, Deoso yokana‑ya mai kahiyari awirani.
ROM.1.24	Deoso‑ya mai nofi watora mai‑ya Deoso saatokase,
ROM.1.24	“Feye amani. Mai narabi hawi watora mai‑ya ohiyarami awiraboneni. Hini mai atibodi ati‑ya mai nofabisa, hini mai atibodi ati‑nima mai niya, mai atibodi mai‑ya weenamaraboneni.” Deoso ati nematane.
ROM.1.24	Hini mai atibodi ihi mai ihi amosara, mai ibi tokatowe, mai dami‑ya mai atibodi ati aha, hini mai atibodi ati‑nima mai ihi teni.
ROM.1.25	Deoso ati‑ya mai nofara, keyehe‑ya mai nofa, Deoso‑ya mai kahiyarara, Deoso‑ka yama wamani‑ta‑ya mai kahiyarabisineni. Deoso amosabote amane, ai ati nahi. Deoso ai kahiyari fawariyahi. Fara amani.
ROM.1.26	Deoso ati mai hinofare, mai‑ya hiyarami awire, hini mai atibodi ati kasira‑nima mai naboneni. Mai fanawi mai makidi‑ya mai nokotonira, mai fanawi hini one‑ya nokotonibisa, mai ibi famineni. Mai ihi towe‑ya Deoso nofaterene.
ROM.1.27	Mai makidi fara tohaharina, mai fanawi‑ya mai nofara, makidi hini mai one‑ya mai nokotonibisa, hini hinama mai fama, mai ibi aha, mai ihi amosara mai manakone Deoso daahina, fara‑ya mai kayafaboneni.
ROM.1.28	Deoso ati‑ya mai nofara, Deoso mai‑ya saatokase, hini mai ihi Deoso mai‑ya hiyarami awirane. Mai atibodi yama towe kobohina, hini mai atibodi ati‑nima mai ihi nawahani. Haa‑nima mai ihi rabone Deoso ati ne, haa‑nima mai ihi teni.
ROM.1.29	Yama towe‑ya mai atibodi nokotonihe, hini mai atibodi ati koboni‑ka yama‑ya mai nokotoni teni. Mahi‑nima mai ihi amosara, mai one‑ka yama‑ya mai nokotonihe, mai one‑ka yama‑ya mai kayafara, mai yawateni. Mai one‑ya mai kako, mai one‑ya mai nanahaba, mai ibi wee, keyehe‑ya mai hiri na, hini mai‑ya mai kahiyara, mai one noki‑ya mai one‑ya mai kahiyara, mai one noki beheri‑kaya mai one‑ya mai towe tonihi teni. Mai one tamine‑mone‑ya mai ibi narabi basateni.
ROM.1.30	Mai one tamine‑mone‑ya keyehe‑ya mai hirinade, Deoso‑ya mai kako na, hini mai‑ya mai atibodi kahiyara,
ROM.1.30	“Amosabotebisa oda amani.” Mai ati na.
ROM.1.30	Hini mai atibodi yama towe hikadika‑nima mai ihi na, mai‑ka abi mai‑ka ami mai na, mai ati‑ya mai tokadabaterani.
ROM.1.31	Yama‑ya mai wato nofarihi, yama amosa‑ya mai nofarihi mai na, hini mai ati‑nima mai nabone mai ati na, hini mai ati‑nima mai ni awira. Mai one‑ya mai nofara, mai one‑ya mai kasomaterani.
ROM.1.32	Mai ihi amosara‑ya mai nokotonihe, hini mai ihi‑ya mai saatonakosara. Deoso mai hinahababone, hini mai‑ya mai watobisa, mai korikasara, mai ihi‑nima mai one ihi namakitasa, mai ya‑yainibisineni.
ROM.2.1	“Mai ihi towe toha, hini mai ihi mai abahi.” Dai ati na.
ROM.2.1	Mai ihi‑nima dai ene nahare, fara dai ene dai abahareboneni.
ROM.2.2	Deoso ai atibodi‑ya wato, ai ene‑ya wato ne, ai ene amosara, ai manakone amosarabone ai watoneni. Ai manakone‑ya Deoso daaneya, tosawariterebonane.
ROM.2.3	“Bara mai ihi amosara, Deoso ene mai ababoneni. Yodeo oda toha, Deoso oda‑ya ati somawame, oda‑ya nofe, oda‑ya nanahabarebonane.” Yodeo dai toha, dai atibodi ati na awineni.
ROM.2.3	Dai narabo hawihi. Yama nafi‑ya Deoso wato, mai ihi‑nima dai ene na, dai‑ya Deoso nanahabaharibonane. Dai manakone dai kayafa, kome fawateraboneni.
ROM.2.4	Deoso‑ya dai nayawariyahi. Dai‑ya nofi nafi, dai ene‑ya kakatome, dai ene‑ya kadika kanibote re, dai ene‑maro‑nima dai ene namarabone, dai ene‑maro dai nofamarabone‑ya Deoso nimanane.
ROM.2.5	Dai narabo hawira, dai‑ya dai kaminara, dai ene towe‑ya dai fawanira, dai manakone amosara tonafe. Makobote Deoso yaweya, mai ihi towe‑ya kadikeya, dai ene‑ya kadika neya, Deoso yawe ene dai awaboneni. Dai manakone amosara‑ya dai‑ya daatonameya, tosawari awirebonane.
ROM.2.6	Hini ai ene‑nima ai ene manakone na‑ya ai nafi‑ya daanebonane.
ROM.2.7	Deoso ati‑ya mai no‑nofa, Deoso ati‑ya mai tokadaba, mai ihi amosa, Deoso tabaro‑ya mai nokotoni fawara, mai manakone amosa‑ya Deoso daanebonane. Deoso tabaro amosabote‑ya mai winiya, mai ya‑yainaboneni. Deoso ene mai abamateraboneni.
ROM.2.8	Mai one hini mai‑ya mai nofabisa, Deoso ati‑ya mai nofara, Satanasi ati‑ya mai nofa, hini mahi‑nima mai ihi towe toha, mai ihi Deoso yawi kiteya, mai‑ya nakomeya, Deoso yawe‑ya mai watowahaboneni.
ROM.2.9	Mai ihi amosara, Deoso ene yama towe‑ya mai kayafiya, mai ohinaboneni. Yodeo mai‑ya Deoso kasomi nafimari, mai ihi towe tohasa na, Deoso mai‑ya nakoma, Bara mai ihi amosara mai‑ya nakomahari nebonane.
ROM.2.10	Mai one ihi amosa, mai manakone amosa‑ya Deoso daanebonane. Hini tabaro amosabote‑ya mai‑ya nawiniya, mai‑ya kasomebona, mai‑ya kahiyarebona, mai atibodi mai‑ya ati somaboneni. Yodeo mai toha, Bara mai toha na, Deoso eyehe mai winiya, mai ya‑yainaboneni.
ROM.2.11	Deoso noko‑ka fara hinama ai nafi toha, ai ene‑ya kadikeya, ai ene‑nima ai manakone naboneni.
ROM.2.12	Mose ati‑ya Bara mai watora, mai ihi amosara, mai ihi‑ya Deoso kadikeya, hini mai ihi‑nima mai manakone na, Deoso tabaro‑ya mai winateraboneni. Mai‑ya Deoso yawi fawaterebonane. I‑di Mose ati‑ya Yodeo mai watobisa, Mose ati‑ya mai tokadabara, mai ihi amosara mai manakone‑ya Deoso daaneya, Deoso tabaro‑ya mai winateraboneni. Mai‑ya Deoso yawi fawaterebonane.
ROM.2.13	Mose ati‑ya mai mita, ati mai hikadabare, hiniya ati mai himite, mai‑ya Deoso ati somawamarene. Mose ati nafi‑ya mai tokadababisa, mai‑ya Deoso ati somawamane.
ROM.2.14	Deoso ati i‑di Mose hikanahanomata, ati‑ya Bara mai mitasa ni awira, mai atibodi yama amosa‑ya wata, fara yama amosa‑ya mai‑ka yama anini toha, Mose ati‑ya mai tokadaba mai‑nima mai nineni.
ROM.2.15	Hibati‑ya mai atibodi‑ya Deoso hini ati‑ya kanahanomatane, ati mai hikadabebonaha. Mai atibodi ati‑ya mai tokadabiya, mai ya‑yainaboneni. Mai atibodi ati‑ya mai tokadabariya, mai atibodi hini mai‑ya weenaboneni.
ROM.2.16	Ai ene ai kema‑ya ai one watoterani. Deoso‑ta ai ene‑ya watotene. Ai atibodi ati ai one himitara‑ya Deoso mitatene. Makobote yama ai kemamaro‑ya Deoso kadika, ai atibodi ati‑ya kadika nebonane. Deoso ene Yeso Kirisito ai ene‑ya kadikebona tamine okaminateni.
ROM.2.17	Yodeo dai toha, Deoso dai‑ya hiyaremata, Deoso ati i‑di Mose dai‑ya daanemata ene Deoso‑ka dai tohamone, dai‑ya yawamaterebona dai ati na awineni.
ROM.2.18	Deoso yama ati kobohina dai wato, Deoso ati amosabote tohe dai wato na, Mose ati‑ya dai‑ya mai kanawatamaroni.
ROM.2.19	Deoso ati‑ya dai watamone, yama‑ya mai watora mai‑ya dai kanawatabone dai ati nineni. Yama wahi‑nima dai namone, Deoso hawine‑ya mai awara, mai‑ya dai kanawatoya, Deoso hawine‑ya mai awawahabone dai ati nineni.
ROM.2.20	“Deoso ati nafi‑ya oda watoneni.” Dai ati na,
ROM.2.20	“Yama‑ya mai watora, madehe‑nima mai na, mai oda kanawataboneni.” Dai ati teni.
ROM.2.21	Mai dai kanawatabone dai ati na, hini dai‑ya dai kanawato bahi. Mai dai kanawata,
ROM.2.21	“Yama‑ya dai yabariyahi.” Dai ati na,
ROM.2.21	dai abano‑ta yama‑ya yababisineni.
ROM.2.22	“Mai fanawi one‑ya dai ahariyahi.” Dai ati na,
ROM.2.22	dai‑ta mai fanawi‑ya dai aha awineni. Mai‑ka deoso bare‑ya mai kahiyari awirabone dai ati na, mai‑ka deoso bare‑ka bani‑bona mai daahine‑ya dai boti na. Haa‑nima dai ene na, towe dai amani.
ROM.2.23	“Mose ati oda watoneni.” Dai ati na,
ROM.2.23	ati dai tokadabare, dai ene Deoso‑ya mai one hahakanineni.
ROM.2.24	“Owati‑ya dai tokadabara, dai ene owati‑ya mai one nofaraboneni.” Deoso‑ka yama hani ati na.
ROM.2.24	Deoso‑ka yama hani ati‑nima yama nawaha, dai ene‑ya Bara mai awa, Deoso‑ya mai kakowaha,
ROM.2.24	“Deoso towe amane.” Mai ati nawahani.
ROM.2.25	Deoso‑ka dai tohabone, dai sowiri tati ataro‑ya mai wisinakosamaro. Deoso ati dai tokadaba‑mani, Deoso dai‑ya kasome nane. Deoso ati dai tokadabara, Deoso‑ka dai tohi awira. Mai sowiri tati atori abara mai‑nima dai nawahani.
ROM.2.26	Bara mai sowiri tati atori abara, Deoso ati‑ya mai tokadababisa‑mani, Deoso‑ka mai toha neni.
ROM.2.27	Bara mai sowiri tati atori abara Deoso ati‑ya mai tokadababisa, dai ene‑ya mai awiya, dai‑ya mai kasawariya,
ROM.2.27	“Ka! Yodeo dai toha, Deoso‑ka yama hani dai kayafa, Deoso ati dai tokadabamone dai ati na, dai ene amosara, Deoso dai manakone‑ya daanebonane.” Mai ati teboneni.
ROM.2.28	Yodeo yokana mai toha, Deoso‑ka mai tohahari neni. Ai‑ka ami, ai‑ka abi mai na Yodeo mai toha, Yodeo yokana ai toha awineni, Yodeo yokana ai toharihi na awineni. Ai sowiri tati ataro aba, Yodeo yokana ai toha awineni, Yodeo yokana ai toharihi na awineni.
ROM.2.29	Yodeo yokana ai tohabone, ai sowiri tati ataro wisina ene tohaterani. Deoso‑ka Doni ai atibodi‑ya sawi, ai atibodi‑ya namose ene Deoso‑ka ai toha, Yodeo yokana ai toha teni. Ai atibodi‑ya mai one awara, Deoso‑ta ai atibodi‑ya awe, ai atibodi amosa ene Deoso ya‑yaitene.
ROM.3.1	“Baoro, hini yamata ihi oda sowiri tati ataro‑ya mai wisinakositi? Yodeo ai toha hini yamata ai kayafa titi?” Dai ati na awineni.
ROM.3.2	Yodeo ai toha yama dama‑ya ai kayafa, Deoso ai‑ya kasomi nafitene. Hibati‑ya ai‑ka idi mai‑ya Deoso hini ati‑ya hiyarematane. Deoso ati yokana mai hikanahano, ati‑ya ai‑ka idi mai kayafameteni.
ROM.3.3	Deoso ati‑ya Yodeo mai one nofara, ati mai hikadabarihi hine, Deoso ati‑nima yama ni awirabone dai ati na awineni.
ROM.3.4	Deoso ati‑nima yama nasa naboneni. Ati fawaterebonane. Ai nafi‑ta keyehe‑ya ai hirina awineni. Deoso‑ta keyehe‑ya hiriterene. Deoso ati‑nima yama na dai awaboneni. Deoso ati ai kadika,
ROM.3.4	“Deoso ati tosawariterene. Hini ati‑nima yama teni. Deoso ati‑ya mai nofara, Deoso ati‑nima yama nasa nineni.” Deoso‑ka yama hani ati nineni.
ROM.3.5	Mai atibodi honara eya mai ati nineni.
ROM.3.5	“Oda ene amosara‑ya mai one awiya, oda‑ya mai nofaraboneni. Deoso‑ta ohari ene amose hinama tohe‑ya mai watoya, fara Deoso ati‑ya mai nofawahaboneni. Oda ene Deoso ati‑ya mai nofiya, Deoso oda‑ya yawaterebonane. Oda‑ya yawe‑mana, ati kasiro nane.” Mai atibodi honara mai ati teni.
ROM.3.6	Deoso ati kasiroterene. Ai ene amosara‑ya Deoso kadikeya, ai manakone amosara‑ya daanebona, tosawariterene. Yodeo mai ihi amosara mai ihi‑ya Deoso kadiki awire‑mana, Bara mai ihi‑ya kadikare nane.
ROM.3.7	Dai owa atibodi honare ati,
ROM.3.7	“Keyehe hiri·oniya, owati‑ya mai mita, owati‑ya mai nofara, Deoso‑ta keyehe‑ya hiritere‑ya mai kahiyarabisaboneni. Owa ene Deoso‑ya mai kahiyariya, owa‑ya Deoso yawaterebonane.” Dai owa atibodi honare ati nane.
ROM.3.8	“Fara ai ene amosara nafiya, ai ene Deoso‑ya mai kahiyarabone i‑di Baoro ati nene.” Mai atibodi honara mai ati na,
ROM.3.8	keyehe‑ya mai hirina, haa‑nima oterani. Haa‑nima mai ati na, hini mai‑ya mai yokoteni.
ROM.3.9	Yodeo ai toha, ai ene amosabisa‑mone dai one ati na awineni. Ai ene amosi awirini. Yodeo ai toha, Bara mai toha mai na, ai nafi ene amosarani.
ROM.3.10	Deoso‑ka yama hani ati dai mitahi.
ROM.3.10	“Bofe‑ya dai wi‑wina dai ene amosa hinama tohaterani.
ROM.3.10	Dai owa ohari ene amose‑ba wadarene.
ROM.3.11	Bofe‑ya dai wi‑wina yama amosa‑ya dai watora,
ROM.3.11	Owa‑ya dai atibodi nokotoniterani.
ROM.3.12	Owa hawine‑ya dai sawimara,
ROM.3.12	Dai ati kasira,
ROM.3.12	Owa noko‑ka dai ene amosara hinama dai toha,
ROM.3.12	Dai owa ohari ene amose‑ba wadarene.”
ROM.3.13	“Keyehe‑ya dai hi‑hiri, dai ati towe toha na,
ROM.3.13	Mai bata mai mahi‑nima dai ati toha teni.”
ROM.3.13	“Dai one‑ya dai towe tonihe, maka mai‑ya waina kome‑nima dai ati towe komene teni.”
ROM.3.14	“Dai one tamine‑mone‑ya dai hiyara, dai ati bida toha, dai owa oni‑ya dai hirina, keyehe‑ya dai hiriteni.”
ROM.3.15	“Dai one‑ya dai nanahaba kanibote na,
ROM.3.16	Dai toka, dai nowati‑ya mai dama mai ohi, mai one atibodi kome kitateni.
ROM.3.17	Dai ibi kaka, dai ati somaterani.”
ROM.3.18	“Dai ene Deoso ati yawe‑ya dai watobisa, Deoso ene dai korikasarani.” Deoso ati nane, Deoso‑ka yama hani‑ya.
ROM.3.19	Deoso‑ka yama hani ihi ai nafi ene amosara ai watowahineni. Bara mai atibodi‑ya Deoso hini ati‑ya kanahanomata, ati‑ya mai tokadabarihi, Mose ati‑ya Yodeo mai tokadabarihi mai na, ai nafi ene‑ya Deoso kadikeya, eya ati nebonane.
ROM.3.19	“Owati dai tokadabarani.” Deoso ati neya,
ROM.3.19	“Hehe, towe oda amani. Tiwati oda tokadabaterani.” Ai nafi ati naboneni.
ROM.3.20	Mose ati‑ya ai ati tokadaba, ati nafi ai tokadabare, Deoso ai‑ya ati somawami awirane. Mose ati ai kadika, ai ene towe‑ya ai watowahateni.
ROM.3.21	Hibayata Deoso ai‑ya ati somawamebona tamine‑ya ai watowaha, Deoso hini tabaro hawine‑ya ai‑ya yofikawawahe, ai ene toharihi, Mose ati ene toharihi nane. Hibati‑ya Deoso hawine‑ya Kirisito wamanebona tamine‑ya i‑di Mose kanahano, Deoso ati‑ya mai mi‑mita‑mete tamine mai hikanahanohari hinematane.
ROM.3.22	Yeso Kirisito Deoso tabaro hawine‑ya wamanemata, ati ai nofe, Deoso ai‑ya ati somawamatene. Yodeo oda toha, Bara dai toha, dai na, Deoso ai‑ya awe, fara hinama ai toha, Yeso ati‑ya ai nofiya, Deoso ai‑ya ati somawamebonane. Ai ene amosara‑ya Deoso fawanihi, ai ene amosara wadamara‑nima ai ene nawahani.
ROM.3.23	Ai nafi ene amosaramaro, Deoso ene amose hinama tohe, ene‑nima ai ene terani.
ROM.3.24	Ai nafi ene amosara, ai ene manakone wadasa na‑mani, ai aba neni. Deoso ai‑ya kasomebona, Bidi‑ya yosematane, ai manakone‑ya nanahabebonaha. Ai manakone‑ya Yeso Kirisito nanahabe, ati ai nofeya, Deoso ai‑ya ati somawame, Deoso ati ene ai manakone wadamarani.
ROM.3.25	Deoso hini Bidi‑ya daane. Yeso abe, emene tokafodo, hini emene‑ya ai manakone‑ya nanahabematane.
ROM.3.25	“Abi Deoso, owa manakone Yeso hinahabamete, owa‑ya tiwati somawamahi.” Ai atibodi ati na,
ROM.3.25	Deoso ai‑ya ati somawamatene. Ai manakone abara‑mani, ai nafi aba neni. Deoso ene amose hinama ai nafi awabone, hini ene tamine‑ya kaminane. Hibati‑ya Yeso abi awisareya, mai one ihi‑ya Deoso kadiki awisareya, Yeso abebona‑ya Deoso nimanematane. Mai manakone‑ya Yeso nanahabaharibona‑ya Deoso watomatane.
ROM.3.26	Hibayata Deoso ene amose hinama‑ya ai nafi awabone, hibati‑ka mai manakone‑ya Yeso nanahaba, ai manakone‑ya nanahaba nane. Deoso ati‑ya mai nofamete, Yeso ati‑ya ai nofa na, Deoso ai‑ya ati somawamane.
ROM.3.27	“Owa ene amosa, owa ene Deoso ati somawamane.” Dai ati riyahi.
ROM.3.27	Dai ene Deoso ati somawami awirane. Dai‑ya dai kahiyarariyahi.
ROM.3.27	“Mose ati okadaba, Mose ati ene Deoso owa‑ya ati somawamane.” Dai ati riyahi.
ROM.3.27	Mose ati ene tohi awire. Yeso ati‑ta ai nofa, Deoso ati somawamabisatene.
ROM.3.28	Yeso ati‑ta ai nofa, Deoso ati somawamatene. Ai ene amosa ene tohi awirihi, Mose ati ene tohi awirihi nane.
ROM.3.29	Eme dai ati niti?
ROM.3.29	“Deoso Yodeo mai‑ya kayafabise, Bara mai‑ya kayafaterebonane.” Dai ati na awineni.
ROM.3.29	Yama dai wato awirini. Ai nafi‑ka Deoso amane. Yodeo mai‑ka hidi toha, Bara mai nafi‑ka hidi toha nane.
ROM.3.30	Deoso ohari‑ta tohe, Yeso ati‑ya Yodeo mai nofa, mai‑ya Deoso ati somawama, Yeso ati‑ya Bara mai nofa, mai‑ya ati somawamahari tene.
ROM.3.31	“Yeso Kirisito ati ai nofiya, Deoso ai‑ya ati somawameya, Mose ati fawanebonane.” Dai ati na awineni.
ROM.3.31	Mose ati fawani awirebonane. Deoso ati Mose hikanahanomata, ati‑nima yama nabone ai watoneni.
ROM.4.1	Yodeo ai‑ka idi i‑di Abaraho tohemata tamine‑ya dai atibodi kadikahi. Hibati‑ya i‑di Abaraho‑ya Deoso ati somawamematane. Hini yamata ihi Deoso ati somawamamatati?
ROM.4.2	“Abaraho‑ka yama anini amosa ihi Deoso ati somawame awane.” Dai ati na awineni.
ROM.4.2	Abaraho‑ka yama anini amosa ihi tohi awirini. I‑di Abaraho‑ka yama anini manakone‑mani, hini‑ya kahiyare nane. Deoso hini ene i‑di Abaraho‑ya ati somawamematane.
ROM.4.3	Deoso‑ka yama hani ati dai mitahi.
ROM.4.3	“Deoso ati‑ya i‑di Abaraho nofe ene Deoso ati somawamane.” Deoso‑ka yama hani ati nineni.
ROM.4.4	Yama ai anira, yama ai kayafa, honita tohabisateni. Yama ai anina, yama ai kayafa, honita tohara, yama ai anina manakone tohabisateni.
ROM.4.5	Ai ene amosaramaro, Deoso ai‑ya ati somawame, yama ai anina manakone tohara. Deoso ati ai nofe ene Deoso ai‑ya ati somawamabisane.
ROM.4.6	Deoso mai‑ya ati somawame, hini yamata ihi Deoso mai‑ya ati somawama titi? Mai‑ka yama anina manakone ihi tohara, hiniya Deoso mai‑ya ati somawame, mai ya‑yainawaha, ai‑ka hidi i‑di Dafi tohemata ati hikanahanomatane.
ROM.4.7	“Deoso ati‑ya mai tokadabaramaro, Deoso mai‑ya ati somawame, mai ihi‑ya ati sawimare mai ya‑yaiteni.
ROM.4.8	Mai ihi‑ya Deoso kadikare,
ROM.4.8	mai ya‑yaiteni.” Dafi ati nematane.
ROM.4.9	Deoso mai‑ya ati somawame, mai ya‑yaiteni.
ROM.4.9	“Yodeo mai sowiri tati atori wisinakosabisa, mai‑ya Deoso ati somawamabisane.” Dai ati na.
ROM.4.9	Yama‑ya dai wato awirini. Bara mai sowiri tati atori‑ya mai wisinakosara, mai‑ya Deoso ati somawamaharine. I‑di Abaraho‑ya Deoso ati somawamemata tamine dai mitamatasahi. Deoso ati‑ya Abaraho nofe, Deoso ati yanane,
ROM.4.9	“Abaraho, tiwa‑ya owati somawamawahani.” Deoso ati nematane.
ROM.4.10	“I‑di Abaraho sowiri tati ataro‑ya wisinakosi hawa toheya, Deoso ati somawamane.” Dai atibodi ati na awineni.
ROM.4.10	Abaraho sowiri tati ataro‑ya wisinakosi awisareya, Deoso ati somawamematane.
ROM.4.11	I‑di Abaraho‑ya Deoso ati somawami hawa tohe, Abaraho sowiri tati ataro‑ya wisinakose,
ROM.4.11	“Abaraho, tiwa sowiri tati ataro wisitinakosa, tiwa tamine‑ya mai mitiya, oka tihawaha, tiwa‑ya mai watowahaboneni.” Deoso ati nematane.
ROM.4.11	Abaraho tamine‑ya Bara mai mita,
ROM.4.11	“Abaraho‑nima Deoso ati ai nofahi. Abaraho sowiri tati ataro wisinakosi awisareya, Deoso ati‑ya nofe, Deoso ati somawamematane. Deoso ati ai nofiya, ai‑ya ati somawamaharibonane.” Mai ati naboneni.
ROM.4.11	Abaraho‑nima mai na, Deoso ati‑ya mai nofawahiya, mai‑ya ati somawamaharibonane. Mai sowiri tati atori abara, mai sibarini. Abaraho‑ka nodi mai tohawahaboneni.
ROM.4.12	Yodeo mai sowiri tati atori wisinakosa, Deoso ati‑ya i‑di Abaraho nofemata‑nima mai na, Abaraho‑ka nodi mai tohahari nineni.
ROM.4.13	Hibati‑ya Abaraho‑ya Deoso hiyare,
ROM.4.13	“Abaraho, yama nafi tikayahaboneni. Makobote tika nodi tiwa tabaro‑ya mai kayafaboneni.” Deoso ati ne,
ROM.4.13	“Ati‑nima yama naboneni.” Abaraho ati ne,
ROM.4.13	Deoso ati‑ya nofe, Deoso ati somawame ene Deoso ati‑nima yama na‑ya Abaraho kayafebonane. Abaraho hini ene tohi awirihi, Mose ati ene tohi awirihi ne, Deoso ati‑ya Abaraho nofe ene Deoso ati‑nima yama na‑ya kayafebonane.
ROM.4.14	Deoso ati‑ya i‑di Abaraho nofe ene Deoso ati somawamematane. Fare ati ai nofeya, ai‑ya ati somawamebona ati nane. Deoso ati ai nofa, Mose ati ai tokadabariya, Deoso ai‑ya ati somawami awire‑mana, ati honita tohe nane.
ROM.4.15	Hibati‑ya Deoso ati‑ya i‑di Mose kanahanomatane. Ati hikanahano awire‑mana, ati ai nanahabare nane. Deoso ati ai nanahabare‑mana, yaware nane.
ROM.4.16	Fare Deoso ati‑nima yama nabone ai watowahineni. Deoso ati‑ya Abaraho nofemata, fare‑nima Deoso ati ai nofe, ati‑nima yama ai kayafaboneni. Ai ene tohi awirini. Deoso hini ene ai‑ya kasome, ai‑ya ati somawamebonane. Yodeo oda toha, Deoso ati oda nofiya, Deoso ati‑nima yama na oda kayafaboneni. Abaraho‑ka nodi yokana oda amani. Fara‑nima Bara dai toha, Deoso ati dai nofiya, Abaraho‑ka nodi yokana dai tohahare, Deoso dai‑ya ati somawamaharibonane. Deoso ati ai no‑nofa ai nafi‑ka idi i‑di Abaraho toha tene.
ROM.4.17	Abaraho‑ka nodi mai tamine‑bone‑ya Deoso wato, mai tamine‑ya Abaraho‑ya hiyarematane.
ROM.4.17	“Abaraho, owa ene tika nodi mai damawahatebone, mai tabori damateboneni.” Deoso ati nematane.
ROM.4.17	Abaraho bidi awisareya, Deoso ati‑ya nofe, atibodi yama‑ya kadike,
ROM.4.17	“Deoso kitabote tohe, ai aba, ai‑ya nakitamatene.” Abaraho atibodi ati nematane.
ROM.4.18	“Amowa mai dama mai‑nima tika nodi mai teboneni.” Deoso ati nematane.
ROM.4.18	Abaraho bote tohe, fadi bote toha na, bidi awisare, Deoso ati‑ya nofasa ne, habo kite. Deoso mai‑ya kasomare‑mana, mai‑ka ewe wadare nane.
ROM.4.18	“Oka nodi mai damabone Deoso ati ne, oka nodi mai damaboneni.” Abaraho atibodi ati nematane.
ROM.4.19	Abaraho‑ka ano 100 toha, 100 yakari‑ya i‑di Sara‑ka ano toha na, Abaraho hini‑ya atibodi hiyare,
ROM.4.19	“Sara ai bote tohikima, sibarini. Ai‑ka ewe wadebona Deoso ati ne, Deoso kitabote ati‑nima yama naboneni.” Abaraho atibodi ati nematane.
ROM.4.19	Sara atona tohiya, kahiwara, kahiwaterabone mai one ati nameteni. Sara kahiwabone Deoso ati ne, ati‑ya Abaraho mite, Deoso ati‑ya nofe, habo kitematane.
ROM.4.20	Deoso ati‑nima yama kanibote ra, Deoso ati‑ya i‑di Abaraho nofe. Deoso‑ya kahiyare, Deoso ati‑ya nofi ba‑basi nematane.
ROM.4.21	“Deoso kitabote ati‑nima yama naboneni.” Abaraho atibodi ati ne, habo kitematane.
ROM.4.22	Deoso ati‑ya Abaraho nofe ene Deoso ati yananamatase,
ROM.4.22	“Abaraho sibarane.” Ati nematane.
ROM.4.23	Abaraho‑ya Deoso ati somawame, Abaraho‑ya kasome tamine‑ya mai kanahanameteni, Deoso ene ai watowahebonaha.
ROM.4.24	Abaraho tamine‑ya mai kanahanamete Deoso ati ai no‑nofa ai‑ya kasomaharibona ai watonane. Ai‑ka Ayo i‑di Yeso Kirisito‑ya Deoso nakitamemata, ati ai nofe, ai‑ya ati somawame, ai‑ya kasomaharibonane.
ROM.4.25	Yeso‑ya mai nanahabameteni, ai ene amosara ai manakone‑ya nanahabebonaha. Yeso‑ya Deoso nakitamematane, ai‑ya ati somawamebonaha.
ROM.5.1	Yeso ati‑ya ai no‑nofa Deoso ai‑ya ati somawame, ai‑ka Ayo i‑di Yeso Kirisito ai manakone‑ya nanahabe ene ai manakone wadamara, Deoso ai‑ya ati yawamare, ai‑ya ati somatene.
ROM.5.2	Deoso‑ya ai tamine‑ya Yeso Kirisito hiyare,
ROM.5.2	“Abi, tika mai tiawahi. Mai manakone onahaba, owati‑ya mai nofawaha, tika dao mai tohawahani.” Ati tene.
ROM.5.2	Deoso ai‑ya kasomi fawatere, tabaro‑ya ai winamakebone, ai ya‑yainineni.
ROM.5.3	Hibayata Yeso ati‑ya ai no‑nofa, Yeso ati‑ya mai nofara ai‑ya mai kaka, ai‑ya mai bisi na, fara mai ihi ai yawara ai ya‑yainibisa, ai komene ene ai habo kiti ba‑basi nabone ai watoneni.
ROM.5.4	Ai habo kita, ai yawara, ai ene sibarabone Deoso ati ne. Deoso ene ai habo kita, Deoso amosabote tabaro‑ya ai kobonabone yama ai nimana, ai ya‑yainaboneni.
ROM.5.5	Deoso tabaro‑ya ai winabone yama ai nimana, Deoso‑ka Doni ai atibodi‑ya wine ene Deoso ai‑ya nofi nafi ai wato, ai‑ya nofi fawaterebonane.
ROM.5.6	Hibati‑ya Deoso ai watora, ai ene towe tonafe, ai‑ya ai kasomi watora, Deoso ati ai nofi awisarihi niya, Deoso ati‑nima Kirisito abematane, ai manakone‑ya nanahabebonaha.
ROM.5.7	Ai owa ene amosabote‑ya mai nanahababone mai ati niya,
ROM.5.7	“Dai nanahabarayaho. Owa‑ta o·ababisahi.” Ai owa ati neba awane.
ROM.5.7	Mai ihi amosara mai ababone mai ati na,
ROM.5.7	“Mai abarabone owa‑ta o·ababisaboneni.” Ai ati terani.
ROM.5.8	Ai ene‑nima Deoso ene ni awire, ai ene amosara, ai ababone, Deoso ai‑ya nofi nafi ene Bidi i‑di Yeso Kirisito‑ta ababisane, ai manakone‑ya nanahabebonaha.
ROM.5.9	Yeso abe, emene tokafodo ene Deoso ai‑ya ati somawame, Yeso ene Deoso ai‑ya ati yawamaterebonane.
ROM.5.10	Deoso ai nofasa riya, Deoso Bidi abe, ai manakone‑ya nanahabematane. Deoso Bidi abe ene ai‑ya ati somawame, Bidi kitame ene ai‑ya weenamarebona, hini tabaro‑ya ai winabone ai watoneni.
ROM.5.11	Makobote Deoso tabaro‑ya ai winabone, hibayata ai‑ka Ayo i‑di Yeso Kirisito ene Deoso ai‑ya ati somawame, ai ya‑yainawahani.
ROM.5.12	Hibati‑ya Deoso ati‑ya ai‑ka idi i‑di Adaho tokadabare, hini ene abematane. I‑di Adaho ene ai nafi abaharebone, i‑di Adaho‑ya ai foyamete, fare Deoso ati‑ya i‑di Adaho tokadabare, Deoso ati ai tokadabaharirameteni.
ROM.5.13	Hibati‑ya Deoso ati‑ya i‑di Mose kanahano awisareya, mai nafi ihi amosaramete. Mai ihi‑ya Deoso kadiki awisarematane.
ROM.5.14	I‑di Adaho nowati‑ya i‑di Mose ati awisareya, mai nafi abameteni. Deoso ati‑ya i‑di Adaho mite, Deoso ati‑ya tokadabare. Deoso ati‑ya mai mitara, mai abaharemeteni. Ai a‑ababone‑ke i‑di Adaho amane. Ai abari‑bone‑ke ai owa kamakibisematane.
ROM.5.15	I‑di Adaho amosare ene ai nafi ababone Deoso ati ne. Ai‑ya Deoso nofe, ai abarabone, hini Bidi‑ya daanane, ai manakone‑ya nanahabebonaha. I‑di Adaho manakone‑ya nanahabe, ai nafi manakone‑ya nanahabane, Bidi ati ai nofeya, ai abarabone, ai‑ya Deoso ati somawamabisane. I‑di Adaho ene amosare ene‑ya i‑di Yeso Kirisito ene amosi fiyakane, ai nafi manakone‑ya nanahabane, ai abarabonehe.
ROM.5.16	I‑di Adaho ene towe ohari manakone ai nafi ababone Deoso ati nematane. Adaho ene‑ya Yeso Kirisito ene fiyakane, Yeso Kirisito ene ai dami manakone aba ene Deoso ati somawame, ai ene amosa‑nima ai na, Deoso ai‑ya awawahane.
ROM.5.17	I‑di Adaho ene ai nafi abano ababone ai wato, Deoso ai‑ya nofe, Bidi‑ya daanane, ai manakone‑ya nanahabebonaha. Hibayata Yeso ati ai nofiya, Deoso ai‑ya ati somawameya, Yeso Kirisito ene‑nima ai ene na‑ya Deoso awabisatene. Yeso ene ai abano yati neme‑ya winabone ai wato, Yeso eyehe ai nahabone ai watohari nineni.
ROM.5.18	I‑di Adaho ohari ene amosare, ene ai nafi ababone Deoso ati ne, Yeso Kirisito ohari ene amose, abematane, Deoso ai‑ya ati somawamabisebonaha. Ai abami awirabone, ai atibodi yati ai kayafabisamaroni.
ROM.5.19	Adaho i‑di Deoso ati‑ya tokadabare ene ai nafi ene towe toha, Yeso Kirisito Deoso ati‑ya tokadabe ene Deoso ai nafi‑ya ati somawame, ai‑ya awe, Yeso ene amose‑nima ai ene na ai‑ya awabisane.
ROM.5.20	Deoso ati i‑di Mose hikanahanomata, ati ai tokadabare, ai ene amosara manakone tonafe, Deoso ai‑ya kasomare‑mana, ai aba neni. Ai ene amosara manakone‑ya Yeso nanahabe, ai ene manakone‑ya fiyakanematane.
ROM.5.21	Ai ene towe manakone ai nafi ababone Deoso ai‑ya kasome, ai‑ka Ayo Yeso Kirisito ene amosabote ene ai‑ya Deoso ati somawame, Yeso ene amose‑nima ai ene na, Deoso ai‑ya awawahe, Deoso tabaro‑ya, ai nafi winawahaboneni.
ROM.6.1	Dai one Deoso ati‑ya mai tokadabi nofara, eya mai ati na awineni.
ROM.6.1	“Ai ene amosaramaro, ai‑ya Deoso ati somawame, hibayata ai ene towe ba‑basi niya, ai‑ya Deoso ati somawamatasebona, ai ene towe ba‑basi nahi.” Mai ati na awineni.
ROM.6.2	Haa‑nima dai ati riyahi, dai ene towe tohamarabonehe. Deoso ene ai atibodi yati toha, ai atibodi bote ai‑ka hidi tohamara, ai atibodi bote ati‑ya ai tokadabamariyahi.
ROM.6.3	Yama‑ya dai watokarini? Yeso‑ka ai tohawaha, hibati‑ka ai ene‑nima ai ene namara, ai ene yati tohawaha, Yeso abe‑ka hetarato‑nima ai nabone, ai‑ya mai habanirisa teni.
ROM.6.4	Yeso abe, yati hodi‑ya mai hinafoye, Deoso kitabote ene Yeso kitamatasane. Yeso kitame‑ka hetarato‑nima ai na, ai‑ya mai habanirisa, ai waamisama, hibati‑ka ai‑nima ai namaraboneni.
ROM.6.5	Yeso Kirisito abe, kitamemata, Yeso‑ka ai tohawaha, makobote ai abano aba, ai kitama, Kirisito abano yati tohe‑nima ai abano yati tohawahaboneni.
ROM.6.6	Hibati‑ya ai ene amosara, ai ene Yeso awa‑ya abemata, ati ai nofa, Yeso ene hibati‑ka ai aba, ai yati tohawaha ai‑ya ai watoneni. Hibati‑ka ai‑nima ai namara, ai atibodi bote kiti fawana, ai‑ka hidi tohamara, ai atibodi yati kitawaha, ai ene amosawamaboneni.
ROM.6.7	Hibati‑ka ai tohamaro Yeso eyehe ai abamaroni, ai atibodi bote ai‑ya yaditonamarabonehe.
ROM.6.8	Yeso abemata ene hibati‑ka ai aba, fare Yeso kitamemata‑nima ai yati tohawaha, ai atibodi yati tohahari na, ai atibodi yati‑ya Kirisito sawitene.
ROM.6.9	Yeso abe, kitamemata, abamaterebona ai watoneni.
ROM.6.10	Ai ene amosara manakone nafi‑ya Yeso nanahabi ohari, abe kitamemata, Deoso‑ya kahiyaratene.
ROM.6.11	Haa‑nima dai atibodi ati nahi.
ROM.6.11	“Hibati‑ka o·aba, yati ohawaha, owatibodi bote kiti fawana, ati okadabami awiraboneni, Yeso Kirisito‑ka ohawaha, Deoso ati okadabiya, okahiyarebonane.” Dai atibodi ati nahi.
ROM.6.12	Dai atibodi bote yama towe‑ya nokotonihemaro, dai‑ka hidi tohamara. Dai atibodi bote ati‑nima dai riyahi.
ROM.6.13	Hibati‑ka dai aba, dai yati tohawaha, dai abano kobobona dai daanahi, Deoso‑ya. Dai abano kobobona ene amosaramaro‑nima dai riyahi. Deoso ati kobohina‑nima dai abano kobobona nawahabisahi.
ROM.6.14	Dai atibodi bote dai‑ka hidi tohamara. Yama amosara dai nofamariyahi. Mose ati dai‑ka hidi toharihi ne, Deoso‑ta dai‑ka hidi tohabise, Deoso dai‑ya kasomabise, dai‑ya ati somawame, dai ene‑maro‑ya kadikamarebonane.
ROM.6.15	Eya dai one ati na awineni.
ROM.6.15	“Mose ati ai‑ka hidi tohamareya, ai ene amosara, sibarineni. Deoso ai‑ya ati somawamatene.” Dai one ati na awineni.
ROM.6.15	Haa‑nima mai ati na Deoso nofaterene.
ROM.6.16	Owati dai mitahi. Ai owa ati‑ya ai tokadaba, fare ai‑ka hidi tohatene. Fara‑nima dai na, dai atibodi bote ati‑ya dai tokadabatebone dai ati na, dai atibodi bote dai‑ka hidi tohateni. Dai atibodi bote dai‑ka hidi toha, dai ene amosateraboneni. Dai abiya, Deoso eyehe dai winateraboneni. Deoso ati‑ya dai tokadababisabone dai atibodi ati na, Deoso dai‑ka hidi tohatene. Deoso dai‑ka hidi tohe, dai ene amosawamawahaboneni.
ROM.6.17	Deoso ene ya‑yai·oneni. Hibati‑ya dai atibodi bote dai‑ka hidi toha, ati dai tokadabamaroni. Hibayata Deoso ati‑ya dai mita, ati dai nofe, ati dai tokadabawahatene.
ROM.6.18	Dai atibodi bote dai‑ka hidi tohamara, dai wahawama, Deoso dai‑ka hidi tohawahe, dai ene amosawamawahaboneni.
ROM.6.19	Yama‑ya dai watabone dai‑ya ohiyaraboneni. Hibati‑ya dai atibodi bote dai‑ka hidi toha, dai abano kobobona ene amosara tonafemaroni. Hibayata dai abano kobobona Deoso ati‑ya tokadabahi, dai ene amosi ba‑basi nabonehe.
ROM.6.20	Hibati‑ya dai atibodi bote dai‑ka hidi toha, Deoso ati‑ya dai tokadabaramaroni.
ROM.6.21	Dai ene‑maro manakone hini yamata‑ya tohibati? Dai ene‑maro manakone dai ababoneni. Hibayata dai ene‑maro dai nofami awira, dai ene‑maro tamine kadikami dai nofarihi nineni.
ROM.6.22	Dai ene‑maro dai‑ya yaditonamara, dai manakone abawaha, hibayata Deoso‑ka dai toha, dai ene amosawama, dai manakone amosawamahari na, makobote Deoso tabaro‑ya dai winaboneni.
ROM.6.23	Ai ene towe manakone ai ababone, Deoso eyehe ai winateraboneni. Ai‑ka hidi Yeso Kirisito ai manakone‑ya nanahabe ene Deoso ai‑ya ati somawame, hiniya ati somawame, ai anina manakone tohi awirini. Deoso tabaro‑ya ai winabone, ai abamateraboneni.
ROM.7.1	Oka soho dai amani. Owati dai mitahi. Ai‑ka hidi mai ati‑ya mai kamina, mai ati mai hikanahano hina, mai ati ai tokadabara, ai‑ya mai wee, yama manakone‑ya mai haana, mai dai watoneni. Ai abiya, ai‑ya mai weenamarihi, yama manakone‑ya mai haanamarihi, mai teni.
ROM.7.2	Mai fanawi tamine‑ya i‑di Mose kanahanomatane.
ROM.7.2	“Mai fanawi fana, mai‑ka yibote ohari‑ya mai famabisahi.” Mose‑ka yama hani ati nineni.
ROM.7.2	Mai‑ka yibote abeya, maki owa‑ya mai famawahiya, mai sibarineni. Mai‑ka yibote abeya, maki owa‑ya mai ati famawaha, Mose‑ka yama hani mai‑ya ati barini awirani.
ROM.7.3	Mai‑ka yibote abi awire, maki owa‑ya mai famawaha, towe mai amani. Mai‑ka yibote abeya, maki owa‑ya mai famawahiya, towe mai tohi awirani.
ROM.7.4	Soho, owati dai mitahi. Yeso ati dai nofawahiya, hibati‑ka dai aba, Mose ati dai‑ya barinami awire. Yeso Kirisito kitamemata, fare hika dai tohawaha, dai yati tohawaha, Deoso‑ka yama anini amosa dai aninaboneni.
ROM.7.5	Hibati‑ya ai atibodi bote ati ai tokadaba, Mose ati‑ya ai mita, ati ai tokadabi nofare, ai ene amosara tonafe, hini ai ene ai ababoneni.
ROM.7.6	Hibati‑ya Mose ati ai‑ka hidi tohemari, hibayata Yeso ati ai nofawaha, hibati‑ka ai abawaha, hibayata Deoso ai‑ka hidi tohawahe, ai atibodi yati‑ya Deoso‑ka Doni sawiwahene, ai‑ya kasomebonaha.
ROM.7.7	“Deoso ati‑ya i‑di Mose kanahano ati kasirone.” Onamone dai ati na.
ROM.7.7	Ati kasiro awire, ati amosabisane. Deoso ati i‑di Mose hikanahanomata ai kadikiya, ai ene amosara ai watoteni. Hibati‑ya mai‑ka yama‑ya owatibodi ati kayafa,
ROM.7.7	“Yama sibarini.” Owatibodi ati na,
ROM.7.7	owa‑ya weeramaroni. Makobote Deoso ati okadika,
ROM.7.7	“Mai‑ka yama‑ya dai atibodi ati kayafariyahi.” Deoso‑ka yama hani ati na.
ROM.7.7	Okadika, owa‑ya owatibodi weenawahateni.
ROM.7.8	Mai‑ka yama‑ya owatibodi bote ati kayafa, owa ene sibarabone onamaroni.
ROM.7.8	“Mai‑ka yama‑ya dai atibodi ati kayafaraboneni.” Deoso ati ne.
ROM.7.8	Makobote mai‑ka yama oawa, fara‑ya owatibodi bote ati kayafi ba‑basi nawahani.
ROM.7.8	“Deoso owa‑ya ati barini awire‑mana, owatibodi owa‑ya weera neni.” Oneni.
ROM.7.9	Hibati‑ya Deoso ati i‑di Mose hikanahanomata, ati nafi owatora.
ROM.7.9	“Owa ene sibarini.” Owatibodi ati namaro,
ROM.7.9	Makobote Deoso ati owato ba‑basi ona,
ROM.7.9	“Mai‑ka yama‑ya tiwatibodi kayafariyahi.” Ati ne,
ROM.7.9	Mai‑ka yama‑ya owatibodi kayafabisa, owatibodi ati amosara owatowaha, fara ihi o·ababone, Deoso owa‑ya sawire owatowahani.
ROM.7.10	Mose‑ka yama hani ati okadabiya, owa‑ya kasomabone ona, i‑di Mose‑ka yama hani ati nafi okadabara, o·ababone, owa‑ya owatowahineni.
ROM.7.11	Owatibodi bote owa‑ya keyeheteni. Mose‑ka yama hani‑ya tokadababone ati na, Mose ati‑ya tokadabara ihi o·ababone owatowahani.
ROM.7.12	Mose‑ka yama hani ati amosa, Deoso ati yokana amane. Ati tosawariterene, ati amosatene.
ROM.7.13	Yama hani ati amosa ihi o·ababone dai ati na awineni. Yama hani ati ihi tohi awirini. Yama hani ati amosabisa, owa ene‑ta amosara, hini owa ene o·ababoneni. Owa ene amosara owatowaha, Mose‑ka yama hani ati ihi owa ene towe na‑nafi tohamaro owatowahineni.
ROM.7.14	Deoso‑ka Doni ene Deoso ati‑ya Mose kanahanomata, ati amosane, owatibodi bote Deoso ati‑ya tokadabi nofara, owatibodi bote towe owa‑ya yose, ati okadabanasa oneni.
ROM.7.15	Owatibodi bote ati okadabamarabone ona, owatibodi bote ene owa ene towe tohasa na, yama amosa onabone ona, yama amosa oni awira. Owa ene towe okakoneni.
ROM.7.16	Owa ene towe owato, Mose‑ka yama hani ati amosa owatohari oneni.
ROM.7.17	Owa ene towe tohasa na, owatibodi yati ene tohi awirani, owatibodi bote owa‑ya foyasa na ene tohani.
ROM.7.18	Owatibodi bote yama amosa‑ya nofara. Yama amosa onofabisa, yama amosa‑ya owatonasa oni awirani.
ROM.7.19	Yama amosa onabone ona, yama amosa‑ya oni awisa orani. Yama towe‑ya orabone ona, yama towe‑ya onasa oneni.
ROM.7.20	Yama amosa‑ya onofa, yama towe‑ya owatibodi bote nofasa na, fara owa ene amosara owatibodi yati ene tohi awirani. Owatibodi bote ene tohabisani.
ROM.7.21	Yama amosa onofa‑ya owatibodi bote nofara. Yama amosa onofabone ona, owatibodi bote ene yama amosa oni awirani.
ROM.7.22	Deoso ati owatibodi yati nofi nafineni.
ROM.7.23	Owatibodi bote owa‑ya foyasa na, owatibodi yati‑ya weeteni, owatibodi bote ati‑nima onabonehe.
ROM.7.24	Towe ama·oni. O·ababone, ebeni‑ke owa‑ya kasomabati, owatibodi bote ati okadabamarabonehe?
ROM.7.25	Ai‑ka Ayo i‑di Yeso Kirisito owa‑ya kasomebonane. Yeso ene owatibodi yati tohawaha, Deoso‑ya owatibodi yati nokotoni teni. Deoso ene ya‑yai·oneni. Owatibodi yati‑ya Deoso ati okadaba, owatibodi bote yama towe‑ya nofasa nineni.
ROM.8.1	Hibayata Yeso Kirisito ati ai no‑nofa Yeso‑ka ai toha, Deoso ai‑ya yawi awire, ai manakone amosara‑ya daani awirebonane.
ROM.8.2	Yeso Kirisito ai manakone‑ya nanahabe ai abamarabone, ai atibodi bote ai‑ya yaditonamaro, Yeso ai‑ya seekane. Yeso‑ka ai tohawaha, ai atibodi yati Deoso daahina, fara‑ya hika Doni sawine, ai ene amosawamawahabonehe. Ai atibodi bote ati ai tokadabarabone, Deoso‑ka Doni ene ai atibodi yati ati ai tokadababoneni.
ROM.8.3	Ai atibodi bote‑ya Mose ati namosaterene. Ai tabaro‑ya Deoso hini Bidi‑ya yose, ai abano‑nima Yeso abano ne, ene amose hinama, ai ene towe manakone‑ya nanahabematane. Ai atibodi yati‑ya Mose ati daaterene. Deoso‑ta ai atibodi yati‑ya daane, ai ene amosawama, yama towe ai nokotonimaraboneni.
ROM.8.4	Deoso ati‑nima ai nawahabone, Deoso‑ka Doni ai‑ya sawi, ai‑ya kasome, Deoso ati ai tokadababone, ai ene towe tohamaraboneni.
ROM.8.5	Mai atibodi bote ati‑ya mai tokadaba, yama towe‑ya mai nokotoniteni. Mai atibodi yati ati‑ya mai tokadaba, Deoso‑ka Doni ya‑yainebona‑ya mai nokotonibisateni.
ROM.8.6	Mahi‑nima mai atibodi bote ati‑ya mai tokadaba, mai ababoneni. Deoso‑ka Doni ati‑ya mai nokotonihe, mai hasinabone, mai atibodi ati mai‑ya somateni.
ROM.8.7	Mai atibodi bote ati‑ya mai tokadaba, Deoso ati‑ya mai kaka, ati mai hikadabaterene. Mai atibodi bote Deoso ati‑ya tokadabaterani.
ROM.8.8	Mai atibodi bote ati‑ya mai tokadaba, mai atibodi bote mai‑ka hidi toha, mai ihi Deoso ya‑yaiterene.
ROM.8.9	Deoso‑ka Doni dai‑ya sawi, dai‑ka hidi tohawahe, dai atibodi bote dai‑ka hidi tohami awira, ati dai tokadabamaraboneni. Kirisito ene Deoso‑ka Doni dai atibodi yati‑ya sawitene. Deoso‑ka Doni dai‑ya sawire‑mana, Kirisito‑ka dai tohi awira neni.
ROM.8.10	Kirisito dai atibodi yati‑ya sawi, dai abano abiya, Deoso‑ka Doni ene dai atibodi yati abateraboneni. Dai ene amosaramaro ene dai abano ababone, dai yokana‑ta abateraboneni. Deoso dai‑ya ati somawame, dai ene‑maro‑ya kadikamaterebona, hini tabaro‑ya dai winaboneni.
ROM.8.11	Deoso‑ka Doni dai atibodi yati‑ya sawi, Yeso Kirisito‑ya Deoso nakitamemata, fare dai‑ya nakitamaharibonane. Deoso‑ka Doni dai‑ya sawi ene dai abano kitamaboneni.
ROM.8.12	Yeso ati‑ya dai no‑nofa, owati dai mitahi. Dai atibodi bote dai‑ka hidi tohamara, ati dai tokadabamariyahi. Dai atibodi yati ati dai tokadababisahi.
ROM.8.13	Dai atibodi bote dai‑ka hidi tohasa niya, Deoso tabaro‑ya dai winateraboneni. Deoso‑ka Doni kite ene dai atibodi bote ati‑ya dai tokadabamariya, dai atibodi bote aba‑nima nawaha, Deoso tabaro‑ya dai winabisaboneni.
ROM.8.14	Deoso‑ka hawi‑ya Deoso‑ka Doni mai yofihikana Deoso bidi mai tohateni.
ROM.8.15	Mai mai hikanikamaro mai‑ka hidi mai‑ya nofare awane. Mai‑ka hidi‑nima ai‑ka hidi re, Deoso ai‑ya nofe, hika Doni‑ya ai‑ya daane, ai‑ya ewe ne, ati ene ai kakomehera, ai ya‑yainibisa,
ROM.8.15	“Abi Deoso” ai ati teni.
ROM.8.16	Deoso‑ka Doni ai atibodi yati‑ya hiyare,
ROM.8.16	“Deoso bidi amatini.” Ati tene.
ROM.8.17	Deoso bidi ai toha, Deoso‑ka yama ai kayafaboneni. Deoso‑ka yama‑ya Kirisito kayafi‑nima ai kayafahareboneni. Kirisito‑ya mai bisinamete, fare Kirisito ati ai nofe ene ai‑ya mai nofara, ai‑ya mai bisiniya, sibaraboneni. Kirisito eyehe yama amosabote ai kayafaboneni.
ROM.8.18	Hibayata ai‑ya mai bisiniya, ai korikasara, makobote yama nafi amosabote‑ya ai kayafa, yama amosi ba‑basi naboneni.
ROM.8.19	Yama nafi Deoso wamahinamete Deoso bidi mai one tohabone mai‑ya nimakaneni. Deoso bidi ai nafi tohiya, yama wamani nafi ya‑yainaboneni.
ROM.8.20	Hibati‑ya yama Deoso wamahina, nafi amosa. Makobote i‑di Adaho ene yama nafi abi yanatonamete, Deoso ene yama amosawamatasabone, fara hini‑ya nimakaneni.
ROM.8.21	Makobote yama nafi‑ya Deoso namosawameya, yama abamateraboneni. Deoso bidi ai toha ai abamaterabone‑nima yama one na, abamateraboneni.
ROM.8.22	Yama Deoso wamahinamete Adaho ene komawahamete, mai fanawi naba, dori kome yanana, dori kome‑nima yama komenamete, komasa nineni.
ROM.8.23	Ai komaharineni. Bofe‑ya ai winasa na ai abano komateni. Hibati‑ya Deoso ai‑ya ewe ne, hika tabora‑ya ai koboniya, yama ai kayafaboneni. Hibayata ai abano yati ai nimaniya, Deoso‑ka Doni ai‑ya sawi, makobote ai abano yati ai kayafiya, ai komami awiraboneni.
ROM.8.24	Yeso ati ai nofawaha Yeso ati‑nima yama nabone ai nimateni. Yama ai kayafamaro‑mani, yama ai nimanamara neni.
ROM.8.25	Yama amosa ai kayafabone ai atibodi ati na, yama ai nimana, fara ai habo kita, ai ya‑yaiteni.
ROM.8.26	Ai atibodi yama nafi‑ya watora, Deoso‑ka Doni ai‑ya kanawatotene. Deoso‑ya yama‑ya ai atibodi haanabone, yama ai watora‑ya Deoso‑ka Doni Deoso‑ya basane, ati ai mitare, Deoso‑ta ati himitatene.
ROM.8.27	Ai atibodi ati‑ya Deoso wato, fara Deoso‑ya ai tamine‑ya Deoso‑ka Doni kaminatene. Deoso atibodi yama kobohina‑nima Deoso‑ka Doni ati tene.
ROM.8.28	Deoso ai‑ya kadikematane, Bidi i‑di Yeso‑nima ai nawahabonehe. Deoso‑ya ai nofa yama ai‑ya kobona, ai‑ka awi towe toha, ai‑ka awi amosa toha na, ai‑ya koboniya, Deoso ai‑ya kasome ene ai watoneni.
ROM.8.29	Hibati‑ya Deoso ai‑ya awe, ai‑ya kadikematane, Bidi i‑di Yeso‑nima ai nawahabonehe. Deoso Bidi daidi i‑di Yeso tohe, sohori ai damawahaboneni.
ROM.8.30	Deoso ai‑ya kadikemata, ai‑ya haane, ai‑ya ati somawamemari, tabaro‑ya ai winiya, yama amosa hinama ai kayafaboneni.
ROM.8.31	Ai atibodi yama‑ya kadika,
ROM.8.31	“Deoso kitabote ai‑ya nofe, ai‑ya kasome, ai‑ya nawade, ai‑ya mai ka‑kako mai kiti bi‑bidi na, mai ihi ai korikasariyahi.” Ai atibodi ati teni.
ROM.8.32	Deoso ai‑ya nofi nafi, Bidi‑ya kayawi awire, Bidi‑ya yosene, ai manakone‑ya nanahabebonaha. Fare Bidi‑ya daanemata, yama nafi‑ya ai‑ya Deoso daanamakitasebona ai watoneni.
ROM.8.33	Deoso ai‑ya kadikemata, ai‑ya mai weena, Deoso noko‑ka mai kitara, mai ihi ai korikasara, ai sibaraboneni. Ai‑ka Abi i‑di Deoso ati ene ai manakone wadamarani.
ROM.8.34	Deoso‑ya ai tamine‑ya mai hiyariya,
ROM.8.34	“Mai ihi amosaramaro, mai abahi.” Mai ati naba awineni.
ROM.8.34	Deoso‑ka kanika‑ya Yeso itari, ai tamine‑ya kaminamakiya,
ROM.8.34	“Mai abarabone, mai manakone onahaba, o·aba, okitamamaro, mai manakone amosara wadami awirani.” Ati nebonane.
ROM.8.35	Kirisito ai‑ya nofi nafi, ai‑ya nofi fawaterebonane. Ai‑ka yama kome kita, ai‑ya nofa, ai‑ya mai bisina, ai‑ya nofa, ai fimi nafe, ai‑ya nofa, ai‑ka bora wadara, ai‑ya nofa, ai abi yanatona, ai‑ya nofa, ai‑ya mai nanahaba, Kirisito ai‑ya nofatene.
ROM.8.36	Ai tamine‑ya Deoso‑ka yama hani‑ya i‑di Dafi kanahanomatane.
ROM.8.36	“Abi Deoso, tiwa oda nofa, oda‑ya mai kaka, mahi‑nima kaneiro mai‑ya mai nanahabi‑nima oda‑ya mai ati nanahabateni.” Dafi ati nane, Deoso‑ka yama hani‑ya.
ROM.8.37	Ai‑ya mai kaka, ai‑ya mai ati nanahaba na, Yeso ai‑ya nofi nafi, ai‑ya kasome, ai habo siitora, ai habo kiti ba‑basi na, ai ya‑yaiteni.
ROM.8.38	Yama ai watowaha, Deoso ai‑ya nofe, ai nofi‑ya fawaterebonane. Ai aba, ai‑ya sawi, ai hasina, ai‑ya sawitene. Deoso‑ka yo‑yose mai ati ihi ai‑ya kanakiterene, Satanasi‑ka madi mai kiti bi‑bidi na mai toha, hika madi mai kiti ba‑basi na mai toha mai na, mai ihi Deoso ai‑ya kanakiterene. Hibayata yama toha, makobote yama toha na ihi Deoso ai‑ya kanakiterene. Ai‑ya nofi fawaterebonane.
ROM.8.39	Neme‑ya ai toka, wami‑ya ai toka, faha bodi‑ya ai toka na, Deoso ai‑ya sawitene. Ai‑ka Ayo i‑di Yeso Kirisito ai manakone‑ya nanahabemata, Deoso ai‑ya nofi nafi, ai‑ya kanakiterebonane.
ROM.9.3	Oka mai one Kirisito ati‑ya mai nofara, mai ihi owatibodi yama‑ya kadikani.
ROM.9.3	“Owa‑ta Deoso tabaro‑ya owinara‑mani, oka mai nafi winabisiya, ya‑yai·ona neni.” Owatibodi ati nineni.
ROM.9.4	Isara·eo‑ka nodi oka mai toha, Deoso mai‑ya kadikematane, mai‑ya bidinebonaha. Hibati‑ya kabani‑ya mai yakana, mai hawi‑bone‑ya Deoso wehene mai‑ya yofikanematane. Adami tati‑ya mai‑ya hiyare, ati yokana mai himite, ati i‑di Mose hikanahano‑ya mai kayafa, Deoso ati ene Deoso‑ka yobe‑bona‑ya mai wamanameteni, Deoso‑ya mai kahiyarabonehe. Mai‑ya hiyaramatase,
ROM.9.4	“Oka Ka‑kadika dai‑ka nodi tohebona, dai‑ya kasomebonane. Owati‑nima yama naboneni.” Deoso ati nematane.
ROM.9.6	Deoso ati fawaterebonane. Ati‑nima yama teni. Isara·eo‑ka nodi mai one hika nodi yokana mai tohi awirihi,
ROM.9.7	Abaraho‑ka nodi mai one Abaraho‑ka nodi yokana mai tohi awirihi nineni.
ROM.9.7	“Abaraho, tika dao i‑di Isaki bidi mai‑ta tika nodi yokana mai tohabisaboneni.” Deoso ati nematane.
ROM.9.8	Abaraho bidi mai one‑ka madehe Abaraho‑ka nodi yokana mai tohi awira. Isaki ohari bidi i‑di Abaraho‑ka nodi mai tohabisabone Deoso ati nematane.
ROM.9.9	Abaraho‑ya Deoso hiyare,
ROM.9.9	“Ano ohari yanatoniya, okomatasiya, tika yibote i‑di Sara bidi wadawahebonane.” Deoso ati nematane.
ROM.9.10	Bidi wadawahemata, ai‑ka idi i‑di Isaki amane. Makobote i‑di Isaki fadi i‑di Habeka naba toha, bidi mai famameteni.
ROM.9.11	Mai wadi awisariya, mai ihi amosi awisarihi, mai ihi towe tohi awisarihi niya, Deoso ati‑nima yama nabone ai watabone mai tamine‑bone‑ya Deoso hiyarematane.
ROM.9.12	Wadi bahe sohori‑ya narifebona tamine‑ya i‑di Habeka‑ya Deoso hiyarematane. Sohori i‑di Yako‑ya kadike, anidi i‑di Esa‑ya kadikarematane.
ROM.9.13	“I‑di Yako onofabisa, i‑di Esa‑ta okakoneni.” Deoso ati ne, yama hani‑ya.
ROM.9.14	“Deoso ati kasirone.” Dai atibodi ati na awineni.
ROM.9.14	Deoso ati kasiro awirane.
ROM.9.15	Hibati‑ya i‑di Mose‑ya Deoso hiyare,
ROM.9.15	“Mai‑ya owati kasoma, mai‑ya okasoma, mai‑ya owati nofa, mai‑ya onofa onaboneni.” Deoso ati nematane.
ROM.9.16	Deoso kitabote tohe, ai owa‑ya kasomebona ati ne, ai owa‑ya kasomatene. Deoso‑ya mai yoserihi, Deoso‑ya mai ati baririhi teni. Hini ati koboni‑ka yama‑ya anitene.
ROM.9.17	Hibati‑ya Fara·o‑ya Deoso‑ka yama hani hiyara,
ROM.9.17	“Fara·o, owa ene Eyito‑ka mai‑ka hidi tihawahani, Isara·eo‑ka mai seetikarabone tina, owa ene kitabote tiwiya, mai seetikanaboneni. Mai tabori nafi‑ya owa tamine‑ya mai kaminabone, owa ene kitabote tamine‑ya mai dami mitaboneni.” Ati nematane.
ROM.9.18	Deoso hini hinofa‑nima ene ne, mai one‑ya kasoma, mai one‑ya kasomarene. Deoso ene mai one habi kiti ba‑basi nineni.
ROM.9.19	Owati ihi owa‑ya dai ati haa‑nima niheba awineni.
ROM.9.19	“Baoro, Deoso ene ai habo kitamone tina, fara Deoso hinofa‑nima ai ene na, hini yamata ihi ai‑ya Deoso weenabati?” Dai ati na awineni.
ROM.9.20	Deoso ai‑ya wamanemata dai weeriyahi.
ROM.9.20	“Abi Deoso, otaminara. Hini yamata‑ba owa‑ya wamatinamete amatiniti?” Dai ati riyahi.
ROM.9.21	Atabo‑ya wa‑wama hini yama hinofa‑ya atabo‑ya wamatene. Atabo kote‑ya yama amosabote‑ya wama, atabo kote‑ya yama amosara‑ya wama tene. Yama hini hinofa‑ya wamatene.
ROM.9.22	Fare‑nima Deoso ene ne, ai nafi‑ya wamanematane. Mai one ihi amosarabone‑ya watonemata, mai ihi amosawamabone mai‑ya nimane. Mai ihi amosawami awiriya, Deoso yawi kite‑ya mai awabone ati nematane. Deoso yawe‑ya mai awa, mai‑ya nanahabe, sibarane.
ROM.9.23	Deoso yawe‑ya mai kayafiya, mai‑ya ai awa, Deoso ati‑nima yama nabone ai watoneni. Ai‑ya Deoso kadikemata, ati ai nofe, ai‑ya kasomi na‑nafi nebona ati ne, mai one‑ya Deoso ati amosare‑nima‑ya mai kayafa, ai‑ya ati amose‑nima nebona ai watoneni. Deoso tabaro‑ya ai winaboneni.
ROM.9.24	Deoso‑ka ai tohabone Yodeo ai one toha, Bara ai one toha na, Deoso ai‑ya kasomebona, ai‑ya kadike, ai‑ya kayafematane.
ROM.9.25	Deoso‑ka yama hani i‑di Oseya hikanahanamete, ati dai mitahi.
ROM.9.25	“Hibati‑ya Bara oka mai tohara, oka mai tohawahaboneni. Hibati‑ya Bara mai onofaramone dai ati na, mai onofa, owa dai watowahaboneni.” Deoso ati nematane.
ROM.9.26	Hibati‑ya Bara mai tamine‑ya mai hiyara,
ROM.9.26	“Deoso‑ka mai tohi awirini.” Mai ati nameteni.
ROM.9.26	Makobote mai tamine‑ya i‑di Oseya kanahano,
ROM.9.26	“Deoso kitabote bidi mai tohawahineni.” Oseya ati nematane, Deoso‑ka yama hani‑ya.
ROM.9.27	Isara·eo‑ka nodi mai tamine i‑di Isa·iya‑ka yama hani ati dai mitahi.
ROM.9.27	“Isara·eo‑ka nodi mai dama, siki boni dama‑nima mai na, mai fa‑famaraba na‑ta Deoso tabaro‑ya mai winabisaboneni.” Deoso ati ne, ati‑ya i‑di Isa·iya kanahanomatane.
ROM.9.28	“Mai dama mai ihi amosara mai ihi‑ya Deoso kadikeya, hini ati‑nima yama naboneni. Mai ababone ati ne, mai aba kanibote naboneni.
ROM.9.29	Deoso kitabote ai‑ya kasomare‑mana, ai nafi aba neni. Sodoma‑ya mai wi‑wina, Komora‑ya mai wi‑wina, mai na, mai abi‑nima ai aba neni.” I‑di Isa·iya ati nematane.
ROM.9.30	Hibati‑ya Deoso ati‑ya Bara mai watora, Deoso‑ya mai sibaramete, Yeso ati‑ya mai mitawaha, Yeso ati‑ya mai one nofawaha, Deoso mai‑ya ati somawame, Deoso‑ka mai tohawahani.
ROM.9.31	Isara·eo‑ka nodi Deoso ati‑ya mai kayafameteni, mai ihi amosabonehe. Mose ati‑ya mai tokadababone mai ati na, ati mai hikadabarene. Mai ati‑nima mai ni awira, mai ihi Deoso mai‑ya ati somawami awire, Deoso‑ka mai tohi awirani.
ROM.9.32	Isara·eo‑ka mai‑ya Deoso nofe, Yeso abe, mai manakone‑ya nanahabane. Yeso ati‑ya mai nofa‑mani, mai manakone wadara neni. Ati mai hinofare,
ROM.9.32	“Hini oda ene Deoso tabaro‑ya oda kobonibisaboneni.” Isara·eo‑ka mai atibodi ati na,
ROM.9.32	“Owa tabaro‑ya dai kobonabone Yeso ati dai nofamatahi.” Deoso ati ne.
ROM.9.32	Deoso‑ka yati‑nima‑ya mai taratokana, Deoso tabaro‑ya mai koboraboneni.
ROM.9.33	“Siyaho‑ya oka yati onawaana, oka yati‑ya mai taratokaniya, owa tabaro‑ya mai koboraboneni. Oka yati ati‑ya mai one nofiya, mai habi siitorabone, owa tabaro‑ya mai kobonibisaboneni.” Deoso ati nematane, yama hani‑ya.
ROM.10.1	Oka soho dai amani. Owati dai mitahi. Isara·eo‑ka mai onofi nafe, Deoso‑ya mai tamine ohiyarateni. Yeso ati‑ya mai nafi nofiya, Deoso tabaro‑ya mai nafi tokabone owatibodi ati nofani.
ROM.10.2	Deoso tabaro‑ya mai atibodi toki nofabisa, Deoso hawine sawi‑ya mai watorani.
ROM.10.3	Yeso ati‑ya mai nofa‑mani, Deoso mai‑ya ati somawame nane. Hini mai ihi Deoso mai‑ya ati somawamebona mai atibodi ati na. Ai ene Deoso ai‑ya ati somawamatere‑ya mai watorani.
ROM.10.4	Mose ati‑ya mai tokadababone mai ati na, Mose ati nafi‑ya mai tokadabara ene Mose ati mai‑ya barikane, Deoso tabaro‑ya mai koboraboneni. Yeso ati‑ya mai nofa, Mose ati mai‑ya barinami awirebona, Deoso mai‑ya ati somawamatene.
ROM.10.5	“Owati hinama dai tokadabiya, dai‑ya Deoso ati somawamebonane.” Mose ati nematane.
ROM.10.6	Yeso ati ai nofa, Deoso ai‑ya ati somawamane.
ROM.10.6	“Kirisito ati ai watabone, neme‑ya ai dodimakiho.” Ai atibodi‑ya ai ati riyahi.
ROM.10.7	“Kirisito abemata, fara mai aba mai wi‑wina‑ya ai dodimakiho.” Ai atibodi ati rihi teni.
ROM.10.8	Yama yaki‑ya Yeso tohare, ati ai nofe, ai atibodi‑ya sawi, tamine ai kaminatene.
ROM.10.9	“Yeso oka hidi amane.” Dai ati na,
ROM.10.9	“Deoso ene Yeso kitamematane.” Dai atibodi ati na,
ROM.10.9	Deoso‑ka dai tohawaha, Deoso tabaro‑ya dai winaboneni.
ROM.10.10	Yeso ati‑ya ai atibodi nofa, Deoso ai‑ya ati somawamatene.
ROM.10.10	“Yeso oka hidi amane.” Ai ati na,
ROM.10.10	Deoso‑ka ai tohateni.
ROM.10.11	“Yeso ati‑ya mai no‑nofa mai habi siitora, Yeso ati‑nima yama na‑ya mai awawahaboneni.” Deoso‑ka yama hani ati nineni.
ROM.10.12	Yodeo mai‑nima Bara mai na, mai‑ka hidi i‑di Yeso Kirisito tohe‑ya mai haana, fara hinama mai‑ya kasomi nafi tene.
ROM.10.13	“Yeso Kirisito‑ya mai haana mai‑ya kasomatene, Deoso‑ka mai tohabonehe.” Deoso‑ka yama hani ati nineni.
ROM.10.14	Yeso Kirisito ati‑ya mai nofara, Yeso‑ya mai haaterani. Yeso Kirisito tamine‑ya mai mitara, ati mai hinofaterebonane. Yeso Kirisito ati mai hikaminare, ati‑ya mai mitateraboneni.
ROM.10.15	Deoso mai‑ya yosere‑mana, Yeso tamine‑ya mai kaminara neni.
ROM.10.15	“Yeso Kirisito tamine‑ya mai ka‑kamina mai kobona mai ihi ai ya‑yaiteni.” Deoso‑ka yama hani ati nineni.
ROM.10.16	Deoso Ati Amosabote‑ya mai kamina, mai ati‑ya mai dami nofara.
ROM.10.16	“Deoso, tiwati oda kamina, oda ati‑ya mai nofarani.” Isa·iya ati ne, Deoso‑ka yama hani‑ya.
ROM.10.17	Deoso Ati Amosabote Yeso tamine‑ya mai kamina, ati mai himiteya, ati mai hinofeba awane.
ROM.10.18	Deoso ati‑ya mai nafi mitakarini? Ati mai nafi himitemarine. Yama Deoso wamahinamete‑ya wami nafi‑ya mai awineni.
ROM.10.18	“Yama wamani Deoso tamine‑ya kaminateni.” Deoso‑ka yama hani ati nineni.
ROM.10.18	“Deoso kitabote tohe, ai nafi‑ya nofane.” Hika yama wamani ati teni.
ROM.10.19	“Deoso ati‑ya Isara·eo‑ka mai mitamete, ati mai hiwatokare? Ati mai hiwatowahane.” Owatibodi ati nineni.
ROM.10.19	Hibati‑ya Deoso ati‑ya Mose kanahano,
ROM.10.19	“Bara towe mai‑mone dai ati na, owati‑ya mai nofawahiya, owa dai kayawaboneni. Yama‑ya mai watoramone dai ati na, mai okasomiya, dai yawawahaboneni.” Deoso ati nematane.
ROM.10.20	Isara·eo‑ka mai yawabone, mai‑ya i‑di Isa·iya wato, Deoso ati‑ya mai‑ya kaminanasa nane.
ROM.10.20	“Owa‑ya Bara mai sibara, owa‑ya mai haara, owa ene owa hawine‑ya mai wase, owa‑ya mai watoneni.” Deoso ati nematane.
ROM.10.21	Isara·eo mai tamine‑ya Deoso hiyaramatase,
ROM.10.21	“Mahi‑nima mai haa·ona, owa‑ya mai kamara, mai ime kita, owati‑ya mai tokadabi nofarani.” Deoso ati nematane.
ROM.11.1	Isara·eo‑ka mai dami‑ya Deoso nofami awire‑mona dai ati na awineni. Isara·eo‑ka mai‑ya Deoso kanakiterene. Isara·eo‑ka owa ama·oni. Abaraho‑ka nodi, i‑di Besami tohe, i‑di Besami‑ka nodi ama·oni.
ROM.11.2	Hibati‑ya Isara·eo‑ka mai‑ya Deoso kadikemata, mai‑ya kakanaterene. Deoso ati‑ya mi‑mita‑mata i‑di Eriya Isara·eo‑ka nodi mai tamine‑ya hiyarane.
ROM.11.3	“Deoso, Isara·eo‑ka mai ihi tika bani‑bona oda da‑daa‑ka yati wamani‑ya mai nanahaba, tiwati‑ya mai mi‑mita mai nafi‑ya mai nanahaba na, owa hare hasi·ona, owa‑ya mai ati nanahabamakineni.” Eriya ati nematane.
ROM.11.4	I‑di Eriya‑ya Deoso hiyare,
ROM.11.4	“Tiwa ohari awirini, oka 7000 mai kana Satanasi‑ka owa i‑di Baa noko‑kaya mai yobati‑kaya mai nahoterani.” Deoso ati nematane.
ROM.11.5	Hibati‑ya i‑di Eriya wineya, Deoso ati‑ya mai one nofamete, fara‑nima hibayata mai fa‑famaraba na mai‑ya Deoso kadikemata, mai‑ya kasomane.
ROM.11.6	Hibati‑ya Deoso ai‑ya nofe, ai‑ya kadikematane. Deoso hini ene amane. Ai ene ai‑ya kadike‑mana, hini ene tohare nane.
ROM.11.7	Isara·eo‑ka nodi mai dami‑ya Deoso kadikare, mai fa‑famaraba na mai‑ya kadike, Isara·eo‑ka nodi Deoso‑ka mai dami toha‑mone mai ati na, Deoso mai‑ya kadikemata, Deoso ati‑ya mai nofa, Deoso‑ka mai tohabisa. Mai one Deoso ati‑ya nofara mai atibodi ai teme ataro baye‑nima mai atibodi tokitameteni.
ROM.11.8	“Mai atibodi kita Deoso ene nokobisa‑ka ai‑nima mai na, Deoso ene‑ya mai awa, yama‑ya mai watorihi, ati mai himite, ati mai hiwatorihi hine.” Deoso‑ka yama hani ati nineni.
ROM.11.9	Mai atibodi kita mai tamine‑ya Deoso‑ya i‑di Dafi hiyare,
ROM.11.9	“Mai ihi amosara mai mariniya, mai noki wadariyahi. Mai‑ya mai ka‑kako mai kakiya, mai‑ya mai watiya, mai manakone amosara‑ya mai kayafiyahi.
ROM.11.10	Mai nokibodi fawana, yama‑ya mai awamaterabone, mai‑ya mai ka‑kako mai‑ka yama‑ya mai weyenibisiyahi.” Dafi ati nane, Deoso‑ya hiyareri.
ROM.11.10	Fara Deoso‑ka yama hani‑ya kanahanomakimatane.
ROM.11.11	“Yeso abeya, Yodeo mai manakone‑ya nanahabebona tamine‑ya mai mita, mai taratokana, mai ihi Deoso mai‑ya kakane, mai‑ya kasomarebonane.” Dai ati na awineni.
ROM.11.11	Deoso mai‑ya kanakare, Bara mai‑ya kasomeya, Deoso ene‑ya Isara·eo‑ka mai awiya, Deoso‑ya mai kayawabone Deoso atibodi ati nane.
ROM.11.12	Yodeo mai taratokaniya, Bara mai‑ya Deoso kasome, Yeso ati‑ya Yodeo mai nofariya, Bara mai‑ya kasome, Yeso ati‑ya Yodeo mai nofawahiya, ai nafi‑ya kasomi na‑nafi nebonane.
ROM.11.13	Bara dai toha, dai‑ya ohiyarabone, Deoso owa‑ya yosemarine. Yeso Ati Amosabote dai‑ya okaminabone ati ne, ati ene ya‑yai·oneni.
ROM.11.14	Dai‑ya ohiyara, owa‑ya Yodeo mai awiya, mai yawaba awineni. Yeso ati‑ya dai nofa Deoso dai‑ya kasome‑ya mai awiya, Yeso ati‑ya mai one nofamakeba awineni.
ROM.11.15	Yodeo mai‑ya Deoso saatokase ene Yeso ati‑ya Bara mai dami mitawahiya. Fara Yodeo mai‑ya kayafamataseya, mai abamaro mai kitama, mai‑nima mai nawahaboneni.
ROM.11.16	Yodeo mai‑ka tiriko marafakana‑ya mai tiina, Deoso‑ka baho‑bone ohare‑ya mai wamani dai tohineni, Deoso mai‑ka tiriko nafi‑ya kasomebonaha. Awa bono habi amosa, ini amosateni. Fara‑nima Yodeo mai‑ka idi Deoso ati‑ya mai nofamete, fara Deoso ati‑ya Yodeo mai‑ka nodi mai nofahareboneni.
ROM.11.17	Tabora‑ke orifera ino‑nima Yodeo mai na, Yeso ati‑ya mai nofara hini mai ihi Deoso mai bakahinakosa, yama‑ke orifera ino‑nima Bara dai na, Yeso ati‑ya dai nofawaha, tabora‑ke orifera‑ya Deoso dai‑ya nawaane, orifera amose habo dai‑ya kasomawahane.
ROM.11.18	Yodeo mai‑ya Deoso bakanakose, dai‑ya nawaane, mai‑ya dai weeriyahi. Dai amosawaha, hini dai ene tohara, orifera amose ede‑ya Deoso dai‑ya nawaane hini Deoso ene‑bisa amane.
ROM.11.19	“Orifera amose ino Deoso bakahinakoseya, oda‑ya nawaanane.” Dai ati na awineni.
ROM.11.20	Fara dai ati‑nima yama nineni. Yeso ati‑ya Yodeo mai nofaramaro, hini mai ihi orifera ino‑nima mai na, Deoso mai‑ya bakanakose. Dai‑ta Yeso ati‑ya dai nofa, orifera amose ede‑ya dai‑ya Deoso nawaane. Dai‑ya dai nofi nafiriyahi. Deoso ene dai ya‑yaina, Deoso dai kahiyarahi.
ROM.11.21	Yeso ati‑ya Yodeo mai one nofara, orifera ino‑nima mai na, mai‑ya Deoso bakanakose, Yeso ati dai nofamara, dai‑ya bakanakosamaki neba awane.
ROM.11.22	Deoso ene ai one ya‑yai, ai one ohiteni. Orifera ede amose‑ya dai‑ya nawaane ene dai ya‑yainineni. Orifera amose ede‑ya Yodeo mai waanamaro, Deoso mai‑ya bakanakose, mai ya‑yainamara, mai ohinibisaboneni. Fara‑nima Yeso ati‑ya dai nofami awiriya, dai‑ya bakanakosamakibonane.
ROM.11.23	Yeso ati‑ya Yodeo mai nofara Deoso mai‑ya bakanakose, Yeso ati‑ya mai nofawahiya, Deoso mai‑ya nawaanamakitasebonane. Deoso kitabote tohe, mai‑ya ati nawaanamakiya, mai‑ya nawaanamakitasebonane.
ROM.11.24	Orifera tabora‑ke ede‑ya orifera yama‑ke ino ai nawaanaterani. Orifera yama‑ke ino‑nima Bara dai tohabisa, orifera tabora‑ke ede‑ya dai‑ya nawaane. Orifera tabora‑ke ino‑nima Yodeo mai tohabisa, tabora‑ke orifera ino Deoso bakanakose, hini ede‑ya Deoso hinawaanami nofeya, mai‑ya nawaanama kanibote nebonane.
ROM.11.25	“Yodeo mai ati kasira oda‑ta oda amosabisineni.” Dai ati riyahi.
ROM.11.25	Yama‑ya mai watoramete yama dai watowahi. Hibayata Isara·eo‑ka mai one atibodi kita, Deoso ati‑ya mai nofara, Bara dai one‑ya Deoso kadikemata, ati dai nafi hinofeya, yama hawa tohawahaboneni.
ROM.11.26	Fara yama hawa tohiya, Isara·eo‑ka mai nafi Yeso ati‑ya mai nofawahabone, mai nafi Deoso‑ka mai tohawahaboneni.
ROM.11.26	“Ai nafi‑ya ka‑kasoma Siyaho‑ya yananebonane. I‑di Yako‑ka nodi yokana mai ihi amosara, mai ihi amosawahaboneni.” Deoso‑ka yama hani ati nineni.
ROM.11.27	“‘Mai ihi amosara mai ihi fawa·onihebone onamaro, mai ihi amosara fawa·oniheboneni.’ Deoso ati nane.” Hika yama hani ati nineni.
ROM.11.28	Hibayata Yodeo mai one Deoso Ati Amosabote‑ya mai kaka, mai ihi Deoso dai‑ya kasomi ba‑basi nane. Hibati‑ya Yodeo mai‑ka idi mai‑ya Deoso nofemata, mai‑ka nodi mai‑ya nofamakibona ati ne, mai‑ka nodi mai‑ya nofasa nane.
ROM.11.29	Deoso ati abaterene, ati‑nima yama naboneni. Deoso yama‑ya ati daane, yama‑ya daanebonane. Mai‑ya kasomebona ati ne mai‑ya kasomebonane.
ROM.11.30	Hibati‑ya Deoso ati dai tokadabaramaro, Isara·eo‑ka nodi mai ihi amosara, mai ihi Deoso Ati Amosabote dai mita, ati dai nofe, Deoso dai‑ya kasome, dai‑ya ati somawamane.
ROM.11.31	Hibati‑ya Deoso ati dai nofasa riya, dai‑ya kasome, ati dai nofawahane. Fara‑nima Deoso ati‑ya Isara·eo‑ka mai nofi awisara, Deoso dai‑ya kasome‑nima mai‑ya kasomebonane. Ati mai hinofeya, mai‑ya ati somawamebonane.
ROM.11.32	Ai nafi ati kasira, Deoso ai‑ya kasome, ai abarabone‑ya nofane.
ROM.11.33	Ka! Yama nafi‑ya Deoso wato, ene nafi ai watorihi, ati nafi ai watorihi ne, yama ai wata‑ya Deoso‑ka yama wato fiyakani nafineni.
ROM.11.34	Deoso atibodi ati nafi ai watoterani. Deoso‑ya ai kanawatoterani.
ROM.11.35	Yama nafi‑ka hidi Deoso tohe, hini hika yama ai‑ya daane, hika yama ai daatonama, manakone wadaterani.
ROM.11.36	Yama ai kiha‑ya Deoso daanemari, yama nafi‑ka hidi amane. Ai kahiyare, ai kahiyari fawarayaho. Feye amani.
ROM.12.1	Yodeo dai toha, Bara dai toha, dai na, oka soho dai amani. Owati dai mitahi. Deoso dai‑ya kasomi nafi ene Deoso‑ya dai‑ya dai daanahi. Hibati‑ya Deoso‑ya mai kahiyarabone, Deoso mai‑ya kayafebona, bani‑ya mai nanahaba, Deoso‑ya bani‑ya mai daanameteni. Deoso dai‑ya kayafemari, fara dai‑ta dai abara, dai hasina, Deoso‑ya dai‑ya dai daanahi, Deoso ati‑ya dai tokadababonehe. Haa‑nima dai ene niya, Deoso ya‑yainebonane.
ROM.12.2	Deoso ati‑ya mai nofara mai‑nima dai riyahi. Yama amosa hinama tamine‑ya dai atibodi kadikabisahi. Fara yama amosa dai kadikiya, dai ene amosawamabone, yama Deoso hinofa‑ya dai watabone, dai ene Deoso dai ya‑yainiheboneni.
ROM.12.3	Deoso owa‑ya kadikemarine, dai‑ya okanawatabonehe. Owati dai mitahi.
ROM.12.3	“Amosabotebisa ama·oni.” Dai ati riyahi.
ROM.12.3	Yeso ati dai nofa Deoso dai‑ya kasome, dai‑ya kanawato‑nima dai atibodi dai‑ya kadikabisahi. Deoso ene yama‑ya dai wa‑wato, Deoso ene dai ya‑yainibisa, hini dai‑ya dai kahiyarariyahi.
ROM.12.4	Ai yehe, ai teme, ai nokobodi, ai narabo na, ai‑ya kobobona, ai yehe ene‑nima ai teme ene rihi. Ai nokobodi ene‑nima ai narabo ene rihi teni.
ROM.12.5	Fara‑nima Yeso ati ai no‑nofa Deoso‑ka ai dami toha, ai ene fara hinama tohatera ai abano ohare‑ta ai toha ai nineni.
ROM.12.6	Ai nafi atibodi‑ya Deoso yofikane, mai ai kasomabonehe. Dai one‑ya Deoso yofikane, Deoso ati‑ya kaminebonaha.
ROM.12.6	“Fara owati tikaminahi!” Deoso ati ne.
ROM.12.6	Ati tikaminaho.
ROM.12.7	Mai‑ya ka‑kasoma dai one atibodi‑ya Deoso yofikane, fare dai‑ya yofikane‑nima mai‑ya dai kasomahi. Mai‑ya ka‑kanawato dai one‑ya Deoso yofikane, fare dai‑ya yofikane‑nima mai‑ya dai kanawatohi.
ROM.12.8	Dai one atibodi‑ya Deoso yofikane mai atibodi komi‑ya dai kasomabone, mai dai kasoma, mai atibodi kome fawanabonehe. Yama‑ya da‑daa dai one atibodi‑ya Deoso yofikane, fare dai‑ya yofikane‑nima yama dai daaniya, dai ya‑yainahi. Hidi dai tohabone, dai atibodi‑ya Deoso yofikane, dai noko wadahi, dai ene amosabonehe. Ai one mai‑ka yama wadara mai‑ya dai kasomahi. Dai one atibodi‑ya Deoso yofikane, fare dai‑ya yofikane‑nima mai‑ya dai kasomahi.
ROM.12.9	Mai‑ya dai ati nofa, mai‑ya dai nofi yokana tohahi. Yama towe‑ya dai kaka, yama amosa‑ta dai nokotonibisahi.
ROM.12.10	Yeso‑ka dai toha dai‑ka soho dai nofi‑nima dai ibi nofa, mai ihi amosa mai dai kahiyarahi.
ROM.12.11	Deoso ati‑ya dai nofa dai refo tohariyahi. Dai hawihi. Deoso‑ka yama anini dai kitahi.
ROM.12.12	Deoso‑ka yama dai kayafabone ati ne, yama‑ya dai nimana, dai ya‑yainahi. Dai‑ya mai bisina, dai yawarihi. Deoso‑ya dai hiyaranadihi.
ROM.12.13	Yeso ati‑ya mai no‑nofa yama‑ya mai one kihara, mai dai kasoma, mai‑ka yama‑ba dai daanahi. Mai a‑amo‑ke mai‑ka yobe awire, tika yobe‑ya mai amonahi.
ROM.12.14	Dai‑ya mai bisina, mai dai kasoma, dai ati ene Deoso mai‑ya kasomabise, mai‑ya nakomarayaho.
ROM.12.15	Mai ya‑yaina mai eyehe dai ya‑yainahi. Mai ohina mai eyehe dai ohinahi.
ROM.12.16	Hini dai‑ka yama‑bone‑ya dai nokotini ohaririyahi. Dai atibodi fara hinama tohahi. Dai one‑ka yama‑bone dai nokotoniharihi. Yama‑ya mai kihara mai‑ya tisawiyahi. Tiwa‑ta tinofabisa tiriyahi.
ROM.12.17	Dai‑ya mai ihi amosara, mai‑ya dai ene amosabisa. Dai ene‑ya mai one awiya, dai ene amosa‑ya mai watowahaboneni.
ROM.12.18	Dai ati soma, dai‑ya mai weena, mai dai weeriyahi.
ROM.12.19	Oka soho dai toha, dai‑ya onofi nafe, dai‑ya mai ihi amosara, mai‑ya dai ene amosabisahi. Deoso‑ka yama hani ati dai awahi.
ROM.12.19	“Mai manakone amosara‑ya daa·onaboneni.” Deoso ati ne,
ROM.12.19	fare mai manakone‑ya daanebonane.
ROM.12.20	“Dai‑ya mai kaka mai fime, mai tafe‑ba dai daa, mai baki hoka, mai‑ka faha‑ba dai daa niya, hini mai‑ya mai atibodi weeniya, mai atibodi komaboneni.” Deoso‑ka yama hani ati nineni.
ROM.12.21	Dai‑ya mai ihi amosara mai ihi‑nima dai ene riyahi. Hiniya mai dai kasomiya, Deoso ati‑ya mai nofawahaba awineni.
ROM.13.1	Kofeno‑ka mai ati dai tokadabahi. Deoso ene kofeno‑ka mai toha, Deoso mai‑ya kasomare‑mana, mai ati kitara neni.
ROM.13.2	Kofeno‑ka mai ati dai tokadabara, Deoso ati‑nima dai ni awirani. Hini dai ene kofeno‑ka dai‑ya mai wee, dai‑ya mai bisi, kadeya‑ya dai‑ya mai nafoya naba awineni.
ROM.13.3	Dai ene amosa, dai‑ya kofeno‑ka mai nofateni. Kofeno‑ka mai ihi dai habo siitorabone dai ati na, dai ene amosahi. Dai ene amosara, dai habo siitobisahi. Dai tamine‑ya kofeno‑ka mai mitiya, dai‑ya mai wataboneni. Dai ene amosiya, dai‑ya kofeno‑ka mai kahiyaraboneni.
ROM.13.4	Deoso‑ka kofeno mai toha, Deoso ene dai‑ya mai kasomaboneni. Deoso ene kofeno ati kitatene. Dai ene amosariya, dai‑ya mai weenaboneni.
ROM.13.5	Kofeno‑ka mai ati dai tokadabiya, dai‑ya mai bisirabone, dai atibodi dai‑ya weeni awiraboneni.
ROM.13.6	Kofeno‑ka yinero‑bona‑ya mai haana, mai‑ya yinero dai daanahi. Deoso ene yama‑ya mai anina, yinero‑ya mai kayafa, dai‑ya mai kasomaboneni.
ROM.13.7	“Yinero‑ya mai haana, mai ati dai tokadabahi.” Deoso ati ne.
ROM.13.7	Mai ati dai tokadabahi. Mai dai kasomabone mai ati na, mai dai kasoma, mai tamine amosa dai kamina dai nahi.
ROM.13.8	Yama dai kanika, manakone dai nanahaba kanibote nahi. Mai‑ka yinero dai kayafe, manakone dai daatonama kanibote nahi. Mai dai nofabone Deoso ati ne, mai dai nofahi. Mai dai nofi yokana toha, Deoso ati‑nima dai teni.
ROM.13.9	Deoso ati i‑di Mose hikanahanomata dai watoneni.
ROM.13.9	“Mai‑ka yibote mai dai aharihi, dai owa dai nanahabarihi, mai‑ka yama dai botirihi, mai‑ka yama dai atibodi koborihi, dai nahi.” Deoso ati ne, ati‑ya i‑di Mose kanahanomatane.
ROM.13.9	Tiwa tinofi‑nima mai one tinofa, fare Deoso ati nafi tikadabineni.
ROM.13.10	Mai dai nofa, mai atibodi dai nakomarabone, Deoso atibodi yama kobohina‑nima dai ene naboneni.
ROM.13.11	Owati‑nima dai na, dai dodafi, mai a‑amo‑nima dai riyahi. Hibati‑ya Yeso ati‑ya ai nofa yati tohiya, Yeso ai awabone nahorebona, hibayata ai amoni fa‑famaraba nibisa, Yeso ai awaboneni.
ROM.13.12	Yama soki‑nima mai dama mai ihi tohasa nineni. Dai‑ta yama soki‑ya mai wi‑wina mai ihi‑nima dai ene riyahi. Dai ene amosahi. Yama wahabisari‑ya mahi kaki nahore ai wato, fare‑nima hibayata Yeso koboni nahorebona ai watoharine. Deoso‑ka bora kita dai sakona, Yeso kobonebona dai‑ya dai hawa toniheboneni. Yama wahi yanatoni‑ya Sodado mai‑ka bora kita‑ya mai sakona, mai hawa tohabone, mai‑nima Deoso‑ka bora kita dai sakonahi.
ROM.13.13	Yama tehe‑ka ai toha, ai ene amosa, Yeso koboni hawa tohe‑nima ai ene nahi. Mai ai weerihi, ai yawarihi, kawi ihi ai towe toharihi, ai‑ka yibote mai awira mai‑ya ai dakorarihi, mai‑ka yibote mai ai aharihi, ai‑ka yibote‑ta ai famabisa, ai nahi.
ROM.13.14	Ai‑ka hidi i‑di Yeso Kirisito atibodi yama hini kobohina‑nima dai atibodi kobonahi. Dai atibodi bote yama hinofa tamine‑ya dai kadikariyahi. Dai atibodi bote ati‑nima dai riyahi.
ROM.14.1	Yeso ati‑ya mai nofa, Yeso ati‑ya mai wato bi‑bidi na mai dai nofa, dai‑ya mai dabiya, yama mai hiwatora tamine‑ya mai dai weeriyahi.
ROM.14.2	Yama nafi‑ya ai one kaba, ai one bani‑ya kabarihi teni.
ROM.14.3	Bani dai ati kaba, sibarihi, bani‑ya mai kabara mai‑ya dai weeriyahi, bani‑ya dai ati kabara, sibarihi, bani‑ya mai kabiya, mai‑ya dai weeriyahi, dai nahi. Mai‑ya Deoso kayafemari, mai dai weeriyahi.
ROM.14.4	Yeso ati‑ya mai nofa, ati mai hiwato bi‑bidi hine, Yeso Kirisito‑ya mai na‑narifa mai amani. Ai owa‑ya mai na‑narifa mai ihi ai kadikara, mai‑ka hidi mai ihi‑ya kadikabisatene. Kirisito‑ya mai na‑narifa mai ihi hikadikabone, mai hikasomaboneni, mai ihi amosabonehe.
ROM.14.5	Deoso‑ya dai kahiyarabone, dai owa marina dami‑ya nofa, dai owa marina fa‑famaraba na‑ya nofa, hini dai atibodi hinofa‑nima dai na, sibaraboneni. Dai owa marineya, dai owa sawi awiriya, sibaraboneni.
ROM.14.6	Mahi ohari‑ya dai yorotokaniya, Deoso‑ya dai kahiyara, sibarihi, mahi‑nima dai yorotokana Deoso‑ya dai kahiyara, sibarihi, bani‑ya dai kaba, Deoso‑ya dai kahiyara, dai sibarihi, bani‑ya dai kabara, Deoso‑ya dai kahiyara, dai sibarihi, dai nineni.
ROM.14.7	Kirisito‑ka ai toha hini ai ene ai hasira, Deoso ene ai hasinibisineni, mai ai kasomabonehe. Ai ababone, hini ai ene ai abara, Deoso ene ai aba, Deoso ai kahiyaraboneni.
ROM.14.8	Bofe‑ya ai hasinasa niya, Kirisito ai kahiyara, ai abawaha, Deoso tabaro‑ya ai tokabone Kirisito ai kahiyara, ai naboneni. Kirisito‑ka ai toha ai hasi ai aba na, Kirisito ai kahiyara teni.
ROM.14.9	Hibati‑ya Yeso Kirisito abe, kitamematane, ai hasi, ai aba na, ai nafi‑ka hidi tohebonaha.
ROM.14.10	Dai ene‑nima dai owa mai ihi ra, mai dai tairiyahi, mai ihi‑ya dai kadikariyahi, dai nahi. Ai nafi Deoso noko‑kaya ai nahoya, ai ene‑ya Deoso kadikebonane.
ROM.14.11	Hibati‑ya Yeso ati‑ya i‑di Isa·iya kanahano,
ROM.14.11	“Okitamiya, neme‑ya owinamatasiya, owa noko‑ya mai yobati‑kaya mai nafi nahabone, mai moikanisa,
ROM.14.11	‘Deoso amatini.’ Mai nafi ati naboneni.” Ati ne.
ROM.14.11	Ati‑ya i‑di Isa·iya kanahanomatane, Deoso‑ka yama hani‑ya.
ROM.14.12	Ai nafi ai ene‑ya ai kaminaboneni, Deoso‑ya.
ROM.14.13	Deoso mai ihi hikadikabone, mai ihi dai kadikariyahi. Yeso hawine‑ya mai yakana, dai ene‑ya mai awiya, dai ene amosara‑mone mai ati na, dai ene mai taratokanaba awineni. Dai ene mai taratokariyahi.
ROM.14.14	Yeso ene yama‑ya owatoneni. Yama owatibodi hikaba, okobiya, Deoso owa‑ya weerebonane. Yama tiwatibodi hikaba, tikabiya, sibaraboneni. Deoso ene yama‑ya tikabarabone tiwatibodi ati na, tikabariyahi. Tikabiya, Deoso ene tiwatibodi tiwa‑ya weenaboneni.
ROM.14.15	Dai owa yama kabi mai hinofara, mai noki‑ya tikabariyahi. Yama tikaba‑ya mai awiya, mai atibodi mai‑ya weenaboneni. Ai owa mai ai nofa, ai ene mai atibodi mai‑ya weeriyahi. Kirisito mai manakone‑ya nanahabemata, ai ene mai atibodi tosawaririyahi.
ROM.14.16	Dai ene amosahi. Dai ene Yeso‑ka mai‑ya mai one weeraboneni.
ROM.14.17	Deoso ai‑ka hidi tohe, yama ai kaba, yama ai fawa na ihi Deoso ya‑yaini awirihi, yawi awirihi nane. Deoso‑ka Doni ai‑ya sawi, ai ene amosa, ai ati soma, ai ya‑yai na ene Deoso ya‑yaitene.
ROM.14.18	Fara haa‑nima ai toha, Kirisito‑ka yama anini‑ya ai anina, Deoso ai‑ya kayafebona, ai‑ya mai one nofaboneni.
ROM.14.19	Ai ene mai ibi nofi nafe, mai ibi kasomiyahi.
ROM.14.20	Deoso ene‑mona bani‑ya mai kabara mai noki‑kaya bani tikabariyahi. Mai noki‑kaya bani tikabiya, mai‑ya taratikaniheba awineni. Bani ai kaba, ai ati kasiroterani. Ai owa ai taratokanihe, ai ati kasirobisateni.
ROM.14.21	Yama dai kaba, yama dai fawa na ihi dai owa taratokarayaho.
ROM.14.22	Tiwatibodi ati‑nima mai atibodi ati ni awiriya, sibarini. Tiwatibodi ati tikaminiya, tiwa‑ya mai weenaba awineni. Tiwatibodi ati‑ya Deoso wato, tiwatibodi ati tikamini awiriya, tiwa‑ya mai weeni awiraboneni.
ROM.14.23	Deoso ene yama dai kabarabone dai atibodi ati na, yama dai kabariyahi. Yama dai kaba, dai ene towe tohani. Deoso ati‑nima ai ni awira, ai ene amosaterani.
ROM.15.1	Deoso ati‑ya ai wato ba‑basi na, Deoso ati‑ya mai wato bi‑bidi na, mai dai kasomahi. Hini yama tiwa‑ya kasomi ohare‑bone‑ya nokotiniriyahi. Yama‑ya mai wato bi‑bidi na mai tikasomaharebone, nokotiniharihi.
ROM.15.2	Ai owa mai ai kasoma, mai ai ya‑yainihe, Deoso ati‑ya mai wato ba‑basi namakeboneni.
ROM.15.3	Kirisito‑nima ai nahi. Kirisito hini ya‑yainebona‑ka yama nokotoni awire, Deoso‑ta ya‑yainebona‑ka yama‑ya Yeso nokotonibise, fare Deoso‑ka yama hani ati dai mitahi.
ROM.15.3	“Abi Deoso, tiwa‑ya mai kako, owa‑ya mai kako, tiwa‑ya mai wee, owa‑ya mai wee, mai teni.” Deoso‑ka yama hani‑ya Yeso tamine‑ya mai kanahanameteni.
ROM.15.4	Ai‑ya mai kanawatabone, Deoso ati‑ya mai kanahanameteni. Yeso hawine‑ya ai yakana, Deoso ati‑ya ai kadika, Deoso tabaro‑ya ai koboni awisariya, ai kobonabone ai atibodi ati na, ai ya‑yaiteni.
ROM.15.5	Dai tamine‑ya Deoso‑ya ohiyara, Deoso dai‑ya kasome ene dai atibodi ati fara hinama toha, Yeso Kirisito ati‑mata‑nima dai nabone, oteni.
ROM.15.6	Haa‑nima dai niya, dai‑ka hidi i‑di Yeso Kirisito‑ka Abi i‑di Deoso‑ya dai nafi kahiyarawahaboneni.
ROM.15.7	Hibati‑ya Yeso Kirisito dai‑ya kayafemari, dai ibi kayafiya, dai ene‑ya mai awiya, Deoso‑ya mai kahiyarawahaboneni.
ROM.15.8	Hibati‑ya oda‑ka idi mai‑ya Deoso hiyare,
ROM.15.8	“Kirisito kobonebonane, Yodeo mai‑ya kasomebonaha.” Deoso ati nemata.
ROM.15.8	Fare ati‑nima yama nawaha ai watoneni.
ROM.15.9	Bara mai‑ya Yeso kasomahari, Deoso‑ya mai kahiyarabone tamine‑ya Dafi hibati‑ya kanahano,
ROM.15.9	“Bara mai‑ya Deoso tamine okaminiya, mai eyehe Deoso okahiyara, hika wayoma oda hirinaboneni.” Deoso‑ka yama hani‑ya Yeso tamine‑ya Dafi kanahanomatane.
ROM.15.10	“Yodeo dai toha, Bara dai toha na, dai ya‑yainahi.” Deoso‑ka yama hani ati nineni.
ROM.15.11	“Bara dai toha, Yodeo ai toha na, Deoso‑ya ai nafi kahiyarahi.” Deoso‑ka yama hani ati nineni.
ROM.15.12	“Yese‑ka nodi kobonebonane, Bara mai‑ka hidi‑bonaha. Yese‑ka nodi Ati Amosabote‑ya Bara mai nofawahaboneni.” Isa·iya ati nematane, Deoso‑ka yama hani‑ya.
ROM.15.13	Dai tamine Deoso‑ya ohiyarateni. Yama‑ya Deoso dai‑ya daanebona ati ne dai nimaniya, Deoso ene dai atibodi dai‑ya ati soma, dai habo siitora, dai ya‑yaina, Deoso‑ka Doni kite ene Deoso ati‑nima yama nabone dai watowahaboneni.
ROM.15.14	Oka soho dai toha, yama dai wata, dai ene amosa, dai ibi kanawata, dai ene ya‑yai·oneni.
ROM.15.15	Dai‑ka yama hani‑bone okanahana, owati kiti ba‑basi na, yama dai watamaro dai kadikamatasaboneni. Deoso owa‑ya kadike, owa‑ya kasomemarine, dai‑ya okanawatabonehe.
ROM.15.16	Owa‑ya Deoso yosemarine, Bara dai‑ya Yeso Ati Amosabote okaminabonehe. Yeso ati dai nofiya, Deoso‑ka Doni dai‑ya hawa toniya, Deoso‑ya dai‑ya daa·oniya, dai‑ya kayafawahebonane.
ROM.15.17	Deoso ati‑nima ona, Yeso Kirisito ati dai‑ya okamina, owa ene ya‑yai·oneni.
ROM.15.18	Kirisito ene Bara dai‑ya ohiyara, owa ene dai awa, Yeso ati dai nofawaha, fare tamine okamini oharibonane.
ROM.15.19	Yeso Kirisito owa‑ya kasome, Deoso‑ka Doni ene owa ene kita‑ya mai awamaroni. Yerosare‑ya mai wi‑wina, Iririko‑ya mai wi‑wina, hawi bai‑ya mai wi‑wina, mai na, owa ene‑ya mai awa, owati‑ya mai mita, mai namaroni. Deoso ati‑nima owa ene na, Yeso Kirisito ati‑ya mai dami mitamaroni.
ROM.15.20	Yeso Kirisito ati‑ya mai mitaramaro mai‑ya ohiyarabisabone owatibodi ati nineni, Yeso Kirisito ati‑ya mai one kaminamete, mai nowati‑kaya owatibodi tokomaki nofarineni.
ROM.15.21	“Kirisito tamine‑ya mai mitaramaro tamine mai himitawahebonane. Mai‑ya Kirisito tamine‑ya mai kaminaramaro, ati mai himiteya, ati mai hiwatowahebonane.” Deoso‑ka yama hani ati nineni.
ROM.15.22	Yeso Kirisito ati‑ya mai dami mitara mai ohiyara mai ihi dai tabaro‑ya toka kanibote oni awirani.
ROM.15.23	Ahiyata‑ka oka yama anini hawa tohawaha, dai tabaro‑ya okabone onamaro dai tabaro‑ya owati tokasa nineni.
ROM.15.24	Esibaniya‑ya okabone, dai tabaro‑ya kobo·oniya, dai‑ya ohiyaraboneni. Ai ibi hiyaranadiya, Esibaniya‑ya okabone, owa dai kasomaba awineni.
ROM.15.25	Hibayata Yerosare‑ya okaboneni, Deoso ati‑ya mai no‑nofa mai‑ka yinero‑bona owakamabonehe.
ROM.15.26	Masedoni‑ya mai wi‑wina, Akaiya‑ya mai wi‑wina mai na, yinero‑ya mai daanineni. Yerosare‑ya Yeso ati‑ya mai no‑nofa mai‑ka yamata tosiyo yanana, mai‑ya mai kasomabonehe.
ROM.15.27	Yinero‑ya Bara mai daana, mai ya‑yainineni. Hibati‑ya Deoso ati‑ya Yodeo mai miti baha, makobote Yodeo mai ihi Deoso ati‑ya Bara mai mitamake, Yodeo mai‑ya Bara mai kasomamake, mai ihi amosineni.
ROM.15.28	Yerosare‑ya mai wi‑wina mai‑ka yinero‑bona owakami hawa ohiya, Esibaniya‑ya okomakiya, dai tabaro‑ya owa amoni fa‑famaraba nabone owatibodi ati nineni.
ROM.15.29	Dai tabaro‑ya kobo·oniya, Kirisito ai‑ya kasomi ba‑basi nebona owatibodi ati nineni.
ROM.15.30	Oka soho dai toha, Yeso Kirisito ai‑ka ayo toha ne, Deoso‑ka Doni ene ai ibi nofa, owa‑ya dai kasoma, owa tamine Deoso‑ya dai hiyarahi.
ROM.15.31	Yerosare‑ya okiya, Yodeya‑ya mai wi‑wina Yeso ati‑ya mai nofara owa‑ya mai watarabone, Yeso ati‑ya mai no‑nofa mai‑ka yinero‑bona owakameya, mai kayafabone dai ati nahi.
ROM.15.32	Fara haa‑nima dai ati niya, Deoso owa‑ya kasomeya, dai tabaro‑ya kobo·oniya, dai oawiya, owa‑ya dai kasoma, ya‑yai·onaboneni.
ROM.15.33	Deoso ai atibodi ati‑ya na‑nasoma dai‑ya sawiyaho. Feye amani.
ROM.16.1	I‑di Febe ai‑ka asima Yeso ati‑ya nofa, Senekereya‑ya mai wi‑wina mai‑ya kasomateni. Dai‑ka yama hani‑bone okanahanaya, i‑di Febe dai‑ya daanaboneni.
ROM.16.2	Dai tabaro‑ya i‑di Febe koboniya, dai kasomahi. Yeso ati‑ya mai no‑nofa ai tabaro‑ya mai kobona, mai ai kasomateni. Dai tabaro‑ya kobona, yama hinofa dai daanahi. Ai owa mai dami‑ya i‑di Febe kasoma, owa‑ya kasomahari nineni.
ROM.16.3	I‑di Birisira, maki i‑di Akira‑ya fama Yeso Kirisito‑ka yama oda anina mai dai hiyarahi.
ROM.16.4	Owa‑ya mai kasomabone mai abi yanatonamaro, mai ihi ya‑yai·ona, mai ihi Bara mai ya‑yaihari nineni. Yeso ati‑ya mai no‑nofa mai dama mai ihi tamine mai mita, mai ya‑yainamaroni.
ROM.16.5	I‑di Birisira, maki i‑di Akira‑ya fama, mai‑ka yobe‑ya Yeso ati‑ya mai no‑nofa mai yorotokana, mai dai hiyarahi. Asiya‑ya mai wi‑wina mai‑ka owa i‑di Ebeneto Yeso ati‑ya nofi daidi, onofi nafi dai hiyara naho.
ROM.16.6	Mariya dai‑ya kasomi na‑nafi dai hiyarahi.
ROM.16.7	I‑di Anidironiko, fadi i‑di Yoniya‑ya fame, mai dai hiyarahi, oka mai amani. Owa eyehe kadeya‑ya mai foyamaroni. Yeso ati‑ya mai nofi baha, ati onofamakimarine. Yeso‑ka yo‑yose mai mai hinofa hineni.
ROM.16.8	I‑di Abiriato onofi nafi, dai hiyarahi. Ai‑ka hidi i‑di Yeso Kirisito‑ya i‑di Abiriato nofane.
ROM.16.9	I‑di Oribano Yeso Kirisito‑ka yama‑ya anine, dai hiyara, i‑di Esitaki onofe, dai hiyara dai nahi.
ROM.16.10	I‑di Aberesi ene‑ya Kirisito nofe, Aberesi‑ya dai hiyara, i‑di Arisitaboro‑ka mai dai hiyara, dai nahi.
ROM.16.11	Oka owa i‑di Erodiaho dai hiyara, Narasiso‑ka mai one Yeso ati‑ya mai no‑nofa mai dai hiyara, dai nahi.
ROM.16.12	Ai‑ka Ayo i‑di Yeso‑ka yama‑ya mai anina, i‑di Tirifena, hika kasima i‑di Tirifosa‑ya fama i‑di Bereside ohari na, ai‑ka Ayo‑ka yama‑ya mai anini kita, fara mai onofa, mai dai hiyara, dai nahi.
ROM.16.13	I‑di Hofo, madi‑ya fame, mai dai hiyarahi. I‑di Hofo‑ya Deoso kayafematane. Okomi‑nima i‑di Hofo madi na, owa‑ya kasomamaroni.
ROM.16.14	I‑di Asinikirito, i‑di Ferekonite, i‑di Eremesi, i‑di Batiroba, i‑di Eremasi, mai na, mai onofa, mai‑ya owa tamine dai hiyara, mai‑ya mai sawe, Yeso‑ka mai toha, mai‑ya dai hiyarahari, dai nahi.
ROM.16.15	I‑di Firiroko, fadi i‑di Yoriya‑ya fama, i‑di Nereo hika kasima‑ya fama, i‑di Orimibasi, mai na, mai onofa, mai‑ya owa tamine dai hiyara, mai‑ya mai sawe, Deoso‑ka mai toha, mai‑ya dai hiyarahari, dai nahi.
ROM.16.16	Deoso ati dai no‑nofa dai ibi kobona, dai‑ka soho‑ya dai kobona‑nima dai ibi kobona, dai nahi. Yeso Kirisito ati‑ya mai no‑nofa mai tabori dami‑ya mai yorotokana, dai tamine‑ya mai hiyarineni.
ROM.16.17	Oka soho dai toha, owati dai mitamakihi. Dai‑ya mai kanawata mai ati ihi dai ebekanabone, mai ati dai nofariyahi. Yeso ati dai mitamaro, ati‑nima mai ati ni awira, mai ati dai nofariyahi.
ROM.16.18	Dai‑ya mai ebekanabone, ai‑ka hidi i‑di Yeso Kirisito mai hiyosera, hiniya mai dai kahiyarabone mai ati amani. Mai ati amosaya, dai‑ya keyehe‑ya mai hirikana, mai ati amosa ihi yama‑ya mai wato bi‑bidi na, mai ati mai hinofateni.
ROM.16.19	Dai ene amosa tamine oda dami mita, dai ene ya‑yai·oneni. Dai noko wadahi. Dai ene amosa hinama tohabone, yama towe‑ya dai nofaraboneni.
ROM.16.20	Hibayata Satanasi ene ai‑ya mai bisi, ai‑ya mai wee, teni. Hasini bideya, Satanasi‑ya Deoso barikanebonane, ai‑ya mai bisinamarabonehe.
ROM.16.20	“Ai‑ka Ayo i‑di Yeso dai‑ya sawi, dai‑ya kasomebona.” Oteni.
ROM.16.21	I‑di Timoti oda fama Yeso Kirisito‑ka yama oda anina, dai tamine‑ya i‑di Timoti hiyara, i‑di Rosiyo, i‑di Yasoho, i‑di Sosibataro mai na, oka mai toha, dai tamine‑ya mai hiyarateni. Dai‑ya mai nofineni.
ROM.16.22	I‑di Tesiyo ama·oni. Baoro owa‑ya hiyare, ati okanahanoneni. Dai onofineni.
ROM.16.23	I‑di Kayo dai‑ya nofe, Kayo‑ka yobe‑ya owina, fare yobe‑ya Yeso ati‑ya mai no‑nofa mai yorotokana, dai‑ya mai nofa, i‑di Erasito sidadi‑ke yinero‑ya na‑nawada dai‑ya nofa. Ai‑ka soho i‑di Kowato dai‑ya nofa, mai teni.
ROM.16.24	Ai‑ka Ayo i‑di Yeso Kirisito dai‑ya sawi, dai‑ya kasomaho.
ROM.16.25	Hibati‑ya yama mai hiwatoramete tamine‑ya Yeso owa‑ya kamine, fara dai‑ya okamina, dai‑ya Yeso kasoma, dai atibodi‑ya nakita, dai habo‑ya nakita nebonane.
ROM.16.26	Hibati‑ya Deoso ati‑ya mai mi‑mita‑mete Yeso tamine‑ya mai kanahanamete, tamine yokana‑ya mai watora, tamine mai hikanahanomata tamine ai watowaha, Bara dai toha dai nafi hiwatowahebonane, Deoso ati dai nofabone, ati dai tokadabebonaha.
ROM.16.27	Deoso yama nafi‑ya wato, Yeso Kirisito ene Deoso‑ya dai kahiyaranadiya, dai kahiyari fawarayaho. Feye amani.
1CO.1.1	Baoro ama·oni. Deoso ati ene Yeso Kirisito‑ka yo‑yose ama·oni. Ai‑ka soho i‑di Sotenesi owa‑ya sawi, dai‑ka yama hani‑bone oda kanahanoneni.
1CO.1.2	Korito‑ya dai wi‑wina, tabora bara‑ya dai wi‑wina dai na, Deoso ati dai no‑nofa, Yeso Kirisito ene Deoso dai‑ya haane, dai‑ya kayawe, oda‑ka hidi tohemari, dai‑ka hidi tohahariwahe, oda‑ka yama hani dai kadikahi.
1CO.1.3	Ai‑ka Abi i‑di Deoso, ai‑ka Ayo i‑di Yeso Kirisito mai fama, dai‑ya mai kasoma, dai atibodi dai‑ya ati soma teni.
1CO.1.4	Deoso‑ya dai tamine ohiyarateni.
1CO.1.4	“Abi Deoso, Korito‑ya mai wi‑wina mai tikasomamaro, Yeso Kirisito‑ka mai tohawaha ihi ya‑yai·oneni.” Oteni.
1CO.1.5	Deoso dai‑ya kanawato ene yama dai wato ba‑basi na, Deoso ati kamini dai wato, Deoso ene yama nafi‑ya dai wato neni.
1CO.1.6	Yeso tamine dai‑ya oda hiyaramaro, oda ati‑maro‑nima dai nawahani.
1CO.1.7	Dai ibi kasomi‑bone‑ka yama‑ya Deoso daanebona ati nemari, dai‑ya yama‑ya daanane. Ai‑ka Hidi i‑di Yeso Kirisito ko‑kobo dai nimaniya, Deoso dai‑ya kasomebona, dai kasomi‑ya fawaterebonane.
1CO.1.8	Deoso dai eme‑ya nakitebonane, dai ene amosa fawarabonehe. Yeso Kirisito koboneya, dai ene ya‑yainebonane.
1CO.1.9	Deoso dai‑ya haanemarine, Bidi i‑di Yeso Kirisito dai‑ka hidi tohe, dai‑ya sawibonaha. Ati‑nima tene.
1CO.1.10	Oka soho dai amani. Owati dai mitahi. Ai‑ka Ayo i‑di Yeso Kirisito ati ene dai ibi weerihi, dai yorotokana dai ibi eberihi, dai ibi nofabisa, Yeso atibodi ati‑nima dai nafi atibodi ati nahi.
1CO.1.11	Dai tamine‑ya i‑di Korowe‑ka owa‑ya mai kamina, dai ibi weenamone mai ati naroni.
1CO.1.12	“I‑di Baoro‑ka oda amani.” Dai one ati nihi,
1CO.1.12	“I‑di Aboro‑ka oda amani.” Dai one ati nihi,
1CO.1.12	“I‑di Bedoro‑ka oda amani.” Dai one ati nihi,
1CO.1.12	“I‑di Kirisito‑ka oda amani.” Dai one ati nihi namone, i‑di Korowe‑ka mai ati naroni.
1CO.1.13	Kirisito‑ka ai toha, ai ebekiterani. Dai manakone‑ya onahabarihi, awa‑ya owa‑ya mai baakarihi namaroni. Faha‑ya dai‑ya mai habanirisa, owa oni‑ya dai weyetini? Owa oni‑ya dai weyeterani.
1CO.1.14	Dai dami haba·onirisi awirani. I‑di Kayo, i‑di Kirisibo, mai fama‑ta mai haba·onirisikima, owa ene ya‑yai·oneni.
1CO.1.15	“I‑di Baoro‑ka ai tohabone, ai‑ya Baoro habanirisemarine.” Dai ati rabone,
1CO.1.15	dai dama, dai‑ya haba·onirisaramaroni.
1CO.1.16	“Hehe, i‑di Tefanasi hika mai eyehe haba·onirisahare, mai one‑ta haba·onirisarani.” Owatibodi ati nineni.
1CO.1.17	Kirisito owa‑ya yose,
1CO.1.17	“Mai habatinirisahi.” Ati ni awiremarine.
1CO.1.17	“Owati Amosabote mai‑ya tihiyarabisahi. Awa‑ya owaana, o·aba, mai manakone onahabamaro, owati‑ya mai nofiya, mai abamaraboneni. Deoso tabaro‑ya mai wini ohareboneni.” Ati nemarine.
1CO.1.17	Yama‑ya mai wa‑wato mai ati‑nima ora, hiniya ai ibi hiyara‑nima oteni. Awa‑ya Kirisito waanemata ene kitabote tohe‑ya mai awaboneni.
1CO.1.18	“Awa‑ya Yeso mai baahikane, ai manakone‑ya nanahabemarine.” Ai ati na,
1CO.1.18	Deoso ati‑ya mai nofara ai ati‑ya mai hahakana, mai ababoneni. Deoso ati‑ya ai no‑nofa Yeso abe tamine‑ya ai mita, ai ya‑yaina, Deoso ene kitabote tohe‑ya ai wato, Deoso tabaro‑ya ai winaboneni.
1CO.1.19	“Yama nafi‑ya ai owa watomona mai dami ati na, Deoso ati‑ya mai nofara, Deoso ene yama‑ya mai watora mai‑ya mai dami awawahaboneni.
1CO.1.19	‘Owa‑ta yama owatobisini.’ Mai one ati na,
1CO.1.19	Deoso ene yama‑ya mai watora mai mai hiwatowahaboneni.” Deoso‑ka yama hani ati nineni.
1CO.1.20	Yama‑ya mai wa‑wato‑mone mai toha, Mose‑ka yama hani ati‑ya mai ka‑kamina mai toha, mai ibi ati wa‑wara mai toha na, Deoso ati‑ya mai nofara Deoso ene ka‑kana mai‑nima mai nawahani.
1CO.1.21	Yama dama‑ya mai wa‑wato‑mone mai ati na, yama wato ihi Deoso hawine‑ya mai wasiterani. Deoso ene Yeso abe, ai manakone‑ya nanahabe tamine oda kamine, oda ati‑ya mai nofa, Deoso hawine‑ya mai wasiteni. Oda ati‑ya mai nofara, ka‑kana oda‑mone mai ati na, Deoso hawine‑ya mai wasirani.
1CO.1.22	Deoso ati ai hiyara, ai ati‑ya Yodeo mai mita,
1CO.1.22	“Deoso ati‑mona tina, neme‑ya tiwa ene kitabote oda awahi.” Mai ati teni.
1CO.1.22	Ai ati‑ya Kereko mai mita,
1CO.1.22	“Yama‑ya dai wato awirini, yama nafi oda watobisineni.” Mai ati teni.
1CO.1.23	“Yeso Kirisito awa‑ya mai baahikane, ai manakone‑ya nanahabematane. Ati dai nofeya, Yeso hawine‑ya dai sawi‑bone, Deoso tabaro‑ya dai kobonaboneni.” Oda ati na,
1CO.1.23	Oda ati‑ya Yodeo mai mita, mai atibodi yama‑ya kadika,
1CO.1.23	“Yeso oda manakone‑ya nanahabare, oda manakone oda nanahababisineni.” Mai atibodi ati na,
1CO.1.23	Ai taratokana‑nima mai na, Deoso tabaro‑ya mai koboraboneni.
1CO.1.23	Oda ati‑ya Kereko mai mita, oda‑ya mai hahakana,
1CO.1.23	“Yeso hawine‑mona‑ya oda sawiraboneni.” Kereko mai ati teni.
1CO.1.24	Deoso mai‑ya haanemataya,
1CO.1.24	“Deoso ene Kirisito kitabote amane.” Yodeo mai ati teni.
1CO.1.24	“Deoso ene Kirisito yama nafi‑ya watobisane.” Kereko mai ati teni.
1CO.1.25	Yama ai wato bi‑bidi nibisa, Deoso yama nafi‑ya watobise, ai nafi‑ka yama wato‑ya Deoso‑ka yama wato fiyakana, ai nafi kiti‑ya Deoso yehe bidi ohari kiti fiyakana nane.
1CO.1.26	Soho, Deoso dai‑ya haanemari tamine dai kadikahi. Yama nafi dai watorihi, dai kitabote toharihi, mai‑ka hidi dai toharihi na, hiniya Deoso dai‑ya haanemarine.
1CO.1.27	Yama ai watora Deoso ai‑ya haane, yama‑ya mai watamaro mai‑ka yama wato‑ya ai wato fiyakana, ai kitara Deoso ai‑ya haanemari, mai kitamaro, mai kiti‑ya ai kiti fiyakawaha ai teni.
1CO.1.28	Hibayata mai mai hinofara Deoso mai hikadika, mai amosawahaboneni. Hibayata mai mai hinofabisa mai fawanaboneni. Towe mai‑mone mai one ati na, Deoso mai hikadika, mai amosawahaboneni. Mai amosa‑mone mai one mai hina, mai amosi fawanaboneni.
1CO.1.29	“Amosabotebisa ama·oni.” Deoso‑kaya ai ati teraboneni.
1CO.1.30	Deoso ene Yeso Kirisito ai‑ya sawiwahene, ai abarabonehe. Kirisito ene yama‑ya ai watowaha, Deoso‑ka ai toha, Deoso ai‑ya kayawe, Kirisito ene ai ene amosawamaboneni. Ai manakone abawaha, ai abiya, ai kitamateboneni.
1CO.1.31	“Dai‑ya dai kahiyarariyahi. Kirisito‑ta dai kahiyarabisahi.” Deoso‑ka yama hani ati na,
1CO.1.31	Ati‑nima ai nahi.
1CO.2.1	Hibati‑ya dai tabaro‑ya kobo·ona, Deoso ati‑ya dai‑ya ohiyara, yama nafi‑ya mai wa‑wato mai ati‑nima owati ni awiramaroni. Hini oka mai‑ya ohiyara owati‑nima dai‑ya ohiyara, owati namaroni.
1CO.2.2	Yama bara tamine ohiyari awira, Yeso Kirisito tamine‑ya ohiyarabisamaroni.
1CO.2.2	“Yeso mai baahikane, abematane.” Onamaroni.
1CO.2.3	Dai tabaro‑ya owina, okitara, owa habo siitona, wawawa·okanamaroni.
1CO.2.4	Deoso ati dai‑ya ohiyara, owati amosi nafira,
1CO.2.4	“Baoro yama nafi‑ya watone.” Dai ati ramaroni.
1CO.2.4	Owati‑ya dai mita,
1CO.2.4	“Se! Deoso‑ka Doni kitabote i‑di Baoro‑ya sawine.” Dai ati nibisamaroni.
1CO.2.5	Deoso‑ka Doni ene dai awa, Yeso ati dai nofawaha, yama‑ya mai wa‑wato mai ati ihi toharihi, owa ene toharihi namaroni.
1CO.2.6	Deoso ati‑ya mai no‑nofa ai hawa toha‑nima mai na, oda ati‑ya mai mita, yama‑ya mai wato ba‑basi naboneni. Yama nafi‑ya mai watamone mai ati na, mai ati‑nima oda ati ni awirini. Yama nafi‑ya mai watamone mai ati na, mai ati fawanaboneni. Deoso ati oda kamine, ati fawaterebonane.
1CO.2.7	Hibati‑ya Deoso ati‑ya mai mitaramete, ati ohiyarawahene. Ai‑ka idi‑bona‑ya Deoso wamani awisareya, hini‑ya hiyare,
1CO.2.7	“Oka dao oyoseboneni. Oka dao oyose, ati‑ya mai nofiya, owa tabaro‑ya mai winawahaboneni.” Deoso ati nematane.
1CO.2.8	Yeso Deoso Bidi tohe tamine‑ya ai‑ka hidi mai one watora, mai baahikanematane. Tamine mai hiwato‑mana, ai‑ka Hidi amosabote mai baahikare namatane.
1CO.2.9	Deoso ai nofa ai‑ka yama amosabote Deoso wamahinamete‑ya ai‑ya daanebonane.
1CO.2.9	“Ai‑ka yama‑bone‑ya mai awarihi, yama tamine‑ya mai mitarihi, ai‑ka yama‑bone hibati‑ya ai watorihi nineni.” Deoso‑ka yama hani ati nineni.
1CO.2.10	Yama ai watoramaro Deoso‑ka Doni ai‑ya kanawatowahe, ai‑ka yama nafi‑ya wato, Deoso atibodi ati‑ya wato nane.
1CO.2.11	Ai atibodi ati‑ya mai watora, ai atibodi ati‑ya ai watobisa, Deoso atibodi ati ai watore, Deoso‑ka Doni hiwatobisatene.
1CO.2.12	Deoso‑ka Doni ai atibodi‑ya sawi ene Deoso atibodi ati ai watowaha, Deoso ati‑ya mai nofara mai atibodi ati‑nima ai atibodi ati ni awira, Deoso yama‑ya daanebona tamine‑ya ai watoneni.
1CO.2.13	Deoso‑ka Doni ai‑ya kanawato‑nima mai one‑ya ai kanawata, yama‑ya mai wa‑wato mai ati‑nima ai ati terani. Deoso ati dai no‑nofa Deoso ati dai‑ya oda kamine, Deoso‑ka Doni ene dai watowahaboneni.
1CO.2.14	Deoso‑ka Doni mai‑ya sawire, Deoso ati‑ya mai watora,
1CO.2.14	“Deoso ati honita tohabisane.” Mai ati teni.
1CO.2.14	Deoso ati‑ya Deoso‑ka Doni mai‑ya kanawato awireya, Deoso ati‑ya mai watoteraboneni.
1CO.2.15	Deoso‑ka Doni ai‑ya sawi, yama nafi ai kadika, yama amosa ai nofabisa, yama towe ai nofaterani. Deoso‑ka Doni mai‑ya sawire, ai ene kadiki‑ya mai watoterani.
1CO.2.16	Deoso yama nafi‑ya wato, fare ai kanawatoterene. Deoso‑ka Doni ai‑ya sawi, Yeso Kirisito atibodi ati‑nima ai atibodi ati nawahaboneni.
1CO.3.1	Soho, ai hawa toha‑nima dai ra, madehe borehe‑nima dai na, Deoso ati dai wato nafirani.
1CO.3.2	Madehe borehe mai‑ka ami mai yohari fahi‑ya mai fawi ohariteni, yama kita kabi‑ya mai watoraro. Fara madehe‑nima dai na, Deoso ati kite‑ya dai‑ya okanawatora, Deoso ati yoha fahi‑nima ne‑ya dai‑ya okanawatobisani. Deoso ati kite‑ya dai wato awisarani.
1CO.3.3	Deoso ati‑ya dai nofi awisara awineni. Deoso ati‑ya mai nofara, mai ihi‑nima dai ene na, dai ibi wee, dai one‑ka yama‑ya dai atibodi kayafawaha na, mai ihi‑nima dai ene namariyahi.
1CO.3.4	“Baoro‑ka oda amani.” Dai one ati nihi,
1CO.3.4	“Aboro‑ka oda amani.” Dai one ati nihi namoneni.
1CO.3.4	Deoso ati‑ya mai nofara mai ihi‑nima dai ene nasa nineni.
1CO.3.5	I‑di Aboro oda fama, amosabote oda tohara, Yeso oda‑ya yosebise, Deoso ati oda kamine, ati dai nofamaro, ai‑ka Hidi ati‑nima oda nineni.
1CO.3.6	Yamata‑ya mai ka‑kama mai‑nima ona, Deoso ati dai‑ya ohiyari bahamaroni. Yamata kami hawa tohaya, faha‑ya mai sorona mai‑nima i‑di Aboro ne, dai‑ya Deoso ati‑ya hiyaramatasane. Deoso ene yamata yana, Deoso ene Deoso ati‑ya dai nofahariteni.
1CO.3.7	Deoso ati okamini bahe, ati‑ya i‑di Aboro kaminamakitase, oda ene dai tohara, oda‑ya dai nokotoniriyahi. Deoso‑ta dai nokotonibisahi.
1CO.3.8	I‑di Aboro oda fama, fara oda kafama, Deoso ati oda kamine, hini oda ene‑nima oda manakone na‑ya Deoso daanebonane.
1CO.3.9	Deoso‑ka yama‑ya i‑di Aboro oda fama oda anina, Deoso‑ka fadara‑nima dai nihi, Deoso‑ka yobe‑nima dai nihi, dai nineni.
1CO.3.10	Deoso owa‑ya kasome ene Deoso‑ka yobe dai tohawaha, Yeso Kirisito dai‑ka yobe tati mese ewene tohawahene. Yeso abe, ai manakone‑ya nanahabe, kitame tamine dai‑ya okaminamaroni. Yobe wamani‑ya mai wata, mai ihi‑nima owa ene na. Mai‑ka yobe‑bona tati mese ewene hodone‑ya mai nakowe, yobe tati mese ewene kite‑ya mai nawaa, yobe tati mese ewene‑bona‑ya mai ibariteni. Fara mai ihi‑nima owa ene na, Kirisito tamine dai‑ya okamina, dai‑ya okanawata ene Yeso Kirisito dai‑ka yobe tati mese ewene tohawahene. Owa nowati‑ya dai‑ya mai kanawata, dai‑ka yobe‑ya mai aniniya, mai noki wadiyahi, mai ihi amosabonehe.
1CO.3.11	Yeso Kirisito ati‑ya mai nofi awiriya, Kirisito tamine‑ya mai kaminara, mai‑ka yobe tati mese ewene Yeso tohare, Deoso‑ka yobe mai tohi awiraboneni.
1CO.3.12	Deoso‑ka yobe ai wamanabone, Deoso ati yokana ai wata, Deoso ati yokana‑ya mai ai kanawata, oro, barata, yati amosabote‑nima yobe nebonane. Mai one ati ai nofa, mai ati ai kamina, awa, kada efe, kabihi na‑nima yobe ai wamane nebonane.
1CO.3.13	Yeso kamataseya, ai ene‑ya awebonane. Ai ene amosa, oro, barata, yati amosabote‑nima ai ene na, ai ene hasinaboneni. Ai ene amosara, awa, kada efe, kabi‑nima ai ene na, ai ene ababoneni. Yobe hati‑nima ai ene hateboneni.
1CO.3.14	Yeso mai‑ka yobe tati mese ewene tohe, mai ihi hatira, Deoso tabaro‑ya mai winabone, mai manakone amosa‑ya mai kayafaboneni.
1CO.3.15	Mai ihi hatiya, Deoso tabaro‑ya mai winabone, mai manakone amosa‑ya mai kayafi awiraboneni.
1CO.3.16	Deoso‑ka yobe dai toha, Deoso‑ka Doni dai‑ya sawi dai watokarini?
1CO.3.17	Deoso‑ka yobe‑ya mai towe tonihe, Deoso mai‑ya nanahabebonane. Deoso sawi‑ke yobe amosabote tohe, fare yobe dai amani.
1CO.3.18	Deoso ati‑ya mai nofara dai tamine‑ya mai hiyariya, yama‑ya dai watamone mai ati na, mai ati dai nofariyahi. Mai ati dai nofa‑mani, hini dai‑ya dai keyehe neni. Ka‑kana dai‑mone mai ati na, fara yama dai wato ba‑basi na awineni.
1CO.3.19	Deoso ati‑ya mai nofara,
1CO.3.19	“Yama nafi‑ya oda watoneni.” Mai ati na,
1CO.3.19	yama‑ya mai watora, ka‑kana mai amani.
1CO.3.19	“Hini mai ati mai‑ya kobotonamatasaboneni.” Deoso‑ka yama hani ati nineni.
1CO.3.20	Yama‑ya mai wa‑wato‑mone mai ati na, mai atibodi ati‑ya Deoso wato, mai atibodi honita tohamone Deoso ati tene.
1CO.3.21	Yama‑ya mai wa‑wato‑mone mai ati na, mai dai kahiyarariyahi. Deoso ene yama nafi dai kayafineni.
1CO.3.22	Owa, i‑di Aboro, i‑di Bedoro, oda na, dai‑ka oda amani. Deoso ene yama nafi dai‑ya kasomaboneni. Dai hasiniya, Deoso dai‑ya kasoma, dai abiya, dai‑ya kasoma neya, dai kasomi‑ya fawaterebonane.
1CO.3.23	Kirisito‑ka dai amani. Deoso‑ka i‑di Kirisito amane.
1CO.4.1	Owa, i‑di Aboro, i‑di Bedoro oda na, oda tamine dai kadika, haa‑nima dai atibodi ati nibisahi.
1CO.4.1	“Yeso Kirisito‑ka yo‑yose i‑di Baoro, i‑di Aboro, i‑di Bedoro mai toha, Deoso ati ene Yeso ati‑ya mai hiyarateni. Deoso tamine ai mitaremata, tamine mai himitawahe, tamine‑ya ai‑ya mai kaminateni.” Dai atibodi ati nahi.
1CO.4.2	Ai owa‑ka yo‑yose ai toha, ai‑ka hidi ati‑nima ai teni.
1CO.4.3	Owati, owa ene na dai kadika, owa‑ya dai ati nofara, sibarini. Fara owati, owa ene na‑ya mai kadika, owa‑ya mai nofara, sibarihi, owatibodi ati nafi owatorihi, owa ene nafi owatorihi, oneni.
1CO.4.4	Owatibodi owa‑ya ati soma, owa ene amosa awineni. Ai‑ka Hidi i‑di Yeso‑ta owa ene owatibodi ati na‑ya watobise, fara‑ya kadikebonane.
1CO.4.5	Dai owa ene‑ya dai kadikariyahi. Yeso kamataseya, ai nafi ai ene‑ya kadikebonane. Yama ai kemamaro‑ya kadika, ai atibodi ati‑ya kadika neya, ai manakone‑ya Deoso daanebonane.
1CO.4.6	Oka soho dai toha, yama‑ya dai watabone, i‑di Aboro oda fama oda tamine okanahanoneni. Deoso ati dai fiyakariyahi. Ai owa ohari dai nokotoniriyahi. Ai owa ene‑ya ai owa ene ai katomiriyahi.
1CO.4.7	Yama dai kiha Deoso dai‑ya daanemarine. Hiniya honita‑ya dai‑ya daane. Hini yamata ihi dai‑ya dai kahiyariti? Dai ene tohi awirini.
1CO.4.8	Yama dai atibodi kobohina‑ya dai kayafi hawa tohamone, dai‑ka yama dodamawaha, dai‑ya oda sawira, mai‑ka hidi dai tohawahamone dai ati namoneni. Mai‑ka hidi yokana dai toha‑mani, oda ya‑yaina neni. Mai‑ka hidi yokana dai toha‑mani, mai‑ka hidi oda tohahare neni.
1CO.4.9	Deoso ene Yeso‑ka yo‑yose oda toha, dai‑nima oda ni awirani. Yama dama oda kihara, mai mai hinahababone mai‑nima oda nibisineni. Mai‑ka hidi oda tohara, oda‑ya mai hahakibisa, oda‑ya mai ati nanahaba, bofe‑ka mai toha, neme‑ka mai toha, mai na, oda abi awi‑ya mai nofineni. Owatibodi ati nineni.
1CO.4.10	Kirisito ene yama dai watamone dai ati na, Kirisito ati oda kamina, ka‑kana oda namone mai ati teni. Dai kitamone dai ati na, oda‑ta oda kitaramone mai ati teni. Dai‑ya mai kahiyara, oda‑ta oda‑ya mai kakobisineni.
1CO.4.11	Yeso‑ka yo‑yose oda toha, oda tefe‑ba wadara, oda fimi, oda bako hoko, oda‑ka bora ohare oda weyena, oda‑ya mai bisi, oda tabaro yokana wadarihi nineni.
1CO.4.12	Yama anini oda kitabisineni, oda tefe manakone bonehe. Oda‑ya mai kaka, mai oda kasoma, oda‑ya mai bisina, mai oda weeni awirihi nineni.
1CO.4.13	Oda tamine‑mone‑ya keyehe‑ya mai hirina, mai‑ya oda hiyara, oda ati amosabisineni. Bani sabone‑nima oda nihi, yamata atori‑nima oda nawahamone mai ati teni.
1CO.4.14	Oka madehe‑nima dai na, dai‑ya onofi nafineni. Dai‑ya wee·ora, dai‑ya okanawata, dai‑ka yama hani‑bone okanahanowahineni.
1CO.4.15	Yeso Kirisito tamine dai‑ya okamini baha, dai‑ka abi‑nima ona. Owati dai mita, Kirisito ati dai nofamaro, Deoso‑ka dai tohawaha, Yeso Kirisito tamine‑ya 10.000 mai toha dai‑ya mai kanawatomakeba awineni. Fara dai‑ka abi‑nima mai ni awiraboneni.
1CO.4.16	Dai‑ka abi‑nima ona, owa ene‑nima dai ene nahi.
1CO.4.17	Owati‑ya dai ati kadamowamarabone, i‑di Timoti oyoseneni. I‑di Timoti onofi nafi, oka dao‑nima ne. Yeso Kirisito tamine‑ya okamine, owati‑nima nemari, fare oka dao amane. Mai tabori‑ya mai okanawato‑nima dai tabaro‑ya i‑di Timoti dai‑ya kanawatomakitasebonane.
1CO.4.18	Dai one hini mai‑ya mai kahiyara,
1CO.4.18	“Yama oda watobisa, oda ene Baoro kakomehe, oda tabaro‑ya kamarebonane.” Mai ati namoneni.
1CO.4.19	Deoso ati sibareya, okomatasaboneni. Kobo·oniya, mai‑ya mai kahiyara mai ati omita, mai kiti oawahari onaboneni.
1CO.4.20	Deoso ai‑ka hidi toheya, ai‑ya ai ati natamini awirani. Ai ene kitateni. Deoso ene ai kita,
1CO.4.21	dai tabaro‑ya kobo·oniya, hini yamata‑ya dai ati kobonibati? Dai‑ya wee·onabone dai ati kobona awineni. Owati somabone dai ati kobonibisa awineni. Dai‑ya owati wee nofarini.
1CO.5.1	Dai‑ka owa Yeso ati‑ya nofe‑mona ati ne, badi fadi‑ya famawahemonane. Yeso ati‑ya ai nofa haa‑nima ai ene terani. Bara Yeso tamine‑ya mai watora, haa‑nima mai ihi terani.
1CO.5.2	Dai‑ya dai kahiyarariyahi. Dai‑ka owa ene dai ya‑yairiyahi. Dai ohinibisahi. Ene amosare, dai‑ya dabamarayaho.
1CO.5.3	Yama yaki‑ya owina, dai‑ya osawe‑nima owatibodi nineni. Dai owa tamine omita ene okadike, dai‑ya osawe owati‑nima owati naboneni.
1CO.5.4	Dai yorotokana, ai‑ka Ayo Yeso tamine dai hiyarabone, dai‑ya owatibodi sawi, Yeso kiti sawitene.
1CO.5.5	Dai‑ka owa madise‑ya famemona, dai weenaho.
1CO.5.5	“Satanasi ati‑ya tikadaba, oda‑ya didabamariyahi.” Dai ati nahi.
1CO.5.5	Dai ati ene abano‑ta abeba awane. Yeso ai‑ka Hidi kamataseya, Deoso tabaro‑ya atibodi‑ta winabiseba awane.
1CO.5.6	Dai ene amosa‑mone dai ati na, dai ene amosarani. Dai‑ka owa ene‑ya dai kofeya, fare ene‑nima dai ene namakeboneni. Femeto i‑isi ne baho‑ya dabeya, baho tonafiteni. Fare femeto i‑isi ne‑nima dai‑ka owa ene ne dai kofeya, dai ene towe tohahareboneni.
1CO.5.7	Dai owa ene amosare, hini‑ya kaminare, dai‑ya dabamarayaho, dai ene amosabonehe. Ene amosare dai‑ya dai dabareya, baho femeto kihara‑nima dai nawahaboneni. Hibati‑ya ai‑ka idi mai‑ya Deoso kakariwahemata, baho femeto kihara‑ta mai kababone Deoso ati ne, hibayata kaneiro bidi‑nima Yeso abe, ai manakone‑ya nanahabe, ai abarabonehe. Fare Deoso ai‑ya kakariwahe‑nima baho femeto kihara‑nima dai niyahi.
1CO.5.8	Deoso‑ka yo‑yose ai‑ka idi mai‑ya kakariwahemata tamine‑ya ai kadika, ai mariteni. Ai marina, baho femeto kihara‑ya ai kabateni. Ai ene amosara femeto‑nima teni. Ai ene amosara‑ya mai awa, mai ihi amosara tohamakeba awineni. Ai ene amosaramaro‑nima ai ene namarihi. Ai ene amosabisa, keyehe‑ya ai hiririyahi.
1CO.5.9	Owati dai mitamatasahi. Dai‑ka yama hani‑bone daa·onamaro, ati‑nima onaboneni.
1CO.5.9	“Mai‑ka yibote mai‑ya mai nokotoni oharira, mai one‑ya mai nokotonihe, fana mai one‑ya mai a‑aha, fana maki mai one mai‑ka mai a‑aha, maki hinama mai ibi a‑aha, mai toha na, dai‑ya mai sawimarihi nahi.” Onamaro, fara onamatasineni.
1CO.5.10	Deoso ati‑ya mai nofara mai tamine‑ya owati toharani. Deoso ati‑ya mai ati nofa mai tamine‑ya owati tohabisani. Deoso ati‑ya mai nofara mai ihi amosara. Mai one‑ya mai nokotonihi, mai one‑ka yama‑ya mai kayafa, yama‑ya mai boti mai na, deoso bare‑ya mai kahiyara teni. Fara yama nafi‑nima mai nawaare, mai tabori yakari‑ya ai sawi nofara‑mani, bofe‑ya ai winara neni.
1CO.5.11	Yeso ati‑ya mai nofa‑mone mai ati na, mai ihi amosara, dai yorotokana, Deoso dai hiyarabone, dai‑ya mai dabarihi. Mai fanawi one‑ya mai a‑aha, mai makidi one‑ka mai a‑aha, kawi ihi mai towe toha, mai one‑ka yama‑ya mai kayafa, mai one tamine‑mone‑ya keyehe‑ya mai hiri, deoso bare‑ya mai ka‑kahiyara, yama‑ya mai boti mai na, dai‑ya mai dabarihi, mai tabori‑ya dai tafarihi nahi.
1CO.5.12	Yeso ati‑ya mai nofara mai ihi ai kadikariyahi. Yeso ati‑ya mai nofa‑mone mai ati na, mai ihi ai kadika, mai ihi amosa, mai ai kahiyara, mai ihi amosara mai ai weeteni.
1CO.5.13	Yeso ati‑ya mai nofara mai ihi‑ya Deoso kadikebonane. Mai ihi‑ya kadikeya, mai ihi amosara manakone‑ya daanebonane. Dai yorotokana, Deoso‑ya dai hiyarabone, Deoso ati‑ya mai nofa‑mone mai ati na, mai ihi ati kasira, dai‑ya mai dabariyahi.
1CO.6.1	Dai‑ka soho ene amosare, Deoso ati‑ya mai nofara mai‑ya dai‑ka soho tamine dai kaminamoneni, dai‑ka soho ene‑ya mai kadikabonehe. Haa‑nima dai riyahi. Deoso ati‑ya mai no‑nofa mai‑ya dai‑ka soho tamine dai kaminabisahi.
1CO.6.2	Yeso kamataseya, Yeso ati‑ya ai no‑nofa mai nafi ihi ai kadikabone, hibayata yama bide kadiki dai watokarini?
1CO.6.3	Deoso‑ka yo‑yose mai ihi ai kadikabone tamine dai watokarini? Fara ai one ene kadiki kitaraneni.
1CO.6.4	Dai‑ka soho ene‑ya mai kadikabone, dai owa‑ta dai‑ka soho ene‑ya kadikabisaho. Dai owa yama‑ya wato nafire, sibarane. Deoso ati‑ya mai nofara mai‑ya dai‑ka soho ene dai kaminariyahi.
1CO.6.5	Deoso ati‑ya dai no‑nofa dai owa ene kadiki dai watokarini? Yama bide kadiki dai watora‑mani, madehe borehe dai tohasa na neni. Dai ene ya‑yai·oni awirini.
1CO.6.6	Dai‑ka soho ene amosare, Deoso ati‑ya mai nofara mai‑kaya dai towakemonane, ene mai hikadikebonaha.
1CO.6.7	Bara mai‑ya dai owa ene tamine dai kamina, dai ene amosarani. Tiwa‑ya dai owa ene amosare, tiwati somawamabisahi. Tika yama‑ya dai owa boti, tiwati yanariyahi.
1CO.6.8	Dai‑ka soho‑ya dai ati somara, dai‑ka soho‑ya dai wee, hika yama dai boti na, dai ene amosarani.
1CO.6.9	Mai ihi amosara dai‑ya keyehe‑ya mai hirikariyahi. Mai fanawi one‑ya mai aha, mai one‑ka yibote mai‑ya mai aha, maki hini hinama mai ibi aha, mai fanawi hini hinama ibi nokotonihi na, deoso bare‑ya mai kahiyara, Deoso tabaro‑ya mai winateraboneni.
1CO.6.10	Yama‑ya mai bo‑boti mai toha, hini mai‑ka yama‑mone‑ya mai ibi to‑tokatowe mai toha, kawi‑ya mai no‑nokotoni mai toha, mai one tamine‑mone‑ya keyehe‑ya mai hi‑hiri mai toha, mai na, Deoso tabaro‑ya mai winateraboneni.
1CO.6.11	Hibati‑ya mai ihi‑nima dai ene namaro, ai‑ka Hidi i‑di Yeso Kirisito dai manakone‑ya nanahabe, dai manakone wadamara, Deoso‑ka Doni dai atibodi‑ya namosawahemarine.
1CO.6.12	Deoso owa‑ya ati barirene. Hiniya owa ene amosara‑mani, ai‑ya kasomara neni. Owa ene ai‑ya kasomabone‑ya owatibodi nofineni. Deoso owa‑ya ati barire, hiniya owa ene amosara, owa‑ya yaditonamatasaba awineni. Owa ene owa‑ya yaditonamatasa‑ya owatibodi nofi awirini.
1CO.6.13	Yamata‑ya Deoso nayanane, ai kababonehe. Yamata ai kababone, ai tefe weyene‑ya Deoso wama, ai nabadi‑ya wama nematane. Makobote Yeso kamataseya, ai fimimaraboneni. Hini yamata‑bone Deoso ai abano‑ya wamanamatati? Deoso‑ya ai kahiyarabone, ai‑ya kasomebona ai abano‑ya wamanematane. Ai ene amosarabone ai‑ya wamani awirematane.
1CO.6.14	Yeso ai‑ka Hidi abe, Deoso hinakitamemata, ati ai nofiya, ai abiya, Deoso ai‑ya nakitamaharibonane.
1CO.6.15	Yeso Kirisito abano kobobone‑nima ai na, ai‑ya kobobona ai ati‑ya tokadaba‑nima Yeso Kirisito ati ai tokadabahi. Kirisito kobobone mai fanawi towe‑ya ai famateriyahi.
1CO.6.16	Fana towe‑ya ai aha, fara fana towe‑ya ai abano fama, ai abano ohariwamateni. Deoso‑ka yama hani ati nineni.
1CO.6.17	Deoso ati‑nima ai niya, Yeso atibodi‑ya ai atibodi famawahaboneni.
1CO.6.18	Fana one‑ya tiwati aha, kanatibisahi, tiaharabonehe. Ai ene amosara ai‑ya nakoma, fana one ai aha, ai kobobona mai tohawaha, mai ihi towe ai kayafateni.
1CO.6.19	Ai abano Deoso‑ka Doni tabaro toha, ai‑ya Deoso hika Doni‑ya nawine, tika hidi tihara, Deoso tika hidi tohabisane.
1CO.6.20	Ai manakone‑ya Kirisito nanahabe, Deoso‑ka ai tohawaha, ai‑ka ai tohamara, dai atibodi‑ya Deoso‑ya dai kahiyara, dai ene‑ya mai one awiya, Deoso‑ya mai kahiyaramakiyahi.
1CO.7.1	Owati dai mitabone, oka yama hani‑bone dai daana‑ya oawani.
1CO.7.1	“Dai honita wahamaro, dai fanara, sibarineni.” Owatibodi ati neni.
1CO.7.2	Owati dai mitahi. Deoso ati‑ya mai nofara mai ibi siwakani dama mai‑nima dai rabone, dai ati fana tika yibote ohare dai famahi. Mai fanawi one‑ya didakorariyahi. Fara‑nima mai fanawi na mai ati faniya, mai‑ka yibote ohari‑ya mai fama, sibarini. Mai makidi one‑ya mai dakorariyahi.
1CO.7.3	Tika yibote tiwa‑ya ati kobona, dai dakorahi. Tika yibote tiwa‑ya ati kobone, dai dakorahari, dai nahi.
1CO.7.4	Fana, hini tika tihamara, tika yibote tiwa‑ya ati dakore, dai dakorahi. Maki, hini tika tihamara, tika yibote tiwa‑ya ati dakora, dai dakorahari, dai nahi.
1CO.7.5	“Hibareya, Deoso ai hiyarabone, ai dakoramarihi, ai tafamarihi ai namatahi. Ai amoni fa‑famaraba niya, ai dakorama, ai tafama, ai nabani.” Dai fami ati na,
1CO.7.5	Hini dai ati‑nima dai niya, sibaraboneni. Makobote dai dakorama kanibote na, Satanasi ati ene mai one‑ya dai dakoraraboneni.
1CO.7.6	Yama maakani‑ya dai fami nofara, dai dakora sibarini.
1CO.7.6	“Dai amoni fa‑famaraba niya, dai dakorariyahi.” Deoso ati terene.
1CO.7.6	“Hibareya, ai dakoramatariyahi.” Dai ati ni awiriya, sibarini.
1CO.7.6	Hini dai ati‑nima dai nahi.
1CO.7.7	Owa‑nima dai nafi na‑mani, yama sibara neni. Owatibodi ati nofani. Deoso ene fara hinama ai tohaterani. Deoso ai‑ya kasome ene ai owa fana, ai owa fanarihi tene.
1CO.7.8	Owati dai mitahi. Dai ati fani awiriya, sibaraboneni. Dai fanamaro dai‑ka yibote abiya, dai fanami awiriya, owa‑nima dai niya, yama sibarihi nabone owatibodi ati nineni.
1CO.7.9	Fana‑ya tiwatibodi ati dakoriya, tifanahi, mai one‑ya didakorarabonehe. Hini ai‑ka yibote‑ya ai dakora, ai sibarini. Mai one‑ya ai atibodi ati dakora, ai ati kasiroteni.
1CO.7.10	Dai fana, owati dai mitahi. Ai‑ka Hidi i‑di Yeso Kirisito ati okaminaboneni.
1CO.7.10	“Mai fanawi fanamaro, mai honita wahawamariyahi.
1CO.7.11	Mai honita wahana, maki owa‑ya mai famariyahi. Hini hika yibote‑ya famamabisiya, yama sibaraboneni. Makidi dai toha, dai fana, dai honita wahariyahi.” Deoso‑ka yama hani ati nineni.
1CO.7.12	Deoso ati tohi awire, hini owati‑ya dai‑ya ohiyaraboneni. Deoso ati tinofabisa, tika yibote Deoso ati‑ya nofara, dai famamaro, tiwa‑ya ati wahakara, hini dai famahi.
1CO.7.13	Fana tiha, Deoso ati‑ya tinofa, tika yibote Deoso ati‑ya nofare, dai famemari tiwa‑ya ati wahakare, hini dai famaho.
1CO.7.14	Deoso ati‑ya maki nofare, fadi‑ta Deoso ati‑ya nofa ihi Deoso mai fami‑ya kasomikima tene. Fadi Deoso ati‑ya nofara, maki‑ta Deoso ati‑ya nofe ene Deoso mai‑ya kasomikima tene. Deoso mai‑ya kasoma, mai‑ka madehe‑ya kasomahari nebonane. Mai‑ya kasomare‑mana, mai‑ka madehe‑ya kasomaharire nane. Mai‑ka madehe‑ya kasoma tene.
1CO.7.15	Deoso ati‑ya tika yibote nofara, tiwa‑ya wahakana, honita wahawamiya, sibaraboneni. Tiwa‑ya tika yibote wahakana, Deoso tiwa‑ya weerebona,
1CO.7.15	“Tiwati somahi.” Deoso ati nane.
1CO.7.16	Fana tiha, Deoso ati tinofa, tika yibote Deoso ati‑ya nofare, tiwa ene‑ya aweya, Deoso ati‑ya nofamakiba awane. Yama tiwato awirini. Fara‑nima maki tiha, Deoso ati tinofa, tika yibote Deoso ati‑ya nofara, tiwa ene‑ya awiya, Deoso ati‑ya nofamakeba awineni. Yama tiwato awirini.
1CO.7.17	Deoso‑ya mai hiyarabone, mai yorotokana, mai‑ya ohiyariya, haa‑nima owati teni.
1CO.7.17	“Hibati‑ya Deoso ati dai nofawahiya, hini dai abano tohamaro, tohasa niya, dai sibaraboneni.” Oteni.
1CO.7.18	Hibati‑ya dai sowiri tati ataro‑ya mai wisinakosamaro, sibarini. Dai korikasariyahi. Hibati‑ya dai sowiri tati ataro‑ya mai wisinakosaramaro, sibarini. Mai wisihinakosariyahi.
1CO.7.19	Hibayata ai sowiri tati ataro wisina‑ya Deoso nokotoni awire, hini ati‑nima ai niya, ya‑yainebonane.
1CO.7.20	Hibati‑ya dai sowiri tati ataro tohamaro, hini tohasa niya, sibaraboneni.
1CO.7.21	Dai‑ya mai kaniki hawa tohiya, Deoso ati dai nofawaha, dai atibodi korikasariyahi. Dai ene amosa dai‑ka hidi dai‑ya seekaneya, dai ya‑yainahi.
1CO.7.22	Mai mai hikanikamaro Deoso ati‑ya mai nofawaha, Deoso‑ka se‑seekana mai tohawahani. Mai mai hikanikaramaro Deoso ati‑ya mai nofawaha, Kirisito‑ka ka‑kanika mai tohawahani.
1CO.7.23	Kirisito ai manakone‑ya nanahabemari, dai‑ya mai kanikaramaro, dai‑ya mai kanikariyahi.
1CO.7.24	Oka soho dai toha, owati dai mitahi. Hibati‑ya Deoso dai‑ya haanemari, dai sowiri tati ataro‑ya mai wisinakosi hawa toha dai toha, dai sowiri tati ataro‑ya mai wisinakosara dai toha, dai‑ya mai kanikamaro dai toha, dai‑ya mai kanikara dai toha na, hini dai tohamaro, dai tohasa nahi.
1CO.7.25	Mai fanara mai tamine dai mitabone, oka yama hani‑bone dai kanahanoneni. Mai fanara mai tamine‑ya Yeso owa‑ya kamini awisare, mai tamine yama owato bide oha, tamine okanahanaboneni. Deoso owa‑ya kasome ene keyehe‑ya hiri·ora, owa dai watoneni.
1CO.7.26	Hibayata Deoso ati‑ya ai no‑nofa ai‑ya mai kaka, dai fanaramaro, dai fanariya, yama amosabone owatibodi ati nineni.
1CO.7.27	Dai fani hawa toha, dai wahawamariyahi. Dai honita naha, dai fanabone dai nokotoniriyahi.
1CO.7.28	Yetene dai toha, atona dai toha, dai na, dai honita naha, dai ati faniya, dai faniya, sibaraboneni. Deoso yawarebonane. Ai‑ya mai ka‑kako mai ihi, mai fana yati mai habi siitoni damabone owatibodi ati nofa, fara hiniya dai‑ya okasomabone, dai‑ya owati barirabone owati amani.
1CO.7.29	Yeso ati‑ya dai no‑nofa owati dai mitahi. Yeso koboni nahorebonane. Dai fana, dai‑ka yibote mai‑ya dai nokotoni ohaririyahi. Ai fanara‑nima dai nahi.
1CO.7.30	Dai ohina, ai ohira‑nima dai nahi. Dai ya‑yaina, ai ya‑yaira‑nima dai nahi. Yama dai kanika, yama dai nokotoniriyahi.
1CO.7.31	Deoso ati‑ya mai nofara yama dama‑ya mai kihabone, yama‑ya mai nokotoniteni. Dai‑ta yama‑ya dai nokotoniriyahi. Bofe‑ka yama nafi ababoneni.
1CO.7.32	Dai korikasarabone owatibodi ati nofateni. Ai fanara Kirisito‑ka yama ai nokotoni ohariya, Kirisito ya‑yainebonane.
1CO.7.33	Ai fana yama fama‑ya ai nokotoniteni. Ai‑ka yibote, ai‑ka madehe, ai‑ka hidi ne ai nokotoni teni. Ai‑ka hidi atibodi‑ya ai ya‑yainihi, ai‑ka yibote, ai‑ka madehe na, mai‑ya ai ya‑yainihi naboneni.
1CO.7.34	Mai fanawi honita naha, mai‑ka Hidi i‑di Yeso Kirisito‑ya mai nokotoni ohare, mai aboni, mai atibodi na amosabone, Yeso ya‑yainebonane. Mai fanawi fana, yama fama‑ya mai nokotoniwaha, Yeso‑ya mai nokotonihi, mai‑ka yibote mai‑ya mai nokotonihi teni, mai‑ka yibote mai ya‑yainabonehe.
1CO.7.35	Dai‑ya owati barini awira, dai‑ya owati kasomabisineni. Dai‑ya onofa, dai narabo okamina, dai ene amosa, Yeso‑ya dai ya‑yainihebone ona, owati amani.
1CO.7.36	Tika yibote‑bone bo‑boterama naya, tiwati fama, fara tiwa‑ya ati fama na, mai one dai dakorarabone, dai famahi. Sibarini. Dai ene towe tohi awirini.
1CO.7.37	Tiwati fanara, fana‑ya tiwatibodi kadikarihi, fana‑ya tiwatibodi dakorarihi na, tifanariya, sibaraboneni. Deoso yawarebonane.
1CO.7.38	Ai ati fana, ai ati amosa, ai ati fanara, ai ati amosi ba‑basi nibisineni.
1CO.7.39	Mai fanawi fana, mai‑ka yibote abare, bare‑ya mai idiwahariyahi. Mai‑ka yibote abe, mai honita wahawama, mai fanamatasabone mai ati na, mai‑ka yibote‑bona Deoso ati‑ya nofeya, mai famamatasiya, sibaraboneni. Mai‑ka yibote‑bona Deoso ati‑ya nofareya, mai famariyahi.
1CO.7.40	Mai‑ka yibote abe, mai ati fanami nofara, mai ya‑yainibisabone owatibodi ati na, owatibodi ati‑nima Deoso‑ka Doni ati nemona owatibodi ati nineni.
1CO.8.1	Mai‑ka deoso wamane‑ka bani‑bona mai daahine, kabi tamine dai watobisamone dai‑ka yama hani ati na, yama‑ya dai watamone dai ati na, hini dai‑ya dai tonanafebone dai ati amani. Mai ai nofa, mai ai tonanafibisa, ai‑ya ai tonanafiterani.
1CO.8.2	Yama‑ya mai watobisamone mai ati na, yama‑ya Deoso mai‑ya kanawatobona‑ya mai wato awisarini.
1CO.8.3	Deoso ai nofe ai‑ya wato nafitene.
1CO.8.4	“Mai‑ka deoso bare‑ka bani‑bona oda kabakaribana?” Dai‑ka yama hani ati nani.
1CO.8.4	Mai‑ka deoso hiniya wamane, deoso tohaterene. Deoso yokana oharibisatene.
1CO.8.5	Bofe‑ya deoso mai‑mone mai mai wamahina, mai dama mai toha, neme bofe‑kaya madi mai dama mai toha, mai nineni.
1CO.8.6	Bofe‑ka mai‑ka deoso mai dama, Deoso yokana ohari, ai‑ka Abi amane. Yama nafi‑ya Deoso wamanemata, fare ai kahiyarahi. Deoso Bidi yokana i‑di Yeso Kirisito ai‑ka Hidi yokana oharine. Yama nafi‑ya wamanemata ene ai hasinineni.
1CO.8.7	Deoso oharibise‑ya ai one watora, deoso mai dama‑mone mai atibodi ati na, Bara mai‑ka deoso‑mona‑ka bani‑ya mai kaba, hini mai‑ya mai atibodi weeteni.
1CO.8.8	Bani ai kabe ene Deoso ai‑ya nofi na‑nafi ni awirihi, ai‑ya nofi bi‑bidi ni awirihi, bani ai kabare ai‑ya nofi na‑nafi ni awirihi, ai‑ya nofi bi‑bidi ni awirihi nane.
1CO.8.9	Dai noko wadahi. Dai‑ka soho yama‑ya wato bi‑bidi ne, dai ene‑ya aweya, atibodi hini‑ya weerayaho.
1CO.8.10	Yama‑ya mai wato bi‑bidi na, yama dai wato ba‑basi na, mai noki‑ya deoso bare‑ka bani‑bona‑ya dai kaba, dai‑ya mai awiya, dai ene deoso bare‑ka bani‑ya mai kabamakeba awineni.
1CO.8.11	Dai ene deoso bare‑ka bani‑ya mai kabiya, mai atibodi hini mai‑ya weeni kitiya, mai ababa awineni. Kirisito mai‑ya nofe, mai manakone‑ya nanahabemata, dai ene mai abariyahi.
1CO.8.12	Dai ene dai‑ka soho atibodi koma, dai ene Kirisito atibodi komahari tene. Fara dai ene amosarani.
1CO.8.13	Oka soho mai‑ya osawe, mai taratokarabone, mai noki‑ya bani okobaterabone oteni.
1CO.9.1	Kirisito‑ka yo‑yose oharamone mai ati na, bare‑ka yo‑yose ohara, Kirisito‑ka yo‑yose ohabisani. Yeso kitame‑ya oawara‑mone mai ati na, Yeso kitame‑ya oawamaroni. Ai‑ka Hidi i‑di Yeso Kirisito ati dai‑ya okamina, owati ihi Yeso ati dai nofawahamaroni.
1CO.9.2	Yeso‑ka yo‑yose oharamone mai ati na, Yeso‑ka yo‑yose oha, owa dai watobisineni. Yeso Kirisito owa‑ya yose, ati ene dai‑ya ohiyara, owati‑nima dai na, Yeso ati‑ya dai nofawahamaroni. Dai‑ya mai awiya, Yeso Kirisito‑ka yo‑yose oha, owa‑ya mai wataboneni.
1CO.9.3	Yeso‑ka yo‑yose oharamone mai ati niya, dai tamine okaminateni.
1CO.9.4	Mai‑ya okanawata mai tafe‑ya okoba, mai‑ka faha‑ya ofi ona, sibari awireni? Hehe, sibarineni.
1CO.9.5	Yeso‑ka yo‑yose mai toha, Yeso sohori yokana mai toha, i‑di Bedoro mai na, tabora one‑kaya mai‑ka yibote mai eyehe mai tokiya, yama sibaramone dai ati namoneni.
1CO.9.5	Fara mai‑nima i‑di Banabe oda fama oda na, oda fana‑mani, oda‑ka yibote mai oda dabiya, yama sibari awirineni? Hehe, sibarineni.
1CO.9.6	Mai one dai‑ya kanawata, yama one‑ya mai anira, dai ati sibarineni. I‑di Banabe oda fama dai‑ya oda kanawata, yama one‑ya oda aninaharebone dai ati na awineni. Yama one‑ya oda anira oda sibakarini? Hehe, oda sibarini.
1CO.9.7	Sodado mai toha mai tafe manakone wadaterani. Yamata ai kama, kote ai kaba, manakone wadarihi, kaneiro mai ai nawada, mai yohari fahi ai fawa, manakone wadarihi teni.
1CO.9.8	Hiniya owati yanani awirani. Deoso‑ka yama hani ati‑nima owati nineni.
1CO.9.9	Bani mai tamine‑ya Deoso hiyarematane.
1CO.9.9	“Dai ati ene yama‑ya bani mai anina, mai iridi dai barikariyahi. Yama mai anihinaya, mai kabiya, mai sibaraboneni.” Deoso ati ne, ati‑ya Mose kanahanomatane.
1CO.9.9	Bani mai tamine tohi ohari awirini.
1CO.9.10	Ai tamine‑ya hiyaraharimatane.
1CO.9.10	“Yamata‑ya mai kama, yamata yana, kote‑ya mai kayafa, yamata‑ya mai tiina, yamata kote‑ya mai kayafahari teni.” Ati nematane.
1CO.9.11	Deoso ati‑ya dai‑ya oda hiyara, dai‑ka yamata bide oda haana‑mani, sibakari nehe? Hehe, sibaraneni.
1CO.9.12	Deoso ati‑ya mai kamina, mai manakone‑ya dai daateni. Deoso ati dai‑ya oda kamine, oda manakone wadakarini? Hehe, wadani. Oda fime, manakone oda haaramaroni.
1CO.9.12	“Manakone oda haaniya, Kirisito ati‑ya mai one mitamakiraba awineni.” Oda ati namaroni.
1CO.9.13	Yama‑ya dai watokarini? Deoso sawi‑ke yobe‑ya yama‑ya mai a‑ani, Deoso‑ka yama kote‑ya mai kayafa, Deoso‑ka bani‑bona‑ya mai da‑daa, bani kote‑ya mai kabateni.
1CO.9.14	Fara‑nima Deoso‑ka yinero kote‑ya Deoso ati‑ya mai ka‑kamina mai kayafatebone Deoso ati nematane.
1CO.9.15	Owa‑ta, Deoso ati okamina, manakone haa·oterani. Owati‑ya dai‑ya manakone haa·orihi, yama hani‑ya dai‑ya manakone haa·orihi oneni. Fimi ihi o·aba‑mani, sibara neni. Deoso ati kamini manakone haa·ona‑mani, owati kasiro neni. Owa ene ya‑yai·oteni.
1CO.9.16	Deoso ati okaminabisa, owa‑ya okahiyari awirini. Deoso owa‑ya yosemarine, Kirisito tamine okaminebonaha. Ati okamini awire‑mana, owa‑ya nakome nane.
1CO.9.17	Deoso ati kamini‑ya owati nofa, ati okamine, owa manakone wadaboneni. Deoso ati kamini onofara‑mani, oka Hidi ati ene kaminanasa oneni.
1CO.9.18	Hini yamata‑ya owa manakone tohibati? Yama manakone haa·ora ihi ya‑yai·ona, fara hini owa ya‑yainiya, owa manakone tohateni.
1CO.9.19	Bofe‑ya oka hidi awire, owa manakone‑ya mai nanahabara, hiniya mai nafi‑ya na‑narifa ama·oni, Deoso ati‑ya mai nofawahabonehe.
1CO.9.20	Yodeo mai‑ya osawe, Yodeo mai‑nima oteni, Deoso ati‑ya mai nofawahabonehe. Mose ati owa‑ya barini awire, Mose ati‑ya mai tokadaba mai‑ya osawe, mai‑nima onihi oteni, Deoso ati‑ya mai nofawahabonehe.
1CO.9.21	Mose ati‑ya mai tokadabara mai‑ya osawe, mai‑nima onihi, Deoso ati‑ya mai nofawahabonehe. Deoso ati‑nima onasa onihi, Yeso Kirisito ati‑nima onasa onihi, oteni.
1CO.9.22	Yama‑ya mai watora mai‑ya osawe, mai‑nima onihi ona, owati ihi Kirisito ati‑ya mai watowahaba awineni. Mai nafi‑ya osawe, mai‑nima onihi ona, owa‑ya mai nofiya, Kirisito ati‑ya mai nofawahaba awineni.
1CO.9.23	Kirisito Ati Amosabote‑ya mai mitiya, ati mai hinofebona ona, owati ihi Kirisito ati‑ya mai nofa, Kirisito owa‑ya kasomaharibonane.
1CO.9.24	Mai ibi kanakanabone mai nafi kanani toka, ohari koboni dai tohe, mai ati‑nima ne kanane, hini kanani manakone‑ya kayafebonane. Dai‑ta Deoso tabaro‑ya dai tokabone, Deoso ati dai tokadabiya, dai manakone amosa‑ya dai kayafaboneni.
1CO.9.25	Mai ibi kanakanabone mahi‑nima mai kanateni, mai kitabonehe. Mai atibodi yama‑ya dika,
1CO.9.25	“Hini yamata‑nima obati, owa kanani kitabonehe?” Mai atibodi ati teni.
1CO.9.25	Mai ibi kanakana mai koboni dai toha, mai tati‑ya awa afe dasini itareboneni. Yama dasini aba kanibote teni. Yama Deoso ai‑ya daahinabone abateraboneni.
1CO.9.26	Mai ibi kanakanabone mai kanana, mai koboni‑bone‑ka hawi boni tati‑ya mai kakatoma, mai‑nima Deoso tabaro‑ya okabone ona, Deoso tabaro koboni‑ya noko·oni ohariteni. Mai ibi koona yama honita‑ya mai koonisarabone mai ati teni. Mai‑nima owati yananiya, owati honita toharabone owatibodi ati teni.
1CO.9.27	Owatibodi ati‑nima owa abano ati riya, owa abano ati onofara, owatibodi ati‑ta okadababisa,
1CO.9.27	“Deoso ati dai tokadabahi.” Oteni.
1CO.9.27	Deoso ati okadabara‑mani, owa manakone okayahara neni.
1CO.10.1	Ai‑ka idi mai tamine dai watohi. Ai‑ka idi i‑di Mose‑ya mai nafi sawe, neme sabi‑ya Deoso mai‑ya yofikane, faha webote bai‑ya mai berenawaha, Deoso ati ene faha bai‑ya hawi tokoma, hokore‑ya mai yakanameteni.
1CO.10.2	Faha webote bai‑ya mai yakana, mai neme‑kaya neme sabi kayana mai habanisa‑nima mai nawaha, Mose ati‑ya mai tokadababone mai ati nameteni.
1CO.10.3	Tabora awiri‑ya mai yakana, Deoso ati ene neme‑kaya mai tafe‑bone sona, oni mana toha, farina boni‑nima na, fara‑ya mai nafi kabameteni.
1CO.10.4	Tabora awiri‑ya mai yakana, Kirisito mai‑ya sawi ene yati‑ya mai‑ka faha‑bone tokafodaya, mai nafi fawameteni.
1CO.10.5	Mai dami ihi amosara, mai ihi Deoso yawe, tabora awiri‑ya mai abameteni.
1CO.10.6	Mai ihi‑nima ai ene rabone, mai tamine‑ya Mose kanahanomatane. Yama amosara‑ya mai atibodi kobonamete‑nima ai atibodi koboriyahi.
1CO.10.7	Yama hiniya mai wamahina mai‑ka deoso‑mona mai ati na, fara‑ya mai nokotonihe. Mai yorotokana, mai‑ka deoso‑mona‑ya bani‑ya mai daa, mai tafa, kawi‑ya mai fawa, noko‑ya mai ibi siwakana namone Deoso‑ka yama hani ati na, mai‑nima ai riyahi.
1CO.10.8	Mai fanawi one‑ya mai a‑aha mai ihi Deoso yawe, mahi ohari‑ya mai dama 23,000 mai toha, mai abawahameteni. Mai‑nima ai riyahi.
1CO.10.10	Deoso ati‑ya mai nofara, Deoso‑ya mai weena, mai ihi Deoso‑ka yo‑yose kise, mai‑ya nanahabematane. Mai‑nima ai riyahi.
1CO.10.11	Deoso ai‑ya kanawatobona, ati ene mai tamine‑ya mai kanahanameteni, mai‑nima ai rabonehe. Yeso koboni nahorebonane.
1CO.10.12	Yama‑ya dai watamone dai ati na, dai noko wadahi.
1CO.10.12	Dai noko wadariya, Satanasi dai‑ya keyehe‑ya hirikanebonane.
1CO.10.13	Ai nafi‑ya Satanasi keyehetene. Tiwa‑ya keyehe‑nima mai‑ya keyehetene. Deoso hini ati‑nima ai‑ya kasomatene. Deoso ene ai kiti‑ya Satanasi ati fiyakiterene. Ati tikadabarebona, Deoso tiwa‑ya yofikane, Deoso ati tikadabiya, tiwa ene amosaboneni.
1CO.10.14	Dai onofa, owati dai mitahi. Mai‑ka deoso bare dai kahiyarariyahi.
1CO.10.15	Yama‑ya dai wa‑wato‑mone ona, owati dai kadikiya, yama owata dai watowahaboneni.
1CO.10.16	Ai yorotokana, awa bono fahi ai fawa, baho ai ebekana, ai na, Yeso abe tamine ai hiyarateni. Awa bono fahi ai fawabone, Deoso‑ya ai hiyara, ai ene Yeso emene tokafodo tamine‑ya ai atibodi kadika, baho‑ya ai ebekanabone, Deoso‑ya ai hiyara, Yeso ai manakone‑ya nanahabemata tamine‑ya ai atibodi kadika teni.
1CO.10.17	Hibati‑ya ai one bara toha, ai one bara toha namaro, Yeso ene ai hinama tohawaha, baho ohare‑ya ai ebekana ai nafi kaba, fara‑nima abano ohare kobobone ai nawahani.
1CO.10.18	Isara·eo‑ka nodi mai toha Deoso‑ya mai kahiyarabone, bani‑ya mai daateni. Deoso‑ka bani kote‑bona‑ya mai sarikana, kote mai hikaba hine, Deoso eyehe bani‑ya mai kayafateni.
1CO.10.19	Owati dai mitahi. Yama‑ya dai watowahaboneni. Mai‑ka deoso bare wadaterene. Mai‑ka deoso hiniya wamane‑ka bani‑bona mai daahineya, towe tonire, hika bani kote ai kabiya, ai‑ya nakomaterene.
1CO.10.20	Owati dai mitamatasahi. Mai‑ka deoso bare‑mona‑ka bani tohemona, madi mai‑ka bani tohabisane. Madi mai‑ya dai kahiyarariyahi. Madi mai eyehe bani‑ya dai kayafariyahi.
1CO.10.21	Yeso emene‑nima awa bono fahi na‑ya dai fawa, Yeso abano‑nima baho na dai kaba na, makobote madi mai dai kahiyarariyahi. Madi mai‑ya dai kahiyara, Deoso‑ya dai kahiyaraterani.
1CO.10.22	Dai ene Yeso Kirisito yawarayaho. Kitabise, ai kitaterani.
1CO.10.23	Deoso ai ene‑ya barire, ai ene one mai‑ya kasomarihi, ai ene one mai‑ya ya‑yaini awirihi nani.
1CO.10.24	Tiwa ohare tiwa tinofariyahi. Mai nafi tinofabisiya, tiwa ene mai ya‑yainaboneni.
1CO.10.25	Bara mai‑ka bani dai kanike, dai kaba, sibarini. Mai‑ka deoso bare‑ka bani‑bona tamine dai miti awiriya, dai atibodi dai‑ya weeraboneni.
1CO.10.26	Deoso yama nafi‑ya wamane, ai tabaro‑bone‑ya wama, ai tefe‑bone‑ya wama, yama nafi‑ya wama nemata, Deoso‑ka yama ai kaba, sibarineni.
1CO.10.27	Deoso ati‑ya mai nofara mai marinabone, dai‑ya mai haana, mai tabori‑ya dai toki nofa, dai tokiya, bani tamine dai mitariya, dai kabaho, dai atibodi dai‑ya weerabonehe.
1CO.10.28	Mai one naha,
1CO.10.28	“Mai‑ka deoso bare‑ya bani‑ya daanene.” Ati ne,
1CO.10.28	ati dai mite, bani dai kabariyahi ati yanane, atibodi hini‑ya weerebonaha.
1CO.10.29	“Bani‑ya ai owa ati kabi nofare, hini yamata ihi owa‑ya ati barinati?” Dai ati na awineni.
1CO.10.29	Ai ene mai atibodi mai‑ya weeriyahi.
1CO.10.30	“Bani tamine Deoso‑ya ohiyara, bani okoba, hini yamata ihi owa‑ya mai weeniboneti?” Dai ati na awineni.
1CO.10.31	Yama dai kaba, yama dai fawa na, dai ene Deoso‑ya mai kahiyarabisiya, yama sibaraboneni.
1CO.10.32	Yodeo mai toha, Kereko mai toha, Deoso‑ka mai toha na, dai ene‑ya mai awiya, Yeso hawine‑ya mai taratokariyahi.
1CO.10.33	Owa‑nima dai nahi. Mai nafi onofa, owa ene‑ya mai awiya, mai ya‑yainiya, Deoso ati‑ya mai nofawahaba awineni. Owa‑ya onofi bi‑bidi ona, mai‑ya onofi nafi neni.
1CO.11.1	Kirisito‑nima oteni. Owa‑nima dai niyahi.
1CO.11.2	Owa ene‑maro dai wato, dai okanawata owati‑nima dai ene namaro, dai ene ya‑yai·oneni.
1CO.11.3	Owati dai mitamakitasahi. I‑di Yeso Kirisito‑ka Hidi i‑di Deoso toha, mai makidi‑ka Hidi i‑di Yeso toha, mai fanawi‑ka hidi mai‑ka yibote mai toha teni.
1CO.11.4	Mai makidi Deoso‑ya hiyara, Deoso ati‑ya mai kaminabone, mai tati bori‑ya mai sotatoteni. Mai tati bori‑ya mai sotatoni awiriya,
1CO.11.4	“Kirisito‑ya mai nofi awirini.” Mai one ati naboneni.
1CO.11.4	Mai tati bori‑ya mai sotatona, mai‑ya mai awiya,
1CO.11.4	“I‑di Yeso Kirisito mai‑ka hidi amane.” Mai ati naboneni.
1CO.11.5	Mai fanawi Deoso‑ya hiyara, Deoso ati‑ya kamina mai na, mai tati bori awira,
1CO.11.5	“Hika yibote ati‑ya nofarani.” Mai one ati naboneni.
1CO.11.5	Mai tati bori awira, mai tati kone nafi aba‑nima mai nineni.
1CO.11.6	Mai fanawi tati bori awirabone mai ati na, mai tati kone nafi abahi. Mai tati kone nafi aba, ati kasiramone mai ati na, mai tati bori‑ya mai sakonahi.
1CO.11.7	Adaho‑ya Deoso wamanemata, Deoso‑nima ne‑ya wamanematane. Efa‑ya Deoso wamane, Adaho‑nima na‑ya wamanibisane. Deoso‑nima mai makidi na, Deoso ati‑ya mai kamina, mai tati‑ya mai barikariyahi. Makidi mai‑nima mai fanawi na, Deoso ati‑ya mai kaminabone, mai tati bori‑ya mai sakonibisahi.
1CO.11.8	Mai fanawi awiriya, maki ohari‑ya Deoso wamane, maki fowari bodi tone fadi‑bone‑ya Deoso wamanamakimatane.
1CO.11.9	Mai fanawi ihi maki‑ya Deoso wamani awirematane. Fana maki‑ya kasomabone‑ya Deoso wamanibisematane.
1CO.11.10	Mai‑ka yibote mai‑ya mai kasomabone, mai tati bori‑ya mai sakonahi. Mai ihi Deoso‑ka yo‑yose mai hiawabonehe.
1CO.11.11	Mai fanawi awira‑mani, mai makidi awirihi, mai makidi awira‑mani, mai fanawi awirihi na neni.
1CO.11.12	Hibati‑ya maki fowari bodi tone‑ya fana‑bone‑ya Deoso wamanematane. Hibayata maki‑bona fana dori‑ya foyatene. Mai fanawi awira‑mani, ai wadara neni. Deoso ene ai nafi toha, mai makidi, mai fanawi, ai nineni.
1CO.11.13	Hini yamata‑nima dai atibodi ati niti? Deoso‑ya mai fanawi hiyarabone, mai tati bori‑ya mai sakonabone ona, mai tati bori‑ya mai sakokaribana?
1CO.11.14	Mai makidi tati kone yaba‑ya ai nofaterani. Tabora nafi‑nima mai makidi tati kone yaba‑ya mai awa,
1CO.11.14	“Mai amosi awirini.” Mai ati teni.
1CO.11.15	Mai fanawi‑ta tati kone yaba, mai amosateni. Mai tati kone yaba ihi mai ya‑yaiteni. Deoso ene mai fanawi tati kone yaboteni, mai tati bodi ai awarabonehe.
1CO.11.16	Haa‑nima owati na dai nofara, hiniya dai ati yawa, owa hare owati tohi awira, mai tabori dami‑ya Deoso‑ya mai kahiyarabone, mai yorotokana, mai ati toha nineni.
1CO.11.17	Dai yorotokana, Deoso tamine‑ya dai hiyarabone, dai ibi kasomi awira, dai ibi tokatowemone mai ati na, dai ene ya‑yai·oni awirani.
1CO.11.18	Dai yorotokana, fara hinama dai tohabone Deoso ati ne. Dai‑ya dai ebenawahamone mai ati na, mai ati omitani.
1CO.11.19	Dai yorotokana, dai one tamine‑ya dai hiyara,
1CO.11.19	“Yama‑ya mai wato awirini. Deoso oda‑ya kanawato, yama oda watobisineni.” Dai ati na,
1CO.11.19	Mai one ati‑ya mai nofarabone, dai ati‑ta‑ya mai nofabone dai atibodi nofateni.
1CO.11.20	Dai yorotokana, dai tafiya, ai‑ka Hidi i‑di Yeso Kirisito abe tamine‑ya dai kadikabone dai ati na, Kirisito ati‑nima dai ni awirini.
1CO.11.21	Dai yorotokana, dai tafabone, dai one‑ya dai nimani awira,
1CO.11.21	“Ai tafi dai tohiya, mai tafi yotaboneni.” Dai ati na,
1CO.11.21	Dai tafi dai toha, yamata nafi‑ya dai tonasiya, mai yota, mai tafe‑bone wadara, mai fimi, dai one fino nafi‑ya fawa, fino‑ya mai tonasiya, fino ihi mai towe tohawaha, mai yota, mai‑ka fino‑bone wadara, mai baki hokoneni.
1CO.11.22	Yobe dai kihi awirini? Yobe dai kihani. Fare dai‑ka yobe‑ya dai tafa, fino dai fawa na, Deoso‑ka yobe‑ya dai toka, yama‑ya mai kihara, mai dai nimanahi, mai atibodi hini mai‑ya weerabonehe. Mai dai nimani awiramone mai ati na, dai ene amosara, dai ene ya‑yai·ona‑mani, dai ene ya‑yai·ora neni.
1CO.11.23	Hibati‑ya ai‑ka Hidi owa‑ya hiyare, dai‑ya ohiyaramakitasamaroni. Yama soki‑ya ai‑ka Ayo i‑di Yeso Yoda daahinebona, baho‑ya damane.
1CO.11.24	Baho tamine‑ya Deoso‑ya hiyare, hiyari hawa tohe, baho‑ya ebekane, mai‑ya baho‑ya daane,
1CO.11.24	“Owa abano‑nima baho nineni. Baho dai kaba, owa tamine dai kadikahi. Dai manakone onahababone o·ababoneni.” Yeso ati nane.
1CO.11.25	Mai tafi hawa toha, awa bono fahi‑ya damakane, Deoso‑ya hiyaramatase, mai‑ya hiyare,
1CO.11.25	“Owa emene tokafodabone, owati dai nofiya, Deoso dai‑ya kasomebona, hini tabaro‑ya dai‑ya towakamebonane. Dai yorotokana, awa bono fahi‑ya dai fawa, owa tamine dai kadikahi.” Yeso ati nane.
1CO.11.26	Yeso kobonami awisareya, Yeso abano‑nima baho na ai kaba, Yeso emene‑nima awa bono fahi na ai fawa na, Yeso emene tokafodo tamine‑ya ai kamina teni.
1CO.11.27	Yeso ati‑ya mai nofara Yeso abano‑nima baho na‑ya mai kaba, Yeso emene‑nima awa bono fahi na‑ya mai fawa na, mai ihi amosara, Yeso‑ya mai nanahaba mai‑nima mai naboneni.
1CO.11.28	Dai ene‑ya dai atibodi dai kadikahi. Dai ene one amosara‑ya Deoso‑ya dai kamina, dai kamini hawa tohiya, baho dai kaba, awa bono fahi‑ya dai fawa niya, dai sibaraboneni.
1CO.11.29	Yeso ati dai nofara Yeso abano‑nima baho na dai kaba, Yeso emene‑nima awa bono fahi na dai fawa na, dai ene dai aba naba awineni.
1CO.11.30	Dai one mai ihi amosara, mai tamine‑ya mai kaminara, Yeso abano‑nima baho na‑ya mai kaba, Yeso emene‑nima awa bono fahi na‑ya mai fawa, mai ihi dai one dama kiya, mai one aba nineni.
1CO.11.31	Dai ene‑ya dai atibodi kadika, dai ene amosara tamine Deoso‑ya dai kaminiya, dai manakone amosara wadara neni.
1CO.11.32	Ai ene‑ya Deoso kadikeya, ai‑ka abi bofe‑ke ene‑nima ai‑ya wee, ai‑ya kosi neba awane, Satanasi‑ka mai ababone mai‑nima ai ni awirabonehe.
1CO.11.33	Dai yorotokana, dai tafabone, hini dai‑ya dai nokotoniriyahi. Dai one dai nimanahi.
1CO.11.34	Dai fime, dai‑ka yobe‑ya dai tafahi. Dai yorotokana, dai ene amosahi, Deoso dai‑ya nakomarayaho. Dai tabaro‑ya kobo·oniya, yama one tamine okaminaboneni.
1CO.12.1	Oka mai dai toha, yama‑ya Deoso‑ka Doni ai‑ya daane tamine dai watabone dai okanawataboneni.
1CO.12.2	Hibati‑ya Bara dai toha, dai‑ya mai kanawata, mai ati‑nima dai namaro, mai‑ka deoso hiniya mai wamana, mai ati wadara, mai‑ya dai kahiyaramaroni.
1CO.12.3	Deoso ati‑mona mai ati na, mai ati dai nofa kanibote riyahi. Mai ati dai mita, mai ati‑ya dai atibodi kadikiya, mai ati dai watowahaboneni. Yeso ati kasiro‑mona mai ati na, Deoso‑ka Doni ati tohi awire, madi mai ati tohabisineni.
1CO.12.3	“Yeso ati amose, ai‑ka Hidi amane.” Mai ati na,
1CO.12.3	Deoso‑ka Doni ati‑ya mai ati tohateni.
1CO.12.4	Deoso‑ka Doni ohari yama dama‑ya ai‑ya daane, ai owa‑ya yama bara‑ya daa, ai owa‑ya yama bara‑ya daa tene.
1CO.12.5	Ai‑ka yama anini damateni. Ai owa yama bara‑ya ani, ai owa yama bara‑ya ani ne, ai‑ka Hidi‑ta oharibisa tene.
1CO.12.6	Deoso ati ene yama bara‑ya ai owa wato, yama bara‑ya ai owa wato tene. Deoso ati ene yama ai watoteni.
1CO.12.7	Yama ai aninabone, Deoso‑ka Doni ai‑ya kanawatone, mai nafi ai kasomabonehe.
1CO.12.8	Deoso‑ka Doni ene dai owa Deoso ati‑ya wato ba‑basi ne, dai owa Deoso ati kanawato‑ya wato tene.
1CO.12.9	Deoso‑ka Doni ene Deoso ati‑ya dai owa nofi nafi, fare ene kite, Deoso‑ka Doni ene mai‑ya dai owa nakitama tene.
1CO.12.10	Deoso‑ka Doni ene dai owa ene kitabote tohe, Deoso‑ka Doni ene dai owa Deoso ati‑ya mite, Deoso ati‑ya kaminatene. Deoso ati‑mona mai one ati na, Deoso‑ka Doni ene mai ati‑ya dai owa mite, Deoso ati tohe, Deoso ati tohare‑ya mai watowahaboneni. Deoso‑ka Doni ene mai one ati‑ya dai owa hiyare, Deoso‑ka Doni ene mai one ati‑ya dai owa dai ati‑ya dai‑ya kaminebonane.
1CO.12.11	Deoso‑ka Doni ohari, ene dame, ai‑ya yama‑ya ati daane, yama‑ya ai‑ya daatene.
1CO.12.12	Ai abano ohare, ai kobobona‑ta damateni. Ai abano kobobona dama, ai abano ohare‑ya wamanineni. Fara ai abano‑nima Yeso Kirisito nane. Yeso ati‑ya ai no‑nofa ai dama, Yeso‑ka ai hinama tohawahani.
1CO.12.13	Hibati‑ya Yodeo ai one toha, Kereko ai one toha, ai‑ya mai ka‑kanika ai one toha, ai‑ya mai kanikara ai one toha namaroni. Makobote Deoso‑ka Doni ene Yeso kobobone ai tohawaha, fara hinama ai‑ya Deoso‑ka Doni sawiwahane.
1CO.12.14	Ai abano ohare‑ya ai kobobona damateni.
1CO.12.15	Ai teme yawa‑mani,
1CO.12.15	“Ai yehe ama·ora, fara ai kobobona ama·ora, ama·oni.”
1CO.12.15	Ai teme ati na‑mani, ai kobobona tohi awiri neni? Ai kobobona tohasa neni.
1CO.12.16	Ai narabo yawa‑mani,
1CO.12.16	“Ai nokobodi ama·ora, ai kobobona ama·ora ama·oni.”
1CO.12.16	Ai narabo ati na‑mani, ai kobobona tohi awiri neni? Ai kobobona tohasa neni.
1CO.12.17	Ai kobobona, ai nokobodi hinama tohiya, mai ati ai mitara neni. Ai kobobona, ai narabo hinama tohiya, yama mahi ai hisira neni.
1CO.12.18	Hibayata Deoso ene ai abano kobobona dama, hini ati‑nima ai abano kobobona teni.
1CO.12.19	Ai kobobona hinama toha‑mani, ai abano wadara neni.
1CO.12.20	Deoso ati ene ai kobobona‑nima ai dami toha, ai abano ohari‑nima ai nawahani.
1CO.12.21	Ai yehe‑ya ai noko kakora, ai yehe‑ya ai noko nofateni. Ai noko yama‑ya anira, ai yehe‑ta yama‑ya aniteni. Ai teme‑ya ai noko kakora, ai teme‑ya ai noko nofateni. Ai noko yakara, ai teme‑ta yakateni.
1CO.12.22	Ai abano bodi‑ka kobobona kitara wadara‑mani, ai aba neni.
1CO.12.23	Ai kobobona amosara‑ya mai awarabone, bora‑ya ai sakoteni. Ai kobobona amosi bi‑bidi na ai atoteni, ai amosabonehe.
1CO.12.24	Ai kobobona amosa ai katafaterani, mai hiawabonehe. Deoso ene ai kobobona one amosateni. Ai kobobona amosara ai katafateni.
1CO.12.25	Ai kobobona hinama‑ya ai nofa, ai kobobona amosara‑ya ai kakoterani.
1CO.12.26	Ai kobobona ohare koma, ai nafi‑ya nakomateni. Ai kobobona ohare‑ya mai kahiyara, ai abano nafi ya‑yaiteni.
1CO.12.27	Kirisito kobobone dame, Kirisito kobobone ai tohineni.
1CO.12.28	Yeso ati‑ya ai no‑nofa ai ibi kasomaboneni, ai nafi. Deoso ati ene Yeso‑ka yo‑yose ai one toha, Deoso ati‑ya mai ka‑kamina‑bone mai one toha, mai one‑ya mai ka‑kanawato‑bone mai one toha, mai one‑ya mai na‑nakitama‑bone mai one toha, mai ihi ki‑kita‑bone mai one toha, ai one‑ya mai ka‑kasoma‑bone mai one toha, mai one‑ya mai yo‑yofikana‑bone mai one toha, mai one ati‑ya mai hi‑hiyara‑bone mai one toha naboneni.
1CO.12.29	Yeso‑ka yo‑yose ai nafi toharihi, Deoso ati‑ya ai ka‑kamina ai nafi toharihi, mai‑ya ai ka‑kanawato ai nafi toharihi, mai ihi ki‑kita ai nafi toharihi, teni.
1CO.12.30	Mai‑ya ai na‑nakitama, ai nafi toharihi, mai one ati‑ya ai nafi hiyararihi, mai one ati‑ya ai owa hiri, ai ati‑ya ai nafi kamini awirihi teni.
1CO.12.31	Deoso‑ka Doni yama daahina, one amosi ba‑basi na toha, one amosi bi‑bidi na toha teni. Yama amosi ba‑basi na Deoso‑ka Doni‑ya dai haanahi. Yama amosabote tamine okanahanowahaboneni.
1CO.13.1	Mai one ati dami‑ya owati yana, Deoso‑ka yo‑yose mai ati‑ya owati yana na, dai‑ya onofara‑mani, dai‑ya okasomara neni. Metaho‑ya mai ba‑baa mai moni‑nima owati tohaneni.
1CO.13.2	Deoso‑ka Doni ene Deoso ati okaminiya, yama‑ya mai one watora, owa‑ta yama owatobisiya, Deoso ati onofi nafiya, owati ihi adami fawaniya, dai onofara‑mani, owati honita toha neni.
1CO.13.3	Mai‑ka yamata wadara mai‑ya oka yamata nafi daa·ona, mai onofara‑mani, Deoso‑ya owa manakone wadara neni. Ai owa‑ya mai sarikanabone, owati ihi owa‑ya mai sarikibisa, ai owa onofara‑mani, Deoso‑ya owa manakone wadara neni.
1CO.13.4	Mai ai nofa mai ai kasoma, mai‑ka yama ai kayafarihi, ai yawa kanibote rihi, ai‑ya ai tonanafirihi, ai teni.
1CO.13.5	Mai ai nofa mai ai nayawarabone, mai ai nofa mai dai tohiya, ai yota, sibarini. Mai ai nofa ai ati‑nima mai ni awiriya, ai yawamara, mai tamine yama towe‑ya ai atibodi kadikaterani.
1CO.13.6	Mai ai nofa mai ihi amosara, mai ihi ai ya‑yaira, ai ohiteni. Mai ihi amosa, mai ihi ai ya‑yainibisateni.
1CO.13.7	Mai ai nofa mai ihi amosara, Deoso ene mai ihi amosawamabone ai atibodi ati teni.
1CO.13.7	“Owa ene amosawami nofani.” Mai ati na,
1CO.13.7	Mai ati ihi ai ya‑yaina, mai ihi amosawami awisara, mai ihi‑ta ai nofara, mai aboni‑ta ai nofabisateni.
1CO.13.8	Deoso ai‑ya nofe, Deoso‑nima mai ai nofa, mai nofi ai fawateraboneni. Deoso ati‑ya mai ka‑kamina, Yeso kamataseya, mai ati fawanaboneni. Ai nafi Deoso ati‑ya ai watowahaboneni. Mai one ati‑ya mai hi‑hiyara mai ati fawanabone, ai nafi ati ohariwama naboneni. Hibayata yama‑ya mai one wato ba‑basi na, makobote yama nafi‑ya ai nafi watowahaboneni.
1CO.13.9	Hibayata yama nafi ai watora, yama bide ai watobisa, Deoso ati nafi ai kamini awira, ati nafi ai wato awisarane.
1CO.13.10	Ai‑ka wa‑wato bide fawanabone, ai‑ka wa‑wato nafiwahaboneni.
1CO.13.11	Madehe oha, madehe ati‑ya owati toha, madehe yama hiwata owato, madehe ihi‑nima owa ene nihi namaro, makobote onafiwaha, madehe‑nima onamaterani.
1CO.13.12	Hibayata isibiyo towe‑ya ai awi‑nima Deoso‑ya ai awi re‑refona, makobote Deoso noko ai awawahaboneni. Hibayata owato bide oha, makobote Deoso owa‑ya wato‑nima yama owatowahaboneni.
1CO.13.13	Hibayata Deoso ati ai nofa, ati‑nima yama nabone ai nimanasa nineni. Yeso kobonamebona, koboni ai nimana, koboneya, ai nimani fawanaboneni. Hibayata ai ibi nofa, makobote ai ibi nofi fawarabone, fara amosabisateni.
1CO.14.1	Mai dai nofahi. Deoso‑ka Doni‑ka da‑daa dai kayafabone, yama amosa mai‑ya kasomabone dai haa, Deoso ati dai kaminabone dai haa nahi.
1CO.14.2	Mai one ati‑ya dai hiyara, mai ati‑ya dai watora, dai ati‑ya mai mita mai hiwatora, hini dai atibodi ati toha, dai atibodi ati‑ya Deoso watobisebonane.
1CO.14.3	Deoso ati dai kamina dai ati‑ya mai mita, mai dai kasomaboneni. Dai ati ene yama‑ya Deoso nofe‑ya mai wata, ati‑nima mai ihi nabone, mai nofaboneni. Mai atibodi koma Deoso ati‑ya mai mita, mai atibodi kome fawanaboneni.
1CO.14.4	Mai one ati‑ya dai hiyara, hini dai‑ya dai ya‑yainibisa, mai dai kasomi awiraboneni. Deoso ati‑ya dai kamina, Kirisito‑ka mai dai kasomaboneni.
1CO.14.5	Mai one ati‑ya dai ati toha, dai sibarineni. Owatibodi ati nineni. Mai one ati‑ya tiwati yanani dai toha, makobote ai ati‑ya tiwati yananamatasiya, ai‑ya tikasomaba awineni. Deoso ati tikamine, ai nafi‑ya kasomatene.
1CO.14.6	Dai tabaro‑ya okiya, mai one ati‑ya dai‑ya ohiyariya, owati‑ya dai watoriya, dai‑ya okasomaraboneni. Dai tabaro‑ya okiya, yama‑ya Deoso owa‑ya kanawato, dai ati‑ya dai okanawatomakiya, dai‑ya okasomabisaboneni.
1CO.14.7	Kaida‑ya mai afo, araba‑ya mai deona, mai‑ka yama ati one nafi, ati one i‑isi na, ati ai mitiya, yama ai wataba awineni. Ati ohariya, yama ai watoraboneni.
1CO.14.8	Ho‑hori sodado mai afohina, ati‑ya sodado mai one mita, ati mai hiwata, mai tokomakiteni, mai one‑ya mai taonabonehe. Ho‑hori afoni‑ya sodado watore, ho‑hori‑ya afoneya, sodado mai one tokomakiterani. Yama bara‑ya haane awane, mai ati niya, mai tokomakiterani.
1CO.14.9	Mai one ati‑ya dai hiyariya, dai ati oda mitara, dai ati ababoneni.
1CO.14.10	Mai one ati dama, hini mai ati‑ya mai watoteni.
1CO.14.11	Mai one ati‑ya mai hiyariya, mai ati owatora,
1CO.14.11	“Bara mai amani.” Owatibodi ati naboneni.
1CO.14.11	Owati yananiya, owati‑ya mai mitara,
1CO.14.11	“Bare amane.” Mai ati naboneni.
1CO.14.12	Yama‑ya Deoso‑ka Doni dai‑ya daanebona dai nokotonihemone, Kirisito‑ka mai dai kasomabone dai nokotonihari nahi.
1CO.14.13	Mai one ati‑ya dai ati yanana, mai ati dai watora, Deoso‑ya dai haana,
1CO.14.13	“Abi Deoso, mai one ati‑ya owati yanana, mai ati owatora, oda ati‑ya hini yamata‑nima owati niti? Owa‑ya tikaminiya, oda ati‑ya mai‑ya okaminamakeboneni.” Dai ati nahi.
1CO.14.14	Mai one ati‑ya Deoso‑ya ohiyariya, owatibodi ati toha, owa‑ya kasomaraneni.
1CO.14.15	Deoso‑ya ohiyariya, owati‑ya ohiyara, owatibodi hiyarahari teni. Deoso‑ka wayoma hiri·oniya, owati‑ya hiri·ona, owatibodi wayoma hirinahariteni.
1CO.14.16	Mai one ati‑ya Deoso‑ya dai kahiyariya, dai ati‑ya mai watora, Deoso‑ya mai kahiyari awiraboneni. Ai ati‑ya Deoso‑ya dai kahiyariya, dai eyehe Deoso‑ya mai kahiyaraboneni.
1CO.14.17	Mai one ati‑ya dai ati yanana, Deoso‑ya dai ati amosa awineni. Hiniya dai ati‑ya mai mita, dai ati‑ya mai watora, mai‑ya kasomi awiraboneni.
1CO.14.18	Deoso‑ya ohiyara, mai one ati‑ya owati yanani dama, Deoso owati‑ya wato, ya‑yai·oteni. Dai‑ta mai one ati‑ya dai ati yanani damarani.
1CO.14.19	Ai yorotokana, Deoso tamine dai‑ya ohiyara, dai ati‑ya owati 5‑ta toha, owati ihi Deoso‑ya dai nofi ba‑basi naba awineni. Mai one ati‑ya owati yanani 10,000 kana, dai‑ya kasomara, Deoso‑ya dai nofi ba‑basi ni awiraboneni.
1CO.14.20	Soho, madehe i‑isi na yama towe‑ya mai atibodi kadikaterani. Mai‑nima yama towe‑ya dai kadikariyahi. Madehe yama‑ya watora, mai‑nima dai riyahi. Ai hawa toha, yama‑ya wato‑nima yama dai watobisahi.
1CO.14.21	Deoso ati‑ya mai kanahanamete, mai ati dai mitahi.
1CO.14.21	“Isara·eo‑ka hini mai ati‑ya mai‑ya ohiyara, owati‑ya mai tokadabaramaroni. Mai one ati‑ya mai‑ya ohiyaramakiya, owati‑ya mai nofi awiraboneni.” Deoso ati nematane.
1CO.14.22	Mai ati‑ya Deoso mai‑ya hiyari bahe, ati mai hinofareya, mai one ati‑ya mai‑ya hiyaramakimatane. Yeso ati ai nofa, Deoso ati mai ka‑kamina, ai ya‑yaiteni.
1CO.14.23	Kirisito‑ka dai toha, dai yorotokana, Deoso‑ya dai kahiyarabone, mai one ati‑ya dai ati yananiya, Deoso ati‑ya mai nofara, dai ati‑ya mai mita, dai ati‑ya mai watora,
1CO.14.23	“Ka‑kana mai amani.” Mai atibodi ati naboneni.
1CO.14.24	Ai ati‑ya Deoso ati‑ya dai kamina, Deoso ati‑ya mai watora mai koboniya, dai ati‑ya mai mitiya, mai ihi amosara mai atibodi hini mai‑ya weena,
1CO.14.24	“Ka! Owa ene amosara tamine‑ya mai wata awineni.” Mai ati naboneni.
1CO.14.25	Mai atibodi ati‑ya Deoso wato‑ya mai wata, mai moikanisa,
1CO.14.25	“Deoso dai‑ya sawine.” Mai ati nabone,
1CO.14.25	Deoso‑ya mai kahiyaraboneni.
1CO.14.26	Oka soho dai amani. Owati dai mitahi. Dai yorotokana, Deoso‑ya dai kahiyarabone, mai nafi dai kasomabone, Deoso‑ka wayoma‑ya dai owa wayome, dai‑ka wayoma mai‑ya kasomiya, sibarini. Deoso dai‑ya kanawato, mai dai kasomabone, mai dai kanawatohi. Mai one ati‑ya dai owa hiyare, hini dai ati‑ya dai owa mai‑ya kaminamakitaseya, mai‑ya kasome, sibarineni. Dai ati hinama mai‑ya kasomiya, dai sibarihi nineni.
1CO.14.27	Mai one ati‑ya dai hiyarabone dai damariyahi. Mai fama owa oharine sibara awineni. Mai fiyakariyahi. Mai oharirina mai hiyara, mai hawa tohiya, ai ati‑ya mai ati dai kaminamakitasahi.
1CO.14.28	Dai yorotokana, Deoso‑ya dai kahiyarabone, mai one ati‑ya dai ati yananakosabone dai ati na, mai one ati kamini‑ya dai owa watore, dai ati yananakosariyahi. Hini dai atibodi‑ya dai ati toha, dai atibodi ati dai wato, Deoso hiwato hineni.
1CO.14.29	Deoso ati‑ya mai mi‑mita mai kaminabone mai damariyahi. Mai fama owa oharineya, sibaraboneni. Mai ati dai mita, mai ati dai kadikiyahi.
1CO.14.30	Deoso ati‑ya dai owa hiyare, dai owa itari atibodi‑ya Deoso ati‑ya mite, Deoso ati‑ya kamine ati fawaneya, itari ati yanane, sibarineni.
1CO.14.31	Deoso ati dai mita, dai oharirina Deoso ati dai kamina, dai ati‑ya mai nafi mitiya, yama‑ya mai watabone, mai ya‑yainaboneni.
1CO.14.32	Deoso ati‑ya mai ka‑kamina mai atibodi ati‑nima mai teni. Mai maakanabone mai atibodi ati na, mai maakana, mai ati yananabone mai atibodi ati na, mai ati yanateni.
1CO.14.33	Deoso yama amosa‑ya nofatene. Dai dami ati yananiya, dai ati amosi awirini. Deoso‑ya mai kahiyarabone, mai ati ohaririteni.
1CO.14.34	Deoso‑ka yobe‑ya dai yorotokaniya, mai fanawi ati yanariyahi. Mai‑ka yibote ati‑ya mai tokadaba, fara‑nima Mose ati nane.
1CO.14.35	Mai fanawi yama‑ya watabone, tabora‑ya mai‑ka yibote mai‑ya mai hiyarahi. Deoso‑ka yobe‑ya mai ati yanariyahi.
1CO.14.36	Korito‑ya dai wi‑wina dai‑ya Deoso hiyari oharibisemona dai atibodi ati na awineni. Deoso‑ka mai nafi‑ya Deoso hiyarane. Deoso‑ka mai one Deoso ati‑ya mai watoramone dai atibodi ati na, Deoso‑ka mai one Deoso ati‑ya watoharineni.
1CO.14.37	Deoso ati‑ya dai mi‑mita dai toha, Deoso ati dai wato na, Deoso ati okamine dai watoneni.
1CO.14.38	Deoso ati okamine‑ya mai watora‑mani, hiniya yama‑ya mai watora neni.
1CO.14.39	Oka soho dai amani, owati dai mitahi. Deoso‑ka Doni ene Deoso ati dai kaminabone dai nokotonihi. Deoso‑ka Doni ene mai one ati‑ya dai owa hiyareya, dai ati baririyahi.
1CO.14.40	Dai ene amosiyahi. Dai owa hiyari hawa toheya, dai ati yananiya, yama amosaboneni.
1CO.15.1	Oka soho dai amani, owati dai mitamatasahi. Hibati‑ya Deoso Ati Amosabote dai‑ya okamine, ati dai nofemari, ati‑nima dai teni.
1CO.15.2	Deoso Ati Amosabote ati dai nofa, Deoso tabaro‑ya dai winaboneni. Deoso Ati Amosabote‑ya mai atibodi nofara, hiniya mai ati hinofabise, Deoso tabaro‑ya mai winateraboneni.
1CO.15.3	Yeso Kirisito yama owa‑ya hikaminamaro, dai‑ya okaminamakitasineni.
1CO.15.3	“Kirisito abe, ai manakone‑ya nanahabematane.” Deoso‑ka yama hani ati na,
1CO.15.3	fara dai‑ya okaminamaroni.
1CO.15.4	“Yeso abe, mai hikame, amoni fama, amoni ohari ne‑ya Deoso hinakitamane.” Deoso‑ka yama hani ati nineni.
1CO.15.5	Yeso kitame, i‑di Bedoro‑kaya tokomakiya, i‑di Bedoro awi bahe, makobote Yeso‑ya mai da‑daba mai 12 toha, Yeso kitame‑ya mai awamakitasa nameteni.
1CO.15.6	Makobote 500 mai fiyakana, Deoso ati‑ya mai no‑nofa mai yorotokana, Yeso kitame‑ya mai awameteni. 500 mai fiyakana, mai dama mai hasina, mai fa‑famaraba na‑ta mai abineni.
1CO.15.7	Makobote i‑di Tiyako hiawamatasane, nowati‑ya Yeso‑ka yo‑yose mai nafi hiawawahane.
1CO.15.8	Makobote amoni dameya, oawane. Yeso bofe‑ya wineya, oawaterene. Neme‑ya toki hawa toheya, oawawahemarine.
1CO.15.9	Yeso‑ka yo‑yose mai one amosabisa, owa‑ta towe ama·oni. Hibati‑ya Yeso ati‑ya mai no‑nofa mai‑ya bisi·onamaroni. Owa ene‑maro Deoso owa‑ya yosere‑mana, sibare nane. Owa‑ya yosemarine.
1CO.15.10	Deoso owa‑ya kasomi nafi, owa‑ya yosemarine, Yeso ati okaminabonehe. Deoso owa‑ya kasome ene honita tohare, owa‑ya kasomi nafi ene mai dami‑ya Yeso ati okaminabisa, mai one ihi‑ya owa ene fiyakanineni. Owa ene yokana tohara, Deoso owa‑ya kasome ene tohabisane.
1CO.15.11	“Yeso Kirisito abe, kitamematane.” Yeso‑ka yo‑yose mai one ati toha,
1CO.15.11	fara owati toha na, oda ati dai mita, oda ati dai nofamaroni.
1CO.15.12	Yeso Kirisito abe, Deoso hinakitame tamine oda kaminamaro, hini yamata ihi ai aba, ai kitamaterabone dai one ati niti?
1CO.15.13	Ai kitamaterabone‑mani, Yeso kitami awire nane.
1CO.15.14	Yeso kitami awire‑mana, oda ati honita toha neni. Yeso kitamare‑mana, ati dai nofe dai‑ya kasomare nane.
1CO.15.15	Ai kitamatera‑mani, Deoso tamine‑ya keyehe oda hirina neni. Yeso‑ya Deoso nakitame oda ati na, ai kitamara‑mani, Yeso kitamare nane.
1CO.15.16	Ai‑ya Deoso nakitami awirebona‑mana, Yeso‑ya nakitamare namatane.
1CO.15.17	Yeso kitami awire‑mana, dai manakone‑ya nanahabare nane. Yeso kitami awire‑mana, dai manakone towe wadasa na, dai abiya, madi mai tabori‑ya dai ohina neni.
1CO.15.18	Yeso kitami awire‑mana, Kirisito ati‑ya mai nofamete mai aba, Deoso tabaro‑ya mai winara neni.
1CO.15.19	“Bofe‑ya ai wina ai‑ya Deoso kasomi oharine.” Dai owa ati ne,
1CO.15.19	Ai‑ya nakitamarebona‑mana, Deoso ati ai tokadaba ai manakone wadara neni. Ai‑ya mai bisi, ai‑ya mai kosi, ai‑ya mai nanahaba na, ai manakone honita tohaneni. Deoso ati‑ya mai nofara mai‑ya mai bisirihi, mai‑ya mai kosirihi mai‑ya mai nanahabarihi na, mai kome bi‑bidi ai komene ba‑basi nineni.
1CO.15.20	Yeso abe, kitami dai tohe, nowati‑ya mai aba mai kitamaboneni.
1CO.15.21	Ai‑ka idi i‑di Adaho ene ai aba, Yeso ene ai kitama, ai naboneni.
1CO.15.22	Ai‑ka idi i‑di Adaho ene ai abano ababoneni, ai nafi. Ai‑ka Ayo i‑di Yeso Kirisito ati ai nofa, ai kitamaboneni, ai nafi.
1CO.15.23	Yeso Kirisito abano kitami dai tohemata, Yeso‑ka ai tohawaha, Yeso kamataseya, ai abano kitamamakitasaboneni.
1CO.15.24	Yeso kameya, neme‑ya mai wi‑wina mai toha, bofe‑ya mai wi‑wina mai toha, bai‑ya mai wi‑wina mai toha na, Deoso ati‑ya mai nofara, wara hirini‑ya Yeso mai‑ya weretowitibonane. Makobote yama hasina‑ya Badi i‑di Deoso‑ya daaneya, yama nafi hawa tohawahaboneni.
1CO.15.25	Hibayata Yeso Kirisito ai‑ka hidi tohe, mai dama Yeso Kirisito‑ya mai kakonasa nineni. Makobote Yeso Kirisito‑ya mai ka‑kako‑maro, Deoso ene Yeso noko‑kaya mai moikanisabone,
1CO.15.25	“Yeso kitabote tohane.” Mai ati nawahaboneni.
1CO.15.26	Yeso kamataseya, ai abamarihi, yama one abamarihi, yama ai‑ya ka‑kako wadamarihi, teboneni.
1CO.15.27	Deoso ene ai nafi‑ka Hidi i‑di Yeso Kirisito tohe, Deoso‑ka Hidi‑ta wadaterene. Deoso ene Yeso Kirisito yama nafi‑ka Hidi tohene.
1CO.15.28	Yama nafi‑ka Hidi Yeso Kirisito toheya, Yama nafi‑ya daanebonane, Deoso‑ya.
1CO.15.28	“Abi, tiwati‑nima oda nafi naboneni.” Yeso ati nebonane.
1CO.15.28	Yama nafi‑ka hidi i‑di Deoso tohebonane.
1CO.15.29	“Mai aba, mai kitamateraboneni.” Dai one ati nihi,
1CO.15.29	“Oka mai habanisara mai abamaro, mai ihi owa dai habanirisahi, oka mai habanisa‑nima mai nawahabonehe.” Dai one ati nihi namoneni.
1CO.15.29	Mai abamaro mai kitamarabone dai ati na, hini yamata‑bone dai‑ya mai habanirisiti?
1CO.15.30	Ai kitamarabone owatibodi ati na‑mani, ai kitami tamine‑ya ohiyarara neni. Ai kitami tamine‑ya ohiyarariya, owa‑ya mai kakorihi, owa‑ya mai ati nanahabarihi neni. Ai kitamaboneni.
1CO.15.31	Oka soho dai toha, ai‑ka ayo Yeso Kirisito ene dai onofi nafe, yama‑ya dai wato awisa ra awineni. Ai kitamaboneni. Mahi‑nima owa‑ya mai ati nanahabateni.
1CO.15.32	Ai aba, ai kitamarabone‑mani, Deoso‑ka yama ai nokotonira neni. Ai kitamabone, Deoso‑ka yama ai nokotonihe, ai aba nowati‑ya manakone ai kayafaboneni. Efesiyo‑ya Deoso‑ka yama noko·onihe, yama‑ka bani mai hama‑nima Efesiyo‑ka mai hama mai na, owa‑ya mai nanahabi yanatoneni. Okitamarabone‑mani, owa manakone wadara neni. Ai kitamarabone‑mani, hiniya ai tafa, faha ai fawa, ai aba niya, ai wadamara neni.
1CO.15.33	Dai noko wadahi. Mai ihi amosara mai‑ya dai daba, dai ene amosaraboneni.
1CO.15.34	Dai amona‑nima dai na, dai dodafiya, dai atibodi dai kadikahi, dai ene amosabonehe. Mai one yama‑ya mai wa‑wato‑mone mai ati na, Deoso‑ya mai nofara dai‑ya keyehe‑ya mai hirikanateni, dai ene amosarabonehe. Yama dai watabone ona, yama dai watora awineni.
1CO.15.35	“Ai aba, ai kitama, hini yamata‑nima ai noko nibati?” Dai ati na awineni.
1CO.15.36	Yama‑ya dai wato awineni? Awa bono noki ai kama, moone, ade yanateni. Awa bono noki aba‑nima ni awiriya, yanaterani.
1CO.15.37	Awa bono noki ai kama, awa aboni ai kamara, noki‑ta ai kamateni. Noki awi‑nima ade awiterani.
1CO.15.38	Deoso ene ayawa noki ai kama, ayawa ade yanabisa teni. Yama bara yanaterani. Kimi noko ai kama, kimi ade yana tene. Yama bara yanaterani.
1CO.15.39	Yama dama fara nafi tohaterani. Ai eme bara toha, bani mai ime bara toha, bani mai afe wada mai ime bara toha, aba mai ime bara toha teni.
1CO.15.40	Neme‑ya mai wi‑wina mai aboni bara toha, bofe‑ya ai wi‑wina ai abano bara toha, ai teni. Neme‑ya mai wi‑wina mai amosa, bofe‑ya ai wi‑wina ai amosa, hiniya neme‑ya mai wi‑wina mai amosi bara toha, bofe‑ya ai wi‑wina ai amosi bara toha, ai teni.
1CO.15.41	Mahi noko amosa, abariko noko amosa ne, mahi noko‑nima abariko noko terene. Amowa mai noki amosa, mai noki‑nima mahi noko ni awire, abariko noko‑nima amowa nokoni awirene, amowa owa bare toha, owa bare toha tene.
1CO.15.42	Deoso ai‑ya nakitameya, ai bara tohawahaboneni. Ai aba, ai abano batateni. Ai kitamiya, ai abamarihi, ai batamarihi teboneni.
1CO.15.43	Ai aba, ai abano amosaterani. Ai abano kitara, Deoso ai‑ya nakitameya, ai amosa, ai kitawahaboneni.
1CO.15.44	Atabo‑ya ai abano wamani toha, Deoso ai‑ya nakitameya, neme‑ya mai wi‑wina mai aboni‑nima ai abano nawahaboneni. Bofe‑ya ai wi‑wina atabo‑ya ai abano wamani toha, neme‑ya mai wi‑wina yama bara‑ya mai aboni wamani toha nineni.
1CO.15.45	Hibati‑ya ai‑ka idi‑bona i‑di Adaho tamine‑ya Deoso hiyare,
1CO.15.45	“I‑di Adaho atabo‑ya wama·one, ai tohawahane.” Deoso‑ka yama hani ati nineni.
1CO.15.45	I‑di Adaho yoto‑ke Kirisito tohe, ai abano yati‑ya daanebonane.
1CO.15.46	Neme‑ke abano ai kayafi dai tohara, bofe‑ke abano ai kayafi baha, bofe‑ke abano abeya, neme‑ke abano ai kayafawahaboneni.
1CO.15.47	I‑di Adaho bofe‑ke atabo‑ya Deoso wamahine, Adaho owa i‑di Yeso Kirisito neme‑ke amane.
1CO.15.48	Bofe‑ya ai wi‑wina Adaho abano‑nima ai abano na, neme‑ya ai winiya, Kirisito abano‑nima ai abano nawahaboneni.
1CO.15.49	Hibayata i‑di Adaho abano‑nima ai abano na, makobote i‑di Yeso Kirisito abano‑nima ai abano nawahaboneni.
1CO.15.50	Soho, dai okanawatabone, owati dai mitahi. Bofe‑ke abano ai weyeniya, neme‑ya ai tokaraboneni. Bofe‑ke abano fawaneya, neme‑ke abano ai weyeniya, neme‑ya ai tokaboneni. Neme‑ke Hidi Deoso tohe, yama ababone neme‑ya koboteraboneni. Ai abano neme‑ke abaterebonane.
1CO.15.51	Ai nafi abaraboneni. Ai one aba, ai one hasi na, ai nafi tohiyaboneni. Deoso ati ene ai tohiya, neme‑ke abano ai weyenaboneni. Ai tohiyabone, hibati‑ya tamine mai himitara, hibayata tamine ai mitawahineni.
1CO.15.52	Neme‑ke abano sakoni nahorebonane. Ai noko ataro yebekana‑nima neme‑ke abano ai sakone, sakoni nahoterebonane. Deoso‑ka ho‑hori ati yananiya, mai abamete mai kitamiya, mai abamateraboneni. Ai hasina, neme‑ke abano ai sakonaboneni.
1CO.15.53	Ai hasina, neme‑ke abano ai sakona, neme‑ke abano abaterebonane.
1CO.15.54	Ai abano bote fawaniya, ai abano yati ai sakonawaha, Deoso ati‑mata‑nima yama nawahaboneni.
1CO.15.54	“Ai abamaterabone, Deoso tabaro‑ya ai wini ohareboneni.
1CO.15.55	Ai abamaterabone ene ai aba tamine ai kadikamarabone, mai ababone mai korikasa mai‑nima ai korikasaraboneni.” Deoso‑ka yama hani ati nineni.
1CO.15.56	Hibayata Deoso ati hinama mai tokadabariya, mai ihi amosara manakone ababone, fara mai korikasateni.
1CO.15.57	Deoso‑ya ai kahiyarahi. Deoso ene ai‑ka Ayo Yeso Kirisito ai manakone‑ya nanahabane, ai abarabonehe.
1CO.15.58	Oka dai amani, owati dai mitahi. Dai eme kitahi. Ai‑ka Hidi ati‑nima dai nabone, dai‑ya mai we‑wee, mai ati dai nokotoniriyahi. Ai‑ka Hidi ati‑nima dai niya, dai manakone amosa wadaboneni.
1CO.16.1	“Yodeya‑ya mai wi‑wina, Deoso ati‑ya mai no‑nofa mai‑ka yinero‑bona oda yorotokaniheboneni.” Dai‑ka yama hani ati na.
1CO.16.1	Fara dai‑ka yama hani ati‑nima dai nahi. Karatiya‑ya mai wi‑wina mai oyosehare, mai‑ka yinero‑bona‑ya mai yorotokanaharebonehe.
1CO.16.2	Domiko‑ya dai yorotokana, dai‑ka yinero kote dai nawitahi, Yodeya‑ya mai wi‑wina mai‑ka yinero‑bonaha. Dai‑ka yinero dame, yinero ba‑basi ne dai daa, dai‑ka yinero damare, yinero bidi dai daa nahi. Yinero dai nawiti hawa tohiya, kobo·oniya, yinero‑ya dai sibani awirabone, yinero hawa tohebonane.
1CO.16.3	Kobo·oniya, dai‑ka mai one Yerosare‑ya yinero‑ya mai towakamabone, mai ai yoseboneni. Mai‑ka yama hani‑bone okanahano oniya, Yerosare‑ya mai koboniya, oka yama hani‑ya mai kadikiya, dai‑ka mai one‑ya mai watowahaboneni.
1CO.16.4	Yerosare‑ya dai‑ka mai one yinero‑ya towakamiya, mai‑ya osawebone dai ati niya, osaweboneni.
1CO.16.5	Masedoni‑kaya oki bahiya, mai tabori‑ya owiniya, owa amoni fa‑famaraba niya, dai tabaro‑ya okomakebani.
1CO.16.6	Dai tabaro‑ya owiniya, owa amoni ba‑basi naba awineni. Abariko fama abariko ohari ne‑ya dai tabaro‑ya owinaba awineni. Makobote mai tabori one‑kaya owa‑ya dai yoseba awineni.
1CO.16.7	Hibayata dai‑ya oawi awiraboneni. Makobote Deoso ati sibareya, dai tabaro‑ya okiya, dai tabaro‑ya owa wini ba‑basi nabone owatibodi ati nineni.
1CO.16.8	Hibayata Efesiyo‑ya owina, makobote Benekosi marina hawa tohiya, yana·onaboneni.
1CO.16.9	Hibayata owatibodi ati toki nofarani. Deoso ene owati‑ya mai dami mitawaha, Satanasi ene owa‑ya mai one kakona, owa‑ya mai ati nanahabineni.
1CO.16.10	I‑di Timoti dai tabaro‑ya koboneya, dai ati ene habo siitorayaho. Deoso‑ka yama ani·ona‑nima i‑di Timoti anitene.
1CO.16.11	Owa‑nima i‑di Timoti ne, dai ati yasiriyahi. Dai tabaro‑ya koboneya, dai kasomayaho. I‑di Timoti mai eyehe owa‑ya dai yosema kanibote nayaho. I‑di Timoti mai‑nima onaboneni.
1CO.16.12	I‑di Aboro haa·ona, i‑di Timoti mai eyehe dai tabaro‑ya tokebona, hibayata dai tabaro‑ya ati toki nofare, makobote hika yama nafi hawa tohiya, tokawahebona ati nene.
1CO.16.13	Dai noko wadahi. Yeso tamine‑ya keyehe‑ya mai hirinabone, Yeso ati‑ya dai nofahi. Dai‑ya mai we‑wee, dai eme kita, dai habo siitoriyahi.
1CO.16.14	Dai ibi nofa, dai ibi nofi fawariyahi.
1CO.16.15	I‑di Tefanasi hika mai eyehe dai watoneni. Akaiya‑ya dai wi‑wina‑ya i‑di Tefanasi hika mai eyehe Deoso ati‑ya mai nofi baha, i‑di Tefanasi nowati‑ya Deoso ati‑ya dai owa nofamaki, Deoso ati‑ya dai no‑nofa, Tefanasi dai‑ya mai kasomateni.
1CO.16.16	I‑di Tefanasi mai ati dai nofiyahi. Oda ene‑nima i‑di Tefanasi mai ihi na, mai ihi‑nima ai owa ene ne, mai ati dai nofa nahi.
1CO.16.17	Yama yaki‑ya dai wina, dai‑ya owatibodi foya, dai‑ka mai one i‑di Tefanasi i‑di Fotonato, i‑di Akiyako mai na, mai kobona, mai‑ya owa ya‑yai·oneni. Owa‑ya mai kasomi ba‑basi neni.
1CO.16.18	Dai tabaro‑ya mai wi‑wina mai ihi dai ya‑yainamone, ya‑yai·onaharineni. I‑di Tefanasi‑nima mai na, mai ati dai tokadabiyahi, mai ihi amosaro.
1CO.16.19	Asiya‑ya mai wi‑wina, Deoso ati‑ya mai no‑nofa dai‑ya mai ati foya, i‑di Akira fadi i‑di Birisira‑ya fame dai‑ya mai ati foyahari nineni. Akira tabaro‑ya mai yorotokana, Deoso‑ya mai hiyara, dai tamine‑ya mai hiyarineni.
1CO.16.20	Ahi‑ya mai wi‑wina, Deoso ati‑ya mai no‑nofa dai‑ya mai nofa, dai‑ya mai tamine okaminabone mai ati nineni. Dai ibi kobona, dai‑ka ayo dai kobona‑nima dai one‑ya dai kobona, dai nahi.
1CO.16.21	Baoro ama·oni. Owa yehe‑ya yama okanahana, dai‑ya owati foyineni.
1CO.16.22	Ai‑ka Hidi ati‑ya mai nofara, Deoso mai‑ya nakomebonane.
1CO.16.22	“Yeso, oda‑ka Hidi amatini. Kama kanibote tinahi.” Oteni.
1CO.16.23	Yeso Kirisito dai‑ya kasome oteni.
1CO.16.24	Yeso Kirisito‑ka dai toha, dai onofi nafini. Feye amani.
2CO.1.1	Yeso‑ka yo‑yose i‑di Baoro ama·oni. Deoso owa‑ya yosemarine, Yeso ati okaminabonehe. Korito‑ya dai wi‑wina, Akaiya nafi‑ya dai wi‑wina dai na, Deoso‑ka dai toha dai‑ka yama hani‑bone i‑di Timoti oda kanahanoneni.
2CO.1.2	Ai‑ka Abi i‑di Deoso, ai‑ka Ayo i‑di Yeso Kirisito mai fama dai‑ya mai kasoma, dai atibodi ati dai‑ya soma teni.
2CO.1.3	Ai‑ka Hidi i‑di Yeso Kirisito‑ka Abi i‑di Deoso ai kahiyarahi. Deoso ai‑ya nofe, ai‑ya kasomatene, ai atibodi komene bi‑bidi nabonehe.
2CO.1.4	Ai‑ya mai kaka, ai‑ya Deoso kasomatene, ai atibodi komene fawanabonehe. Mai mai hikaka mai ai kasomamake, mai atibodi kome bi‑bidi naboneni. Deoso ai‑ya kasomi‑nima mai one ai kasomateni.
2CO.1.5	Hibati‑ya Yeso Kirisito bofe‑ya wineya, mai nakoma, Deoso hinakitamematane. Yeso‑nima ai‑ya mai bisinamakitasiya, Deoso ai‑ya kasomebonane. Ai‑ya kasomeya, mai one ai kasomamakeboneni.
2CO.1.6	Hibati‑ya Deoso Ati Amosabote dai‑ya oda kaminabone, oda‑ya mai bisinamaroni, Deoso ati dai mitarabonehe. Ati dai mitawahe, ati dai nofawahene. Oda‑ya mai bisina, Deoso oda‑ya kasome‑ya dai awa, dai habo kitawaha, dai‑ya mai bisinamake, dai habo siitora.
2CO.1.6	“Baoro mai‑ya Deoso kasome, oda‑ya kasomahari nebonane.” Dai atibodi ati namaroni.
2CO.1.7	Oda‑ya mai bisina, Deoso oda‑ya kasome, fara‑nima dai‑ya mai bisiniya, Deoso dai‑ya kasomebona oda watoneni.
2CO.1.8	Asiya‑ya oda wina, oda tamine dai mitiya, yama dai watowahaboneni. Yama kanaha‑ya ai weyena‑nima ona, okitara, owa abi yanatona, o·ababa amanikani onamaroni.
2CO.1.9	Oda ababa amanikani oda ati na, oda kasomi‑ya oda watora Deoso‑ta oda kasomi‑ya watone. Oda abano abiya, Deoso oda‑ya nakitamebona oda atibodi ati namaroni.
2CO.1.10	Oda ababone oda ati na, oda abi yanatona, Deoso oda‑ya kasome, oda abi yanatonamatasiya, Deoso oda‑ya kasomatasebona oda ati nineni.
2CO.1.11	Deoso‑ya oda tamine dai hiyarahi, Deoso oda‑ya kasomebonaha. Dai ati ene Deoso oda‑ya kasomeya, mai dami ya‑yaina, Deoso‑ya mai kahiyaraboneni.
2CO.1.12	Oda atibodi oda‑ya weera, oda ene amosamone oda atibodi ati na, oda ya‑yaiteni. Mai tabori‑ya oda ene amosa, dai tabaro‑ya oda ene amosa na, yama nafi oda watora, Deoso oda‑ya kasome ene oda ene amosani.
2CO.1.13	Oda ati‑nima oda‑ka yama hani ati nineni, oda ati kote oda kemora, oda ati dai watowahabonehe.
2CO.1.14	Hibayata oda‑ya dai wato bide toha, oda‑ya dai nofa, oda ene dai ya‑yaina, fara‑nima dai oda nofa, dai ene oda ya‑yainahare, ai‑ka ayo i‑di Yeso kamataseya, ai ibi tamine kaminaboneni.
2CO.1.15	Hibati‑ya dai tabaro‑ya owa toki oharemaro, owa dai wato ba‑basi nabone, dai tabaro‑ya owa toki famamakebone onamaroni.
2CO.1.16	Masedoni‑ya okiya, dai tabaro‑ya maa·onakosamabone owatibodi ati na, dai‑ya owati wee nofara, dai tabaro‑ya oki awiramaroni. Makobote yana·oniya, dai tabaro‑ya okabone, kobo·oniya, Yodeya‑ya okomakebone ona, owa dai kasomaba awineni.
2CO.1.17	Hibati‑ya dai‑ka yama hani‑bone okanahana, dai tabaro‑ya okabone onamaroni. Hini dai‑ya owati ohare toha‑mone, mai one‑ya owati bara toha‑mone, Deoso ati‑ya mai nofara mai ati‑nima owati toha‑mone dai ati na awineni. Haa‑nima owati terani. Owatibodi ati‑nima owati teni.
2CO.1.18	Deoso keyehe‑ya hirire, hini ati‑nima tene. Dai‑ya okayehera. Dai tabaro‑ya okabone ona, owatibodi ati‑nima owati namaroni.
2CO.1.19	I‑di Timoti, i‑di Sira oda na, Deoso Bidi i‑di Yeso Kirisito tamine dai‑ya oda hiyaramaroni. Deoso ati nafi‑ya Yeso tokadabe, ati‑ya fiyakani awiremarine. Yeso tosawarire, Deoso ati‑nima tene. Keyehe‑ya hiriterene.
2CO.1.20	Yama nabone Deoso ati nemata, fara‑nima yama naboneni. Deoso ati‑nima Yeso Kirisito ne ati‑nima oda na, fare dai kahiyaraho.
2CO.1.21	Deoso ai‑ya haane, ai‑ya kadikemarine, Yeso Kirisito‑ka ai tohabonehe.
2CO.1.22	Deoso oni ai‑ya sawi, hika Doni ai atibodi‑ya sawi ne, ati‑nima yama nabone ai watoboneni.
2CO.1.23	Keyehe‑ya hiri·ora, Deoso owati‑ya wato, dai tabaro‑ya oka‑mani, dai‑ya wee·ona neni. Dai‑ya wee·orabone, dai tabaro‑ya okarani.
2CO.1.24	Dai‑ka hidi oda tohara, hiniya dai oda kasomabone, Yeso ati‑ya dai nofi ba‑basi naboneni. Yeso ati dai nofi ba‑basi niya, dai ya‑yaina, dai habo siitoraboneni.
2CO.2.1	Owatibodi komamaro, dai atibodi onakomarabone owatibodi ati na, dai tabaro‑ya okaramaroni.
2CO.2.2	Dai‑ya wee·oniya, owa ene dai yawiya, ebeni‑ke ene ya‑yai·obati? Owa‑ya dai ya‑yainihe, dai‑ya owati yawi nofarani.
2CO.2.3	Dai‑ka yama hani‑bone okanahanamaroni, dai ene amosawamabonehe. Dai tabaro‑ya kobo·oniya, dai ene owatibodi komarabone, dai ene ya‑yai·obisabone owatibodi ati namaroni. Ya‑yai·oniya, dai ya‑yainaharebone owatibodi ati nani.
2CO.2.4	Dai ene amosaramone, dai ene owatibodi komene kita, dai ene ohi·ona, owa ohini fawara, dai atibodi nakomi onofara, dai‑ya onofi nafe dai watabone, dai‑ka yama hani‑bone okanahanamaroni.
2CO.2.5	Dai owa ene amosare, ene ai nafi yawa, ohi·ona, dai nafi ohinaharina.
2CO.2.6	Dai dami ene dai‑ka owa ene amosawame, dai weenamarayaho.
2CO.2.7	Dai ati somawamiyahi. Maki dai‑ya sawimataseya, sibaraboneni. Dai ati somawamariya, dai weenaba neya, atibodi yawi kiteya, abeba awane.
2CO.2.8	Fare dai hiyareya,
2CO.2.8	“Tiwa ene amosaramaro, tiwa ene amosawama, tiwa ene oda yawamara, tiwa oda nofineni.” Dai ati nahi.
2CO.2.9	“Owatowahabone, owati dai tokadabakaribana?” Owatibodi ati na,
2CO.2.9	dai‑ka yama hani‑bone okanahanamaroni.
2CO.2.10	Ene amosaremari, ene amosawame dai ati somawamiya, owati somawamahare, Kirisito owa‑ya aweya, owati somawama, dai owa‑ya owati somawamiya, dai‑ya kasomahareba awineni.
2CO.2.11	Satanasi ene ai wato, fare dai owa‑ya keyehe‑ya hirikanamarebona, dai ati somawamiyahi.
2CO.2.12	Torowadi‑ya okamaroni, Yeso Kirisito Ati Amosabote okaminabonehe. Mai tabori‑ya kobo·ona, Deoso ene owati‑ya mai dami mitamaroni.
2CO.2.13	Owati‑ya mai mitamatasabone mai ati na, oka soho, i‑di Tito‑ya owatibodi watinawaha, Torowadi‑ya i‑di Tito kobo·onabone ona, i‑di Tito kobo·ora, owatibodi i‑di Tito tamine‑ya kadikanade, Masedoni‑kaya okawahamaroni, i‑di Tito owasebonehe.
2CO.2.14	Deoso kitabote tohe, ai kahiyarahi. Mai tabori dami‑ya oda toka, Satanasi mai yadihinamaro, Deoso ene mai oda seekana, yama mahi amosa ai hisina, ai ya‑yaina, fara‑nima Kirisito ati oda kamine, ati‑ya mai mita, mai ya‑yaiteni.
2CO.2.15	Mai‑ya Kirisito ati oda kamina, oda ati‑ya Deoso mite, yama mahi amosa mahi‑nima oda ati toha, Deoso ya‑yainane.
2CO.2.16	Yeso ati oda kamine, oda ati amosa, oda ati‑ya mai mita, Yeso ati‑ya mai nofa, Yeso ati amose mai ati na, yama mahi amosa mahi‑nima oda ati teni. Yeso ati oda kamine, oda ati‑ya mai mita, Yeso ati‑ya mai nofara yama bata mahi‑nima oda ati toha‑mone mai ati teni. Deoso oda‑ya kasomare‑mana, Yeso ati yokana oda kaminara neni.
2CO.2.17	Mai one yinero‑ya nokotonihe, Yeso ati yokana‑ya mai kamini awirani. Deoso oda‑ya yosemarine, Yeso ati yokana oda kaminebonaha. Deoso ene Yeso ati yokana oda kamini oharineni.
2CO.3.1	Oda‑ya oda kahiyari awirihi, mai one‑ka yama hani oda‑ya kahiyara oda damakani awirihi, dai‑ka yama hani oda‑ya kahiyarabone oda haarihi, oda teni.
2CO.3.2	Oda‑ka yama hani dai amani, oda atibodi‑ya Deoso dai‑ya kanahano, dai oda nofa, dai ene‑ya mai one awiya, oda tamine‑ya mai watowahaboneni.
2CO.3.3	Yeso Kirisito‑ka yama hani dai amani. Oda‑ka yama hani dai tohaharina, oda‑ka yama hani bebeo‑ya awirihi, yati‑ya awirihi na, dai atibodi‑ya Deoso‑ka Doni oda‑ka yama hani‑ya kanahano, Yeso ati‑ya kanahano ne, fara dai atibodi ati‑nima dai ene na, dai ene‑ya mai kadikaboneni.
2CO.3.4	Kirisito dai‑ya kasome, dai ene amosawamabone oda atibodi ati na, dai tamine‑ya Deoso‑ya oda hiyara, oda ya‑yainawahani.
2CO.3.5	Deoso ati dai nofa, oda ene tohi awirani. Deoso ene amane. Deoso oda‑ya kasome, oda ene amosani.
2CO.3.6	Deoso ati‑ya i‑di Mose kanahanomata, ati nafi ai tokadabara, ai manakone wadateni. Ai manakone abara‑mani, ai aba neni. Deoso oda‑ya yose, ai manakone‑ya Yeso nanahabe tamine dai‑ya oda kaminaboneni. Ati ai nofe, ai manakone wadamarabone, Deoso‑ka Doni ai‑ya sawi, Deoso‑ka Doni ene Deoso‑ka ai toha ai wata, Deoso tabaro‑ya ai winaboneni.
2CO.3.7	Yati‑ya Deoso hini ati‑ya kanahano, i‑di Mose‑ya ati‑ya daanematane. Ati nafi ai tokadabare, ai ababoneni. Yati‑ya Mose kayafe ene noko wehene kite, mai kiihine mai noki‑ya nakomematane. Makobote i‑di Mose noko wehene isitone, fawanawahameteni.
2CO.3.8	Deoso hini ati yati‑ya hikanahano ene amose, fare Deoso‑ka Doni ai atibodi‑ya ati hikanahano ene amosi ba‑basi nebonane.
2CO.3.9	Deoso ati Mose hikayahemata ati amosi bi‑bidi ne, ati ene ai ene amosara, ai ababone tamine ai watonineni. Deoso ati ai mitamaki amosi ba‑basi nibise, ati ene Yeso ai manakone‑ya nanahabe tamine ai wato, Deoso‑ka Doni ai‑ya sawibona tamine ai wato, ai ene amosara‑ya Deoso fawanihibona tamine ai wato na, ati amosi nafibisane.
2CO.3.10	Mose ati amose‑mona oda ati namaro, Deoso ati amose yokana oda mitawaha, Mose ati amosami awire‑mona oda ati nawaha.
2CO.3.11	Mose ati amosi fawane, Deoso ati ai mitawahe, ati amosi fawaterebona, amosi ba‑basi nane.
2CO.3.12	Deoso ati amosi fawaterebona, fare ati ai kamine, ai habo siitoterani.
2CO.3.13	Deoso ati‑ya i‑di Mose kamine, noko‑ya barikanematane, noko wehene fawani yanatone, Isara·eo‑ka nodi mai hiawarebonaha. Mose‑nima oda ni awira, Deoso ati oda kamina, oda‑ya mai awa, sibarini.
2CO.3.14	Deoso ati‑ya Mose kamine, noko‑ya barikanematane, noko mai hiawi nafirebonaha. Mose noko‑ya barikanemata‑nima mai na, mai atibodi‑ya mai bari kiteni, yama‑ya mai watorabonehe. Deoso ati i‑di Mose hikanahanomata‑ya hibayata mai kadika, mai atibodi barikana‑nima mai na, yama‑ya mai wato i‑isi nineni. Yeso Kirisito ati‑ya mai no‑nofa mai atibodi barikani fawana, yama‑ya mai watowahani.
2CO.3.15	Hibayata i‑di Mose ati‑ya mai kadika, mai atibodi barikana‑nima mai na, yama‑ya mai watoraboneni.
2CO.3.16	Yeso Kirisito ai‑ka Hidi ati‑ya mai nofa, mai atibodi‑ya ba‑barikana fawanawahateni.
2CO.3.17	Ai‑ka Hidi owa Deoso‑ka Doni tohe, ai‑ya sawi, ai atibodi‑ya seekanateni.
2CO.3.18	Isibiyo noki bisa tohaya, ai‑ya ai awa, ai awi re‑refona, noki ai namosiya, ai‑ya ai awi amosateni. Kirisito‑ka ai toha, Kirisito‑ka isibiyo‑nima ai na, ai‑ya mai awa, Yeso‑ya mai awaboneni. Ai ene amosi bi‑bidi na, Kirisito‑ya mai awi re‑refona, Deoso‑ka Doni ene ai ene amosi ba‑basi niya, Kirisito‑ya mai awi amosawahaboneni.
2CO.4.1	Deoso ati oda kaminebona ati ne. Ati oda kamine, oda habo siitora, oda ati fawaterani.
2CO.4.2	Deoso ati‑ya mai one kaminamone mai ati na, Deoso ati‑nima mai ihi ra. Deoso ati kote‑ya mai kema, ati yokana‑ya mai kaminara. Hini yama miti mai hinofa‑nima mai ati na, mai ati‑ya mai nofabonehe. Mai‑nima oda ni awira. Deoso ati yokana oda kamine, ati mai himite, Deoso ati‑ya mai atibodi nofaboneni. Deoso oda ene‑ya awe, ati‑nima ati oda kaminatene.
2CO.4.3	Deoso ati‑ya mai nofa oda ati‑ya mai mita, oda ati‑ya mai watoneni. Deoso ati‑ya mai nofara oda ati‑ya mai mita, mai atibodi barikana oda ati‑ya mai watora, mai abiya, madi mai‑ya mai dabawahaboneni.
2CO.4.4	Deoso yokana ati‑ya mai nofara, madi mai‑ka deoso i‑di Satanasi ati‑ya mai nofabisa, Satanasi ene mai atibodi noki wadara, Deoso Ati Amosabote mai mitara, Kirisito amosabote‑ya mai awara, Deoso yokana‑nima Kirisito ne amane.
2CO.4.5	Oda tamine‑ya oda kaminara. Yeso Kirisito ai‑ka Hidi ati oda kaminabise, Yeso ene dai‑ka yo‑yose oda toha, Yeso ati dai nofahi.
2CO.4.6	Hibati‑ya yama soki hinama tohaya, Deoso ati yanane,
2CO.4.6	“Yama wahi tohawahi.” Ati ne.
2CO.4.6	Ati ene yama wahi tohawahameteni. Makobote Bidi i‑di Yeso Kirisito‑ya yose, ai atibodi noko‑ya Bidi noko wehene ai aweya, Deoso amosabote tohe ai watowahaboneni.
2CO.4.7	Atabo‑ya Deoso ai‑ya wamanemata, ai kitara, Deoso kitabote ai‑ya sawi, ati yokana ai kamine, ai ene kitara, Deoso‑ta ene kitabote tohe‑ya mai watowahaboneni.
2CO.4.8	Yeso ati oda kaminarabone mai ati na, oda‑ya mai weeni kofina, Yeso ati oda kaminanasa nineni. Oda‑ya mai ihi tohabone mai ati na, oda habo kitabisineni.
2CO.4.9	Oda‑ya mai bisina, Deoso oda‑ya kakanare, mai ihi oda sona, oda waamisamatasanineni.
2CO.4.10	Hibati‑ya Yeso‑ya mai nanahababone, Yeso‑ya mai bisinameteni. Oda abano‑ya mai awiya, Yeso‑ya mai bisina‑nima oda‑ya mai bisina mai awaboneni. Oda abano‑ya mai awiya, Yeso kitame oda‑ya kasome‑ya mai watowahaboneni.
2CO.4.11	Yeso ati oda kamina, mahi‑nima oda‑ya mai ati nanahabateni. Yeso oda‑ya kasome, oda‑ya mai nanahabi awisarineni. Yeso ene‑ya mai awiya, Yeso kitame oda‑ya kasome‑ya mai watowahaboneni.
2CO.4.12	Yeso ati oda kamine ene oda‑ya mai ati nanahaba, dai‑ya Yeso ati oda kaminemari, ati dai nofe, dai abamaraboneni.
2CO.4.13	“Deoso ati onofe ene owati yananineni.” Ai owa ati nane, Deoso‑ka yama hani‑ya.
2CO.4.13	Fare‑nima Deoso ati oda nofa, oda ati yananineni.
2CO.4.14	Ai‑ka Hidi Yeso Kirisito abeya, Deoso nakitamemata, ai abiya, ai‑ya nakitameya, Deoso tabaro‑ya ai‑ya towakamebonane.
2CO.4.15	Oda‑ya mai bisina, sibarini, oda bisini dai‑ya kasomaboneni. Yeso ati‑ya mai dami mitiya, ati mai hinofe, ai nafi ya‑yaina, Deoso‑ya ai kahiyaraboneni.
2CO.4.16	Oda abano kiti fawani yanatona, kiti fawanaba awineni. Oda atibodi kiti fawarabone, mahi‑nima oda atibodi‑ya Deoso nakitamatene. Oda atibodi kita ene oda ya‑yaiteni.
2CO.4.17	Hibayata oda‑ya mai bisi, oda‑ya mai kako na, oda amoni damariya, oda‑ya mai bisinamarihi, oda‑ya mai kakomarihi naboneni. Yeso kamataseya, oda amosawaha, oda noko wehene wadawaha, oda noko wehene fawateraboneni. Oda bisini oda kadikamaraboneni. Hibayata oda komene bi‑bidi na toha, yama Deoso daahinabone amosi ba‑basi nabone, oda komene‑ya fiyakani nafeboneni.
2CO.4.18	Yama ai awa ai nokotonira, aba kanibote naboneni. Yama ai awara ai nokotonihe abateraboneni.
2CO.5.1	Yobe ewene kitare, aba kanibote tene. Yobe ewene kitare‑nima ai abano na, ai amoni fa‑famaraba niya, ai aba, neme‑ya ai abano bara Deoso ai‑ya daanebona, neme‑ka ai kayafa, abateraboneni.
2CO.5.2	Hibayata bofe‑ya ai wina, ai abano komateni. Neme‑ke abano ai kayafiya, ai komamateraboneni. Fara ai abano yati‑ya ai ati kobonineni.
2CO.5.3	Neme‑ya ai koboniya, ai atibodi honita toharabone, ai abano yati tohawahaboneni.
2CO.5.4	Bofe‑ya ai wina ai abano koma, ai kiya, ai atibodi komateni. Ai ababone ai nofara, ai abano yati ai kayafabone ai nofabisa, ai abano yati tohawahiya, ai komamarihi, ai kiyanamarihi, ai atibodi komamarihi, ai abamarihi na, yama amosabisaboneni.
2CO.5.5	Ai abano yati Deoso wamahina‑ya ai‑ya daanebona ati nane. Hika Doni ai‑ya sawi, ai abano yati ai kayafabone ai watoneni.
2CO.5.6	Bofe‑ya ai wina ai abano atabo‑ya wamani tohasa niya, makobote ai winabone neme‑ya, ai‑ka Hidi eyehe ai winabone ai wato, ai atibodi ya‑yaiteni.
2CO.5.7	Ai abano yati ai awara, ai nimana, Deoso ati ai mite, ati ai nofane.
2CO.5.8	Ai‑ya mai nanahabiya, sibaraboneni. Ai habo siitora, ai abano atabo‑ya wamani toha‑ya ai sawimara, Yeso‑ya ai sawiya, yama amosabisaboneni.
2CO.5.9	Bofe‑ya ai winasa niya, yama ai aniteni, ai ene Kirisito ya‑yainebonaha. Neme‑ya ai kobona, ai ene ya‑yainebona ai nokotoniheboneni.
2CO.5.10	Yeso Kirisito noko‑kaya ai waa, ai ene‑ya kadikebonane. Ai ene amosa‑ya kadika, ai ene amosara‑ya kadika nebonane. Ai ene‑nima ai manakone naboneni.
2CO.5.11	Yeso Kirisito ene kite, ati dai tokadabare, yofinatene.
2CO.5.11	“Yeso ati dai nofa, ati dai tokadaba, dai naho.” Oda ati teni.
2CO.5.11	Ai atibodi ati‑ya Deoso wato, oda ene amosa dai atibodi wata awineni.
2CO.5.12	Oda ene tamine dai‑ya owa kami awiraboneni. Oda ene dai awiya, oda ene amosa tamine dai kaminaba awineni. Hini mai‑ya mai kahiyara, mai ihi amosara, mai‑ya oda ene tamine dai kaminaba awineni.
2CO.5.13	Oda atibodi honita toha‑mone mai ati na, oda atibodi‑ya Deoso watobisane. Oda atibodi honita tohara, hiniya dai oda kasomabone oda atibodi ati teni.
2CO.5.14	Yeso Kirisito ai‑ya nofi nafi ene dai‑ya oda kaminamaroni. Ai nafi manakone‑ya nanahabebona, abematane. Ai manakone aba ene ai abamete‑nima ai nawaha, ai manakone wadamarani.
2CO.5.15	Ai nafi manakone‑ya nanahabe, ai hasina, ai‑ya ai nokotoniriyahi. Ai manakone‑ya nanahabe, kitamemata ai nokotonibisahi.
2CO.5.16	Hibati‑ya mai one ai awa, mai mese‑ta ai nokotonihe, mai mese ai kadikamaroni. Hibayata mai mese ai nokotonira, mai ihi‑ta ai nokotoniwaha, mai ihi ai kadikabisateni. Hibati‑ya Yeso mese okadikemari, hibayata ene owatowahe, mese okadikami awire, ene okadikabisawahene.
2CO.5.17	Yeso Kirisito‑ka ai toha, ai yati tohawaha, hibati‑ka ai ene amosaramaro, ai ene amosa yanarabateni.
2CO.5.18	Hibati‑ya Deoso ai nofara, ai ene amosara, ai ene ai ababone Deoso ati ne, ai‑ya nofe, ai abarabone, Yeso‑ya yose, ai manakone‑ya Yeso nanahabe, ai‑ya Deoso ati somawame tamine mai dami himitebona, oda‑ya yosemarine.
2CO.5.19	Deoso ati ene mai nafi manakone‑ya Yeso nanahabe, ati‑ya mai no‑nofa mai ihi‑maro‑ya kadikamaterebona oda ati nabone Deoso ati nane.
2CO.5.20	Deoso oda‑ya yosemarine, Yeso Kirisito ati dai‑ya oda kaminabonehe.
2CO.5.20	“Deoso dai‑ya nofe, dai‑ya nokotonihi. Ati dai nofaho, Deoso‑ka dai tohawahabonehe.” Oda ati teni.
2CO.5.21	Yeso ene amose hinama tohe, ai ene amosara‑ya kayafe, abematane. Ai ene amosara manakone‑ya nanahabemata, ati ai nofe‑ya Yeso ene amose hinama‑ya ai kayafaboneni. Deoso ai‑ya ati somawamatene.
2CO.6.1	Deoso oda‑ya yosemarine, dai oda hiyarabonehe. Deoso dai kasomi‑ya nofe, ati dai nanahabarayaho.
2CO.6.2	“Mai ati miti onofa, owa‑ya mai haana, mai ati omita, mai okasoma, owa tabaro‑ya mai winamakeboneni.” Deoso‑ka yama hani ati nineni.
2CO.6.2	Hibayata dai ati‑ya Deoso miti nofe, dai haaniya, dai‑ya ati somawamebona, Deoso tabaro‑ya dai winamakeboneni.
2CO.6.3	Oda ene amosini, Deoso tabaro hawine‑ya mai yakana, oda ene‑ya mai awa, mai taratokarihi, oda ene‑ya mai one awa, Deoso‑ya mai weerihi nabone oda ati teni.
2CO.6.4	Deoso‑ka oda toha Deoso ati yokana oda kamine‑ya mai watabone, oda ene amosateni. Oda‑ka yamata wadara, oda ati yawara. Oda‑ya mai bisina, mai oda weera. Oda atibodi koma, oda ati yawa kanibote ra. Oda ene amosa‑ya mai awa, Deoso‑ka oda toha, Deoso ati yokana oda kamine oda‑ya mai wataboneni.
2CO.6.5	Oda‑ya mai kosi, kadeya‑ya oda‑ya mai nawaa, mai dama mai yorotokana oda‑ya mai ati bisi na, mai oda kasomabone, oda‑ka yama anini kita, yama soki‑ya oda amorihi, oda tafarihi oda teni.
2CO.6.6	Oda ene amosa dai awa, Deoso ene yama oda wata, oda yawa kanibote ra, oda‑ya mai kaka mai oda kasomabisa, Deoso‑ka Doni oda‑ya sawi, dai‑ya oda nofi nafineni. Deoso ati yokana oda kamina, oda‑ya dai watowahaboneni.
2CO.6.7	Deoso ati oda kamina, Deoso ene kitabote tohe, sodado mai‑nima sayo‑kaya yama kita‑ya mai damana, yama koma mai‑ya koborabone, yama mai damahina, mai‑ya kasoma‑nima Deoso oda‑ya kasomatene, Satanasi‑ka yama koma oda‑ya koborabonehe. Sodado mai yahi kanika‑ya yima‑ya mai damateni, mai hama mai‑ya mai bisinabonehe. Fara mai‑nima Deoso ati oda kamina, Satanasi‑ka mai kananaboneni.
2CO.6.8	Oda‑ya mai one kahiyara, oda‑ya mai one tai, oda tamine‑ya mai kamina, mai one ati amosa, mai one ati amosarihi na, Deoso‑ka oda toharamone mai one ati na, Deoso‑ka oda tohani.
2CO.6.9	Oda‑ya mai watora, oda tamine‑mone‑ya mai dami mitabisateni. Oda ababone mai dami ati na, oda abi awisarani. Oda‑ya mai bisina, oda‑ya mai nanahabi awisarani.
2CO.6.11	Korito‑ya dai wi‑wina, owatibodi ati dai‑ya okamina, dai oda nofi nafineni.
2CO.6.12	Dai oda nofi nafe, oda dai nofi awiriya, oda ene tohara, hini dai atibodi ati ene tohani.
2CO.6.13	Oka madehe‑nima dai na, dai oda nofi‑nima oda dai nofahi.
2CO.6.14	Yeso ati dai no‑nofa Yeso ati‑ya mai nofara mai‑ya dai famariyahi. Ai ene amosa, mai ati kasira, mai‑ya ai dabaterani. Yama wahi ohari yama soki ohari teni. Yama soki‑ya yama wahi famaterani.
2CO.6.15	Yeso Kirisito ati‑nima Satanasi ati terene. Yeso ati ai no‑nofa ai ene‑nima Satanasi ati‑ya mai no‑nofa mai ihi ni awira, mai‑ya dai dabariyahi.
2CO.6.16	Mai‑ka deoso hiniya wamane, Deoso yokana tabaro‑ya sawiterene. Deoso yokana tabaro ai toha, deoso hiniya wamane‑ya ai sawiriyahi.
2CO.6.16	“Oka mai toha, mai atibodi‑ya osawe, mai eyehe yaka·onaboneni. Mai‑ka Deoso ama·oni.” Deoso ati nematane.
2CO.6.17	“Owati‑ya mai nofara mai ati dai tokadabarihi, mai‑ka yama towe dai boyorihi na, dai okayahaboneni.” Deoso ati nematane.
2CO.6.18	“Dai‑ka abi ohawahabone, oka dao dai toha, okoto dai toha nawahaboneni.” Deoso kitabote ati nematane.
2CO.7.1	Dai onofa, owati dai mitahi. Deoso ai‑ya kasome ene ai atibodi amosa, ai abano ene amosa nahi. Deoso ai nayawarabone, Deoso ai ya‑yainihebone, ai ene amosahi.
2CO.7.2	Dai‑ya oda nofa, oda dai nofahi. Dai‑ya oda ene ati kasiro awirihi, dai oda towe tonirihi, dai‑ka yama oda kayafarihi, teni.
2CO.7.3	Dai‑ya wee·ora, dai‑ya oda nofi nafe, oda hasi, oda aba niya, dai nofi‑ya oda fawaraboneni.
2CO.7.4	Dai ene amosabone owatibodi ati na, dai ene owatibodi ya‑yaiteni. Dai ene amosa tamine oda kaminateni. Oda‑ya mai wee, oda‑ya mai bisina, oda korikasara, dai ene oda ya‑yainibisateni.
2CO.7.6	Mai atibodi koma mai‑ya Deoso kasomatene. Dai tamine oda mitara, oda atibodi koma, fare Deoso oda‑ya kasome, i‑di Tito koboname, dai tamine‑ya kamine, oda ya‑yainawahani.
2CO.7.7	I‑di Tito koboname, oda ya‑yai, fare i‑di Tito‑ya dai kasomamone dai tamine oda mita, oda ya‑yai, oda‑ya dai ati foyamone, oda kobonabone oda‑ya dai nimanamone, dai owa ene amosare ene dai ohinamone, dai tamine omita, owa ya‑yaini ba‑basi nineni.
2CO.7.8	Hibati‑ya dai‑ka yama hani‑bone okanahanamaro, owatibodi komene bide toha, owatibodi komami awira, oka yama hani ihi dai atibodi komamaro owatoneni. Dai amoni damariya, dai ene amosawama ene dai atibodi komene fawanamaroni.
2CO.7.9	Oka yama hani daa·onamaro ihi tamine omita, ya‑yai·owahani. Dai atibodi komamaro tamine ya‑yai·oni awirani. Dai atibodi koma ene dai ene Deoso‑ya dai kamina, Deoso ati‑nima dai nawaha, oka yama hani dai‑ya nakomara, dai‑ya kasomabisani.
2CO.7.10	Ai ene amosara, Deoso ene ai atibodi komawaha, ai yawa, ai tamine Deoso‑ya ai kamina, Deoso ai‑ya ati somawameya, ai ya‑yaiteni. Hiniya mai ati yawa, mai tamine‑ya mai kaminara, mai ababoneni.
2CO.7.11	Oka yama hani dai kadikamaro, Deoso ene dai atibodi komamaro, dai ene dai awahi. Dai ene amosawamabone dai nokotoniwaha, dai owa ene‑nima dai ene ra oda watabone dai nofamone, dai owa‑ya dai yawa, dai owa ene‑nima dai one ene namakitasaba awineni dai ati na, dai habo siitona, dai owa ene amosare manakone hikayahabone dai atibodi ati nawaha, dai owa ene‑nima dai ene ra dai oda awawahani.
2CO.7.12	Ene amosare‑ka yama hani toharihi, badi‑ka toharihi na, dai ene oawabone, dai‑ka yama hani‑bone okanahanamaroni.
2CO.7.12	“Oda‑ya mai nofiya, oda ati‑ya mai tokadaba, oda‑ya mai nofariya, oda ati‑ya mai tokadabaraboneni.” Owatibodi ati namaroni.
2CO.7.12	Dai ene‑ya Deoso awa, dai ene dai awahari nabone, dai‑ka yama hani‑bone okanahanamaroni.
2CO.7.13	Oda ya‑yainineni. I‑di Tito‑ya dai kasoma, dai ene i‑di Tito ya‑yaine ene oda ya‑yaini ba‑basi nineni.
2CO.7.14	Dai tabaro‑ya i‑di Tito tokebona dai tamine okaminamaroni.
2CO.7.14	“Korito‑ya mai wi‑wina mai ihi amosa, tiwa‑ya mai kasomaboneni.” Onamaroni.
2CO.7.14	Dai tamine ohiyara, owati‑nima yama nihi, Deoso ati dai‑ya oda kaminemari, ati‑nima yama nihi teboneni.
2CO.7.15	Dai tamine‑ya i‑di Tito kadike, dai‑ya nofi nafiwahemonane. Tito ati dai tokadabe, Deoso ati‑ya dai‑ya kamine, Deoso ene dai habo siitona, dai wawawakanamone i‑di Tito ati nane.
2CO.7.16	Hini dai ati‑nima dai ene na, dai ene ya‑yai·oneni.
2CO.8.1	Oda‑ka dai amani. Masedoni‑kaya mai wi‑wina Deoso mai‑ya kasome, mai tamine okaminaboneni.
2CO.8.2	Mai mai bisihina, Deoso ati‑ya mai nofasa na, mai ya‑yainineni. Mai‑ka yama bide toha, mai atibodi ya‑yaina, mai one yama‑ya kihara mai‑ka yama bide kote‑bone ba‑basi na‑ya mai daanani.
2CO.8.3	Yama bide‑ta mai kiha, ba‑basi na‑ya mai daana, hini mai ati ihi yama‑ya mai daa, oda ati ene toharani.
2CO.8.4	“Baoro, Yodeya‑ya mai wi‑wina Deoso ati‑ya mai no‑nofa mai‑ka yamata awiramone, mai‑ka yinero‑bona oda daane, dai towakamahi, mai‑ka yamata‑bone‑ya mai kanikabonehe.” Mai ati nineni, mahi‑nima.
2CO.8.5	“Yama bide‑ya mai daanaba amanikani.” Oda ati na,
2CO.8.5	oda ati‑ya mai fiyakana, yama nafi‑ya mai daanineni. Deoso‑ya mai‑ya mai daani baha, Deoso ati ene oda ati‑ya mai tokadababone mai ati nineni.
2CO.8.6	Masedoni‑ya mai wi‑wina mai ihi amosa tamine i‑di Tito‑ya oda hiyarawaha,
2CO.8.6	“Tito, Korito‑ya mai wi‑wina mai tihiyaramaro, mai tihiyaramatasahi. Yodeya‑ya mai wi‑wina mai‑ka yamata wadara, mai‑ka yinero‑bona‑ya mai daanabone mai ati na, mai ati‑maro‑nima mai nahi.” Oda ati nineni.
2CO.8.7	Masedoni‑ka mai‑ka yama fa‑famaraba nibisa, Korito‑ya dai wi‑wina dai‑ka yama ba‑basi, Yeso ati dai nofi ba‑basi, dai ati amosi ba‑basi, yama dai wato ba‑basi, oda dai nofi ba‑basi na, yama‑ya dai daani nofamone, yama dai daana ba‑basi nahi.
2CO.8.8	Owati ihi yama dai daariyahi. Hini dai ati daahina, dai daanibisahi. Mai one ihi tamine dai mita, mai one‑ya mai nofa‑nima mai dai nofahare awineni. Yama dai daana dai awa, mai dai nofa dai watowahaboneni.
2CO.8.9	Ai‑ka Hidi i‑di Yeso Kirisito ene dai watoneni. Hibati‑ya neme‑ya wine, yama nafi‑ya kihe, makobote bofe‑ya kaki, bofe‑ya hika yama wadara, abe, ai manakone‑ya nanahabe, hibayata yama nafi‑ya mai kiha, mai‑nima ai nawaha, Deoso‑ka yama ai kayafawahabone, tosiyoteraboneni.
2CO.8.10	Owati dai mitamatasahi. Faha fowe one‑ya yama‑ya dai daanabone dai ati na, mai one yama‑ya ati daani awisari‑ya yama dai ati daana, hini dai ati‑nima yama dai daanahi.
2CO.8.11	Yama daani dai nofa‑mone dai ati namaro, yama dai kiha, hini dai ati‑nima yama na, dai daaniya, yama amosaboneni. Yama daani dai nofa, hini dai ati‑nima yama dai daanahi.
2CO.8.12	Ai nafi‑ya Deoso wato, yama ai kiha‑ya wato, ai owa yama dama‑ya kihe‑ya wato, ai owa yama damara‑ya kihe‑ya wato nane. Yama daani‑ya ai atibodi nofa, yama bide‑ta ai kiha, kote ai daana, ai atibodi‑ya awe, ya‑yaitene. Yama dama ai kiha, kote ai atibodi daani nofara, mai one ati ihi yama ai daanibisa, ai atibodi‑ya awe, ya‑yaiterene. Yama ai daana‑ya Deoso nokotoni awire, ai atibodi‑ya nokotonibisa tene.
2CO.8.13	Yamata‑ya mai kihara mai dai kasomabone, dai‑ka yamata damara, nafi dai daariyahi. Kote mai hikayaha, kote dai kayafa nahi. Dai‑ka yamata fara kafamahi.
2CO.8.14	Hibayata dai‑ka yamata dama, dai ebenabone onani. Makobote mai‑ka yamata damiya, dai‑ya yamata‑ya mai ebekawahaboneni, dai‑ka yamata fara kafamabonehe.
2CO.8.15	Hibati‑ya tabora awiri‑kaya ai‑ka idi mai yakana,
2CO.8.15	“Mana‑ya mai timana, mai‑ka mana dama, one hasini awirani. Mana‑ya mai timana, mai‑ka mana damara, tosiyo awirani.” Deoso‑ka yama hani ati nineni.
2CO.8.16	Dai‑ya owatibodi kasomi nofa, Deoso ene dai‑ya owatibodi kasomi‑nima i‑di Tito dai‑ya kasomaharine. Deoso ene ya‑yai·oneni.
2CO.8.17	“Tito, mai tabori‑ya tikamatasibana?” Ona,
2CO.8.17	“Hehe, owa amoni fa‑famaraba niya, mai tabori‑ya okomatasaboneni.” I‑di Tito ati ne.
2CO.8.17	Hini ati ene dai tabaro‑ya tokomatasebona ati nane.
2CO.8.18	I‑di Tito tokomeya, oda owa oda yoseboneni, I‑di Tito‑ya sawibonaha. Oda owa Deoso ati‑ya kamine, ati‑ya Deoso‑ka mai dami nofani.
2CO.8.19	Yodeya‑ya mai wi‑wina mai‑ka yinero‑bona oda towakamiya, fare oda‑ya sawibona Deoso ati‑ya mai no‑nofa mai yorotokana mai ati nineni. Yeso ati dai nofa, Yeso‑ka mai dai nofa, dai na, Yodeya‑ya mai wi‑wina dai ene amosa‑ya mai awiya, ai ene‑ya mai watowahiya, Deoso‑ya mai kahiyaraboneni.
2CO.8.20	Yinero nafi oda towakamabone, dai owa oda‑ya dabaho, oda ene‑ya awebonaha. Yinero kote oda kayafare‑ya awebona oda ati nineni.
2CO.8.21	Ai‑ka Hidi i‑di Yeso ai ene amosa‑ya awa, mai one hiawa hinabone oda ati nofani.
2CO.8.22	I‑di Tito mai eyehe oda‑ka owa oda yosehareboneni. Hibati‑ya ene amose oda awe, dai tamine ohiyara ene, dai tabaro tokiya, nofi nafimona ati nane.
2CO.8.23	I‑di Tito tamine‑ya dai one mitabone mai ati na, owa‑nima i‑di Tito ne, dai oda kasomabone oda ati teni. I‑di Tito‑ya mai da‑daba, mai tamine‑ya mai mitabone mai ati na, tabora one‑ka Deoso‑ya mai kahiyarabone, mai yorotokana, mai‑ka owa oda‑ya sawibona‑ya mai kadika, tabora one‑ka mai‑ka owa‑ya mai kadika mai na, Kirisito‑ya mai kahiyarabone, fare i‑di Tito‑ya mai sawineni.
2CO.8.24	I‑di Tito mai koboniya, mai dai kasomiyahi. Dai tamine i‑di Tito mai‑ya ohiyara,
2CO.8.24	“Korito‑ya mai wi‑wina dai‑ya mai kasoma, dai‑ya mai nofa naboneni.” Onaroni.
2CO.8.24	Owati‑nima dai niya, Deoso ati‑ya mai no‑nofa dai tamine‑ya mai nafi mitaboneni.
2CO.9.1	Yodeya‑ya mai wi‑wina mai‑ka yinero‑bona oda towakamabone tamine dai watoneni.
2CO.9.2	Hibati‑ya faha fowe one‑ya dai tabaro‑ya oka, yama dai daanabone dai ati na, Masedoni‑kaya okomake, dai tamine okamina, dai ati tamine‑ya mai mita, mai dami yama‑ya daanaharebone mai ati namaroni.
2CO.9.3	Masedoni‑kaya dai oda kahiyaramaroni. Yama dai daanabone, yama dai hawa tonihebone oda ati namaroni. I‑di Tito mai oda yosebone, oda koboniya, yinero dai hawa toni awiriya, oda ati honita toha‑mone mai ati naboneni.
2CO.9.4	Masedoni‑ya mai wi‑wina owa‑ya mai saweba awineni. Owa‑ya mai sawiya, yinero dai hawa toniriya, oda‑ya mai hahakana, dai‑ya mai hahakana niya, dai habo siitonaba awineni.
2CO.9.5	Ai‑ya mai hahakarabone, i‑di Tito mai oyose, dai tabaro‑ya mai toki dai tohaboneni. Dai tabaro‑ya mai koboniya, yama dai daanabone dai hawa tonihe, dai ya‑yainaboneni.
2CO.9.5	“Korito‑ya mai wi‑wina yama daani‑ya mai nofineni?” Owa‑ya mai sawe mai ati naboneni.
2CO.9.5	Yama dai daanabone dai hawa toni awiriya,
2CO.9.5	“Korito‑ya mai wi‑wina yama daani‑ya mai nofarani.” Mai ati naba awineni.
2CO.9.6	Yamata kami tamine‑ya dai ati kadamoriyahi. Yamata damara dai kama, dai‑ka yamata damaraboneni. Yamata dama dai kama, dai‑ka yamata damawahaboneni.
2CO.9.7	Ai owa ati ene yama dai daariyahi. Yama dai atibodi daara, dai daarihi. Hini dai atibodi daahina, dai daanahi. Yama ai atibodi daani nofa, Deoso ya‑yaitene.
2CO.9.8	Deoso kitabote tohe, dai kasomi‑ya fawaterebona, dai‑ka yama tosiyoteraboneni, mai dami‑ya dai kasomabonehe.
2CO.9.9	“Yama‑ya mai kihara mai‑ka yama‑bone‑ya Deoso daatene. Deoso ene amose, ene amosi fawaterene.” Hika yama hani ati nineni.
2CO.9.10	Ai‑ka yamata ai kamabone‑ya Deoso ai‑ya daane, ai kamaya, Deoso nayanatene, ai kababonehe. Dai ene amosa‑ya Deoso kasomebonane, dai ene amosa dodamabonehe.
2CO.9.11	Yama dai daana, oda towakama, mai‑ya kasomaboneni. Dai ene Deoso‑ya mai kahiyaraboneni. Deoso dai‑ya kasome, mai dami‑ya dai kasomamakeboneni.
2CO.9.12	Yamata‑ya Deoso‑ka mai one kihara, dai ene yamata‑ya mai kihawahabone, dai ene Deoso‑ya mai kahiyarahareboneni.
2CO.9.13	Yama dai daana, dai ene mai ya‑yaina, Deoso‑ya mai kahiyarabone,
2CO.9.13	“Abi Deoso, amosabote amatini. Korito‑ya mai wi‑wina yama dama‑ya mai kihara, mai ihi amosa, oda‑ka yamata‑bone‑ya mai daana, tika dao i‑di Yeso Kirisito ene‑nima mai ihi na, oda‑ya mai kasoma, mai‑ka yamata‑ya mai daanineni.” Mai ati naboneni.
2CO.9.14	Deoso‑ya dai tamine‑ya mai hiyarabone,
2CO.9.14	“Abi Deoso, amosabote amatini. Korito‑ya mai wi‑wina mai ihi amosa, mai tikasomamaro, mai kasomi ba‑basi tinahi.” Mai ati naboneni.
2CO.9.15	Deoso ai‑ka yama‑bone daahina, ai fiyakiteraboneni. Deoso ai kahiyarahi.
2CO.10.1	Baoro ama·oni. Owati dai mitahi. Owati hamara, owati somateni. Hibati‑ya Kirisito ati somemata‑nima owati somateni. Dai‑ya osawiya, owati somabisa, yama hani‑ya owati hamatemone dai owa ati nemona mai ati nineni.
2CO.10.2	Owati dai mitahi. Dai tabaro‑ya kobo·oniya, dai‑ya owati wee nofarani. Dai owa ene amosawami awireya, fare wee·onebonane. Satanasi‑ka mai ati‑nima owati ni awira, Owati kita miti‑ya dai nofaraboneni.
2CO.10.3	Bofe‑ya ai nafi wina, ai ibi weena, ai ati kiti awirini. Deoso ai‑ya weene, ati kitatene. Deoso ati‑nima owati na, dai‑ya wee·oniya, owati kitaboneni.
2CO.10.4	Deoso ati‑ya mai nofarabone, mai atibodi‑ya keyehe‑ya Satanasi barikane, mai atibodi ba‑barikana‑ya ai ati seekiterani. Deoso ati kitabote tohe, ati oda kamine, mai atibodi ba‑barikana‑ya Deoso ati seekitine.
2CO.10.5	Keyehe‑ya mai nofamaro Deoso ati oda kamine, ati‑ya mai mita, keyehe‑ya mai nofami awira. Satanasi mai atibodi‑ya barikanemari, Deoso ati‑ya mai mita, mai atibodi seekawahani. Kirisito atibodi ati‑nima oda atibodi ati nabone oda nofateni.
2CO.10.6	Kirisito ati dai tokadabi bahe, nowati‑ya Kirisito ati‑ya mai tokadabamakira, mai oda weeniya, mai manakone amosara oda daanaboneni.
2CO.10.7	Owa mese‑ta dai awa, owatibodi dai awara, Kirisito‑ka dai toha‑mone, owa‑ta Kirisito‑ka ohara‑mone dai ati na awineni. Dai atibodi dai kadikamatasahi. Kirisito‑ka‑hari ama·ona dai awaboneni.
2CO.10.8	Ai‑ka Hidi i‑di Kirisito owa‑ya kadikemari, ati ene owa kiti toha, owa kiti dai‑ya kasomabone, dai nakomi‑ya onofara, owa kiti tamine ohiyariya, owa habo siitorani.
2CO.10.9	Oka yama hani ihi dai habo siitoriyahi. Hiniya dai‑ya oka yama hani kasomabone oteni.
2CO.10.10	“Yama hani‑ya i‑di Baoro oda‑ya weene. Oda tabaro‑ya koboneya, ati yanani amosare, habo siitone, oda‑ya weeterene. Yama‑ya mai watora mai ati‑nima ati nane.” Dai one ati namoneni.
2CO.10.11	Oka yama hani ati kitamone mai ati na, kobo·oniya, mai ihi amosara, oka yama hani ati kiti‑nima owa abano ati kitahare‑ya mai awawahaboneni.
2CO.10.12	Dai tabaro‑ya mai one toka, amosabote mai‑mone mai ati na, mai‑nima oda ni awirani. Yama amosabote yokana‑ya mai awara. Mai ibi awabisa, haa‑nima mai na, yama‑ya mai wato awisarani.
2CO.10.13	Oda ene‑ya oda ati fiyakani awirini. Deoso oda‑ya yosemari, ati‑nima oda ene nabone oda nofineni. Dai‑ya oda kasomabone ati ne, dai‑ya oda kasomaboneni.
2CO.10.14	Yeso Kirisito Ati Amosabote dai‑ya oda kamini bahe, tamine oda hiyare, keyehe oda hirini awirani. Hini oda ene‑maro tamine oda kaminineni.
2CO.10.15	Mai one ihi oda kayafi awirani. Deoso ati dai nofi ba‑basi niya, dai ene mai one‑ya oda kasomahareba awineni. Oda ati teni.
2CO.10.16	Deoso ati dai nofi nafiya, dai wini toki‑ka mai‑ya Deoso oda‑ya yoseya, Yeso Kirisito Ati Amosabote tamine‑ya mai one mitatera, mai‑ya tamine oda kaminawahebonane. Hibati‑ya Deoso tamine‑ya mai mita, mai tabori‑kaya oda tokomaraboneni.
2CO.10.17	Dai ene dai kahiyarariyahi.
2CO.10.17	“Deoso dai‑ya kasome ene tamine dai kahiyarabisahi.” Deoso‑ka yama hani ati nineni.
2CO.10.18	“Amosabote oda amani.” Mai ati na,
2CO.10.18	mai ati amosa awineni.
2CO.10.18	“Mai ihi amosini.” Deoso ati neya,
2CO.10.18	mai ihi amosateni.
2CO.11.1	Mai ati siwana mai ati‑nima owati bide nabone, owa tamine dai‑ya ohiyarabone, owa‑ya dai yawariyahi.
2CO.11.2	Mai fanawi fanabone, mai‑ka yibote‑bona‑ya mai nokotonihe, maki bare‑ya mai nokotoniterani. Dai okayawa, Kirisito‑ka dai tohabone, Deoso ati dai nofi oharebone, Satanasi ati dai nofarabone onamaroni.
2CO.11.3	Hibayata dai tamine omita, owa habo siitoneni. Hibati‑ya i‑di Efa i‑di Satanasi ati‑ya nofamete‑nima Satanasi ati dai nofawahaba awineni. Satanasi ati dai nofa‑mani, Kirisito ati ohari dai nofara neni.
2CO.11.4	Deoso Bidi i‑di Yeso ai manakone‑ya nanahabemata tamine dai‑ya oda kaminamaro, mai one dai tabaro‑ya kobona, Yeso oni‑ya mai hirina, Yeso bare tamine‑ya mai kamina, mai ati dai nofamoneni. Doni mai ati‑mone mai ati na, Deoso‑ka Doni ati tohi awire, ati dai nofamoneni. Deoso ati‑mona ati‑ya mai kamina, Deoso Ati Amosabote oda kaminemari, ati‑nima mai ati ni awira, mai ati dai nofamoneni.
2CO.11.5	Yeso‑ka yo‑yose amosabote mai‑mone mai ati na, Yeso‑ka yo‑yose ohaharineni. Owa ene‑ya mai ihi fiyakiterani.
2CO.11.6	Owati yanani amosara, Deoso ati owato ba‑basi ona, ati dai‑ya okamine, oka yama wato dai watoneni.
2CO.11.7	Deoso Ati Amosabote ati dai‑ya okamine, oka hiyara manakone haa·ora, owati kasiramone dai ati na awineni. Dai‑ya okasomabone, hiyara manakone haa·oramaroni.
2CO.11.8	Dai‑ya ohiyara, Deoso ati‑ya mai no‑nofa tabora bara‑ya mai wi‑wina, oka yinero‑bona‑ya mai daana, mai‑ka yinero oda kayafamaroni, dai‑ka yinero oda haarabonehe.
2CO.11.9	Dai tabaro‑ya owina, oka yamata tosiya, dai‑ka yamata haa·ora, Masedoni‑ka oka yamata kaniki‑bone‑ka oka yinero‑bona‑ya mai kakamakemaroni. Dai‑ka yamata haa·orihi, dai‑ka yinero haa·orihi onabone, dai‑ka yinero haa·oteraboneni.
2CO.11.10	Kirisito ati okamine‑ya yinero haa·otera tamine ohiyarateni. Akaiya‑ya dai wi‑wina owati dai mitamaro, dai ene amosawamamaro, dai ene owati fawaraboneni.
2CO.11.11	“Oda‑ka yamata‑ya i‑di Baoro haare, oda‑ya nofare awane.” Dai ati namone.
2CO.11.11	Dai onofi nafe owa‑ya Deoso watone.
2CO.11.12	Hibati‑ya Deoso ati okaminiya, yinero haa·ora, fara‑nima nasa onaboneni. Yinero haa·oraboneni. Oda‑nima mai namone, oda‑nima mai ni awira, mai‑ya mai one awaboneni.
2CO.11.13	Kirisito‑ka yo‑yose mai tohara, Kirisito‑ka yo‑yose hini mai‑ya mai tonihe, keyehe‑ya mai hiriteni.
2CO.11.14	Mai‑ka hidi i‑di Satanasi Deoso‑ka yo‑yose‑mona, hini‑ya tonihi tene.
2CO.11.15	Mai‑ka hidi ene‑nima mai ihi teni. Satanasi‑ka mai toha, Deoso‑ka mai‑mone mai ati na, hini mai ihi‑nima mai manakone naboneni.
2CO.11.16	Ka‑kana ora, hiniya ka‑kana mai ati‑ya owati toha, owati dai mitahi. Owa tamine okaminaboneni.
2CO.11.17	Owa ene tamine okaminabone, Deoso ati ene tohi awire, hiniya ka‑kana mai ati‑nima owati nineni, owa ene tamine okaminaro.
2CO.11.18	Hini mai‑ya mai kahiyarabone, mai‑ka idi tamine‑ya mai kamina, mai ihi tamine‑ya mai kamina na, mai ihi tamine dai mita, fara owa tamine dai mitahi.
2CO.11.19	Yama nafi‑ya dai watamone dai ati na, ka‑kana mai ati‑ya dai nofasa nineni.
2CO.11.20	Amosabote mai‑mone mai ati na, dai‑ya mai yose, dai‑ya mai keyehe, dai‑ka yama‑ya mai kayawa, dai‑ya mai bisi na, mai ati dai nofasa nineni.
2CO.11.21	Mai ihi‑nima owa ene ra, hiniya okitaramone dai ati na awineni. Ka‑kana mai ati‑nima owati na, owa tamine okaminawahaboneni.
2CO.11.22	Ebereo mai toha, fara ebereo ama·oni. Isara·eo‑ka nodi mai toha, fara Isara·eo‑ka nodi ama·oni. Abaraho‑ka nodi mai toha, fara Abaraho‑ka nodi ama·oni.
2CO.11.23	Yeso Kirisito mai‑ya yosemona mai ati na, owa‑ya yoseharimarine. Ka‑kana mai ati‑nima owati namatasaboneni. Mai ihi‑ya owa ene fiyakana, owa‑ya mai bisini fiyakana, owa‑ya mai kosini fiyakana, owa‑ya kadeya‑ya mai nafoyi fiyakana, owa abi yanatoni fiyakana nineni.
2CO.11.24	Yodeo mai‑ka ko‑kosi bowi mai atori‑ya wamani tohaya, owa‑ya mai kosina, mahi 5 tohe‑ka ko‑kosi koboni 39 hinama tohineni.
2CO.11.27	Oka yama anini kita, maa oha, yama soki dama‑ya amo·orihi, mahi dame‑ya otafarihi, faha ofirihi, yama sire oka bora one wadara, siri oha onamaroni.
2CO.11.28	Oka yama anini one toha, mahi‑nima Deoso‑ka mai dami tamine‑ya owatibodi kadikateni, mai okasomabonehe.
2CO.11.29	Yeso ati‑ya mai one nofa, mai ihi amosara mai tamine omita, owatibodi koma, mai‑ya owatibodi kasomateni. Mai one ihi Deoso‑ka owa ene amosare, mai ihi oyawani.
2CO.11.30	Owa tamine okaminabone, owa amosi tamine okamini awirini. Okitara tamine‑ta okaminabisaboneni.
2CO.11.31	Ai‑ka Hidi i‑di Yeso Kirisito‑ka Abi, i‑di Deoso ai kahiyaranadi, ai kahiyari fawarayaho. Keyehe hiri·ora, Deoso owa‑ya watone.
2CO.11.32	Hibati‑ya Damaso‑ya owina, mai‑ka kofenado mai‑ka hidi ba‑basi na i‑di Aretasi mai na, owa‑ya mai watabone, mai ati ihi mai tabori nafi barikana‑ka nokobi‑kaya sodado mai yoronineni, owa‑ya mai watabonehe.
2CO.11.33	Tabora nafi barikana, fowari‑ya yobe waari ba‑barikana‑ka hodi neme‑ya waana, fara‑ya hisiri‑ya owa‑ya mai kanakisamaroni, sodado owa‑ya mai watarabonehe.
2CO.12.1	Owa tamine okaminamakitasa, dai‑ya kasomara awineni. Oka Hidi i‑di Yeso ene wada‑nima yama na oawa, owa‑ya kanawatomarine.
2CO.12.2	Hibati‑ya faha fowe 14 tohi‑ya Kirisito ene neme‑ya maki tokemari owato, korimari toha, abano toha ne awane. Yama owatora, Deoso‑ta hiwatobisane.
2CO.12.3	Maki neme‑ya toke, oni owato, korimari toha, abano toha ne awane. Owato awire, Deoso hiwatobisane.
2CO.12.4	Deoso tabaro‑ya toke,
2CO.12.4	“Ati timite ati tikaminarayaho.” Deoso ati nemarine.
2CO.12.5	Neme‑ya maki Deoso hiwakame tamine okahiyaraboneni. Owa‑ta okitara, owa tamine okaminabisaboneni.
2CO.12.6	Keyehe‑ya hiri·ora, owa tamine nafi okamina‑mani, owa‑ya dai nofi fiyakana neni. Owa dai nofi fiyakarabone, owa tamine nafi okaminaraboneni. Hiniya owa ene dai awa, owati dai mita na‑nima owa dai nofabisaboneni.
2CO.12.7	Yama amosa dama‑ya Deoso owa‑ya yofikanemarine. Owa onofi ba‑basi oni awirihi, owa‑ya mai nofi na‑nafi ni awirihi nabone, atiwa komene‑nima Satanasi ene owa abano komawahateni.
2CO.12.8	“Ayo Kirisito, owa tinakitamahi. Atiwa‑nima yama na fawanaboneni.” Ona,
2CO.12.8	Owati yanani 3 tohamaroni.
2CO.12.9	“Baoro, tiwa eme komene fawaraboneni. Sibaraboneni. Tiwa okasomaboneni. Tiwa eme kitara, tiwa ene‑ta kita‑ya mai awa, owa ene toha‑ya mai watowahaboneni. Tiwa eme komara‑mani, owa ene‑ya mai watora neni.” Kirisito ati nemarine.
2CO.12.9	Owa eme koma tamine okamina, ya‑yai·oneni, Kirisito ene‑ya mai awabonehe.
2CO.12.10	Kirisito ene‑ya mai awabone, ya‑yai·oteni. Owa eme koma, ya‑yai·ona, owa‑ya mai weena, ya‑yai·ona, oka yama wadara, ya‑yai·ona, owa‑ya mai bisina, ya‑yai·ona, oteni. Owa eme kitara, Kirisito owa‑ya kasome ene, owa ene kitateni.
2CO.12.11	Owa tamine‑mone‑ya mai kamina, mai ati dai nofa, owa ene dai awamaro dai kaminara. Dai ene yama‑ya mai watora mai ati‑nima oka yama hani tohani. Amosabote mai‑mone mai ati na, owa ene‑ya mai ihi fiyakani awira, amosabote ama·ora, Deoso ene‑ta owa ene kitateni.
2CO.12.12	Dai tabaro‑ya owina, Deoso ene dame‑ya dai awa, dai habo siitona,
2CO.12.12	“Ka! Haa‑nima ai ene na, oda awaterani. Deoso ene amosabote amane.” Dai ati namaroni.
2CO.12.12	Yeso‑ka yo‑yose ohara‑mani, Deoso ene‑ya dai awara neni.
2CO.12.13	Mai one tabori‑ya Deoso ati okamini‑nima dai tabaro‑ya owina, Deoso ati dai‑ya okamina, hiniya dai tabaro‑ya owa tefe‑ba haa·orihi, amo·obone‑ka yama haarihi, onamaro, fara ihi dai ati yawa awineni. Owa‑ya dai ati somawamahi.
2CO.12.14	Dai tabaro‑ya oki famamaro, dai tabaro‑ya okomatasiya, dai‑ka yamata haa·oraboneni. Dai‑ka yamata‑ya owati koboni awirini. Dai‑ya onofi nafe, oka madehe‑nima dai na, ai‑ka madehe‑ya ai kasoma, manakone ai haara, manakone mai daahiterani. Dai‑ya okasomabone, dai‑ya ohiyara, oka yama manakone haa·oteraboneni.
2CO.12.15	Dai‑ya okasomabone, dai ene oka yinero tosiyoya, dai ene o·abiya, sibaraboneni. Dai‑ya onofi ba‑basi oniya, owa‑ya dai nofi bi‑bidi bana?
2CO.12.16	“Oda‑ka yamata‑ya i‑di Baoro haare, oda noko beheri‑kaya oda‑ka yinero kote‑ya kayafabise awane.” Dai one ati namoneni.
2CO.12.17	Dai tabaro‑ya oka mai sawe, oka yama‑bone‑ya mai haatini? Oka yama‑bone‑ya mai haaterani.
2CO.12.18	I‑di Tito oyose, oda‑ka owa‑ya fame, owati‑nima i‑di Tito ne, dai‑ka yama‑ya kayafarihi tene. Owa ene‑nima ene tene.
2CO.12.19	Hiniya owa dai nofabone owati toha‑mone dai one ati na awineni. Deoso oda‑ya awe, oda ati‑ya mite, Kirisito ene dai‑ya oda kasomabone, oda ati tohabisa Deoso watone.
2CO.12.20	“Dai tabaro‑ya kobo·oniya, dai ene amosaraba awineni.” Owatibodi ati na.
2CO.12.20	Dai ene amosara‑mani, owa ene dai nofara neni. Dai ibi wee, mai one‑ka yama‑ya dai ati kayafa, dai ibi ati yawa, dai one‑ya dai ati kasomara, keyehe‑ya dai hiri, mai noki beheri‑kaya mai tamine‑mone‑ya dai kamina, dai‑ya dai kahiyarabisa, dai ibi nimani awira, dai ene haa‑nima niya, owa ene‑ya dai awaboneni.
2CO.12.21	Dai tabaro‑ya kobo·oniya, dai ene amosara, dai tamine‑ya Deoso‑ya dai kaminara, dai ene oyawa, ohi·ona, Deoso owa‑ya weeneba awane. Dai owa‑ka yobote‑ya dai owa aha, mai fanawi one‑ka yibote‑ya mai one dakora namone, dai ene owatibodi komene kitaboneni.
2CO.13.1	Hibati‑ya dai tabaro‑ya owa toki famamaro, makobote owa amoni fa‑famaraba niya, dai tabaro‑ya okomatasaboneni. Ai owa ene towe tohemona ohari ati ne, ati dai nofariyahi. Mai fama, mai 3 toha na, ai owa ene towe tohemona mai ati na, mai ati dai nofabisahi.
2CO.13.2	Dai tabaro‑ya oka, mai ihi amosara mai‑ya haa·ona,
2CO.13.2	“Dai ene‑maro‑nima dai ene namariyahi.” Onamaro,
2CO.13.2	Hini owati‑maro‑nima yama hani‑ya owati namatasaboneni. Dai tabaro‑ya kobo·onamatasiya, mai ihi amosaramaro, mai ihi amosanasa ra, owa ene‑ya mai awawahaboneni.
2CO.13.3	Yeso Kirisito ene kite, owa‑ya dai awabone dai ati na, kobo·oniya, dai owa ene amosare, Yeso ene dai awaboneni. Kirisito ene kitebonane.
2CO.13.4	Yeso kitaremona mai ati na, mai hinahabe, ene kite, Deoso hinakitamemata, abamaterebonane.
2CO.13.4	“I‑di Baoro mai kiti awirini.” Dai one ati na awineni.
2CO.13.4	Ene amosanasa re, Kirisito ene owa ene kita‑ya awebonane.
2CO.13.5	Dai atibodi dai kadikahi. Deoso‑ka dai toha, Deoso‑ka dai toharihi na, awineni. Dai‑ya dai watoyahi. Yeso Kirisito dai atibodi‑ya sawi awire‑mana, Deoso‑ka dai tohara neni.
2CO.13.6	Yeso‑ka oda toha, oda‑ya dai watowahabone owatibodi ati nofani.
2CO.13.7	“Abi Deoso, Korito‑ya mai wi‑wina mai tikasomahi, mai ihi amosabonehe.” Oteni.
2CO.13.7	Dai ene amosa, oda‑ya ya‑yainihe, oda‑ya dai nofara, sibarini. Dai ene oda ya‑yainaboneni.
2CO.13.8	Mai ihi amosa, mai‑ya oda ati kitarabone, mai ihi amosara mai‑ya oda ati kitabisaboneni.
2CO.13.9	Dai ene amosi nafe, oda‑ya ya‑yainihe, oda ene kitaramone mai ati na, sibarineni. Dai ene amosi ba‑basi nabone, dai tamine Deoso‑ya oda hiyarateni.
2CO.13.10	Yama yaki‑ya owina, yama hani‑ya dai‑ya wee·onani, dai ene amosawamabonehe. Dai ene amosawamiya, dai tabaro‑ya kobo·oniya, dai‑ya wee·onami awiraboneni. Kirisito owa‑ya yosemari ene, owa ene kitateni. Owa kiti dai‑ya kasoma, ya‑yai·oteni. Owa kiti dai‑ya nakoma, onofi awirini.
2CO.13.11	Feye amani. Deoso ati‑ya dai tokadabi ohare, oka yama hani dai kadika, ati‑nima dai nahi. Dai one ati dai mita, fara dai atibodi ati kafamiya, dai ibi weeraboneni. I‑di Deoso dai‑ya sawi, dai‑ya nofe, dai atibodi ati‑ya nasomebonane.
2CO.13.12	Deoso ati‑ya dai no‑nofa, dai ibi kobona, dai‑ka ayo dai kobona‑nima dai ibi kobona, dai nahi.
2CO.13.13	Oda yowi‑ya mai wi‑wina Deoso ati‑ya mai no‑nofa dai‑ya mai ati foyamoneni.
2CO.13.14	Deoso‑ya dai tamine ohiyara, ai‑ka Hidi Yeso Kirisito dai‑ya kasome, Deoso dai‑ya nofe, Deoso‑ka Doni dai‑ya sawinebona oteni. Feye amani.
GAL.1.1	Baoro ama·oni. Dai‑ka yama hani‑bone okanahanowahaboneni. Yeso Kirisito‑ka yo‑yose ama·oni. Owa‑ya mai one yoseramaroni. Yeso Kirisito‑ta owa‑ya yosemarine. Yeso Kirisito abemari, Deoso hinakitamemari, makobote Yeso Kirisito Badi i‑di Deoso eyehe owa‑ya yosemarine.
GAL.1.2	Karatiya‑kaya dai wi‑wina Yeso ati dai no‑nofa dai‑ka yama hani‑bone okanahanoneni. Yeso ati‑ya mai no‑nofa owa‑ya mai sa‑sawi, mai ati okanahanohari onaboneni. Dai tabaro nafi‑ka yama hani‑bone dai kadikahi.
GAL.1.3	Ai‑ka Abi i‑di Deoso, ai‑ka Ayo i‑di Yeso Kirisito ne, dai‑ya mai kasoma, dai atibodi ati dai‑ya somateni.
GAL.1.4	Ai ene amosara, tabora nafi‑nima ai ene towe namaro, ai manakone wada, ai ababoneni. Yeso ai manakone‑ya nanahabebona, ababisemarine. Hibati‑ya ai ene towe toha, Deoso ati ene ai manakone‑ya Yeso nanahabemari, Yeso ene ai ene amosawahaboneni.
GAL.1.5	Deoso‑ya ai kahiyarahi. Makobote Deoso tabaro‑ya ai winiya, Deoso‑ya ai kahiyara. Deoso‑ya ai kahiyari fawariyahi.
GAL.1.6	Hibati‑ya Kirisito ene Deoso dai‑ya haane, Ati Amosabote dai nofemari, ati dai nofami awire, mai one ati‑ta dai nofawahamoneni. Ka! Hini yamata‑bone mai ati dai nofawahiti? Mai ati amosabisa‑mone dai ati na awineni.
GAL.1.7	Yeso Ati Amosabote ohari‑ta tohe, ati bare‑ya mai kamina, Kirisito Ati Amosabote tohi awirene. Keyehe‑ya dai‑ya mai hirikanineni, mai ati dai nofabonehe.
GAL.1.8	Deoso hawine ohari‑ta tohabisane. Deoso hawine bare‑mona‑ya mai kamina, mai‑ya Deoso yawi fawaterebonane. Deoso hawine bare‑mona oda kamina‑mani, oda‑ya Deoso yawi fawarihi, hawine bare‑mona‑ya Deoso‑ka yo‑yose mai kamina‑mani, mai‑ya Deoso yawi fawarihi ne nane.
GAL.1.9	Hibati‑ka owati‑nima owati namatasaboneni. Deoso hawine bare‑mona‑ya mai hiyara, mai‑ya Deoso yawi fawaterebonane.
GAL.1.10	“Mai ya‑yai·onihebone, owati amani.” Dai ati na awineni.
GAL.1.10	Deoso‑ta ya‑yai·onira‑mani, mai ya‑yai·onibisa‑mani, Yeso Kirisito‑ka yo‑yose ohara neni. Yeso Kirisito‑ka yo‑yose oha, Deoso‑ta ya‑yai·oniteni.
GAL.1.11	Oka soho dai amani. Owati dai mitahi. Deoso Ati Amosabote dai‑ya okaminamaroni. Hini owati‑ya okamini awiramaroni. Oda owa ati tohi awirihi nemarine. Deoso ati‑ta okaminabisamaroni.
GAL.1.12	Owa‑ya mai kanawato awiramaroni. Yeso Kirisito‑ta owa‑ya kanawatobisemarine.
GAL.1.13	Hibati‑ka owa tamine dai mita awineni. Deoso‑ka mai onofara, Yodeo mai ati‑ya onofa, Yodeo mai ihi‑nima owa ene na, Deoso‑ka mai‑ya okako, mai‑ya wee, mai‑ya bisi onamaroni, Yeso ati‑ya mai nofarabonehe.
GAL.1.14	Yodeo mai one, oda‑ka idi mai ati‑ya mai nofi bi‑bidi namaroni. Owa‑ta oda‑ka idi mai ati onofi nafe. Oda‑ka idi mai ati okadabamaroni.
GAL.1.15	Deoso owa‑ya nofe, owadi awisari‑ya owa‑ya kadikematane, ati okaminebonaha.
GAL.1.16	Deoso hini Bidi‑ya owa‑ya yofikanemarine.
GAL.1.16	“Bara mai‑ya Oka dao tamine tikaminawahaboneni.” Deoso ati nemarine.
GAL.1.16	Deoso ati‑ya omita, mai one ati omitaramaroni. Deoso ati‑ta omitabisamaroni.
GAL.1.17	Yerosare‑ya okara, Yeso Kirisito‑ka yo‑yose mai ati omitaramaroni. Yerosare‑ya mai winasa na, mai ati omiti awiramaroni. Arabiya‑ya okabisa, makobote wini·onamamaroni, Damaso‑ya owinabonehe.
GAL.1.18	Faha fowe 3 tohamakiya, Yerosare‑ya okawaha, Bedoro‑ka yobe‑ya kobo·ona, owa amoni 15 toha, Bedoro‑ya ohiyarineni.
GAL.1.19	Bedoro‑ka yobe‑ya owiniya, Yeso sori i‑di Tiyako‑ta oawa, Yeso‑ka yo‑yose mai one oawi awiramaroni.
GAL.1.20	Owa‑ya mai kanawatora, Yeso ati‑ta okanahanobisa, keyehe‑ya hiri·ora, oka yama hani‑ya Deoso awe, oka yama hani‑ya watone.
GAL.1.21	Bedoro‑ka yobe‑ya owina, makobote Siriya‑kaya okomake, makobote Sirisiya‑kaya okomaki onamaroni.
GAL.1.22	Yodeya‑kaya i‑di Bedoro‑ka yobe waari, owa nowati‑ya Yodeya‑kaya Yeso Kirisito ati‑ya mai no‑nofa mai one mai yorotokana, mai ibi hiyara,
GAL.1.22	“I‑di Baoro oda awi awisarani.” Mai ati nineni.
GAL.1.23	Owa tamine‑ya mai mita, owa‑ya mai awi awisaramaroni.
GAL.1.23	“Baoro Yeso ati‑ya kako, ai‑ya bisinemarine, Yeso ati ai nofarabonehe. Makobote Yeso ati‑ya tokadabawahe, Yeso ati‑ya kaminatene.” Mai ati namaroni.
GAL.1.24	Owa tamine‑ya mai mita, mai ya‑yainamaroni.
GAL.1.24	“Deoso, amosabote amatini, Baoro hamemari, tiwati ihi ati somawamane.” Mai ati namaroni.
GAL.2.1	Faha fowe 14 tohamakiya, Deoso ati ene Yerosare‑ya okomakitasa, i‑di Banabe i‑di Tito mai fama, owa‑ya mai sawemaroni.
GAL.2.2	Yerosare‑ya kobo·ona, Yeso ati‑ya mai no‑nofa mai webote‑ta mai‑ya ohiyarineni. Bara mai‑ya Deoso Ati Amosabote okamina, tamine mai‑ya ohiyarineni. Owatibodi yama‑ya dika,
GAL.2.2	“Owati‑ya mai mitiya, owati‑ya mai nofaba awineni. Owa‑ya mai weenaba awineni. Owa‑ya mai one ati barinaba awineni.” Owatibodi ati namaroni.
GAL.2.2	Webote mai‑ya ohiyara,
GAL.2.2	“Bara mai‑ya Deoso Ati Amosabote okaminateni.” Onamaroni.
GAL.2.2	“Sibarini, tiwa ene amosini. Bara mai‑ya Yeso tamine tikaminiyahi.” Mai ati namaroni.
GAL.2.3	Tito owa‑ya sawi, Yodeo tohi awirene, Kereko amane. Yodeo mai‑nima ni awirene, sowiri tati ataro wisinakosi awiremarine.
GAL.2.3	“Sibarane.” Mai ati namaroni.
GAL.2.3	Owa‑ya mai weeni awiramaroni.
GAL.2.4	Makobote Yodeo mai one mai kobona, Yeso‑ka mai toha‑mone mai ati na, Yeso‑ka mai tohi awiramaroni. I‑di Tito tamine‑ya mai mita, mai ati yawawahamaroni. Oda ati‑ya mai kamita, oda‑ya mai kakatomamaroni. Oda‑ya mai ati barinabone, oda‑ya mai hiyaramaroni.
GAL.2.4	“I‑di Tito sowiri tati ataro abaho. Yeso‑ka ai tohabone, ai sowiri tati ataro abateboneni. I‑di Mose ati‑nima dai ni awiriya, Deoso‑ka dai tohateraboneni.” Mai ati namaroni.
GAL.2.4	Ai yaditona‑nima ai‑ya mai nihebone mai ati amani. Keyehe‑ya ai‑ya mai hirikanaro, Yeso ati‑ya mai nofarani.
GAL.2.5	Deoso Ati Amosabote yokana dai watabone ona, mai ati oda tokadabi awiramaroni.
GAL.2.6	Yerosare‑ya mai wi‑wina Yeso ati‑ya mai no‑nofa mai‑ka webote owa‑ya mai weeni awirani. Owati‑nima mai ati namaroni. Ai‑ka webote mai‑mone mai ati na, hini ai owa mai amani. Deoso‑ka ai nafi toha, Deoso ai‑ya nofi nafitene.
GAL.2.7	Fa‑fai‑ya mai‑ka webote mai yorotokana, owati‑ya mai mita, mai ibi hiyara,
GAL.2.7	“Hehe, i‑di Baoro‑ya Deoso yosemarine, Bara mai‑ya Yeso Ati Amosabote‑ya kaminebonaha. I‑di Bedoro‑ya Deoso yosenemarine, Yodeo mai‑ya Deoso Ati Amosabote‑ya kaminaharibonaha.” Mai ati namaroni.
GAL.2.8	Deoso ati ene Yodeo mai‑ya Yeso ati‑ya i‑di Bedoro kamine, Deoso ati ene Bara mai‑ya Yeso ati okaminahari oneni. Yeso Kirisito‑ka yo‑yose i‑di Bedoro amane. Yeso Kirisito‑ka yo‑yose‑hari ama·oni.
GAL.2.9	I‑di Tiyako, i‑di Bedoro, i‑di Yowaho mai na, webote mai‑mone, i‑di Banabe oda fama, oda ati‑ya mai mitamaroni. Oda ati‑ya mai mitiya, oda yehe‑ya mai waranamaroni.
GAL.2.9	“Hehe, oda‑nima dai na, Bara mai‑ya Deoso Ati Amosabote‑ya dai kaminahi. Oda‑ta Yodeo mai‑ya Deoso Ati Amosabote oda kaminaboneni. Deoso dai‑ya kasomebonane.” Mai ati namaroni.
GAL.2.10	Mai ati one,
GAL.2.10	“Yamata‑ya mai kihara, mai dai kasomiyahi.” Mai ati na.
GAL.2.10	Fara mai ati‑nima oteni.
GAL.2.11	Atioki‑ya Bedoro kobonamaki, hini noko‑ya wee·onemarine, ene amosare ene.
GAL.2.12	Atioki‑ya Bedoro koboni bahe, sibaremarine. Bara, Yeso ati‑ya mai no‑nofa mai eyehe i‑di Bedoro tafemarine. Yodeo mai‑nima mai ni awira, mai sowiri tati atori abi awira. Mai eyehe i‑di Bedoro tafemarine. Makobote i‑di Tiyako tabori‑ka Yodeo mai kamake, mai kobona, mai ati yanana,
GAL.2.12	“Yeso ati‑ya mai nofabone, mai sowiri tati atori abahi.” Mai ati namaroni.
GAL.2.12	Mai ati‑ya i‑di Bedoro mite, habo siitone, Bara mai eyehe tafami awiremarine.
GAL.2.13	Bedoro ene‑ya Yodeo mai one awa, mai habi siitona, Bara mai eyehe mai tafami awirani. I‑di Banabe ne hibati‑ya Bara mai eyehe tafe, Bara mai eyehe tafamarene.
GAL.2.14	I‑di Bedoro, Banabe mai fama mai ihi amosara, Deoso Ati Amosabote ati‑nima mai namara, i‑di Bedoro wee·owahani, mai dama owati‑ya mai mita,
GAL.2.14	“Bedoro, Yodeo amatini. Yeso tinofawahamaro, Yodeo mai‑nima tini awira. Bara Yeso ati‑ya mai nofawaha, hini yama‑bone Yodeo mai‑nima mai nabone mai mai hina? Yodeo mai‑nima mai ni awiraboneni.
GAL.2.15	Ai wada, Yodeo ai toha, Bara ai tohi awirani, yama ai watoneni.
GAL.2.16	Bedoro, I‑di Mose ati‑ta ai ati tokadaba, Deoso ai‑ya ati somawamaterene. Yama tiwatoneni. Yeso Kirisito ai manakone‑ya nanahabe, ai‑ya hiyare,
GAL.2.16	‘Owa ene‑ta Deoso dai‑ya ati somawamebonane. Owati dai nofa, dai sibaraboneni. Deoso dai‑ya ati somawamebonane.’ Yeso ati nemarine.
GAL.2.16	I‑di Mose ati nafi ai tokadabaterani. Mose ati ene Deoso ai‑ya ati somawamare. Fare Yeso ai manakone‑ya nanahabe, Yeso ati ai nofiya, Deoso ai‑ya ati somawamebonane.” Onamaroni, Bedoro‑ya ohiyararo.
GAL.2.17	Yeso ati‑ya ai no‑nofa Deoso ai‑ya ati somawamare‑mana, Yeso keyehe‑ya hirine nane. Keyehe‑ya Yeso hiriterene.
GAL.2.18	Mose ati ai tokadababone, Deoso tabaro‑ya ai kobonabonehe ai ati namaroni. Makobote Yeso ai manakone‑ya nanahabe tamine ai mita, Yeso ai nofawaha, makobote Mose ati ene Deoso tabaro‑ya ai kobonabone ai ati na‑mani, towe ai tohamatasa neni.
GAL.2.19	Mose ati‑nima onabone onamaro, Mose ati nafi okadabara, hini owa ene o·ababoneni. Hibati‑ya Deoso owa‑ya awe, o·aba‑nima onamaroni. Yeso abe, owa manakone‑ya nanahabe, Yeso ene okitamawahani. Deoso ati‑ya noko·onibisaboneni.
GAL.2.20	Yeso abe, owa manakone‑ya nanahabemarine. Yeso abeya, Yeso eyehe o·aba‑nima onamaroni. Owa abano abara, hini owatibodi bote‑ta aba‑nima nineni. Yeso kitame, owatibodi yati‑ya winane. Owatibodi‑ya wine, Yeso ene‑nima owa ene nawahani. Deoso Bidi owa‑ya nofe, owa manakone‑ya nanahabe, ati onofe, ati‑nima owahani.
GAL.2.21	I‑di Mose ati nafi ai tokadabara, ai manakone tohani. Hini ai ene ai manakone ai nanahaba‑mani, Yeso abare nane. Ai manakone ai nanahabaterani. Yeso Kirisito abare‑mana, Deoso ai‑ya ati somawamare nane. Deoso tabaro‑ya ai winara neni.
GAL.3.1	Karatiya‑ya dai wi‑wina dai ka‑kana nawaha awineni. Mai‑ka keyehe‑ya dai nofawahineni. Hibati‑ya dai tabaro‑ya oda wina, Yeso Kirisito tamine oda kaminamaroni. Keyehe‑ya dai‑ya oda hirikaramaroni.
GAL.3.1	“Yeso awa‑ya abemarine, ai manakone‑ya nanahaberi.” Oda ati namaroni.
GAL.3.1	Yeso ati ai nofiya, ai sibarabone ona. Owati dai mita, owati dai watamaroni.
GAL.3.2	Hibati‑ya Mose ati‑nima dai na, Deoso‑ka Doni dai‑ya sawine? Dai‑ya sawi awiremarine. Yeso Kirisito tamine‑ya oda kamina, Yeso ati dai nofa, Deoso‑ka Doni dai‑ya sawiwahabisane.
GAL.3.3	Deoso‑ka Doni ene Deoso‑ka dai tohawaha, hini dai ene dai amosawamabone dai ati na awineni? Dai ka‑kana na awineni. Dai ene amosawamabone dai ati na, dai ene tohi awiraboneni. Deoso‑ka Doni ene tohabisebonane.
GAL.3.4	Hibati‑ya Yeso ati dai nofa, dai‑ya mai bisina, dai eme komamaroni. Yeso ati dai nofami awira‑mani, dai eme komene honita toha neni.
GAL.3.4	“Dai eme komene honita tohi awirani.” Owatibodi ati neni.
GAL.3.5	Owati dai mitamatasahi. Mose ati‑nima dai namaro, Deoso‑ka Doni dai‑ya sawine? Dai‑ya sawi awirane. Mose ati‑nima dai na, Deoso ene kite dai awane? Ene dai awi awirane. Kirisito tamine oda kamine tamine dai nofabisiya, Deoso ene kite dai awineni.
GAL.3.6	Fara‑nima Deoso ati‑ya Abaraho nofemarine. Abaraho tamine i‑di Deoso hiyare,
GAL.3.6	“Abaraho amosane. Abaraho owati‑ya nofe, sibarane.” Deoso ati nemarine.
GAL.3.7	Deoso ati‑ya ai nofa, Abaraho‑ka nodi ai tohaboneni. Dai one Bara toha, Deoso ati‑ya dai nofa, Abaraho‑ka nodi mai dai tohahareboneni. Abaraho Deoso ati‑ya nofemari‑nima dai na, fare Abaraho‑ka nodi dai amani.
GAL.3.8	Hibati‑ya Yodeo mai toha, Bara mai toha mai na, mai tamine‑ya Deoso hiyarane Abaraho‑ya. Deoso hini Ati Amosabote‑ya kaminemarine.
GAL.3.8	“Abaraho, tabora dami‑ya mai wi‑wina mai okasomaboneni, mai nafi. Owati tinofa‑nima owati‑ya mai nofiya, mai okasomaboneni.” Deoso ati nemarine.
GAL.3.8	Deoso ati‑ya mai kanahanamaroni, Deoso‑ka yama hani‑ya.
GAL.3.9	Deoso ati‑ya Abaraho nofe‑ya Deoso kasomemarine.
GAL.3.9	“Abaraho owati tinofa sibarineni.” Deoso ati nemarine.
GAL.3.9	Abaraho‑nima ai ni‑ya, Kirisito ati ai nofiya, Deoso ai‑ya kasomaharibonane.
GAL.3.9	“Owati dai nofa dai sibarineni.” Deoso ati nebonane.
GAL.3.10	I‑di Mose ati dai tokadaba ene Deoso ati somawamebona dai ati na, i‑di Mose ati nafi dai tokadabariya, Deoso ati somawamarebona, ati yawabisebona i‑di Mose‑ka yama hani ati nineni.
GAL.3.11	I‑di Mose ati nafi ai tokadabaterani. Ai ene amosa hinama tohaterani. Hini ai ene Deoso ati somawamaterebonane. Yeso ati‑ya ai nofa, ai manakone aba‑ya Deoso aweya, ati somawamatene.
GAL.3.12	Hibati‑ya Mose‑ya Deoso hiyare,
GAL.3.12	“Tiwati nafi‑ya mai tokadaba, mai sibaraboneni. Ati mai hinofabise, ati nafi mai tokadabare, mai ababoneni.” Ati nematane.
GAL.3.13	Mai ihi amosara nafe, awa‑ya mai mai nawaanateni, mai ababonehe.
GAL.3.13	“Awa‑ya mai waana, mai aba, mai‑ya Deoso yawatene.” Deoso‑ka yama hani ati neni.
GAL.3.13	Yeso Kirisito ai ene towe‑ya kayafawahe, awa‑ya waane, abemarine. Ai manakone‑ya nanahababisemarine. Yeso Kirisito‑ya Deoso yawemari, ai‑ya yawarebonaha.
GAL.3.14	Abaraho‑ya Deoso kasomemarine. Yeso Kirisito ene Abaraho‑ya Deoso kasome‑nima Bara dai toha, Yeso ati dai nofiya, dai‑ya Deoso kasomaharibonane. Deoso‑ka Doni dai‑ya sawiwahebonane.
GAL.3.15	Soho, owati dai mitahi. Yama ai kanika, manakone nafi abi awisariya, yama hani‑ya ai oni‑ya ai kanahano, makobote yama hani ati‑nima ai teni. Yama hani kote ai kanahanomakitera, ati kote ai nanahabateni.
GAL.3.16	Abaraho‑ya Deoso hiyare,
GAL.3.16	“Tiwa okasomaboneni, tika nodi eyehe.” Deoso ati nemarine.
GAL.3.16	Ati dai mitamatasaho. Abaraho‑ka nodi mai dami tamine‑ya hiyari awirane. Hika nodi ohari tamine‑ya hiyarabisemarine. Abaraho‑ka nodi i‑di Yeso Kirisito tohe, fare‑ya Deoso kasomebonane.
GAL.3.17	Abaraho‑ya Deoso hiyare,
GAL.3.17	“Owati‑nima yama teboneni.” Deoso ati ne.
GAL.3.17	Ati‑ya mai kanahanamaroni. Makobote amoni dameya, faha fowe 430 tohamakiya, Deoso Mose‑ya hiyare,
GAL.3.17	“Mai ihi‑bone onofabone mai‑ya tikaminiyahi.” Ati ne.
GAL.3.17	Mose‑ya hiyareya, Abaraho‑ya hiyaremata ati abarene. Ati‑nima yama teboneni.
GAL.3.18	Abaraho‑ya Deoso hiyare,
GAL.3.18	“Owati‑ya tika mai nofiya, mai‑ya owati somawamiya, mai sibaraboneni.” Deoso ati nemarine.
GAL.3.18	Hiniya Mose ati‑ya ai tokadaba, Deoso ai‑ya kasome‑mana, i‑di Abaraho‑ya Deoso keyehe‑ya hirine nane. Deoso keyehe‑ya hiritere, Abaraho hiyaremata ati‑nima yama naboneni.
GAL.3.19	Hini yamata ihi i‑di Mose‑ya Deoso hiyarati? Ai ene amosara ai wato, ai ene amosara manakone ai wato, ai nabone‑ya Mose‑ya Deoso hiyarane. Ati‑ya Mose kanahanomatane. Abaraho‑ka nodi i‑di Yeso Kirisito kobonebona‑ya nimanane. Kirisito koboni awisareya, Deoso ai‑ya hiyarebona, hika yo‑yose‑ya hiyare, ati‑ya hika yo‑yose i‑di Mose‑ya hiyaramakitase, ati‑ya i‑di Mose ai‑ya hiyaramakitasematane.
GAL.3.20	Abaraho‑ya Deoso hiyare, hini ene‑bona tamine‑ya hiyarane. Mose‑ya Deoso‑ka yo‑yose mai hiyara,
GAL.3.20	“Deoso ati dai tokadabeya, Deoso dai‑ya kasomebona, ati dai tokadabareya, dai‑ya kosinebonane.” Mai ati neni.
GAL.3.21	I‑di Abaraho‑ya Deoso hiyare, ati amosa, i‑di Mose‑ya Deoso hiyare, ati amosahari nane. Deoso ati abaterene. Mose ati ene ai manakone aba‑mani, ai‑ya Deoso ati somawame nane. Mose ai manakone‑ya nanahabaterene.
GAL.3.22	Mose ati ene ai nafi manakone wada ai wato teni. Makobote Yeso Kirisito ati‑ya mai nofa, mai manakone abateni.
GAL.3.23	Hibati‑ya Yeso Kirisito koboni awisareya, Deoso ati ai tokadababone i‑di Mose kanahanomarine. Mose ati ai‑ya kasomebona, ai‑ya barikane, makobote Yeso kobone, ati ai nofeya, Mose ati ai‑ya barikanamare, Yeso‑ka ai tohawahani.
GAL.3.24	Yama ai nabone, yama ai rabone i‑di Mose ai‑ya kanawato, Yeso Kirisito koboni awisareya, Mose ati ai‑ya barikanane. Yeso kobone, ai manakone‑ya nanahabe, Deoso ai‑ya ati somawamebonaha. Yeso ati ai nofiya, Yeso ati ene ai sibawarineni.
GAL.3.25	Yeso Kirisito ati‑ya ai nofawaha, i‑di Mose ati ai‑ya barikanami awirene.
GAL.3.26	Yeso ati dai no‑nofa Deoso bidi dai tohawahani, dai nafi.
GAL.3.27	Yeso Kirisito ati dai nofa Yeso‑ka dai amani. Deoso‑ka Doni dai‑ya sawiwahane. Dai‑ya mai habanirisa,
GAL.3.27	“Yeso‑ka dai amani.” Mai ati neni.
GAL.3.27	Fara‑nima Deoso‑ka Doni dai‑ya sawi,
GAL.3.27	“Yeso‑ka dai amani.” Ai atibodi‑ya Deoso‑ka Doni ati tene.
GAL.3.28	Ai hinama tohawahineni. Yeso‑ka ai nafi tohawahani. Yodeo ai one toha, Bara ai one toha, ai one‑ya mai kanika, ai one‑ya mai kanikarihi mai namaroni. Maki mai toha, mai fanawi toha na, Yeso‑ka ai nafi tohawahineni. Yeso Kirisito ati ai nofa, ai hinama tohawahineni.
GAL.3.29	Yeso Kirisito ati‑ya ai nofa Abaraho‑ka nodi ai tohawahani. Abaraho‑ka nodi mai‑ya Deoso kasomebona ati nemari, Deoso hini ati‑mari‑nima ai‑ya kasomaharibonane. Deoso‑ka ai toha, Deoso bidi ai toha, ai‑na, hika yama nafi ai kayafaboneni.
GAL.4.1	Ai‑ka abi bofe‑ya hika yama ai kayafabone tamine‑ya dai kadikahi. Maki ohari‑ka yo‑yose mai dama, bidi‑ta oharibisatene. Hika yama dama, hika yo‑yose ohari‑ya hiyare,
GAL.4.1	“Owati timitahi. O·abiya, oka dao oka yama nafi‑ya kayafatebonane. Oka dao nafire ene oka yamata tinawadamataboneni. Oka dao nafire yamata nawadi‑ya watorane. O·abiya, oka dao tinayanaboneni. Oka dao nafi‑mana, sibare nane. Oka dao hawa toheya, oka yama nafi‑ya oka dao kayafawahebonane.” Ati nemarine.
GAL.4.1	Bidi nafire, badi‑ka yama‑ya kayafaterene. Badi‑ka yo‑yose‑nima bidi ne tohatene.
GAL.4.2	Madehe tohasa neya, badi‑ka yo‑yose ati‑ya tokadabatene. Badi ati‑mari‑nima ne, hawa toheya, badi‑ka yama‑ya kayafawahatene.
GAL.4.3	Fara‑nima Kirisito koboni awisareya, madehe‑nima ai na, Mose ati‑ya ai one tokadaba, madi mai ati‑ya ai one tokadaba na, ai ene amosara ai‑ya mai yaditonamaroni. Mai‑ka yo‑yose mai‑nima ai namaroni.
GAL.4.4	Makobote yama nafi hawa tohiya, Deoso Bidi‑ya yosemarine ai tabaro‑ya. Bofe‑ya Yeso kobone, Yeso madi i‑di Mariya ai toha, Yeso ai tohahari ne. Ai‑nima Yeso ne, Mose ati‑ya tokadabebona Deoso ati nane.
GAL.4.5	Mose ati‑ya ai tokadababone Deoso ati ne, ati ai tokadabi awire ene ai ababoneni. Yeso‑ta ai manakone‑ya nanahabe, ati‑ya ai nofe, Deoso bidi hawa tohe, ai tohaboneni.
GAL.4.6	Deoso bidi ai tohawaha, Deoso‑ka Doni ai atibodi‑ya sawi ene Deoso ai Abi nineni. Deoso ai‑ya ewe tene.
GAL.4.6	“Abi Deoso” ai ati teni.
GAL.4.7	Deoso dai‑ya ewe ne, mai‑ka yo‑yose dai tohami awiraboneni. Deoso bidi dai amani. Deoso dai‑ya kasomebonane. Yeso ene, Deoso‑ka yama dai kayafaboneni.
GAL.4.8	Hibati‑ya Deoso yokana dai watora, madi mai ati dai nofamaro, deoso mai amanikani dai ati na, mai ati‑ya dai tokadabamaroni.
GAL.4.9	Deoso yokana dai watowaha, Deoso dai‑ya watoharine, hini yama‑bone madi mai‑ya dai ati hiyaramiti? Madi mai ati dai nofamatasiya, dai‑ya mai yosematasaboneni. Dai‑ka hidi mai tohawahaboneni. Madi mai kitara, dai‑ya mai kasomateraboneni.
GAL.4.10	Hibati‑ka mai ihi‑nima dai ene nawaha, mahi, abariko, faha kaki, faha sai na dai nokotonibisateni.
GAL.4.11	Dai tamine omita, owa habo siitonineni. Dai‑ya ohiyaramaro, owati honita toha awineni.
GAL.4.12	Oka soho dai amani. Owati dai mitahi. Yodeo mai ati‑nima onami awira, owa‑nima dai nahi. Owatibodi‑ya dai nakomara, dai‑ya mai yaditonamariyahi. Dai owa ama·oni.
GAL.4.13	Hibati‑ya dai tabaro‑ya kobo·ona, kiya·onamaroni. Kiya·ona, Deoso Ati Amosabote dai‑ya okaminamaroni.
GAL.4.14	Kiya·ona, owa‑ya dai weeni awira, owa‑ya dai natafa, dai tabaro‑ya owa‑ya dai nawina, dai namaroni. Deoso‑ka yo‑yose dai tabaro‑ya kobone‑nima, Yeso Kirisito dai tabaro‑ya kobone‑nima, owa‑ya dai nihemaroni.
GAL.4.15	Hibayata owati ihi dai ya‑yainamarani. Hibati‑ya owa‑ya dai nofi nafemaro, owa‑ya dai nofami awirabone dai ati na awineni. Hibati‑ya dai nokobodi‑ya owa‑ya dai ati daanamaroni, owa nokobodi yati tohawahabonehe. Hini yama‑bone owati ababone dai ati niti? Owati dai nofamaraba awineni. Bara mai ati dai nofawaharo owatibodi ati nineni.
GAL.4.16	Deoso ati yokana dai‑ya okaminabisa, keyehe‑ya hiri·oterani. Deoso ati‑ya dai‑ya okamina,
GAL.4.16	“Baoro oda‑ya kakone.” Dai ati na awineni.
GAL.4.16	Deoso ati yokana dai‑ya okamina, owa‑ya dai kakowaha awineni. Owatibodi ati nineni.
GAL.4.17	Dai‑ya keyehe‑ya mai hirikana, dai‑ya mai ati nofa, dai‑ya mai nofi awirani.
GAL.4.17	“Oda ati‑ta dai nofabisahi. I‑di Baoro mai ati dai nofariyahi.” Mai ati na.
GAL.4.17	Mai‑ya dai kahiyarabone mai atibodi nofabisineni.
GAL.4.18	Dai tabaro‑ya owina, oda‑ya dai nofi nafemaroni. Owa nowati‑ya oda‑ya dai nofasa na‑mani, yama amosa neni. Mai ati‑ya dai nofabisani.
GAL.4.19	Oka madehe‑nima dai na, dai tamine omita, owatibodi koma, owatibodi komene kitineni. Mai fanawi dori kome yanana, mai dori kome kitateni, dori wadabonehe. Fara‑nima owatibodi komene nineni. Dai ene owatibodi komineni. Yeso Kirisito ati dai nofi nafibona, ene‑nima dai ene nabone, dai tamine ene owatibodi komineni.
GAL.4.20	Dai‑ya onofi nafe, dai tamine‑ya owatibodi kadikani. Dai‑ya osawira, dai atibodi ati owato awirani. Dai‑ya owatibodi foya, dai tabaro‑ya osawiya, owati amosawamaba awineni. Owati dai nofaba awineni. Onani.
GAL.4.20	“Mai‑ya osawiya, hini yama‑nima onaba, ama·oniti?” Owatibodi ati teni.
GAL.4.21	I‑di Mose ati‑ya dai tokadababone dai ati na, i‑di Mose ati‑ya dai wata awineni.
GAL.4.22	I‑di Abaraho bidi mai fama, fadi yokana‑ka bidi ohari, fadi‑ka yo‑yose‑bone mai hikanikamete‑ya bidi owa toha nematane.
GAL.4.23	I‑di Abaraho ene Hekara bidi wadabise, Sara bote toha, Deoso hikasome, Deoso ati‑nima Sara bidi wadawahane.
GAL.4.24	Abaraho fadi mai fama, mai tamine‑ya Deoso hiyaremarine, ai‑ya kanawatobonaha. Hibati‑ya Abaraho‑ya Deoso hiyare, makobote Mose‑ya hiyarane. Ai‑ya kasomebona, hika mai hi‑hiyara mai famamaroni. Sinai adami toha, Arabiya‑ya waaya, hibati‑ya Sinai adami tati‑ya Mose wai‑ya Deoso hiyarematane. Deoso ati‑nima ai nabone ai‑ya Mose hiyaramatasane. Abaraho fadi kanika i‑di Hekara‑nima Mose‑ka yama hani nineni. Mose ati‑ya mai ati tokadaba, ai kanika‑nima mai nineni. Mose mai‑ya yosetene.
GAL.4.25	Yerosare bofe‑kaya mai wi‑wina Sinai‑nima mai nihi, i‑di Hekara‑nima mai nihi, mai kanika mai yaditona mai‑nima mai nihi na, mai‑ka hidi mai‑ya yosetene.
GAL.4.26	Sara yaditona‑nima ni awirini. Yerosare neme‑kaya mai wi‑wina Sara‑nima mai nineni. Ai yaditora‑nima mai nineni. Sara bidi ai toha, ai yaditorani. Abaraho‑nima ai na, Deoso ati ai nofineni.
GAL.4.27	Hibati‑ya i‑di Isa·iya kanahanomatane.
GAL.4.27	“Hibati‑ya naba tihara,
GAL.4.27	Tika madehe wadaramaro,
GAL.4.27	Hibayata ya‑yaitiwawahi.
GAL.4.27	Hibati‑ya tikahiwara,
GAL.4.27	Madehe kome‑ya titomiterani.
GAL.4.27	Hibayata tikahiwawahabone ya‑yaitinahi.
GAL.4.27	Tika nodi mai damawahaboneni.
GAL.4.27	Fana one naba tohamaro‑ka nodi mai fa‑famaraba nibisaboneni.”
GAL.4.27	Isa·iya‑ka yama hani ati neni.
GAL.4.28	Deoso ati‑nima yama nabone‑ya Abaraho nofemari, Abaraho bidi i‑di Isaki wademarine. Fara‑nima Deoso ati ai nofa, Deoso bidi mai ai amani.
GAL.4.29	I‑di Abaraho ene‑bisa i‑di Isima·eo wadematane. Abaraho, Sara mai fame, Deoso‑ka Doni mai hikasomara‑mani, mai‑ka ewe wadare nane. I‑di Isaki wadeya, i‑di Isima·eo kako, i‑di Isaki‑ya yasine, i‑di Isaki‑ya bisinematane. Fare Isima·eo‑nima Yodeo dai‑ya mai wee, dai‑ya mai kaka, dai‑ya mai bisi naboneni.
GAL.4.30	I‑di Abaraho bidi tamine‑ya Deoso hini hika yama hani‑ya kanahano,
GAL.4.30	“I‑di Hekara bidi‑ya fama, mai towakabisahi. I‑di Sara‑ta bidi‑ya fama mai winabisahi. I‑di Abaraho abeya, Abaraho‑ka yama‑ya Sara bidi kayafebonane. Abaraho‑ka yama‑ya i‑di Hekara bidi kayafi awirebonane.” Deoso‑ka yama hani ati nineni.
GAL.4.31	Isaki‑nima ai nineni. Isima·eo‑nima mai one nihi nineni. Isima·eo‑nima ai ni awirani.
GAL.5.1	Yeso Kirisito dai manakone‑ya nanahabemari, ati dai nofe, Deoso‑ka dai toha, dai noko wadahi. Dai‑ya mai yaditonamatasariyahi.
GAL.5.2	Baoro ama·oni. Owati dai mitahi. Dai sowiri tati ataro‑ya mai wisinakosiya, Deoso dai‑ya ati somawamebona dai atibodi ati na awineni. Dai sowiri tati ataro aba ene Deoso dai‑ya ati somawame‑mana, Yeso Kirisito abe honitabise tohane.
GAL.5.3	Owati dai mitahi. I‑di Mose ati ene dai‑ya Deoso ati somawamebona dai ati na, ati nafi dai tokadabaho. Hiniya dai sowiri tati ataro‑ya mai wisinakosa, Mose ati nafi dai tokadabara, Deoso dai‑ya ati somawamarebonane.
GAL.5.4	Yeso dai manakone nafi‑ya nanahabare‑mana, dai sowiri tati ataro‑ya dai manakone kote dai nanahababone dai ati na, Yeso Kirisito‑ka dai toharamone owatibodi ati ni neni.
GAL.5.5	Ai‑ta Yeso ati ai nofa, Deoso‑ka Doni ai‑ya sawi, Yeso Kirisito kamebona ai nimana, Yeso kamataseya, Deoso ene ai ene amosa hinama tohaboneni.
GAL.5.6	Yeso Kirisito‑ka ai toha ai sowiri tati ataro‑ya mai wisinakosa, ai‑ya kasomarihi, mai wisinakosara, ai‑ya kasomarihi, Yeso ati ai nofa, mai one ai kasoma na ai‑ya kasomabisateni.
GAL.5.7	Hibati‑ya Yeso ati dai nofamaro, ebeni‑ke ati ene ati dai tokadabamarati?
GAL.5.8	Deoso dai‑ya haanemari, hini ene tohi awirene.
GAL.5.9	Femeto i‑isi ne ene baho tonafiteni. Mai ati towe i‑isi na dai kayafiya, dai ati amosamaraboneni, dai nafi.
GAL.5.10	Deoso ene owati dai nofabone owatibodi ati neni. Dai‑ya mai kanawato a‑arira, mai oni owatora, mai manakone Deoso daahina, amosaraboneni.
GAL.5.11	Dai sowiri tati ataro dai wisinakosabone onamone mai ati na. Keyehe‑ya mai hirina, mai ati amani.
GAL.5.11	“Dai sowiri tati ataro dai wisinahi.” Oterani.
GAL.5.11	Mai ati‑nima ona‑mani, owa‑ya mai weenami awira neni. Awa‑ya Yeso abemari, ai manakone nafi‑ya nanahabemari, owatobisineni. Tamine ohiyaratene. Yeso tamine ohiyari awira‑mani, owa‑ya mai weenami awira neni.
GAL.5.12	Dai sowiri tati ataro ababone mai ati na, dai‑ya keyehe‑ya mai hirikana, mai dane noki‑ta ababisiya, sibabisarineni.
GAL.5.13	Deoso dai‑ya kadikemari, dai ene towe dai‑ya yaditonamaraboneni. Yeso ati‑ya dai nofa, dai atibodi bote ati‑nima dai namariyahi.
GAL.5.13	“Owa‑ta ya‑yai·obisaboneni. Owatibodi bote ati‑nima onaboneni.” Dai ati riyahi.
GAL.5.13	Deoso dai‑ya seekane, dai atibodi yati ati‑nima dai naboneni. Dai ibi nofiya, dai ibi kasoma niya, dai nafi ya‑yainaboneni.
GAL.5.14	Hini dai‑ya dai nofi‑nima mai‑ya dai nofiyahi. Haa‑nima dai niya, yama sibaraboneni. Fara‑nima i‑di Mose ati nane.
GAL.5.15	Dai ibi wee, dai ibi bisi, dai ibi tokatowe na, dai abawahaba awineni. Dai noko wadahi dai nafi abarabonehe. Dai ibi nofabisiyahi.
GAL.5.16	Owati dai mitahi. Deoso‑ka Doni ati dai tokadaba, dai ene amosaboneni. Yama towe‑ya dai atibodi koboraboneni.
GAL.5.17	“Deoso‑ka Doni ati okadababoneni.” Ai atibodi yati ati teni.
GAL.5.17	“Owa ene‑maro‑nima owa ene namatasaboneni.” Ai atibodi bote ati teni.
GAL.5.17	Ai atibodi bote ai atibodi yati‑ya kaka, Deoso‑ka Doni ati‑ya ai tokadabiya, nofaterani.
GAL.5.18	Hibati‑ya i‑di Mose ati dai‑ya barikane, hibayata Deoso‑ka Doni dai‑ya sawi, dai‑ya nawade, Deoso‑ka Doni ene Mose ati dai‑ya barikanamarene.
GAL.5.19	Mai atibodi bote ati‑ya mai tokadaba, eya mai ihi teni. Mai ihi amosara, mai one‑ka yibote mai‑ya mai kayafa, mai makidi one‑ya mai aha teni.
GAL.5.20	Mai‑ka deoso bare‑ya mai kahiyara, madi mai‑ya mai hiyara, mai ibi wee, mai ati yawa, mai ibi kaka, mai yorotokaterani. Hini mai‑ya mai nofabisineni.
GAL.5.21	Mai one‑ka yama‑ya mai ati kobo, kawi ihi mai towe toha, mai dami ibi aha na, mai tamine owati dai mitahi. Hibati‑ya dai‑ya okaminamaro, okaminamatasaboneni. Haa‑nima mai ihi na, Deoso tabaro‑ya mai winateraboneni.
GAL.5.22	Deoso‑ka Doni ai‑ya sawi, ai atibodi yati toha, Deoso‑ka Doni ene eya ai teni. Ai ibi nofa, ai ya‑yai, ai atibodi ai‑ya weerihi, ai atibodi ati somabisateni. Ai ati yawa kanibote rihi, ai ibi kasoma, Deoso ati ai tokadaba ai na, yama amosa teni, ai ati‑nima ai teboneni.
GAL.5.23	Mai ihi amosara, mai ihi amosawamabone, mai‑ya ai kasomateni. Ai ati, ai atibodi ati, ai ene na ai nawadateni. Ai ene‑ya yama hani ati barini awirini.
GAL.5.24	Yeso Kirisito‑ka ai toha, hibati‑ya Yeso Kirisito abemarine, ai ene amosara manakone‑ya nanahabebonaha. Awa‑ya Yeso‑ya mai baakanamaro, owa ene amosara ene Yeso‑ya mai baakanamaroni. Fara Yeso Kirisito abe‑nima ai atibodi bote ati ai nanahabahi. Ai ene‑maro‑nima ai ene namariyahi.
GAL.5.25	Deoso‑ka Doni ai‑ya sawi, ai atibodi yati‑ya foye, ene ai atibodi yati ati kita, Deoso‑ka Doni ati‑nima ai nahi.
GAL.5.26	Deoso‑ka Doni ai ene‑ya namose, ai‑ya ai kahiyarariyahi. Ai ibi weerihi, ai one‑ka yama‑ya ai ati koborihi ai nahi.
GAL.6.1	Dai narabo hawihi. Dai owa ene amosare, Yeso ati‑ya dai no‑nofa, dai owa‑ya dai hiyarahi.
GAL.6.1	“Tiwa ene amosara tiwa oda awa, tiwa oda nofa, tiwa ene amosawamahi.” Dai ati nahi.
GAL.6.1	Dai owa‑ya dai hiyarabone, dai noko wadahi, dai owa ene‑nima dai ene ni awiraboneni.
GAL.6.2	Dai ibi kasomiyahi. Dai ibi kasoma, Yeso ati dai tokadababoneni.
GAL.6.3	Dai‑ta dai amosabisa‑mone dai ati na, dai‑ya dai keyehe, dai amosabisarani.
GAL.6.4	Mai ihi dai kadikariyahi, hini dai ene‑ta dai kadikabisahi. Dai ene amosa, dai ya‑yainaboneni.
GAL.6.5	Ai‑ka yama anini‑bone‑ya Deoso ai‑ya daa, mai‑ka yama anini‑bone‑ya Deoso mai‑ya daane. Ai‑ka yama‑ya ai ani, mai‑ka yama‑ya mai ani mai teni.
GAL.6.6	Deoso Ati Amosabote‑ya dai‑ya mai kanawata, yama dai kiha‑ya mai‑ya dai kasomahi.
GAL.6.7	Dai‑ya keyehe‑ya dai hirikariyahi. Yamata ai kama, yana hini hini‑nima namatasateni. Fara‑nima hini ai ene‑nima ai manakone naboneni. Deoso‑ya keyehe‑ya ai hirina, ai ati‑ya Deoso nofaterebonane. Ai ene amosa, ai manakone amosabisaboneni. Ai ene amosara, ai manakone amosaraboneni.
GAL.6.8	Ai owa hini atibodi bote ati amosare‑ya tokadabe, abeya, Deoso tabaro‑ya winaterebonane. Madi mai tabori‑ya winawahebonane. Ai owa Deoso‑ka Doni ati‑ya nofe, Deoso ati‑ya tokadabe, abeya, Deoso tabaro‑ya winebonane.
GAL.6.9	Deoso ene mai ai kasoma, mai kasomi ai fawani awiriya, ai manakone wadaboneni. Ai‑ka yama amosabote‑bone‑ya Deoso daanebonane.
GAL.6.10	Yama‑ya mai kihara mai dai kasomahi. Dai‑ka yama dama, dai one‑ka yama‑ba dai daanahi. Yeso ati‑ya mai nofara mai dai kasomi bi‑bidi, Yeso ati‑ya mai no‑nofa mai dai kasomi ba‑basi nahi.
GAL.6.11	Owa yehe‑ya yama hani okanahana, fota‑ya dai nafi awahi.
GAL.6.12	“Dai sowiri tati ataro abahi.” Mai ati na,
GAL.6.12	“Yeso tamine ai kaminiya, ai‑ya mai weenaboneni.” Mai atibodi ati neni.
GAL.6.13	Mai sowiri tati atori mai hinahabamaro, Mose ati nafi‑ya mai tokadabaterani. Mai ati ihi dai sowiri tati ataro dai nanahaba, hini mai‑ya mai kahiyaraboneni.
GAL.6.13	“Oda ati‑ya mai nofa mai damineni. Mai dai awahi.” Mai ati naboneni.
GAL.6.14	Owa okahiyari awiraboneni. Ai‑ka Ayo, Yeso, awa‑ya waane, ai manakone‑ya nanahabemari, Yeso‑ta okahiyarabisaboneni. Yeso ati‑ya mai nofara, owa‑ya mai nofaharira, mai ihi‑nima owa ene teraboneni.
GAL.6.15	Yeso Kirisito ati ai tokadaba, ai sowiri tati ataro aba, sibarihi, ai sowiri tati ataro abara, sibarihi nineni. Ai atibodi yati tohawaha‑ya Deoso nofabisane.
GAL.6.16	Yeso ati‑ya mai tokadaba, Yodeo mai toha, Bara mai toha na, mai‑ya Deoso kasome mai atibodi mai weerabone, Deoso‑ka mai toha, Isara·eo‑ka yokana mai toha neni.
GAL.6.17	Owa dai weenamariyahi. Yeso ati‑ya okamina, owa‑ya mai bisinamaro, mai‑ka yama ihi‑ya sako oneni.
GAL.6.18	Oka mai dai toha dai tamine‑ya Yeso‑ya ohiyarateni.
GAL.6.18	“Ayo Yeso, Karatiya‑ya mai wi‑wina tiwati‑ya mai no‑nofa mai tikasomahi.” Oteni. Feye amani.
EPH.1.1	Baoro ama·oni. Yeso Kirisito‑ka yo‑yose ama·oni. Deoso owa‑ya kadikemarine, Yeso Kirisito‑ka yo‑yose ohawahabonehe. Efesiyo‑ya dai wi‑wina Yeso Kirisito ati dai tokadaba, dai‑ka yama hani‑bone okanahanaboneni.
EPH.1.2	Ai‑ka Abi i‑di Deoso, ai‑ka Ayo i‑di Yeso Kirisito ne, dai‑ya mai kasoma, dai atibodi ati dai‑ya somateni.
EPH.1.3	Deoso ai kahiyarahi. Yeso Kirisito ai‑ka Hidi‑ka Abi i‑di Deoso amane. Deoso ai‑ya kasome ene Kirisito‑ka ai toha, neme‑ya yama nafi Kirisito hikayaha, fara ai kayafamakeboneni.
EPH.1.4	Hibati‑ya yama‑ya Deoso wamani awisareya, ai‑ya kadike, Yeso Kirisito‑nima ai nawahabone, Yeso Kirisito‑ka ai toha, ai ene amosawama ai‑ya awebona ati nematane.
EPH.1.5	Hibati‑ya yama awiriya, Deoso ai‑ya nofe, ai‑ya kayafebona ati nematane. Yeso Kirisito ene Deoso bidi ai tohawaha, Deoso ya‑yaitene.
EPH.1.6	Bidi i‑di Yeso‑ya nofi nafi, ai‑ya nofahari, ai‑ya kasome, Yeso ene Deoso bidi ai tohawaha, Deoso ene amosabote ai kahiyarahi.
EPH.1.7	Deoso Bidi Yeso Kirisito abe, emene tokafodo ene ai manakone abamaroni, ai manakone wadamaterabonehe. Ai ene amosara ai‑ya yaditona‑nima namaro, ai manakone aba, Deoso ai‑ya ati somawame, ai‑ya seekanemarine. Deoso ene amosabote amane.
EPH.1.8	Ai‑ya kasomi nafi, ai‑ya kanawatone, yama ai watowahabonehe.
EPH.1.9	Hibati‑ya Deoso atibodi yama kobohina‑ya mai watoramete, Kirisito ene Deoso ai‑ya kanawatowahe, yama Deoso hinofa ai watowahineni.
EPH.1.10	Yama nafi hawa tohiya, Deoso atibodi ati kobona‑mata‑ka‑nima yama nawahaboneni. Yeso Kirisito mai nafi‑ka Hidi tohawahebona, neme‑ya mai wi‑wina, bofe‑ya mai wi‑wina, mai na, Yeso Kirisito mai‑ka Hidi tohawahebonane.
EPH.1.11	Hibati‑ya Deoso ai‑ya kadikematane, Kirisito‑ka ai tohabonehe. Deoso tabaro‑ya ai koboniya, yama Deoso ati daahinamaro ai kayafaboneni. Deoso ati‑nima yama nafi nawahaboneni.
EPH.1.12	Yeso Kirisito ati oda nofi baha, oda‑ya mai awiya, Deoso amosabote‑ya mai watowahiya, Deoso‑ya mai kahiyaraboneni.
EPH.1.13	Hibayata Yeso Kirisito tamine dai mita, ati dai nofe, hika dai tohawahineni. Deoso Ati Amosabote dai mitamaro, Yeso ati‑ya dai nofa, Deoso‑ka Doni dai‑ya sawiwahe, Deoso‑ka Doni tamine‑ya Yeso hiyare,
EPH.1.13	“Owati dai nofiya, dai atibodi‑ya Deoso‑ka Doni sawiwahebonane.” Ati nematane.
EPH.1.14	Deoso‑ka ai toha, Deoso‑ka Doni ai‑ya sawitene. Deoso‑ka Doni ai‑ya sawi, Deoso tabaro‑ya ai winabone ai watoneni. Makobote Deoso tabaro‑ya ai koboniya, yama‑ya daanebona ati ne, ai‑ya yama‑ya daanebonane. Deoso amosabote‑ya ai kahiyarahi.
EPH.1.15	Efesiyo‑ya dai wi‑wina, ai‑ka Ayo i‑di Yeso ati‑ya dai nofa dai toha, Yeso Kirisito ati‑ya mai one nofa mai‑ya dai nofamone, dai tamine omita, ya‑yai·onamaroni.
EPH.1.16	Deoso‑ya dai ene amosa, dai tamine ohiyarateni.
EPH.1.17	“Abi Deoso, Yeso Kirisito‑ka Abi amosabote amatini. Yeso Kirisito‑ka Deoso amatini. Efesiyo‑ya mai wi‑wina mai‑ya tika Doni sawiyaho, tiwa‑ya mai wato ba‑basi nabonehe. Tiwa tamine‑ya mai tikanawatohi.” Oteni.
EPH.1.18	Deoso‑ya dai tamine ohiyarateni, dai atibodi yama‑ya watabonehe. Hibati‑ya Deoso dai‑ya kadikematane, Hika dai tohabonehe. Deoso tabaro‑ya dai winabone yama dai nimaniya, dai ya‑yainahi. Deoso tabaro‑ya dai koboniya, dai‑ya Deoso kayafebona, dai wehene nafiwahaboneni.
EPH.1.19	Deoso ohiyara, Deoso kitabote‑ya dai watabone, Yeso ati ai no‑nofa ai‑ya kasomebona, ai‑ya kasomi fawaterebonane. Kirisito‑ya kasomemata‑nima dai‑ya kasomebonane.
EPH.1.20	Hibati‑ya Kirisito abe, Deoso hinakitame, neme‑ya hiwakame, hini hika kanika‑ya hiwatariwahematane, ai nafi‑ka hidi tohebonaha.
EPH.1.21	Deoso kitabote toha, Yeso Kirisito kitabote toha nane. Webote mai one toha, hidi mai toha na, mai kiti bi‑bidi, Deoso‑ka yo‑yose mai toha, madi mai toha, mai na, mai kiti bi‑bidi, bofe‑ya mai wi‑wina, neme‑ya mai wi‑wina, mai na, mai kiti bi‑bidi nineni. Kirisito‑ta kiti nafibisane. Kirisito oni amosabotebisa amane. Hibayata Kirisito kitabote tohe, makobote Deoso tabaro‑ya ai koboniya, Kirisito kitabote tohebona, kiti fawaterebonane.
EPH.1.22	Deoso ati ene yama nafi‑ka Hidi Kirisito amane. Yeso ati‑ya ai no‑nofa Yeso‑ka ai toha, Yeso ai‑ka Webote amane.
EPH.1.23	Ai atibodi ati‑nima ai teni. Fare Kirisito ai‑ka Hidi tohe, ati‑nima ai teni. Hibayata ai‑ka Hidi tohe, makobote yama nafi‑ka Hidi tohebonane.
EPH.2.1	Hibati‑ya Deoso ati dai tokadabara, dai ene amosara ene dai aba‑nima dai namaroni.
EPH.2.2	Satanasi ati‑ya mai tokadaba, mai‑nima dai namaroni. Madi mai‑ka hidi i‑di Satanasi amane. Madi mai dama ahiyata‑ya mai wi‑wina, ai atibodi‑ya keyehe‑ya mai hirikiteni. Deoso ati ai one nofara, Satanasi ati‑ya mai tokadabateni.
EPH.2.3	Fara mai ihi‑nima ai nafi ene namaro, ai atibodi bote ati ai tokadaba, mai ihi‑nima ai ene na, ai ene amosara ene ai‑ya Deoso yawematane.
EPH.2.4	Ai‑ya yawe, ai‑ya nofi nafinasa ne, ai‑ya kasomatene.
EPH.2.5	Ai atibodi bote ati‑ya ai tokadabamaro ihi ai aba‑nima ai namaroni. Deoso ai‑ya nofi kite, ai‑ya nakitamane. Ai atibodi yati daahina, fara‑ya hika Doni sawiya, Kirisito‑ka ai tohawahineni.
EPH.2.6	Yeso Kirisito abe, Deoso hinakitame, neme‑ya hiwakame, hiwatarimatane, yama nafi‑ka hidi tohawahebonaha. Yeso Kirisito‑ka ai toha, Deoso ai‑ya aweya, neme‑ya ai itari hawa toha‑nima ai na, ai‑ya awane. Yeso‑ya nakitamemata‑nima ai‑ya nakitamaharibonane. Yeso‑ya neme‑ya nawitarimata‑nima ai‑ya nawitariharibonane.
EPH.2.7	Deoso ene Yeso Kirisito ai manakone‑ya nanahabe, ai‑ya kasome, hibayata ai kasomi tamine nafi ai watosa ni awira, makobote ai watowahaboneni. Fara Deoso ene amosabote‑ya mai nafi awawahaboneni.
EPH.2.8	Ai aba‑nima ai namaro, Deoso ai‑ya nofi nafi hini ene ai‑ya kasome, Yeso ati ai no‑nofa, ai atibodi‑ya Deoso‑ka Doni sawiwahe, Deoso tabaro‑ya ai winabone, hini ai ene ai tohi awira, Deoso ene amane.
EPH.2.9	Hini ai ene tohi awira, ai‑ya ai kahiyari awiraboneni.
EPH.2.10	Yeso Kirisito‑ka ai toha, ai atibodi yati‑bone‑ya Deoso wamane, ai‑ya daahina, ai ene amosawamabonehe. Ai ene amosa‑ya Deoso ati kobonemata, fara ai ene amosahi.
EPH.2.11	Bara dai tohamaro, yama‑ya dai atibodi kadamowamariyahi. Hibati‑ya dai sowiri tati ataro‑ya mai wisinakosara, dai‑ya Yodeo mai nofaramaroni. Yodeo mai sowiri tati atori mai wisihinakosa, Deoso‑ka mai tohabone mai ati teni. Mai sowiri tati atori abara, towe mai‑mone Yodeo mai ati namaroni.
EPH.2.12	Hibati‑ya Kirisito‑ya dai watorihi, Isara·eo‑ka mai‑ya dai dabarihi na, Deoso‑ka yama‑ya Yodeo mai one kayafabone, dai kayafi awirabone. Fara hibati‑ya dai aba‑mani, Deoso tabaro‑ya dai tokara neni.
EPH.2.13	Hibati‑ya Yeso Kirisito‑ka dai tohara, Yeso Kirisito abe, emene tokafodo, hibayata ati dai nofawahe, Yeso Kirisito‑ka dai tohawahineni.
EPH.2.14	Hibati‑ya Yodeo oda toha, Bara dai toha na, ai bai‑ya awayara‑nima Mose ati barikanemari, ai ibi koborabonehe. Yeso Kirisito ene awayara aba, ai ibi kakomara, ai ibi nofa, ai hinama tohawahineni.
EPH.2.15	Hibati‑ya Mose ati ai‑ya barikane, Mose ati nafi‑ya ai tokadabara, ai manakone hasinamaroni. Yeso Kirisito‑ta Mose ati nafi‑ya tokadabe, abe, ai nafi manakone‑ya nanahabematane, hika ai tohabonehe. Yodeo ai tohamarihi, Bara ai tohamarihi, ai na, fara hinama ai toha, Yeso Kirisito‑ka ai tohawahineni.
EPH.2.16	Deoso‑ka ai tohabone, Yeso Kirisito awa‑ya abematane. Abe ene ai ibi kakomarani.
EPH.2.17	Hibati‑ya Deoso ati‑ya Yodeo mai wato ba‑basi, Bara Deoso ati‑ya mai wato bi‑bidi nameteni. Deoso Ati Amosabote‑ya Yeso mai nafi‑ya hiyare, Yeso ati ai no‑nofa Kirisito‑ka ai tohawahani. Yodeo mai toha, Bara mai toha na, ai ibi nofawahaboneni.
EPH.2.18	Kirisito ene Deoso‑ka Doni ai‑ya sawi, Deoso ai nafi‑ka Abi tohawahe, ai‑ka Abi‑ya ai hiyara, ai ati‑ya mitatene.
EPH.2.19	Yeso ene Bara dai tohamara, Deoso‑ka dai tohawaha, Deoso‑ka oda tohi‑nima dai tohahare, Deoso bidi ai tohani.
EPH.2.20	Kirisito ene Deoso‑ka yobe amosabote ai nafi tohaboneni. Kirisito kitabote, yobe tati mese ewene kite‑nima nane. Yobe wamani nahotene. Hibati‑ya Deoso ati‑ya mai mi‑mita‑mete mai toha, Deoso ati‑ya mai kanahanamete mai toha na, Deoso‑ka yobe kote mai toha, Yeso‑ka yo‑yose Yeso tamine‑ya mai kaminamake, yobe kote mai toha, Yeso ati‑ya dai no‑nofa yobe kote dai toha na,
EPH.2.21	Dai eyehe, yobe kote oda toha nineni. Kirisito ene Yeso‑ka ai toha, ai nafi yorotokana, Deoso‑ka yobe amosabote kayawe, ai tohawahani.
EPH.2.22	Bara dai tohamara, Deoso‑ka Doni dai‑ya sawi, Deoso‑ka yobe amosabote kote dai toha, kote oda toha nineni.
EPH.3.1	Bara dai tamine‑ya owatibodi kadika, dai tamine‑ya Deoso‑ya ohiyarateni. Yeso Kirisito tamine‑ya dai‑ya okaminamaro, kadeya‑ya owa‑ya mai nawaamaroni.
EPH.3.2	Bara dai toha, Deoso dai‑ya nofe‑ya dai watabone, owa‑ya yosemarine, Yeso tamine dai‑ya okaminabonehe. Owa tamine dai mitamete awineni.
EPH.3.3	Yama Deoso ati kobohina tamine mai hiwatoramete, tamine‑ya Deoso owa‑ya kamine, fara tamine bide okanahanamaroni.
EPH.3.4	Oka yama hani dai kadikahi. Kirisito tamine mai hiwatoremata tamine Deoso owa hikamine dai watomakeboneni.
EPH.3.5	Hibati‑ya yama tamine‑ya mai watora, hibayata Deoso ati‑ya mai mi‑mita mai toha, Yeso‑ka yo‑yose oda toha, oda na, fara tamine‑ya Deoso‑ka Doni oda‑ya kaminawahemarine.
EPH.3.6	Yama Deoso ati kobohina mai hiwatoramete, dai‑ya ohiyarawahineni. Yodeo oda toha, Bara dai toha na, Yeso Ati Amosabote ai nofa, fara hinama ai toha, Deoso‑ka ai tohawahineni. Ai nafi‑ya Deoso kasome, yama amosa‑ya ai‑ya ati daane, ati‑nima nebonane. Yeso ati ai no‑nofa, Yeso‑ka ai nafi tohawahani.
EPH.3.7	Deoso kitabote owa‑ya yose, owa‑ya kasome ene Yeso Ati Amosabote okaminateni.
EPH.3.8	Hibati‑ya Deoso owa‑ya haanemari, owa ene amosara nafe mai one‑ta ihi amosara bi‑bidi na, owa‑ta owa‑ya Deoso haanemarine, Bara mai‑ya Yeso Ati Amosabote okaminabonehe. Yeso Kirisito ai‑ya kasomi nafi ene nafi ai watoterebonane.
EPH.3.9	Hibati‑ya yama‑ya mai watoramete, owati ihi yama‑ya ai nafi watowahaboneni. Yama nafi‑ya Deoso wamanemata, ai hinama tohabone tamine‑ya mai‑ya kamini awiremata, fara tamine‑ya ai nafi watowahaboneni.
EPH.3.10	Kirisito‑ka ai hinama toha ai‑ya Deoso‑ka yo‑yose mai awa, madi ai‑ya mai awa, mai na, yama nafi‑ya Deoso wato, yama ati kobohina amosabote toha‑ya mai awawahaboneni.
EPH.3.11	Yama nafi‑ya wamani awireya, Yeso‑ka ai tohabone, ai tamine nafi‑ya Deoso wato, ai‑ka Hidi Yeso Kirisito tohebona‑ya wato, ai hinama tohabone, ai tamine‑ya wato nematane.
EPH.3.12	Yeso ati‑ya ai no‑nofa Deoso‑ya ai ati hiyara, ai habo siitora, ai hiyara kanibote na, ai ati‑ya mitatene.
EPH.3.13	Yeso tamine‑ya dai‑ya ohiyara, kadeya‑ya owa‑ya mai nawaa, dai habo kita, dai yawariyahi. Dai‑ya Deoso kasomebonane.
EPH.3.14	Fare ai‑ka Abi noko‑ya owa yobati‑kaya owaa, dai tamine‑ya Deoso‑ya ohiyarateni.
EPH.3.15	Bofe‑ya mai wi‑wina‑bone mai toha, neme‑ya mai wi‑wina‑bone mai toha, mai na, ai nafi‑ya wamanemata, ai‑ka yama yanakani daidi tohane.
EPH.3.16	Dai tamine‑ya Deoso‑ya ohiyara,
EPH.3.16	“Abi Deoso, amosabote, kitabote amatini. Tika Doni mai‑ya sawi, mai atibodi kitawahaboneni.
EPH.3.17	Abi Deoso, Yeso ati‑ya mai no‑nofa mai atibodi‑ya Kirisito sawiwahane. Mai tinofi nafe, mai tikanawatoyahi. Mai tinofi fawatiterabone, tiwa tamine‑ya mai atibodi kadikiyahi, mai habi kitabonehe.
EPH.3.18	Abi Deoso, Yeso‑ka mai toha mai‑ya mai one nofi bi‑bidi nibisa, Yeso Kirisito mai‑ya nofi nafibisane, mai ihi amosara Yeso‑ka yama nofi mai‑ya fiyakana, Yeso‑ka nofi boni tati‑ya mai ihi amosara koboterani.
EPH.3.19	Abi Deoso, Yeso Kirisito‑ka yama nofi‑ya mai wato nafiterabone, mai hiwato ba‑basi hinahi. Abi, tiwa ene Yeso yama hinofa‑ya mai nofiyahi.” Oteni.
EPH.3.20	Deoso kitabote ene amose hinama, ai‑ka yama amosabote‑bone‑ya daatene. Deoso‑ya yama ai haana, ai ati‑ya fiyakana, yama‑ya ai atibodi kadika, ai atibodi ati‑ya fiyakana tene.
EPH.3.21	Kirisito‑ka ai toha Yeso Kirisito ai‑ka Hidi amane. Deoso‑ya ai nafi kahiyarahi. Mahi‑nima Deoso ai kahiyara, ai kahiyari fawaterayaho, Deoso amosabote amane. “Fara amani.” Ai ati nahi.
EPH.4.1	Ai‑ka Ayo i‑di Yeso Kirisito ati okamine, kadeya‑ya owa‑ya mai nawaa, owati dai mitahi. Deoso dai‑ya haanemata, Yeso‑ka dai toha, ati dai tokadabaho.
EPH.4.2	Hini tiwa‑ya tikahiyarariyahi. Dai owa dai kahiyarabisahi. Dai owa ene amosare, dai ati yawa kanibote ra, mai dai nofa, mai dai kasomabone, mai dai hiyarabisahi.
EPH.4.3	Deoso‑ka Doni dai‑ya sawi, fara dai hinama toha, dai ibi nofa, dai atibodi ati somahi.
EPH.4.4	Yeso‑ka ai hinama toha, Deoso‑ka Doni ohari ai‑ya sawitene, Deoso ai‑ya haanemari, Deoso ati‑nima yama nabone‑ya ai nafi nimanineni.
EPH.4.5	Ai‑ka Hidi ohari ati ai nofiya, Yeso‑ka ai tohawaha, Yeso ati ene ai nafi‑ya mai habanirisiteni.
EPH.4.6	Deoso ai‑ka Abi ohari, yama nafi‑ka Hidi tohe, Yeso ati ai no‑nofa ai nafi‑ya Deoso sawi, yama nafi‑ya ene tohane.
EPH.4.7	Fara ai ibi kasomabone, ai‑ka yama wa‑wato‑ya Kirisito daanane. Yama wa‑wato dama‑ya ebekane, yama wa‑wato‑ya ai one kayafa, yama wa‑wato bara‑ya ai one kayafa, ai na, yama wa‑wato‑ya ai nafi kayafineni, ai ibi kasomabonehe.
EPH.4.8	Deoso‑ka yama hani‑ya Kirisito tamine‑ya Dafi kanahano,
EPH.4.8	“Neme‑ya winitoname, mai one‑ya towakame, yama wa‑wato‑ya ai‑ya daane.” Kirisito tamine‑ya Dafi kanahanomatane.
EPH.4.9	Hini yamata‑nima Kirisito winitoname, tokominati? Hibati‑ya Deoso tabaro‑ya Kirisito wine, ai tabaro‑ya kise, abe, wami bodi‑ya toke,
EPH.4.10	Kitame, neme‑ya tokome, Deoso tabaro‑ya winamatasane, yama nafi‑ka hidi tohawahebonaha.
EPH.4.11	Kirisito yama wa‑wato‑ya daanane, Yeso‑ka ai toha ai‑ya kasomebonaha. Hini hika yo‑yose mai‑bone‑ya ai owa‑ya daa, Deoso ati‑ya mi‑mita mai‑bone‑ya ai owa‑ya daa, Deoso ati‑ya hi‑hiyara mai‑bone‑ya ai owa‑ya daa, Deoso ati‑ya ka‑kanawato mai‑bone‑ya ai owa‑ya daa tene.
EPH.4.12	Ai‑ya mai kasoma, ai ibi kasomamakeboneni. Yeso‑ka ai toha, ai ibi kasomiya, Yeso ati‑nima ai naboneni.
EPH.4.13	Ai ibi kasomiya, Deoso Bidi i‑di Yeso tamine‑ya ai nafi wato ba‑basi naboneni, ati ai nofi ba‑basi nebonaha. Mai hawa toha, mai‑nima ai atibodi hawa tohabone, Yeso ene‑nima ai ene nawawahaboneni.
EPH.4.14	Madehe‑ya keyehe‑ya mai hirikana, mai ati‑ya madehe nofateni. Madehe‑nima ai riyahi. Deoso ati ai wata, ai hawa toha‑nima ai nawahaboneni. Deoso ati‑mona mai one ati na, Deoso ati tohi awireya, mai ati ai nofaraboneni. Keyehe‑ya ai‑ya mai hirikana mai ati ai nofara, faha rike toka, kamatasa‑nima ai atibodi ni awiraboneni. Deoso ati‑ya ai nofi ohariyahi. Mai one ati bara toha, ai nofaraboneni.
EPH.4.15	Keyehe‑ya ai hirira, Deoso ati yokana ai hiyarabisateni. Mai‑ya ai hiyara, mai ai nofa, ai‑ka Hidi i‑di Yeso Kirisito ene‑nima ai ene nawahaboneni.
EPH.4.16	Ai abano kobobona, hini ihi‑ya anina, ai abano nafi‑ya kasoma, ai yana, ai hawa toha, ai teni. Fara‑nima Yeso Kirisito‑ka ai toha ai ene‑bone‑ya ai anina, ai nafi‑ya ai nofa, ai nafi‑ya ai kasoma, Yeso ene‑nima ai ene nawaha, ai hawa toha, ai teboneni.
EPH.4.17	Ai‑ka Hidi, i‑di Kirisito ati dai mitahi. Hibati‑ya Bara mai one ihi‑nima dai ene namaro, haa‑nima dai ene namariyahi.
EPH.4.18	Yama‑ya mai atibodi wato nofara, yama‑ya mai watora, mai atibodi kita ihi Deoso hawine toki‑ya mai nofara, Deoso tabaro‑ya mai koboni awiraboneni.
EPH.4.19	Deoso ati‑ya mai nofara, mai ime kita, ai teme yodi ataro baye kita‑nima mai atibodi kita na, mai fanawi‑ya mai aha, mai makidi ibi aha na, haa‑nima mai na, mai ihi amosara, mai habi kita, mai one‑ya mai atibodi ati aha teni. Mai ihi‑ya mai korikasarani.
EPH.4.20	Haa‑nima Kirisito ni awire, mai‑nima dai riyahi.
EPH.4.21	Hibati‑ya Yeso Kirisito Ati Amosabote okamine, ati dai watokarini? Yeso keyehe‑ya hiriterene.
EPH.4.22	Dai atibodi bote ati‑ya dai tokadabamariyahi. Dai atibodi bote, yama towe‑ya nokotonihe. Bora bisa toha, taninisa‑nima dai atibodi bote dai nihi.
EPH.4.23	Dai atibodi yati ati dai tokadababisa, dai ene amosabisaboneni.
EPH.4.24	Deoso amose‑nima dai atibodi yati nabone‑ya Deoso wamanematane. Fara bora yati dai sakona‑nima dai atibodi yati dai sakonahi, dai ene amosabonehe.
EPH.4.25	Dai one‑ya dai hiyara, dai ati amosahi. Dai‑nima dai one na, mai‑ya keyehe‑ya dai hirikariyahi.
EPH.4.26	Mai ihi amosara, mai ihi dai ati yawa, dai yawi yaboriyahi, dai ene towe toharabonehe. Dai yawi‑ke mahi tokarebona, fare hini mahi‑ya dai ati somawamahi.
EPH.4.27	Dai yawa, dai noko wadahi, Satanasi dai‑ya keyeherebonaha.
EPH.4.28	Yama‑ya dai one botemete, yama‑ya mai botimariyahi. Hiniya yama‑ya mai aninawaha, mai one yama‑ya kihara‑ya mai kasomabisaboneni.
EPH.4.29	Dai ibi hiyara, dai ati towe tohariyahi. Dai ati amosa, dai one‑ya dai kasomaboneni, mai ya‑yainabonehe.
EPH.4.30	Deoso‑ka Doni dai‑ya sawi, dai ene Deoso‑ka Doni yawarayaho. Deoso‑ka Doni dai‑ya sawi, Deoso tabaro‑ya dai winabone dai watoneni.
EPH.4.31	Mai‑ya dai kakorihi, dai ati bida‑ya mai dai daarihi, dai nahi, dai ati komene‑ya mai awarabonehe. Mai dai keyeherihi, dai ati ene mai korikasarihi na, dai ati ene mai atibodi komaraboneni.
EPH.4.32	Mai dai nofa, mai dai kasoma, mai ihi amosara mai‑ya dai ati somawamahi. Yeso‑ka dai toha, Deoso dai‑ya ati somawame‑nima mai one‑ya dai ati somawamaharihi.
EPH.5.1	Ai‑ka abi bofe‑ke ai‑ya nofe, ene‑nima ai ene teni. Fare‑nima dai‑ka Abi i‑di Deoso dai‑ya nofi nafi, ene‑nima dai ene nahi.
EPH.5.2	Kirisito ai‑ya nofe, ai manakone‑ya nanahabane, Deoso ai‑ya ati somawamebonaha. Kirisito ene yama mahi amosa‑nima nemona Deoso ati nematane. Kirisito ai‑ya nofi nafi, Kirisito ai‑ya nofi‑nima mai dai nofahi.
EPH.5.3	Kirisito‑ka dai toha, dai ene amosahi. Dai tamine‑ya mai hiyariya, dai ene amosara tamine toharaboneni. Dai‑ka yibote ohare‑ta dai dakorabisa, yama dama dai kayawarihi, yama dama‑ya dai nokotonirihi, dai nahi. Kirisito‑ka dai toha, dai ene towe toha riyahi.
EPH.5.4	Yama towe tamine‑ya dai hiyarariyahi. Yama towe tamine‑ya mai hahakanabone tamine dai kaminariyahi. Deoso dai‑ya kasome tamine, mai ihi amosa tamine na, dai ibi hiyarahi. Deoso‑ya dai kahiyarahi.
EPH.5.5	Mai ihi amosara, mai fanawi one‑ya mai aha, mai makidi hini one‑ya mai aha, mai nana, yama dama‑ya mai kayawa, yama dama‑ya mai nokotonihi, mai nana, Deoso yokana‑ya mai kahiyari awira, deoso bare‑ya mai kahiyarabisa, Yeso Kirisito tabaro, Deoso tabaro ne‑ya mai winateraboneni.
EPH.5.6	Dai‑ya keyehe‑ya mai hirikariyahi. Mai ati honita tohateni. Deoso ati‑ya mai tokadabara. Mai ihi towe toha, mai ihi Deoso yawebona, mai manakone‑ya daanebonane.
EPH.5.7	Mai ihi amosara, mai‑ya dai dabariyahi.
EPH.5.8	Hibati‑ya yama soki‑nima dai na, yama‑ya dai watoramaroni. Hibayata yama wahi‑nima dai nawaha, Deoso tamine dai watowaha, Deoso ati dai watowaha, dai na, dai ene amosahi.
EPH.5.9	Deoso ene yama wahi‑ya dai wi‑wina dai ene amosa, yama amosa‑ya dai atibodi kobona, keyehe‑ya dai hiririhi, dai teni.
EPH.5.10	Dai ene Deoso ya‑yainebona tamine dai watohi.
EPH.5.11	Mai ihi amosara yama soki‑ya mai wi‑wina, mai‑ya dai dabariyahi. Dai ene mai ihi amosara‑ya mai watomakiyahi.
EPH.5.12	Yama soki‑ya mai wi‑wina, ai noko beheri‑kaya mai ihi towe tohateni. Mai ihi dai watinawi nofariyahi. Mai ihi tamine‑ya mai kaminiya, dai narabo‑ya dai barikanahi, mai ati dai mitarabonehe.
EPH.5.13	Yama wahi‑ya yama‑ya ai awa, yama ai watoteni. Yama wahi‑ya ai wi‑wina, ai ene yama wahi‑nima na, mai ihi amosara‑ya mai awawahaboneni.
EPH.5.14	Yama wahi‑nima ai ene na, mai ihi amosara mai amona‑nima mai na, mai‑ya ai haanahi.
EPH.5.14	“Dai dodafihi! Yeso ati dai mitahi. Dai abarabone, Yeso ati dai nofahi, Kirisito ya‑yainebonane.” Ai ati nahi.
EPH.5.15	Dai noko wadahi, dai ene amosabonehe. Yama‑ya mai watora mai ihi‑nima dai ene riyahi. Deoso ati‑ya mai wa‑wato mai ihi‑nima dai ene nibisahi.
EPH.5.16	Hibayata mai ati kasira, mai dama, mai dai hiyarahi, Yeso ati‑ya mai nofiya, mai ihi amosawamabonehe.
EPH.5.17	Dai ene towe tohariyahi. Deoso yama hinofa dai wata, fara ati‑nima dai nahi.
EPH.5.18	Kawi ihi dai towe tohariyahi. Dai towe tohiya, dai ene amosaraboneni. Deoso‑ka Doni dai‑ya sawi, ati dai tokadabeya, dai ene amosaboneni.
EPH.5.19	Deoso‑ka Doni ene dai ya‑yaina, dai yorotokana, dai wayoma, Deoso tene‑ya dai yowiri, dai na, dai‑ka wayoma, dai‑ka yowiri na‑ya dai atibodi kadika, dai atibodi‑ya Deoso‑ya dai kahiyara na, dai‑ka Hidi i‑di Yeso dai atibodi ati‑ya miteya, ya‑yainebonane.
EPH.5.20	Mahi‑nima dai wayoma,
EPH.5.20	“Abi Deoso, tiwa ene tika dao ene ne amosabote tohe, dai ene oda ya‑yainineni.” Ai‑ka Ayo Yeso Kirisito‑ka dai toha dai ati nahi.
EPH.5.21	Kirisito ati dai nofa, dai one ati dai mita, mai ati dai kasawaririyahi. Hini dai ati ohare dai nofariyahi.
EPH.5.22	Mai fanawi‑ya ohiyari bahaboneni. Yeso ati dai tokadaba, dai‑ka yobote mai ati dai tokadabahareboneni.
EPH.5.23	I‑di Kirisito ai‑ya yose, ati‑nima ai teni. Fara‑nima dai‑ka yobote dai‑ya mai yose, mai ati‑nima dai nahi. I‑di Yeso‑ka ai toha, ai atibodi ai‑ya yose‑nima i‑di Kirisito ai‑ya yose, ati‑nima ai nahi. Kirisito ai‑ya kasome, ai‑ya nawadatene.
EPH.5.24	Yeso‑ka ai toha, Yeso ati ai tokadabi ohariteni. Fara‑nima dai fanawi fana, dai‑ka yobote ati‑ya dai tokadabi ohariyahi.
EPH.5.25	Makidi dai toha, dai‑ka yibote mai dai nofi nafihi. Kirisito ai‑ya nofi nafi, ai ene abematane. Kirisito ai‑ya nofi‑nima dai‑ka yibote mai dai nofahi.
EPH.5.26	Yeso‑ka ai toha, ai atibodi‑ya Kirisito namosebona, abematane. Bora bisa toha, ai sokona, amosawamabone‑nima Yeso ati ai nofa ai‑ya namosane.
EPH.5.27	Yeso‑ka ai toha, neme‑ya ai kobona, Yeso ai‑ya kayafebona, bora kabatata ra‑nima, bora bisa tohara‑nima, bora yikirikara‑nima, ai nabone, ai ene amosa hinama boneni.
EPH.5.28	Fara Kirisito ai‑ya nofi nafi, dai‑ka yibote dai nofi nafiyahi. Tiwa‑ya tinofi‑nima tika yibote tinofiyahi. Tika yibote dai fama, fara tika yibote tinofiya, tiwa‑ya tinofineni.
EPH.5.29	Tiwa‑ya kobobona tikakora, tinatafa, tikasoma, tinawada titeni. Fara‑nima Kirisito‑ka ai toha, Kirisito ai‑ya kasoma, ai‑ya nawada tene.
EPH.5.30	Ai‑ya kobobona ai nofi‑nima Kirisito ai‑ya nofa tene.
EPH.5.31	Deoso‑ka yama hani ati dai mitahi. Eya dai naboneni.
EPH.5.31	“Maki fana‑ya fame, badi, madi na, mai‑ya dabami awire, fadi‑ya famabise mai aboni ohari wama teni.” Deoso‑ka yama hani ati nineni.
EPH.5.32	Ai fana tamine‑ya ohiyara, yama mai hiwatoramete tamine ohiyara, Yeso‑ka ai toha, Kirisito ai atibodi‑ya sawi tamine ohiyarahari oneni.
EPH.5.33	Makidi dai toha dai‑ka yibote mai dai nofahi. Dai‑ya dai nofi‑nima dai‑ka yibote mai dai nofahi. Fana dai toha dai‑ka yobote mai ati dai tokadabahi.
EPH.6.1	Madehe dai toha, yetene dai toha, dai na, dai ene amosabone, dai‑ka abi, dai‑ka ami mai na, mai ati dai tokadabahi, ai‑ka Hidi i‑di Yeso ya‑yainebonaha.
EPH.6.2	Dai‑ka abi, dai‑ka ami, mai na, mai dai nofa, mai ati dai tokadabahi. Mai ati dai tokadaba, dai‑ya Deoso kasomebona ati nematane.
EPH.6.3	Mai ati‑ya dai tokadabiya, Deoso dai‑ya kasomebona, dai aba kanibote ni awirabone Deoso ati nematane.
EPH.6.4	Madehe badi dai toha dai‑ya ohiyarabone, owati dai mitahi. Dai ati amosahi, dai‑ka madehe yawarabonehe. Mai ihi amosabone, mai dai kanawatohi. Ai‑ka Hidi i‑di Yeso ati‑ya mai‑ya dai kanawatohi, Yeso ati‑ya mai tokadababonehe.
EPH.6.5	Dai‑ya mai kanikamaro, owati dai mitahi. Dai‑ka hidi mai ati dai tokadabahi. Mai‑ya dai ya‑yainihebone, yama anini dai kitahi. Yama dai aniniya, dai atibodi yawariyahi. Yeso Kirisito ati‑ya dai tokadabi‑nima dai‑ya mai kanikamaro, mai ati dai tokadabahari nahi.
EPH.6.6	Dai‑ya mai yose, dai‑ya mai awa, yama anini‑ya dai kita, dai‑ya mai kakatomara, dai anini kiti fawariyahi. Kirisito dai‑ka hidi tohe, Deoso ati‑ya dai tokadababone dai ati na, yama dai aninahi.
EPH.6.7	Kirisito ati dai tokadabi‑nima dai‑ya kanikemari ati dai tokadaba, dai anini kitahi. Dai aniniya, dai ya‑yainahi.
EPH.6.8	Dai ene amosa, dai manakone amosa‑ya ai‑ka Hidi i‑di Kirisito daanebonane. Dai‑ya mai kanikamaro dai toha, dai‑ya mai kanikara dai toha, dai na, dai manakone‑ya ai‑ka Hidi i‑di Kirisito daanebona, hini dai ene‑nima dai manakone naboneni.
EPH.6.9	Mai one dai kanikamaro, owati dai mitahi. Mai dai weeriyahi. Mai dai nofahi. Neme‑ya dai nafi‑ka Hidi tohe, Kirisito noko‑ka fara dai hinama tohani.
EPH.6.10	Yeso Kirisito kitabote tohe, Yeso‑ka dai toha, dai eme kita, dai habo siitoriyahi.
EPH.6.11	Sodado mai‑ka bora kita‑ya mai sakoteni, mai‑ya mai ka‑kako mai‑ka wati, mai‑ka wabise, mai‑ka yima na, mai‑ya koborabonehe. Sodado mai‑ka bora kita‑nima Deoso‑ka bora kita dai sakonahi, Satanasi ati dai‑ya koborebonaha.
EPH.6.12	Ai‑ya mai ka‑kako mai ime wadarihi, mai tone wadarihi, mai ame wadarihi na, mai‑ka hidi Satanasi tohe, hika madi mai toha, mai one kiti bi‑bidi, mai one kiti ba‑basi, mai one kiti nafi na ai‑ya mai kaka, mai‑ka hidi ai‑ya kako‑nima ai mai kako teni.
EPH.6.13	Fara mai ihi Deoso‑ka bora kita dai sakonahi. Bora sakoni dai hawa toha, dai naha, Satanasi‑ka dai‑ya keyehe‑ya mai hirikana, mai ati dai nofaraboneni. Fara bora ihi dai habo siitora, dai habo kitabisaboneni.
EPH.6.14	Deoso‑ka bora kita dai sakoni hawa toha, dai nahohi. Sitaraho kite‑ya sodado mai sakoteni, mai dosi‑ya kasomebonaha. Fare Deoso ati yokana dai wata, dai‑ya kasomebona, Satanasi‑ka mai ati dai nofaraboneni. Bora neme kita‑ya sodado mai sakoteni, mai baki‑ya kasomabonehe. Fare Yeso ati‑ya dai tokadaba, dai atibodi‑ya kasomaboneni.
EPH.6.15	Sabata‑ya sodado mai sakoteni, mai tame yama hiidarabonehe. Fara‑nima Deoso mai‑ya ati somawamebona tamine dai kaminabone, Deoso ati dai wato ba‑basi nahi. Deoso ati‑ya dai wata, sabata sakoni hawa tohe‑nima dai naboneni.
EPH.6.16	Sodado yama kita‑ya hini‑ya barikanane, wati tati sarikane, fai‑ya koborebonaha. Yama kita‑ya wati kobone, owitene. Fara‑nima Yeso ati tinofe, ati tiwatibodi hikadike, Satanasi ati tinofaraboneni.
EPH.6.16	“Towe amatini, Deoso tiwa‑ya ati somawami awire.” Satanasi ati neya, ati tinofarebonane.
EPH.6.17	Sodado mai tati bori kita‑ya mai sakoteni, mai tati‑ya yima koborabonehe. Fara‑nima tiwa manakone‑ya Yeso nanahabe tamine‑ya tiwatibodi yama‑ya kadika, tiwa manakone one wadamara‑ya tiwatowaha, ya‑yaitinaboneni. Haa‑nima dai ni‑ya, Deoso tati borone kite‑nima na dai sakonaboneni.
EPH.6.17	Sodado yima‑ya mai damateni, bara mai‑ka sodado mai‑ya mai idabonehe. Fare Deoso ati Deoso‑ka Doni‑ka yima amani. Deoso ati‑ya ai owa mite, mai ihi amosara mai atibodi‑ya Deoso ati ideya, Yeso ati‑ya mai nofawahaba awineni.
EPH.6.18	Yama soki‑ya sodado mai nafi amorani. Mai one amona, mai one‑ya mai kakatoma teni. Sodado mai hama, mai ihi mai sotatorabonehe. Fara mai‑nima dai nahi. Dai noko wadahi. Dai one tamine‑ya Deoso‑ya dai atibodi hiyarahi. Satanasi‑ka keyehe‑ya mai nofarabonehe.
EPH.6.19	Owa tamine‑ya Deoso‑ya dai hiyaraharihi. Yeso Ati Amosabote ohiyare, Deoso ati‑ya mai watoramete, ati mai hiwatowahebonane. Deoso owa‑ya kasomebona, owa habo siitorabone, owa tamine dai hiyarahi.
EPH.6.20	Kirisito tamine ohiyare, kadeya‑ya owa‑ya mai nawaamaro, waasa ona, Deoso dai hiyarahi, owa habo siitorabonehe. Owa habo kitiya, Yeso ati okaminamakitasaboneni.
EPH.6.21	I‑di Tikiko i‑di Kirisito ati‑ya nofi nafi, oda‑ka soho amane. Yeso ati oda kamine, oda‑ya kasomatene. Dai tabaro‑ya tokebonane, owa tamine‑ya kaminebonaha.
EPH.6.22	I‑di Tikiko oyoseboneni. Dai‑ya owa tamine‑ya kamineya, dai ya‑yainabonehe.
EPH.6.23	Kirisito‑ka dai toha, dai‑ya onofineni. Ai‑ka Abi i‑di Deoso, Bidi i‑di Yeso Kirisito‑ya fame, dai‑ya mai kasoma, dai ibi nofa, dai ati soma,
EPH.6.24	Deoso‑ya ohiyara,
EPH.6.24	“Abi Deoso, mai‑ya tikasoma, mai‑ya tiwakasomi fawateriyahi. Tika dao, i‑di Yeso Kirisito‑ya mai nofi nafe, mai tikasoma, mai abateraboneni.” Oteni.
EPH.6.24	Feye amani.
PHP.1.1	I‑di Baoro ama·oni. I‑di Timoti oda fama Yeso Kirisito‑ya na‑narifa oda amani. Firibo‑ya dai wi‑wina Deoso‑ka dai toha, Yeso Kirisito dai‑ya sa‑sawi, Yeso‑ka mai dai kanawato, mai tase dai toha, dai na, oka yama hani dai kadikiyahi.
PHP.1.2	Ai‑ka Abi i‑di Deoso, ai‑ka Ayo i‑di Yeso Kirisito ne, dai‑ya mai kasoma, dai atibodi ati dai‑ya soma teni.
PHP.1.3	Dai tamine‑ya owatibodi kadika, dai tamine‑ya Deoso‑ya ohiyarateni.
PHP.1.3	“Abi Deoso, mai ihi ya‑yai·oneni.” Oteni.
PHP.1.4	Deoso‑ya dai tamine ohiyari dama, Deoso dai‑ya kasomebona ona, ya‑yai·oneni.
PHP.1.5	Deoso ati ohiyara, owa‑ya dai kasomateni. Hibati‑ya Deoso Ati Amosabote dai miti baha, owa‑ya dai kasomamaro, owa‑ya dai kasomanasa teni. Dai ene ya‑yai·oneni.
PHP.1.6	Deoso ene Yeso ati dai nofawahamaro, Deoso ene dai ene amosateboneni. Yeso Kirisito kameya, Deoso ene neme‑ya dai sawiwahabone, dai‑ya owatibodi watoneni.
PHP.1.7	“Dai onofa, sibarineni.” Owatibodi ati na,
PHP.1.7	owatibodi dai‑ya foyateni. Deoso Ati Amosabote okamina, owa dai kasoma, kadeya‑ya ofoya, owa‑ya dai kasoma, fara owa manakone kote dai kayafahareboneni.
PHP.1.8	Deoso owatibodi ati‑ya wato, Yeso Kirisito dai‑ya nofi nafi‑nima dai onofi nafini. Dai‑ya owatibodi foyani.
PHP.1.9	Deoso‑ya dai tamine ohiyara,
PHP.1.9	“Abi Deoso, tiwati ihi mai ibi nofi ba‑basi nahi. Tiwati nafi‑ya mai watowaha, yama tiwatibodi kobohina‑nima mai atibodi koboniyahi.” Oteni.
PHP.1.10	Yama Deoso atibodi kobohina‑nima dai atibodi koboniya, dai ene amosaboneni. Yeso Kirisito kameya, dai‑ya weeterebonane.
PHP.1.10	“Dai ene amosini.” Ati neya,
PHP.1.10	dai ya‑yainaboneni.
PHP.1.11	Hibayata Yeso dai‑ya sawi, mahi‑nima dai ene amosi ba‑basi, mahi‑nima dai ene amosi ba‑basi niya, dai ene‑ya mai awiya, Deoso‑ya mai kahiyara,
PHP.1.11	“Deoso amosabote amane.” Mai ati nawahaboneni.
PHP.1.12	Oka soho dai toha, yama‑ya dai watowahabone, dai‑ka yama hani‑bone okanahanaboneni. Kadeya‑ya owa‑ya mai nawaa, mai ihi Kirisito tamine‑ya mai one mitawahineni. Owa‑ya mai nawaara‑mani, Yeso tamine‑ya sodado mai mitara neni. Owa‑ya mai nawaa, Yeso Ati Amosabote‑ya mai‑ya okaminineni.
PHP.1.13	Yeso ati okadabe ene kadeya‑ya owa‑ya mai nawaani. Fara Yeso‑ka oha, owa‑ya Sodado mai wato, ahiyata‑ka owa‑ya mai wato nineni, mai nafi.
PHP.1.14	Kadeya‑ya owaanasa oriya, ai‑ka soho mai habi kitaramaro, kadeya‑ya owaawahiya, mai habi kitawaha, Deoso ati‑ya mai kamina, mai habi siitorani.
PHP.1.15	Mai one owa‑ya nofara, owa noko‑ya mai yorinabone, Kirisito ati‑ya mai kamina,
PHP.1.15	“I‑di Baoro yaweba awane.” Mai ati namoneni.
PHP.1.15	Mai one owa‑ya mai nofa, Kirisito ati‑ya mai kamineni, owa‑ya mai kasomabonehe.
PHP.1.16	“Baoro, owati tikaminaboneni.” Deoso ati nemarine.
PHP.1.16	Kadeya‑ya owaa, Deoso ati okaminanasa onabone, owa‑ya mai wato, owa‑ya mai nofa, owa‑ya mai kasomabone, Deoso Ati Amosabote‑ya mai kaminaharineni.
PHP.1.17	Owa‑ya mai nofara, owa ene‑ya mai ihi fiyakanabone mai atibodi ati na, Kirisito ati‑ya mai kamina,
PHP.1.17	“Kirisito ati oda kamina, kadeya‑ya Baoro wai, oda tamine‑ya miteya, yawabake amane.” Mai ati neni.
PHP.1.18	Sibarini. Kirisito ati‑ya mai kamina, ya‑yai·oneni. Owa‑ya mai nofara Kirisito ati‑ya mai kamina, owa‑ya mai nofa Kirisito ati‑ya mai kamina, mai na, mai ihi ya‑yai·oneni.
PHP.1.19	Deoso‑ya owa tamine‑ya dai hiyarahi, owa‑ya mai seekanabonehe. Yeso Kirisito‑ka Doni owa‑ya kasomeya, owa‑ya mai seekanaboneni.
PHP.1.20	Owa‑ya mai nanahabiya, sibarihi, owa‑ya mai nanahabi awiriya, sibarihi naboneni. Owati ihi Yeso ati‑ya mai nofawahaba awineni. Mai ihi owa habo siitoraboneni. Owa ene‑ya mai awiya, Kirisito ati‑ya mai nofabone owatibodi ati nofateni.
PHP.1.21	Hasi·oniya, Kirisito ati‑nima onabone, Kirisito ati ohiyaramaboneni. O·abiya, owa manakone‑ya Deoso daanebonane.
PHP.1.22	Hasi·oniya, mai dama mai‑ya ohiyaramakeni. Owatibodi yama kobohina owato awirani.
PHP.1.23	Yama fama‑ya owatibodi kobonineni. Kirisito tabaro‑ya owatibodi wina, Kirisito tabaro wini amosi ba‑basi nibisane.
PHP.1.24	O·abara owatibodi nofaharine, Kirisito ati okaminamakebonehe. Dai ene o·abarabone, Kirisito tamine‑ya dai okanawatabone owatibodi ati nineni.
PHP.1.25	O·abarabone owatibodi watoneni. Dai‑ya osawimiya, dai ya‑yainaboneni. Kirisito dai nofi ba‑basi naboneni.
PHP.1.26	Dai‑ya osawima, owa koboni ene dai ya‑yainabone, Yeso Kirisito dai kahiyaraboneni.
PHP.1.27	Dai ene‑ya mai awa, Kirisito ene‑nima dai ene na‑ya mai awiyahi. Dai tabaro‑ya kobo·ona, kobo·orihi ona, dai tamine omitaboneni. Dai ibi nofiya, Kirisito‑ka yama ani‑ya dai nafi aniniya, mai one Deoso ati‑ya mai nofaboneni.
PHP.1.28	Dai‑ya mai kaka, dai habo siitoriyahi. Dai habo kitiya, dai sibaraboneni. Deoso‑ka dai toha, dai‑ya kasome‑ya mai watowahaboneni. Towebisa mai amani. Deoso ene mai abawahabone, hini mai‑ya mai watowahaboneni.
PHP.1.29	Kirisito‑ka dai amani, Yeso ati dai nofaro. Deoso dai‑ya nofe, Kirisito ati dai tokadabiya, dai‑ya mai nakomaboneni. Dai‑ya mai bisina, dai ya‑yainahi.
PHP.1.30	Owa‑nima dai nawahani. Kirisito ati ai hiyara, ai‑ya mai kakoteni. Owa‑ya mai kakomaro, owa‑ya mai kakonasa nineni. Owa‑ya mai kaka, mai dai awamaro, owa‑ya mai kakonasa na, mai tamine dai mitineni.
PHP.2.1	Kirisito‑ka dai toha, Kirisito dai‑ya kasome, dai ya‑yainabone, Yeso dai‑ya nofe, dai atibodi koma‑ya nasomawama tene. Deoso‑ka Doni dai‑ya sawi, dai ibi nofiya, dai owa atibodi kome, dai atibodi komahari nani.
PHP.2.2	Owa dai ya‑yainihi. Dai one atibodi‑nima dai atibodi niya, dai ibi nofiya, yama‑ya mai ati nofa dai nofaharihi. Haa‑nima dai niya, owa ya‑yaini fawaraboneni.
PHP.2.3	Dai ati dai kahiyarariyahi. Mai ati dai mita,
PHP.2.3	“Yama‑ya mai wato ba‑basi na, ai‑ta yama ai wato bi‑bidi nibisineni.” Dai atibodi ati nahi.
PHP.2.4	Dai‑ka yama anini‑ya dai ohaririyahi. Yama‑ya mai anina, mai dai kasoma nahi.
PHP.2.5	Yeso Kirisito atibodi ati‑nima dai atibodi ati nahi.
PHP.2.6	Deoso‑nima Kirisito ne, Deoso‑ka yama‑ya kayawaterene.
PHP.2.7	Hiniya hika yama nafi‑ya daane. Mai‑ya ai na‑narifa, ai‑nima Kirisito nawawahane.
PHP.2.8	Ai noko‑nima Kirisito nokone. Deoso ati‑ya Kirisito tokadabe, Deoso ati ene abane, awa‑ya waaneri.
PHP.2.9	Deoso ati nafi‑ya Kirisito tokadabe, Deoso hiwakamane neme‑ya.
PHP.2.9	“Mai one amosarani. Yeso‑ta amosabotebisa amane.” Deoso ati nematane.
PHP.2.10	Neme‑ya wi‑wina‑ka mai toha, wami‑ya wi‑wina‑ka mai toha, wami bodi‑ya wi‑wina‑ka mai toha, mai na, Yeso noko‑kaya mai yobati‑kaya mai naha, mai moikanisa, mai ati yanana,
PHP.2.11	“Yeso Kirisito ai‑ka Hidi amatini.” Mai dami ati naboneni.
PHP.2.11	Ai‑ka Abi i‑di Deoso‑ya mai kahiyaraboneni.
PHP.2.12	Hibati‑ya dai‑ya osawe, owati‑ya dai nofamaroni. Hibayata dai‑ya osawira, owati‑ya dai nofasa nahi. Owati abariyahi. Yama‑ya Deoso nofare‑ya yama dai nofahaririyahi. Dai habo siitoniya, ai‑ka Abi i‑di Deoso ati dai tokadabahi, yawarebonaha.
PHP.2.13	Deoso dai‑ya sawi ene yama hinofa dai nofawaha, ati dai tokadabe, ya‑yainebonane.
PHP.2.14	Dai ibi towe tonirihi, dai ibi ati wararihi, dai nahi.
PHP.2.15	Haa‑nima dai niya, dai ene kabatata raboneni. Deoso bidi amosabote dai tohawahaboneni. Mai ihi amosara dai yakari‑ya mai wina, yama soki‑nima mai na, yama soki‑ya yama wahi ai awa‑nima dai‑ya mai awaboneni.
PHP.2.16	Deoso ati dai nofa, mai ihi amosara mai dai hiyarahi.
PHP.2.16	“Yeso dai‑ya nofe, dai manakone‑ya nanahabemata, ati dai nofeya, dai abaraboneni.” Dai ati nahi.
PHP.2.16	Haa‑nima dai ene niya, Kirisito kamataseya, dai ene ya‑yai·ona, oka yama anini honita tohara owatowahaboneni.
PHP.2.17	Hibayata o·aba yama sibaraboneni. Owa emene‑ya Deoso aweya, Deoso ati dai no‑nofa dai ene amosa na‑ya Deoso kayafe, ai ya‑yainamatahi.
PHP.2.18	O·abiya, ya‑yai·onabone, owa eyehe dai ya‑yainahi.
PHP.2.19	Ai‑ka Ayo, i‑di Yeso, ati sibareya, ai amoni fa‑famaraba niya, i‑di Timoti oyoseboneni. Dai tabaro‑ya i‑di Timoti oyose, kameya, dai tamine omita, ya‑yai·onaboneni.
PHP.2.20	Owa‑nima Timoti ne, dai‑ya nofi nafine. Mai one dai‑ya nofi bi‑bidi na, i‑di Timoti‑ta dai‑ya nofi nafine.
PHP.2.21	Hini mai‑ka yama‑ya mai nokotonihe, Yeso Kirisito‑ka yama‑ya mai nokotonirani.
PHP.2.22	I‑di Timoti ene dai awemari, ene sibaremarine. Oka dao‑nima i‑di Timoti ne, oda fama, Deoso‑ka yama oda aninineni, Deoso Ati Amosabote mai watowahabonehe.
PHP.2.23	Owa tamine‑ya Sesa‑ka mai kadikiya, mai ati omitiya, i‑di Timoti oyosebani.
PHP.2.24	Owa tamine‑ya mai kadika, Deoso ene mai ati sibariya, dai tabaro‑ya okomakebone owatibodi ati nineni.
PHP.2.25	Hibayata owati ihi dai tabaro‑ya i‑di Bafodito tokomebonane. Yeso ati‑ya i‑di Bafodito nofane, yama‑ya ani·ona, i‑di Bafodito yama‑ya aninane. Sodado mai habi kiti‑nima i‑di Bafodito habo kitane. Owa‑ya Bafodito dai yosemarine, owa‑ya kasomebonaha.
PHP.2.26	Kiyane, tamine dai mitemari, dai‑ya ati foyane. Kitami tamine dai miti awisare awane.
PHP.2.27	Kiyani nafi, abi yanatonemarine. Deoso hikasome, kitamemarine. I‑di Bafodito‑ya kasome, owa‑ya kasomahari ne. I‑di Bafodito abe‑mana, owatibodi komene kiti neni. Kitame ene owatibodi kome bi‑bidi nibisamaroni.
PHP.2.28	Dai ya‑yainabone, dai‑ya i‑di Bafodito oyosebone owatibodi ati nineni. Bafodito tokomakiya, owatibodi kome bi‑bidi naboneni.
PHP.2.29	Bafodito dai tabaro‑ya koboneya, dai ya‑yainahi. Bafodito ene‑nima mai ihi na, mai dai nofi ba‑basi nahi.
PHP.2.30	Kirisito‑ka yama anini‑ya kite, abi yanatone, yama yaki‑ya dai wina owa dai kasomara, Bafodito‑ta owa‑ya kasomane.
PHP.3.1	Oka yama hani hawa tohi yananineni. Ai‑ka Ayo Yeso ati dai no‑nofa dai ya‑yainaboneni. Hibati‑ya mai tamine okanahanamaro, mai tamine okanahanomatasabone, yama dai watowahaboneni.
PHP.3.2	Mai ihi amosara, dai‑ya mai daba, dai noko wadahi. Deoso‑ka dai tohabone, dai sowiri tati ataro‑ya mai wisinakosabone mai ati na. Yomahi towe‑nima mai nineni.
PHP.3.3	Deoso ai atibodi‑ya namose ene Deoso‑ka ai tohateni. Ai abano wisina ene tohaterani. Deoso‑ka Doni ai‑ya sawi, Deoso‑ya ai kahiyara, Yeso Kirisito ene ai ene amosawamateni. Mai sowiri tati ataro wisina ihi mai‑ya mai kahiyara, ai ataro ene ai‑ya ai kahiyaraterani.
PHP.3.4	Ai sowiri tati ataro wisini ene Deoso ati somawame‑mana, hibati‑ya Deoso owa‑ya ati somawame namatane. Owa sowiri tati ataro ene Deoso owa‑ya ati somawami awire, owa ene amosa ene Deoso ati somawame‑mana, hibati‑ya Deoso owa‑ya ati somawame namatane. Owa ene Deoso owa‑ya ati somawami awirane. Mai ihi amosa bi‑bidi, owa ene amosa na‑nafi namaroni.
PHP.3.5	Wada yati oha, owa amoni 8 kani‑ya owa sowiri tati ataro‑ya mai wisinakosameteni. Oka idi yokana Isara·eo amane. I‑di Besami‑ka owa ama·oni. Oka idi mai nafi Yodeo mai tohateni. Mose‑ka yama hani ati‑nima oteni. Fariseo owa ama·oni. Mose‑ka yama hani oda nokotonihemaroni.
PHP.3.6	Deoso ati okadabamone ona, Yeso ati‑ya mai no‑nofa mai bisi·onamaroni. Deoso ati mai nofaramone ona, mai bisi·onamaroni. Mose ati‑nima ai niya, ai sibarabone mai ati na, Mose ati‑nima onamaroni.
PHP.3.7	Hibati‑ya owa ene amosa‑mone owatibodi ati namaro, owa manakone nafebone onamaroni. Kirisito ati onofawaha, owa ene‑maro amosara owatowaha, hibati‑ka manakone onofamara, Kirisito‑ka manakone onofabisaboneni.
PHP.3.8	Yama anini manakone noko·onihemaro, yama anini manakone noko·onimateraboneni. Oka Ayo Yeso Kirisito noko·onibisa oneni. Hibati‑ka oka yama dama tohamaro, Kirisito ati onofa ene oka yama nafi fawanawahani. Sibarini. Yama one onofamaraboneni. Kirisito ati onofe ene yama one onofami awira, Kirisito‑ta owato ba‑basi nabonehe.
PHP.3.9	Yeso Kirisito ati onofe ene Kirisito owa‑ya sawi, Deoso owa‑ya aweya, Kirisito ene amose‑ya awebonane. Mose ati kote ai tokadababone ai ati na, Deoso ai‑ya aweya, ai ene amosara‑ya awatene. Yeso Kirisito ati ai nofa, ai ene‑ya Deoso aware, Yeso ene amose hinama‑ya awabisatene.
PHP.3.10	Yama bara‑ya owati koboni awirani. Yeso Kirisito‑nima onabone owatibodi ati nineni. Yeso‑ya mai bisi, owa‑ya mai bisi, Yeso‑ya mai nanahaba, owa‑ya mai nanahaba, sibarini. Yeso kitame‑nima okitamahareboneni.
PHP.3.11	Yama one okayahi awira, sibarini. Deoso owa‑ya nakitamebona onofabisaboneni.
PHP.3.12	Yama nafi owato awisa ora, owa ene amosa hinama tohi awisara, Yeso‑ka oha, Yeso Kirisito‑nima onabone, fare‑ya owatibodi nokotonineni.
PHP.3.13	Oka soho dai toha, owati dai mitahi. Yeso Kirisito‑nima tohasa ora. Hibati‑ka owa tamine okadikamara, yama onabone noko·onibisani.
PHP.3.14	Owa koboni amosabone, oka hawi bono tati‑ya owakatomateni. Oka hawi bono tati‑ya kobo·oniya, Yeso Kirisito ene owa manakone‑ba Deoso daanebona, neme‑ya owa‑ya towakamebonane.
PHP.3.15	Ai hawa toha‑nima dai na, owatibodi ati‑nima dai atibodi ati nahi. Owatibodi ati‑nima dai ni awiriya, Deoso dai‑ya kanawatobonane.
PHP.3.16	Hibati‑ya Deoso ati ai tokadabamaro, Deoso ati ai tokadabasahi.
PHP.3.17	Oka soho dai toha, owa ene‑nima dai ene nahi. Owa ene‑nima mai ihi na dai kakatoma, mai ihi‑nima dai ene naboneni.
PHP.3.18	Hibati‑ya mai tamine dai‑ya ohiyaramaro, mai tamine ohiyaramatasa, mai tabiyo ohi·onani. Yeso ati‑ya mai ati nofa, ati mai hikadabarene. Yeso abe, mai manakone‑ya nanahabe‑ya mai nofara, mai ihi mai one Yeso ati‑ya mai nofaraboneni.
PHP.3.19	Mai nabadi mai‑ka deoso tohe, ene madi mai tabori‑ya mai winaboneni. Mai ihi amosara tamine‑ya mai hiyara, mai ya‑yaiteni. Hibayata‑ka yama‑ya mai atibodi kadiki ohariteni.
PHP.3.20	Ai‑ta Deoso tabaro‑ya ai tabaro yokana toha, ai‑ka Ayo i‑di Yeso Kirisito ai manakone‑ya nanahabemata, ai nimane, neme‑ya kamebonane.
PHP.3.21	Hibayata ai kitara, Yeso kameya, ai abano yati tohawahaboneni. Hini abano amosabote‑nima ai abano nawahaboneni. Yeso ene kite, yama nafi‑ya kayafebonane.
PHP.4.1	Oka soho dai toha dai onofa, dai‑ya owati foya, dai ene ya‑yai·oneni. Dai tamine ohiyarateni. Owati dai kadika, Yeso dai‑ya sawi, Deoso ati dai tokadabiyahi.
PHP.4.2	Efodiya, i‑di Sitiki, dai fama owati dai mitahi. Yeso ati dai nofa, dai ibi nofa, dai ibi weeriyahi.
PHP.4.3	Oka owa amatini. Mai fanawi tikasomahi, mai ibi nofabonehe. Yeso ati okamina, owa‑ya mai daba, yama‑ya mai anini kitamaroni. I‑di Keremete mai nafi owa‑ya mai daba, neme‑ka yama hani‑ya mai oni‑ya Deoso kanahanomatane. Mai abaterabone, Deoso tabaro‑ya mai winabisaboneni.
PHP.4.4	Ai‑ka Ayo i‑di Yeso dai‑ya sawi, dai ya‑yainahi. Owati dai mitamake, dai ya‑yaini fawariyahi.
PHP.4.5	Dai‑ya mai weena, dai ati yawariyahi. Yeso kama kanibote nebonane.
PHP.4.6	Yama awi amosara ihi dai korikasariyahi. Yama hini dai atibodi kobohinaya, Deoso‑ya dai haana, Deoso dai kahiyara, dai ya‑yai dai nahi.
PHP.4.7	Deoso ene ai atibodi ai‑ya ati somi ba‑basi naboneni. Mai one atibodi ati somiya, oda atibodi ati somi fiyakani nafe, oda atibodi ati somi‑ya mai watora, Yeso Kirisito ene ai atibodi nawade, amosa‑ya nofaboneni.
PHP.4.8	Oka soho dai toha, owati dai mitahi. Owati fawani yanatoni. Yama amosa toha, mai ati amosa, mai ihi amosa toha na, mai tamine‑ya dai atibodi kadikabisahi. Dai‑ya mai kasoma, mai one‑ya mai kasoma na, mai ihi amosa, mai‑ya mai atibodi kahiyara, mai ihi amosi ba‑basi na, mai tamine dai kadika nahi.
PHP.4.9	Dai‑ya okanawatamaro, owa ene dai awa, Owati dai mita namaro, fara owa ene‑nima dai ene nahi. Deoso dai‑ya sawibona, dai atibodi ati somabone, dai‑ya weeraboneni.
PHP.4.10	Ai‑ka Hidi ene owa‑ya dai kasomamaro, owa‑ya dai kasomamatasa, dai ene ya‑yai·oneni. Owa kasomamaki dai nofamaro owa kasomi‑ya dai watora. Hibayata owa‑ya dai kasomamatasa, ya‑yai·oneni.
PHP.4.11	Hibati‑ya owa‑ya dai kasomariya, yama sibarihi namaroni. Mahi dami‑ya owatibodi ati somateni.
PHP.4.12	Oka yamata tosiyoya, kori·okasara, ya‑yai·ona, oka yamata dama, ya‑yai·onahariteni. Ofime, kori·okasara, korima·oniya, ya‑yai·ona oteni. Mahi‑nima owatibodi ati somateni.
PHP.4.13	Yeso Kirisito kite ene owa kiti toha, Yeso ene yama anini dami owatowahineni.
PHP.4.14	Owa‑ya dai kasoma, yinero‑ya dai daana, dai ene amosini.
PHP.4.15	Hibati‑ya dai‑ya Deoso tamine ohiyari baha, owa dai kasoma, mai one owa‑ya kasomi awirani. Dai‑ta owa‑ya dai kasomabisa, Masedoni‑kaya yana·ona, oka yinero‑bona‑ya dai daanamaroni. Mai one yinero‑ya daaterani. Dai‑ta yinero‑ya dai daanibisineni.
PHP.4.16	Tesaronika‑ya owina, oka yama tosiya ona, yinero‑bona‑ya dai daani famamaroni.
PHP.4.17	Yinero noko·oni awirini. Dai ene amosa oawa, ya‑yai·oteni. Dai ene dai manakone ba‑basi na‑ya Deoso daanebonane.
PHP.4.18	Oka yinero‑bona dai daaneya, i‑di Bafodito kakame ene oka yama damawahineni. Deoso‑ka yama‑bone‑ya ai daana, Deoso ya‑yaitene. Deoso‑ka yinero‑bona‑ya owa‑ya dai daana, dai ene Deoso ya‑yainebonane.
PHP.4.19	Neme‑ya Deoso‑ka yama tosiyotera, Yeso Kirisito ai‑ya sawi, ai‑ya yama daani‑ya nofe, ati ai nofe, ai‑ka yama‑bone‑ya daanebonane.
PHP.4.20	“Ai‑ka Abi i‑di Deoso amosabote amane.” Ai ati na.
PHP.4.20	Ai ati fawariyahi. Neme‑ya ai kobona,
PHP.4.20	“Ai‑ka Abi i‑di Deoso amosabote amane.” Ai ati nabone,
PHP.4.20	Hini ai ati tohabone, ai ati tohahi.
PHP.4.21	Yeso Kirisito ati‑ya mai no‑nofa, mai‑ya owa tamine dai hiyarahi. Owa‑ya mai sa‑sawi, dai‑ya mai ati foyani.
PHP.4.22	Yeso ati‑ya mai no‑nofa Sesa‑ka yobe‑ya mai wi‑wina, dai‑ya mai nofa, dai tamine‑ya mai hiyarani.
PHP.4.23	Yeso Kirisito ai‑ka Ayo dai atibodi‑ya dai‑ya kasomebonane. Feye amani.
COL.1.1	Baoro ama·oni. Yeso Kirisito‑ka yo‑yose ama·oni. Deoso owa‑ya kadikemari, Yeso Kirisito‑ka yo‑yose ohawahabonehe. Timoti owa‑ya sawi, i‑di Timoti oda fama dai‑ka yama hani‑bone oda kanahanaboneni.
COL.1.2	Koroso‑ya dai wi‑wina Yeso ati‑ya dai no‑nofa, ati‑ya dai tokadaba na, oda‑ka soho dai toha, dai‑ka yama hani boneni. Ai‑ka Abi i‑di Deoso, ai‑ka Ayo i‑di Yeso Kirisito ne, dai‑ya mai kasoma, dai atibodi ati dai‑ya somateni.
COL.1.3	Yeso Kirisito‑ka Abi, i‑di Deoso‑ya oda hiyara, dai tamine oda hiyara, oda ya‑yaiteni.
COL.1.4	Koroso‑ya dai wi‑wina dai tamine oda mita, Yeso Kirisito ati‑ya dai nofa, Yeso ati‑ya mai one no‑nofa mai‑ya dai kasomi nofa, dai tamine oda mita, oda ya‑yaina, Deoso oda kahiyarani.
COL.1.5	Deoso tabaro‑ya ai winabone tamine‑ya dai mita, Deoso Ati Amosabote dai nofamoneni. Yeso kami tamine dai mita, Yeso kamebona‑ya dai nimanawahamoneni.
COL.1.6	Deoso Ati Amosabote ati dai mite, ati dai nofe, mai one‑ya ati dai kaminamaki, dai ene Deoso Ati Amosabote mai one nofamoneni. Awa yana, tonafe, bonowahateni. Fara‑nima Deoso Ati Amosabote toheya mai dami mita, ati mai hinofe Deoso‑ka mai dodamateni.
COL.1.7	I‑di Ebafarasi oda yosemaroni, dai‑ya Deoso Ati Amosabote‑ya kaminebonaha. Oda ene‑nima ene nane. Yeso Kirisito ati‑ya tokadabe, Yeso ati‑ya kaminatene.
COL.1.8	Dai tabaro‑ya toke, kame, dai tamine‑ya kaminawahene.
COL.1.8	“Koroso‑ya mai wi‑wina Deoso‑ka Doni mai‑ya sawi, mai ibi nofawahineni.” Ati nerine.
COL.1.9	Dai tamine oda mita, Deoso‑ya dai tamine oda kaminateni.
COL.1.9	“Koroso‑ya mai wi‑wina mai tikanawatohi. Yama amosa‑ya mai watoyahi, tiwati‑nima mai nawahabonehe.” Oda ati teni.
COL.1.10	Yeso‑ya dai ya‑yainihebone, dai ene amosiyahi. Awa bono ade amosa, bona ihi ai ya‑yaiteni. Fara‑nima dai ene amosa, ai‑ka Ayo i‑di Yeso ya‑yainebonane. Deoso‑ya dai wato ba‑basi naboneni.
COL.1.11	“Abi Deoso, tiwa ene kitabisa, tiwati ihi mai habi siitoriyahi. Mai‑ya mai bisi, mai‑ya mai we‑wee, mai na, mai habi siitoriyahi. Mai habi siitoriya, mai ya‑yainibisahi.” Oteni.
COL.1.12	Deoso‑ka dai toha, Deoso ene Deoso‑ka yama‑ya dai kayafabone, Deoso tabaro‑ya yama wahi nafiteni.
COL.1.12	“Abi Deoso, amosabote amatini. Tika madehe oda amani. Oda ya‑yainineni.” Dai ati nahi.
COL.1.13	Satanasi tabaro‑ya yama soki nafiteni. Hibati‑ya Satanasi ai‑ka hidi tohemari, Deoso ene ai‑ka hidi tohamare, Deoso Bidi amosabote ai‑ka Hidi tohawahene.
COL.1.14	Yeso ai manakone‑ya nanahabe, ene Deoso ai‑ya ati somawamane.
COL.1.15	Deoso ai awatera, Yeso‑ta ai awabisa, Deoso‑nima nane. Deoso Bidi yokana ohari, oni Yeso Kirisito tohane. Yama‑ya Deoso wamani awisareya, Kirisito‑ta tohematane.
COL.1.16	Kirisito yama nafi‑ya wamane, neme‑ya mai wi‑wina‑bone mai‑ya wama, bofe‑ya mai wi‑wina‑bone mai‑ya wama, yama ai awa‑ya wama, yama ai awara‑ya wama, Deoso‑ka yo‑yose mai toha, mai‑ka webote mai toha na, mai‑ya wama, madi mai‑ya wama, mai‑ka webote mai toha mai‑ya wama, mai‑ka hidi mai toha ne‑ya wama nematane. Deoso eyehe yama nafi‑ya Kirisito wamanemata, yama nafi‑ka hidi Kirisito tohawahebonane.
COL.1.17	Yama one awisari‑ya Yeso Kirisito‑ta tohe, ati ene yama nafi hasineni.
COL.1.18	Yeso ati‑ya mai no‑nofa mai‑ka Hidi i‑di Yeso tohe, hini mai atibodi mai‑ya yose‑nima Kirisito mai‑ya yose, mai teni. Hibati‑ya yama nafi‑ya wamemata, makobote ahi‑ya kobone, mai hinahabe, Deoso hinakitamemari, yama nafi‑ka hidi tohe, Yeso ati‑ya mai no‑nofa mai aba, mai kitamahareboneni.
COL.1.19	Deoso hini‑ya hiyare,
COL.1.19	“Owa‑nima oka dao nane.” Ati nane.
COL.1.19	Deoso‑nima Bidi, i‑di Yeso Kirisito nane. Yeso ai toha Deoso toha nane.
COL.1.20	“Mai manakone‑ya oka dao nanahabebonane, mai‑ya owati somawamabonehe.” Deoso ati nematane.
COL.1.20	Awa‑ya Yeso waane, abemarine. Yeso emene‑ya yama nafi‑ka manakone‑ya nanahabane, Deoso ati somawamebonaha. Yeso ati mai nofa, Deoso mai‑ya kasomebonane. Bofe‑ya mai wi‑wina mai‑ya Deoso ati somawame, neme‑ya mai wi‑wina mai‑ya Deoso ati somawamahari nebona ati nane.
COL.1.21	Hibati‑ya Deoso‑ya dai ka‑kako, dai ene amosaramaroni. Dai ene Deoso yawemarine.
COL.1.22	Kirisito abano abemarine, dai manakone‑ya nanahabe, Deoso noko‑ya dai waa, dai ene amosara‑ya awarebona, dai amosa hinama dai‑ya awebonane.
COL.1.23	Dai ene amosawama, Kirisito ati dai tokadaba, Deoso Ati Amosabote ati dai mitemari, ati dai nofi faware, dai habo siitorihi na, dai ene Deoso ya‑yainebonane. Deoso Ati Amosabote okaminamaro, ati dai mitemarine. Deoso ati‑ya mai nafi mitawahineni. Bofe‑ya mai wi‑wina mai nafi Deoso ati‑ya mai mitawahineni. Yeso‑ka yo‑yose ama·oni, Deoso ati okaminabonehe.
COL.1.24	Deoso Ati Amosabote okamina, owa‑ya mai bisina, owa abano komamaroni. Owa‑ya mai bisina, oyawara, ya‑yai·obisamaroni. Kirisito‑ya mai bisinamaro‑nima ai‑ya mai bisinawaha, Kirisito‑ka ai amani. Kirisito abano‑nima ai nawahaboneni. Kirisito‑ka mai okasoma, Kirisito ati‑ya mai nofara owa‑ya mai bisinamaroni.
COL.1.25	Deoso owa‑ya yose,
COL.1.25	“Oka mai‑ya tihiyarahi. Mai tabori dami‑ya owa tamine nafi mai‑ya tihiyarahi. Mai‑ya tikasomahi.” Ati nemarine.
COL.1.26	Hibati‑ya Deoso Ati Amosabote‑ya mai dami mitaramete, hibayata Yeso ati ai no‑nofa Deoso ati nafi ai mitawahini.
COL.1.27	Hibati‑ya Deoso Ati Amosabote‑ya mai watoramete, hibayata ai‑ya Deoso kanawato, Bara mai atibodi‑ya Kirisito sawiwahebonane. Yodeo ai toha, Bara dai toha na, ai nafi‑ya sawiwahane. Ai atibodi‑ya Kirisito sawi, Deoso tabaro‑ya ai winawahabone ai watowahini.
COL.1.28	Mai dami‑ya Yeso Kirisito tamine oda hiyara, Deoso oda kasome, mai oda kanawata, Kirisito kameya,
COL.1.28	“Ayo Yeso, mai tiawahi. Tiwati mai nofa, tiwati‑nima mai namaroni.” Oda ati naboneni.
COL.1.28	Kirisito ati nafi oda kamine, ati‑nima dai naboneni.
COL.1.29	Fara yama ani·ona, oka yama anini kitateni. Yeso Kirisito owa‑ya sawi, owa‑ya kasome, tamine okaminabonehe.
COL.2.1	Owati dai mitahi. Koroso‑ya dai wi‑wina, Raodiseya‑ya dai wi‑wina, owa noko dai awatera, dai tamine omita, dai tamine ohiyariteni, Deoso dai‑ya kasomebonaha.
COL.2.2	Dai atibodi ya‑yainabone, dai ibi nofi nafi nabone, Deoso‑ka yama nafi dai watabone, Kirisito tamine mai hiwatoremari dai watowahebonane.
COL.2.3	Kirisito yama nafi‑ya watone. Kirisito ene yama‑ya ai wataboneni. Yama amosabote ai watoteboneni.
COL.2.4	Dai‑ya ohiyara onani, dai‑ya keyehe‑ya mai hirikarabonehe. Keyehe‑ya mai hirina, mai ati amosa‑mone mai ati na, mai ati dai nofaraboneni.
COL.2.5	Dai‑ya osawira, dai‑ya owati foyani. Dai ibi kasomahi, Satanasi‑ka keyehe‑ya dai one nofarabonehe. Yeso ati‑ya dai nofi nafi, dai ene ya‑yai·oneni.
COL.2.6	“Yeso Kirisito ai‑ka Hidi amane. Ati ai tokadabebonane.” Dai ati namaro,
COL.2.6	dai ati‑nima dai nahi.
COL.2.7	Awa habi bodi‑ya toka, sona kanibote terani. Fara‑nima Yeso ati ai tokadaba, Satanasi ati ai nofa kanibote terani. Kirisito ati‑ya dai‑ya mai kanawata, ati dai nofi ba‑basi naho.
COL.2.7	“Abi Deoso, amosabote amatini. Oda‑ya tikasoma, tiwa ene oda ya‑yaineni.” Dai ati nahi.
COL.2.8	Dai noko wadahi, dai‑ya keyehe‑ya mai hirikarabonehe. Keyehe‑ya mai hi‑hiri mai ati dai nofa‑mani, dai yaditona‑nima dai na neni. Keyehe‑ya mai hirina, Deoso ati‑mona mai ati na, hini mai ati toha awineni, madi mai ati toha awineni. Yeso Kirisito ene tohi awire, hini mai ihi keyehe‑ya mai hirinineni.
COL.2.9	Deoso‑nima Yeso Kirisito nane. Yeso Kirisito ai awiya, Deoso ai watowahaboneni. Deoso abano wadare, Kirisito abano wadabise, Deoso ati‑nima Kirisito ati nane. Deoso ene‑nima Yeso ene nane.
COL.2.10	Yeso Kirisito ai‑ya sawi, yama nafi ai kihawahineni. Yeso Kirisito kitabotebisa amane. Ai webote‑ka hidi kiti bi‑bidi, madi mai‑ka hidi kiti bi‑bidi nane.
COL.2.11	Yodeo makidi mai sowiri tati atori wisinakosa, Kirisito‑ka mai tebone mai ati neni. Ai‑ta ai atibodi amosaramaro, Kirisito ene ai atibodi yati tohawaha, Kirisito‑ka ai teboneni. Kirisito ene Satanasi ati ai nofamaraboneni.
COL.2.12	Dai‑ya mai habanirisa, dai atibodi amosaramaro, dai atibodi bote aba, dai aba‑nima dai namaroni. Deoso ati ene Kirisito ati dai no‑nofa dai atibodi yati tohawaha, dai kitama‑nima dai nawahani. Yeso Kirisito abemari, Deoso hinakitamemarine. Ai atibodi bote amosara, Deoso ene ai atibodi yati tohawahineni.
COL.2.13	Hibati‑ya dai ene amosara, hini dai ene dai aba‑nima dai namaro, Yeso ene Deoso dai‑ya ati somawami, Yeso eyehe dai kitawahani. Deoso dai‑ya ati somawamanane
COL.2.14	Ai nafi ababone,
COL.2.14	“Mai ati amosara mai abawahaboneni.” Deoso ati nematane.
COL.2.14	Kirisito‑ta ai ati amosara manakone‑ya nanahabe, Yeso ene Deoso ati somawamane, ai manakone‑ya nanahabebona, abemarine.
COL.2.15	Awa‑ya Kirisito abe, ai manakone‑ya nanahabemarine. Hibati‑ya Satanasi kite mai ati namaro, kitare ai watowaha, neme‑ya mai wi‑wina Satanasi kitare‑ya mai nafi watowahineni.
COL.2.16	Deoso ati‑ya dai no‑nofa dai atibodi yati ati‑nima dai nahi. Yama dai ati hikaba, dai kaba, dai ati hikabara, dai kabarihi nahi. Fino‑ya dai ati fawa, bide dai fawahi. Fino dai nofara, sibarini. Abariko yati‑ya dai ati yorotokana, Deoso‑ka marina dai hirina, sibarini, mai ati mari nofara, sibarihi teni. Domiko‑ya dai ati yorotokana, Deoso‑ya dai hiyarabone dai ati na, sibarihi, Sabado‑ya mai ati yorotokana, Deoso‑ya mai hiyarabone mai one ati na, sibarihi teni. Fara tamine‑ya dai‑ya mai weena, mai ati dai nofariyahi.
COL.2.17	Kirisito ati‑nima ai ene nabone ai atibodi ati na, ai atibodi ati‑ya mai mitara, ai ene‑ta‑ya mai awa, yama korimari‑nima yama na‑ya mai awabisa, ai atibodi ati‑ya Deoso watobise, Kirisito ati‑nima ai ene nabone‑ya wato tene.
COL.2.18	Dai‑ya mai keyeheriyahi.
COL.2.18	“Wada owa ihi yama owatowahani.” Mai ati na,
COL.2.18	mai ati dai nofariyahi.
COL.2.18	“Deoso‑ka yo‑yose mai dai kahiyara, dai abano dai nofara, dai abano dai nakomahi, Deoso dai‑ya nofi ba‑basi nebonane. Owa abano onofara‑nima dai abano dai nofara, hini owa ene Deoso wadarine oawateni.” Mai ati na,
COL.2.18	mai ati dai nofariyahi.
COL.2.19	Yeso Kirisito ati‑ya mai nofarani. Yeso Kirisito ai‑ka hidi amane. Ai atibodi ai‑ya yose, ati ai tokadabateni, Fara‑nima Kirisito ai‑ya yose, ati ai tokadabahareboneni. Kirisito ati ai no‑nofa ai atibodi ati ai tokadaba‑nima Yeso Kirisito ati ai tokadabahi. Madehe yana, tonafe‑nima Kirisito ati ai tokadaba, Deoso ene yama ai wato ba‑basi nawahaboneni.
COL.2.20	Kirisito abe ene dai atibodi bote aba‑nima dai nawaha, dai atibodi bote ati‑nima mai ati na, hini yamata ihi mai ati dai tokadabiti?
COL.2.21	“Yama dai damarihi, yama dai kabirihi, yama dai boyorihi nahi.” Mai ati na.
COL.2.22	Mai ati dai nofariyahi. Ai‑ka yama‑bone‑ya Deoso daanane, yama ai tonasiyabonehe.
COL.2.23	Mai ati dai mita,
COL.2.23	“Hehe, yama‑ya mai wato ba‑basi na, fara mai ati na, Deoso nofe awane. Ai abano koma sibarabani.” Dai ati niya,
COL.2.23	mai ati‑nima dai ene na, dai atibodi bote dai‑ya keyehesa naboneni.
COL.3.1	Kirisito abe, kitame, Deoso‑ka kanika neme‑ya itarine. Kirisito eyehe dai atibodi bote aba‑nima nawaha, Kirisito kitame‑nima dai atibodi yati tohawaha, neme‑ka yama tamine dai kadikiyahi.
COL.3.2	Bofe‑ka yama‑ya dai nokotoniriyahi. Kirisito yama hinofa tamine‑ya dai atibodi kadikabisahi.
COL.3.3	Dai atibodi amosara aba, dai atibodi yati toha, dai one hiawara, Kirisito hiawa, dai‑ya nawadane, Deoso tabaro‑ya dai winabonehe.
COL.3.4	Kirisito ene dai atibodi yati tohawahani. Kirisito kamataseya, Kirisito eyehe dai‑ya mai awaboneni. Dai amosi nafeboneni.
COL.3.5	Dai atibodi bote dai‑ya keyehe, ati dai nanahabahi. Mai fanawi one‑ya dai aharihi, mai makidi one‑ya mai fanawi dakorarihi. Mai tamine‑ya dai atibodi kadikarihi. Mai one‑ka yama‑ya dai nokotonirihi. Mai‑ka yama‑ya dai nokotoniya, deoso bare‑ya dai kahiyara‑nima dai nineni.
COL.3.6	Fara‑nima mai niya, Deoso yawe, mai‑ya weenebonane.
COL.3.7	Hibati‑ya Kirisito ati dai nofara, mai‑nima dai namaroni.
COL.3.8	Hibayata mai‑nima dai rihi, dai yawamarihi, mai‑ya dai kakomarihi, mai tamine‑mone‑ya dai kaminamarihi, mai‑ya dai weenamarihi, dai iridi‑ya dai ati amosara yananamarihi nahi.
COL.3.9	Keyehe‑ya dai ibi hirikanamaro, keyehe‑ya dai ibi hirikanamariyahi. Deoso ati‑ya dai nofawaha, dai atibodi bote ene‑maro‑nima dai ene namariyahi.
COL.3.10	Dai atibodi yati tohawaha, Deoso dai‑ya mamanemata, dai‑ya kanawatowahe, fare‑nima dai nawahabonehe.
COL.3.11	Deoso ati‑ya ai no‑nofa Kirisito ene fara hinama ai tohawaha, Yodeo dai one toha, Bara dai one toha namaro, dai one sowiri tati ataro‑ya mai wisinakosa, dai one sowiri tati ataro‑ya mai wisinakosarihi, dai one oda ati‑nima ati nihi, dai one ati bara toha, dai one yama yaki‑ya wina, dai one ahiyata‑ya wina na, dai one‑ya mai kanika, dai one‑ya mai kanikarihi namaroni. Yeso Kirisito ai atibodi‑ya sawiwahe, ene fara hinama ai tohawahineni.
COL.3.12	Deoso‑ka dai toha, dai‑ya nofe, dai‑ya kadikemata, hika dai tohawahaboneni. Mai atibodi koma mai‑ya kasoma, dai ene amosa, dai‑ya dai kahiyarariyahi. Yama‑ya dai nimana, dai yawariyahi.
COL.3.13	Deoso‑ka dai toha, dai‑nima mai ra, mai ihi dai yawariyahi. Mai ihi amosara toha, mai‑ya dai atibodi somawama, Deoso dai‑ya ati somawamemari‑nima mai‑ya dai ati somawamaharihi.
COL.3.14	Dai ibi nofi nafiyahi. Dai ibi nofi nafe, dai hinama tohaboneni.
COL.3.15	Yeso Kirisito dai‑ya sawi ene dai atibodi ati somiyahi. Deoso dai‑ya kadikemata, ai ohare‑nima dai na, dai ya‑yainahi.
COL.3.16	Kirisito ati dai kadiki nafiyahi. Dai‑ka mai‑ya ati nafi dai kanawatohi. Mai ihi amosabone, mai‑ya dai kamina, Deoso‑ka wayoma dai hirina, dai ya‑yaina, Deoso‑ya dai kahiyarahi.
COL.3.17	Dai ati yanana, ai‑ka Ayo i‑di Yeso ati‑nima dai ati na, ene‑nima dai ene na, Yeso ene Deoso‑ya dai kahiyara,
COL.3.17	“Abi Deoso, amosabote amatini. Tiwa ene ya‑yai·oneni.” Dai ati nahi.
COL.3.18	Mai fanawi fana, mai‑ka yibote ati‑ya mai nofiyahi. Kirisito‑ka mai toha, ati ene mai‑ka yibote ati‑ya mai tokadabiyahi.
COL.3.19	Mai makidi fana, mai‑ka yibote‑ya mai nofiyahi. Mai‑ka yibote mai‑ya mai weerihi, mai mai bisihirihi, hinaboneni.
COL.3.20	Yetene, atona, madehe, mai na, dai‑ka abi, dai‑ka ami mai na, mai ati dai tokadabahi. Deoso ya‑yainebonane.
COL.3.21	Mai makidi madehe‑ya kiha, mai‑ka madehe‑ya mai weeni nafiriyahi. Mai‑ka madehe‑ya mai weeni nafiya, hini mai‑ya mai nofaraboneni. Mai atibodi komaboneni.
COL.3.22	Mai mai hikanikamaro, mai‑ka hidi ati‑ya mai nofiyahi. Ati mai hikadaba hiyaho. Mai‑ka hidi noko‑ya yama mai ani, mai‑ka hidi noko beheri‑kaya yama‑ya mai ani nahi. Yeso ati‑ya mai no‑nofa mai‑ka hidi ati‑ya mai tokadabiyahi, Yeso ya‑yainebonaha.
COL.3.23	Yama‑ya mai anina, yama‑ya mai anini kitahi. Yeso mai‑ka yama anini‑ya aweya, ya‑yainebonane. Ai owa ati ene yama‑ya mai anira, Yeso ati ene yama‑ya mai aninibisa, Yeso ya‑yainebonane.
COL.3.24	Hibayata yama‑ya mai anina, makobote neme‑ya mai koboniya, mai manakone wadaboneni. Yama‑ya mai anina, mai‑ka Hidi, i‑di Yeso Kirisito mai‑ka yama anini‑ya awe, mai‑ka yama anini manakone‑ya daanebonane.
COL.3.25	Mai ihi amosara mai manakone wadaboneni. Mai manakone amosara mai nofi awiraboneni. Hini ai ene‑nima ai ene manakone naboneni.
COL.4.1	Hidi dai toha, mai dai kanikamaro, mai dai weeni nafiriyahi. Dai‑ka yama‑ya mai anina, mai‑ka yama manakone dai daa, mai tafe‑ba dai daa nahi. Mai‑ka hidi dai toha, neme‑ya dai‑ka Hidi tohe, dai ene‑ya awebonane.
COL.4.2	Deoso dai hiyaranadiya, dai ya‑yainahi.
COL.4.2	“Deoso, amosabote amatini.” Dai ati nahi.
COL.4.3	Deoso‑ya dai hiyariya, oda tamine dai hiyara,
COL.4.3	“Abi Deoso, Baoro mai tikasomahi, tiwati‑ya mai kaminabonehe, mai dami‑ya. Yeso Kirisito tamine‑ya mai kaminabone, mai tikasomahi.” Dai ati nahi.
COL.4.3	Yeso Kirisito tamine ohiyaranadi ene kadeya‑ya owa‑ya mai nawaani.
COL.4.4	Owa tamine Deoso‑ya dai hiyara,
COL.4.4	“Abi Deoso, Kirisito tamine‑ya i‑di Baoro kamine, ati amosayaho, tiwati‑ya mai watowahabonehe.” Dai ati nahi.
COL.4.5	Deoso ati‑ya mai nofara mai‑ya dai hiyarahi. Kirisito tamine mai‑ya dai hiyarahi. Dai ene‑ya mai awiya, Kirisito tamine‑ya mai nofawahaba awineni. Dai ene amosiya, Deoso ati‑ya mai nofawahaba awineni.
COL.4.6	Mai‑ya dai hiyara, dai ati amosahi, dai ati‑ya mai nofabonehe. Deoso tamine‑ya dai‑ya mai haana, yama dai wataboneni.
COL.4.7	Dai tabaro‑ya i‑di Tikiko tokebona, owa tamine‑ya dai‑ya hiyarebonane. Deoso ati‑ya nofe, Deoso ati‑ya kaminatene. Deoso haahinemarine, ai‑ka ayo i‑di Kirisito ati‑ya kaminebonaha.
COL.4.8	I‑di Tikiko oyose, dai tabaro‑ya toke ene dai ya‑yainahi. Tikiko oda‑ka soho amane. Oda tamine‑ya kamineya, dai ya‑yainaboneni.
COL.4.9	Tikiko eyehe oda‑ka soho owa i‑di Onesimo sawibonane. Onesimo dai tabaro‑ya winemari, oda‑ya sawiwahemari, Deoso tamine‑ya kaminebonaha. Oda tamine mai kaminabone, mai tokomini.
COL.4.10	I‑di Aritako oda fama kadeya‑ya oda‑ya mai nawaamaro, oda yoronasa neni. Dai‑ya Aritako ati foyene, Banabe‑ka naki i‑di Maroko dai‑ya ati foyaharine. I‑di Maroko tamine hibati‑ya okanahanomari, dai tabaro‑ya tokeya, dai ya‑yainahi. Dai ene i‑di Maroko ya‑yainaharibonane.
COL.4.11	I‑di Yeso Yosito dai‑ya ati foyemonane. Owa‑ya Yodeo mai one sawiterani. Deoso ati oda kamina, Yodeo mai one oda‑ya dabaterani. Aritako, Maroko, Yeso Yosito, mai na, owa‑ya mai daba, mai ihi ya‑yai·oteni. Owa‑ya mai kasomateni.
COL.4.12	Dai‑ka owa i‑di Ebafarasi tohe, Ebafarasi‑ya Yeso Kirisito kadikemari, Yeso ati‑ya kaminebonaha. Dai‑ya Ebafarasi ati foya, dai tamine‑ya hiyaratene, Deoso‑ya.
COL.4.12	“Deoso, Koroso‑ya mai wi‑wina mai tikasomahi, tiwati‑ya mai nofi nafebonehe. Tiwati mai nofiya, tiwati‑ya mai tokadababoneni.” Ebafarasi ati tene.
COL.4.13	Owati dai mitahi. Keyehe‑ya hiri·oni awirani. I‑di Ebafarasi dai‑ya nofi nafi, Deoso‑ya dai tamine‑ya hiyaranaditene. Raodiseya‑ya mai wi‑wina mai tamine‑ya hiyaraharitene. Iyerabori‑ya mai wi‑wina mai tamine‑ya hiyaratene.
COL.4.14	Ai‑ya ke‑ketehe i‑di Roka dai‑ya ati foya, i‑di Dema dai‑ya ati foya nene.
COL.4.15	Raodiseya‑ya mai wi‑wina mai‑ya dai hiyara, owa tamine mai‑ya dai hiyarahi. I‑di Nifa tabori‑ya mai yorotokana, Deoso‑ya mai hiyarabone, mai‑ya dai hiyara, owa tamine mai‑ya dai hiyarahi.
COL.4.16	Oka yama hani kadiki dai hawa tohiya, Raodiseya‑ya mai wi‑wina Deoso ati‑ya mai no‑nofa mai hikadikamakiyahi. Mai‑ka yama hani‑bone okanahanamaro, dai kadika niyahi.
COL.4.17	I‑di Arakibo‑ya dai hiyara,
COL.4.17	“‘Arakibo, Yeso Kirisito ai‑ka Hidi tiwa‑ya yosemari, ati‑nima tinahi. Deoso Ati Amosabote kamini fawatiriyahi.’ Baoro ati nene.” Dai ati nahi.
COL.4.18	Owa‑ya kadeya‑ya mai nawaa, owa yehe‑ya yama hani okanahanowahani. Baoro ama·oni, owa dai watoyahi. Owa tamine dai hiyarahi Deoso‑ya. Deoso dai‑ya sawibonane.
COL.4.18	“Deoso, Koroso‑ya mai wi‑wina mai tikasomahi.” Oteni. Feye amani.
1TH.1.1	I‑di Baoro ama·oni. I‑di Sira, i‑di Timoti mai fama, owa‑ya mai dabineni. Kirisito‑ka dai toha, Tesaronika‑ya dai wi‑wina, oda‑ka yama hani dai kadikiyahi. Ai‑ka Abi i‑di Deoso, ai‑ka Ayo i‑di Yeso Kirisito ne, dai‑ya mai kasoma, dai atibodi ati dai‑ya somateni.
1TH.1.2	Deoso‑ya oda hiyara, dai tamine oda hiyarateni.
1TH.1.3	Oda atibodi yama‑ya kadikineni. Deoso ati dai nofa, Deoso‑ka mai‑ya dai kasomineni. Ai‑ka Ayo Yeso Kirisito kamebona, dai nimateni.
1TH.1.4	Hibati‑ya Deoso dai‑ya kadike oda wato,
1TH.1.4	“Oka dao dai tohabone, dai onofini.” Ati nemarine.
1TH.1.5	Dai‑ya oda hiyara oda ati tohi awiramaroni. Deoso Ati Amosabote ati oda hiyarabisamaroni. Deoso‑ka Doni ene kite dai awemarine. Deoso ati‑nima oda na, keyehe‑ya oda hiriterani. Oda ene‑ya dai awamaro, dai‑ya oda nofi nafe, oda dai watoneni.
1TH.1.6	Oda‑nima dai nawaha, i‑di Yeso‑nima dai nawahamaroni. Yeso ati dai no‑nofa, dai‑ya mai bisina, dai yawara, dai ya‑yaina, Deoso‑ka Doni dai‑ya sawi ene dai ya‑yainawahamaroni.
1TH.1.7	Masedoni‑ya mai wi‑wina, Akaiya‑ya mai wi‑wina mai na, Yeso ati‑ya mai no‑nofa dai ene‑ya mai awa, hini dai‑nima mai nawahabone mai ati nineni.
1TH.1.8	Mai tabori one‑ka dai ene Deoso ati‑ya mai mita, Deoso ati‑ya dai no‑nofa dai ene amosa tamine‑ya mai mita, dai ene tamine‑ya mai kamina, dai ene Masedoni‑ka tabora toha, Akaiya‑ka tabora toha na, mai tabori one toha na, dai tamine‑ya mai wata, dai tamine oda kaminara, dai tamine oda‑ya mai kaminabisani.
1TH.1.9	Mai ati ihi oda ya‑yainineni. Hibati‑ya dai tabaro‑ya oda kobona, oda ati dai nofa, madi mai‑ya dai hiyaramaro, madi mai‑ya dai hiyarami awirabone dai ati na,
1TH.1.9	“Deoso yokana ohari‑ta oda kahiyarabisaboneni.” Dai ati namaro,
1TH.1.9	Dai ati‑nima dai nineni.
1TH.1.10	Yeso kamebona‑ya dai nimanineni. Hibati‑ya Deoso hinakitame, neme‑ya tokome, ai‑ya idimebonane. Neme‑ya ai eyehe tokomeya, bofe‑ya mai winasa na, Deoso ene yama kome mai‑ya kitaboneni.
1TH.2.1	Oka soho dai toha, hibati‑ya dai‑ya oda sawe, oda ene dai awa, oda ati honita toharamaroni.
1TH.2.2	Firibo‑ya oda winiya, Deoso Ati Amosabote oda kamina, oda‑ya mai bisina, makobote dai tabaro‑ya oda kobona, Deoso Ati Amosabote oda kamina, oda‑ya mai ati bisi, oda‑ya mai wee, mai na, Deoso ene oda habo siitoni awiramaroni.
1TH.2.3	Dai‑ya oda hiyara, keyehe‑ya oda hiriterani. Dai‑ka mai fanawi oda siwakarihi, dai‑ka yamata oda botirihi, oda teni. Oda ene amosa, Deoso ati‑ya dai‑ya oda kamina, yama manakone oda haani awiramaroni.
1TH.2.4	Deoso oda kadikemari, Yeso Ati Amosabote oda kaminabonehe. Yeso ati ohari‑ta oda kamina, Deoso ya‑yainebonaha. Oda ati‑ya mai one nofara, sibarineni. Ai atibodi ati ai ene na‑ya Deoso kadikatene.
1TH.2.5	Oda‑ya dai nofabone, oda ati toharihi, oda‑ya yinero dai daanabone, oda ati toharihi na dai wato, Deoso hiwato hineni.
1TH.2.6	Oda‑ya dai kahiyara oda ati rihi, mai one oda‑ya mai kahiyarabone oda ati rihi teni. Yeso Kirisito‑ka yo‑yose oda toha, oda‑ya dai kasomahi oda ati na‑mani, yama sibara neni. Haa‑nima oda ati terani.
1TH.2.7	Dai‑ka ami‑nima oda nineni. Ai wada yati toha, ai‑ka ami ai‑ya nofa, ai‑ya kasoma, ai‑ya nayanateni. Fara‑nima dai oda kasomineni.
1TH.2.8	Dai oda nofi nafe, dai‑ya Deoso Ati Amosabote oda kamina, dai ene yama oda anini kita, dai oda kasoma, mai‑ka yama wadara mai oda kasoma, oda namaroni.
1TH.2.9	Oda‑ka soho dai toha, oda ene‑maro‑ya dai ati kadamowamariyahi. Deoso Ati Amosabote dai‑ya oda kamina, dai‑ya oda kanawata, oda na, oda ene‑ya dai awamaroni. Yama oda anina, yama soki‑ya yama oda ani, yama tehe‑ya yama oda ani, oda namaroni. Dai‑ka yinero oda haara, oda‑ka yinero‑ya oda‑ka yamata‑bone oda kanikabisamaroni.
1TH.2.10	Oda ene dai awa, oda ene‑ya i‑di Deoso awa ne, Deoso ene‑nima oda ene namaroni. Yeso ati‑ya dai no‑nofa, dai‑ya oda sawe, oda ene sibaramaroni.
1TH.2.11	Ai‑ka abi ai‑ya kanawatotene. Dai‑ka abi‑nima oda na, Deoso ati‑ya dai oda kanawatoteni.
1TH.2.12	“Yama Deoso hinofa‑nima dai ene nahi.” Oda ati nademaro,
1TH.2.12	Deoso dai‑ya haane, hini tabaro‑ya dai winabone, Deoso amose dai awe, wehene dai awa nebonane.
1TH.2.13	Dai tabaro‑ya oda wina, dai‑ya oda hiyara,
1TH.2.13	“Baoro hini mai ati tohi awirani. Deoso ati‑ya mai hiyarabisani.” Dai ati namaroni.
1TH.2.13	Deoso ati oda hiyaremari, ati dai watowahineni. Deoso ati‑ya dai wata, dai ene sibarineni. Dai ene oda ya‑yaineni. Deoso‑ya dai ene oda hiyarineni.
1TH.2.14	Deoso‑ka mai toha Yodeya‑ya mai wina mai‑nima dai nawahani. Yeso Kirisito ati‑ya Yodeo mai nofa mai‑ya Yodeo mai one bisina, fara mai‑nima Yeso ati‑ya dai nofa dai‑ya dai one bisineni.
1TH.2.15	Hibati‑ya Deoso ati‑ya mai mi‑mita‑maro mai‑ya mai nanahaba, Yeso‑ya mai one nanahaba, oda‑ya mai one ati nanahabamake, mai ati ihi oda kananawahani. Mai ati yawa, mai ihi Deoso yawebonane.
1TH.2.16	Deoso ati‑ya Bara mai miti awiriya, Deoso tabaro‑ya mai winateraboneni. Deoso ati‑ya Bara mai‑ya oda kaminabone, Yodeo mai one oda‑ya mai ati nanahabineni. Mai ati towe ihi mai‑ya mai ati kobonaboneni.
1TH.2.17	Hibati‑ya dai tabaro‑ya oda wina, oda‑ya mai kananihe, oda atibodi toki nofara, dai‑ya oda atibodi foya, dai tabaro oda toki nofa, dai noko oda awaboneni.
1TH.2.18	Dai tabaro‑ya oda tokomabone ona, Satanasi ene oda maanaminadineni.
1TH.2.19	Ai‑ka Ayo Yeso kameya, dai tamine‑ya oda hiyaraboneni. Hibati‑ya Deoso Ati Amosabote dai‑ya oda kamina, oda ati‑ya dai nofamaro, dai ene Yeso ya‑yainebonane. Dai tamine‑ya Yeso hiyareya, oda ya‑yainahareboneni.
1TH.2.20	Dai ene oda ya‑yaineni. Deoso Ati Amosabote dai‑ya oda kaminemari ene Deoso oda‑ya kahiyarebonane.
1TH.3.1	Dai‑ya oda atibodi foyamaroni, dai oda awabonehe. Dai tabaro‑ya oda tokabone oda ati namaroni. Oda tokabone oda ati na, oda maanama, i‑di Timoti ohari‑ta oda yosemaroni, dai tamine oda mitabonehe. I‑di Sira oda maakanama Atena‑kaya.
1TH.3.2	Oda‑ka soho, i‑di Timoti oda yose, dai tabaro‑ya tokemarine. I‑di Timoti dai awa, dai habo kitawahabone oda ati namaroni. Kirisito ati‑ya hiyarane, Kirisito ati dai nofi ba‑basi nabonehe.
1TH.3.3	Dai‑ya mai bisina, dai habo siitoriyahi. Dai‑ya mai bisinabone mai‑ya dai watamaroni.
1TH.3.4	Ai‑ya mai bisinabone, mai tamine dai‑ya oda kaminamaro, fara oda ati ni‑maro‑nima mai ihi nawahani.
1TH.3.5	Tesaronika‑ya dai wi‑wina Yeso ati‑ya dai nofamaro, Yeso ati‑ya dai nofasa na awineni, oda ati na, i‑di Timoti oda yosemaroni, dai tamine‑ya mitebonaha. Satanasi dai‑ya keyeheya, Satanasi ati dai nofarabone oda atibodi ati nofani. Satanasi ati dai nofa‑mani, oda ati aba neni.
1TH.3.6	I‑di Timoti oda yose, toke, kamatase, dai tamine‑ya oda mitawaha, dai tamine sibarani. Deoso ati dai nofa, dai ibi nofa, oda‑ya dai nofa na, oda‑ya dai ati foyamoneni. Dai‑ya oda ati foyaharineni.
1TH.3.7	I‑di Timoti koboname, dai tamine‑ya kamine, ati ene oda ya‑yainineni. Oda‑ya mai bisinamaro, dai‑ya mai bisina, Deoso ati‑ya dai nofasa namone, dai tamine oda mita, oda ya‑yainineni.
1TH.3.8	Yeso ati dai nofasa namone, dai ene oda habo kitamatasani.
1TH.3.9	Deoso‑ya oda hiyara,
1TH.3.9	“Abi Deoso, Tesaronika‑ya mai wi‑wina mai ihi amosamone, mai ihi oda ya‑yainineni.” Oda ati teni.
1TH.3.9	Dai ene oda ya‑yainineni. Dai eme kita, dai‑ya mai bisina, dai habo siitoterani.
1TH.3.10	Yama soki, yama tehe na‑ya Deoso‑ya ohiyarineni, dai tabaro‑ya oda tokomatasabonehe. Yeso ati‑ya dai‑ya oda hiyaramatasa, ati dai nofi ba‑basi nebona owatibodi ati nineni.
1TH.3.11	Ai‑ka Abi i‑di Deoso, ai‑ka Ayo i‑di Yeso mai fama, oda‑ya mai yosematasaba awineni, dai tabaro‑ya oda tokomatasabonehe.
1TH.3.12	Ai‑ka Ayo Yeso, ati ene dai ibi nofi nafihi. Mai nafi dai nofahi. Dai oda nofi‑nima mai dai nofahi.
1TH.3.13	Mai‑ya dai nofiya, dai ene sibaraboneni. Yeso ati‑nima dai naboneni. Yeso hika mai eyehe kameya, Deoso noko‑kaya ai nahoya,
1TH.3.13	“Dai ene sibarini.” Ai‑ka Abi i‑di Deoso ati nawahebonane.
1TH.4.1	Yeso‑ka dai toha oda ati dai mitamatasahi. Yeso ati oda hiyare, ati dai mitiyahi. Oda ati‑nima dai niya, Deoso ya‑yainebonane. Hibati‑ya oda ati‑nima dai namaroni. Hibati‑ya dai ene amosamaro, dai ene amosi ba‑basi nahi, yama sibaraboneni.
1TH.4.2	Ai‑ka ayo i‑di Yeso ati oda kaminemari, ati dai watoneni.
1TH.4.3	Dai ene amosabone Deoso ati ne, dai ene amosiyahi. Tika yibote dai famabisahi. Fana mai one‑ya dai famawahariyahi. Mai‑ya dai siwakariyahi.
1TH.4.4	Dai atibodi ati amosa hinama toha, dai ene amosaboneni. Dai atibodi ati amosa, Deoso ati dai tokadaba, dai‑ya mai weeni awiraboneni. Dai ene‑ya mai nofaboneni.
1TH.4.5	Deoso ati‑ya mai nofara, mai atibodi ati amosara, mai fanawi‑ya mai nokotoniteni, mai fanawi‑ya mai ahabonehe. Mai‑ka owa‑ka yibote mai‑ya mai siwakana, mai makidi hinama mai ibi siwakana, mai na, fara mai ihi Deoso yawatene. Tika yibote ohare‑ta tinofabisahi. Dai one mai‑nima dai riyahi.
1TH.4.6	Ai owa‑ka yibote dai idiriyahi. Ai owa‑ka yibote dai ahaniya, haa‑nima dai ene niya, Deoso yaweya, dai manakone amosara‑ya daanebonane. Dai manakone dai nofaraboneni. Hibati‑ya oda ati dai mitamaroni, dai oda hiyararo.
1TH.4.7	Deoso ai‑ya kadikemarine, ai ene towe toharabone, ai ene amosabonehe.
1TH.4.8	Oda ati tohara, Deoso ati tohabise, ati dai tokadabi awireya, Deoso ati dai tokadabarani. Deoso ati dai tokadabahi. Deoso amane, Hika Doni‑ya dai‑ya da‑daa.
1TH.4.9	Dai ibi nofabone, dai tamine okanahano awiraboneni. Deoso dai‑ya kanawato ene dai ibi nofateni.
1TH.4.10	Masedoni‑kaya dai wi‑wina Deoso ati‑ya mai no‑nofa, mai nafi dai nofa, mai dai nofi ba‑basi nahi.
1TH.4.11	Dai ene amosabone, dai one tamine‑mone mai noki beheri‑kaya dai hiyarariyahi. Dai yehe‑ya dai‑ka yama anini‑ya dai aninibisiyahi. Hibati‑ya oda ati dai mitamaro, oda ati‑nima dai niyahi.
1TH.4.12	Yeso ati‑ya mai nofara dai‑ka yama anini‑ya mai awa, dai ene amosa‑ya mai watowahaboneni. Oda ati‑nima dai niya, dai‑ka yama anini kita, dai‑ka yamata tosiyoteraboneni. Hasinaboneni.
1TH.4.13	Ai one abamaro tamine oda hiyaraboneni, yama dai watobonekaro. Deoso ati‑ya mai no‑nofa mai aba, mai ihi dai atibodi komene bi‑bidi nahi. Deoso tabaro‑ya mai winaboneni. Deoso ati‑ya mai nofara mai aba, mai tabiyo mai hiyawa, mai kitamiya, madi mai tabori‑ya mai sawiya, mai kome kitabisaboneni.
1TH.4.14	Hibati‑ya i‑di Yeso abe, kitamemari, Yeso ati‑ya mai no‑nofa‑maro mai kitamahareboneni. Deoso ene Yeso kameya, mai korimari‑ya kakamebonane.
1TH.4.15	Yeso ati dai mitahi.
1TH.4.15	“Ai hasina, ai dai tohi awiraboneni. Mai abamaro‑ta, mai aboni kitami dai tohaboneni. Mai korimari foyama, neme‑ya mai ai dodabamaboneni.” Yeso ati nemarine.
1TH.4.16	Neme‑ya Yeso wine, kisameya, bofe‑ya koboni awirebonane. Kiseya, neme‑ya ati kite yananebonane. Deoso‑ka yo‑yose mai‑ka webote owa ati yananebonane. Deoso‑ka ho‑hori ati yananaboneni. Yeso kiseya, mai abamaro, Yeso ati‑ya mai no‑nofa‑mete mai kitami dai tohaboneni.
1TH.4.17	Ai hasina, ai abi awira, mai‑ya ai dodabamaboneni. Yeso ati ai no‑nofa, neme sabi bai‑ya ai‑ka Ayo ai koboniya, hini tabaro‑ya ai eyehe tokomebonane. Yeso tabaro‑ya ai winawahaboneni.
1TH.4.18	Ai abiya, ai kitamabone tamine dai watoyahi. Ai kitamabone tamine mai‑ya dai kamina, mai yawi awirabone, mai ya‑yainaboneni.
1TH.5.1	Soho, Yeso kamebona tamine dai wato, yama dai wata tamine okanahano awiraboneni. Mahi‑ta tamine okanahanobisaboneni.
1TH.5.2	Yama‑ya mai bo‑boti mai ai nimani awiriya, yama soki‑ya mai kakiteni. Fare‑nima Ai‑ka Hidi‑ya mai nimani awiriya, kobonebona dai watoneni.
1TH.5.3	“Yama sibarini. Hibayata Yeso kamarebonane. Yama‑ya ai nofa‑nima ai nahi.” Mai atibodi ati niya,
1TH.5.3	Yeso kobonebonane. Mai fanawi naba toha, mai dori kome yanani‑bone‑ka yama mai watoraya, kome yanateni. Yeso koboneya, mai hawa tohara, mai fidotoni awirabone, mai manakone‑ya mai kayafaboneni. Mai ababoneni.
1TH.5.4	Yeso kamebona dai wato, yama soki‑ya yama‑ya bo‑boti kaki‑nima dai‑ya Yeso kakini awirebonane.
1TH.5.5	Yama tehe‑ka dai toha, yama tehe‑ya mai ihi amosa, mai ihi‑nima dai ene teni. Yama soki‑ya mai ihi amosara, mai ihi‑nima dai ene terani.
1TH.5.6	Mai amona, yama‑ya mai watora, mai‑nima dai riyahi. Dai noko wadahi, yama‑ya dai watabonehe. Kawi‑ya mai fawa, mai towe toha, yama‑ya mai watora, mai‑nima dai riyahi.
1TH.5.7	Mai amona, yama soki‑ya mai amoteni. Kawi ihi mai fawa, yama soki‑ya mai towe tohateni.
1TH.5.8	Yama tehe‑ka ai toha, ai noko wadateni. Sodado mai‑ya mai nawadabone, mai baki‑ya yama kita waana, mai tati‑ya sabewa kita itariteni, wati, yima na, mai‑ya koborabonehe. Sodado mai‑nima ai nawadabone, ai‑ya ai nawada, Yeso, Yeso ati ne, ai nofi nafi, Deoso tabaro‑ya ai kobonabone ai wato, Satanasi ai‑ya keyeheya, ati ai nofaraboneni.
1TH.5.9	Hibati‑ya Deoso ai‑ya kadikemata, ai‑ka Ayo i‑di Yeso Kirisito ene hika mai ai tohaboneni. Deoso yawe ai‑ya koborebonane.
1TH.5.10	Hibati‑ya Yeso abe, ai manakone‑ya nanahabane. Ai aba, ai hasina, ai sibaraboneni. Yeso kameya, Yeso‑ya ai tosawimiya, ai winawahaboneni Deoso tabaro‑ya.
1TH.5.11	Dai one abamaro, ai nafi kitamabone tamine dai wata, dai ibi hiyara, dai ya‑yainahi.
1TH.5.11	“Ai one aba, mai ihi ai yawi kitariyahi. Ai one Deoso tabaro‑ya toha, ai ya‑yainahi.” Dai ati nahi.
1TH.5.11	Hibayata dai ene hini toha, tohaboneni. Mai‑ya dai kasoma, mai‑ya dai kasomi na‑nafi niyahi.
1TH.5.12	Oda ati dai mitamakihi. Yeso ati‑ya dai‑ka mai wato ba‑basi na, dai‑ya mai kanawata, mai dai nofiyahi. Yeso ati‑ya dai tokadabara dai‑ya mai weena, mai dai nofahi. Dai ene amosara, mai‑ya dai weeriyahi.
1TH.5.12	“Hehe, fara amani. Owa ene amosara, Deoso‑ya owa‑ya okaminaboneni.” Dai ati nahi.
1TH.5.12	Dai‑ya mai kanawata, mai‑ya dai nofabisahi.
1TH.5.13	Dai‑ya mai ka‑kanawato mai ihi mai‑ya dai nofi nafiyahi. Dai narabo hawihi, mai ati dai mitabonehe. Dai ibi weeriyahi.
1TH.5.14	Yama anini‑ya dai one mai ati nofara, mai dai weeniyahi, yama‑ya mai aninabonehe. Dai one hi‑hiyana mai dai kasomahi. Mai habi siitona, mai dai kasomiya, mai ya‑yainaboneni. Dai yawa kanibote riyahi.
1TH.5.15	Dai‑ya mai nofara, mai‑ya dai nofaba nahi. Mai ihi amosara, dai ene‑ta amosabisiyahi. Dai ibi kasomiyahi.
1TH.5.16	Dai ya‑yaina, dai ya‑yaini fawariyahi.
1TH.5.17	Deoso‑ya dai hiyara, dai hiyari fawariyahi.
1TH.5.18	Yeso Kirisito ati dai no‑nofa yama nafi tamine‑ya Deoso‑ya dai kahiyarahi. Dai kiyara dai toha, dai kiyana dai toha na, Deoso‑ya dai kahiyarahi. Yamata dai kiha dai toha, yamata dai kihara dai toha na, Deoso‑ya dai kahiyarahi. Deoso dai‑ya nofi nafi dai‑ya kasomebona tamine dai kadika, Deoso ene dai ya‑yainaboneni. Haa‑nima dai niya, Deoso ya‑yainebonane.
1TH.5.19	Deoso‑ka Doni dai‑ya sawi, Deoso‑ka Doni ati‑ya dai atibodi mita, Deoso‑ka Doni ati ai nanahabariyahi.
1TH.5.20	Deoso ati‑ya mai kaminamone mai ati na, Deoso‑ka yama hani ati‑nima mai ati na, mai ati dai tokadabahi.
1TH.5.21	Deoso‑ka yama hani ati‑nima mai ati ni awira, mai ati dai nofariyahi.
1TH.5.22	Dai ene amosa hinama tohahi.
1TH.5.23	Deoso ati ene ai ati somateni. I‑di Deoso‑ya dai tamine ohiyarateni.
1TH.5.23	“Abi Deoso, mai atibodi, mai aboni, mai korimari na tinamosahi.” Oteni.
1TH.5.23	Yeso kameya, dai‑ya weeni awirebonane. Dai ene amosabisaboneni.
1TH.5.24	Deoso ai‑ya kadikemari, hini ati‑nima nebonane.
1TH.5.25	Oda tamine Deoso‑ya dai hiyarahi.
1TH.5.26	Yeso‑ka dai toha, Yeso‑ka owa dai koboniya, dai ibi hiyara, dai ibi nofahi.
1TH.5.27	Oda ati dai mitahi. Yeso Kirisito ati oda kanahano, ati abarayaho. Yeso ati‑ya dai no‑nofa dai yorotokaniya, oda‑ka yama hani dai kadikahi, mai nafi himitabonehe.
1TH.5.28	Ai‑ka Ayo Yeso Kirisito dai‑ya kasomebonane. Feye amani.
2TH.1.1	I‑di Baoro ama·oni. I‑di Sira, i‑di Timoti mai fama, owa‑ya mai dabineni. Ai‑ka Abi i‑di Deoso, ai‑ka Ayo i‑di Yeso Kirisito‑ka dai toha, Tesaronika‑ya dai wi‑wina dai‑ka yama hani boneni.
2TH.1.2	Ai‑ka Abi i‑di Deoso, ai‑ka Ayo i‑di Yeso Kirisito ne, dai‑ya mai kasoma, dai atibodi ati dai‑ya somateni.
2TH.1.3	Yeso ati‑ya dai no‑nofa, dai ene oda ya‑yaineni. Deoso‑ya oda hiyara, dai tamine oda hiyara, oda ya‑yaineni. Yeso ati‑ya dai nofamaro, ati dai nofi nafiwahane. Dai ibi nofamaro, dai ibi nofi nafiwahineni.
2TH.1.4	Mai tabori one‑ya oda toka, Deoso‑ka mai toha mai‑ya oda yorotokana, dai tamine oda hiyarineni.
2TH.1.4	“Tesaronika‑ya mai wi‑wina mai mai bisihina, mai mai hinakoma, mai ati sibawarini. Yeso ati‑ya mai nofi nafiwahineni.” Oda ati teni.
2TH.1.5	Yeso ati dai nofa dai‑ya mai bisinamaroni. Mai ihi ai awa, mai ihi‑ya Deoso kadikebona ai watoneni. Yeso ati dai nofasa neni. Yeso ati‑ya dai nofa, dai ene Deoso ya‑yainane. Makobote Deoso tabaro‑ya dai winawahaboneni.
2TH.1.6	Dai‑ya mai bisinamaro, Yeso kameya, Deoso dai manakone‑ya awebona, mai‑ya bisinawahebonane. Deoso ene amosabisane.
2TH.1.7	Makobote Yeso, hika yo‑yose mai kita, mai eyehe kameya, ai‑ya mai bisinamaro mai bisinami awiraboneni.
2TH.1.8	Yeso kameya, mai ihi amosara mai manakone‑ya daaneya, yifo hirina‑nima yama kome na‑ya mai kayafaboneni. Deoso‑ya mai watora, Yeso Kirisito Ati Amosabote‑ya mai nofara, haa‑nima mai manakone tohaboneni.
2TH.1.9	Mai kome kita fawateraboneni. Ai‑ka Hidi Yeso noko‑ya mai awamateraboneni. Ai‑ka Hidi ene kitabote‑ya mai awateraboneni.
2TH.1.10	Ai‑ka Hidi kameya, ati ai no‑nofa ai yorotokanabone, ai‑ka Hidi ai nafi kahiyaraboneni.
2TH.1.10	“Ayo Yeso, amosabote amatini. Tiwa ene amosini.” Ai ati naboneni.
2TH.1.10	Yeso tamine oda kamine, Yeso ati dai nofa, dai ati‑ya mai one mitamakiya, Yeso ati‑ya mai nofiya, Yeso koboneya, mai nafi kahiyaraboneni.
2TH.1.11	Dai tamine Deoso‑ya oda hiyara,
2TH.1.11	“Tesaronika‑ya mai wi‑wina, mai ihi amosiyahi. Mai tikadikamaro, tiwa ene‑nima mai ihi nahi. Tiwati‑ya mai nofi nafiya, mai ihi amosi nafiwahaboneni.” Oda ati teni Deoso‑ya.
2TH.1.12	Dai ene‑ya mai awiya, Yeso‑ya mai kahiyarawahaboneni. Dai ene Yeso‑ya mai kahiyara, dai ene i‑di Deoso ya‑yainebonane. Ai‑ka Ayo i‑di Yeso Kirisito ene Deoso ai‑ya kasomebonane.
2TH.2.1	Owati dai mitamakitasahi. Ai‑ka Ayo i‑di Yeso Kirisito kamataseya, ai‑ya towakamebona tamine dai watoyahi.
2TH.2.2	Ai‑ka Hidi koboni kemorebonane.
2TH.2.2	“Yeso kobonane.” Mai one ati na,
2TH.2.2	Mai ati dai nofariyahi.
2TH.2.2	“‘Yeso kobonamane.’ Deoso‑ka Doni ati nane.” Mai ati na,
2TH.2.2	mai ati dai nofariyahi.
2TH.2.2	“‘Yeso kobonamane.’ I‑di Baoro‑ka yama hani ati nane.” Mai ati niya,
2TH.2.2	mai ati dai nofariyahi. Dai habo siitoriyahi.
2TH.2.3	Dai‑ya keyehe‑ya mai hirikariyahi. Ai‑ka Hidi koboni awisareya, mai dami Deoso‑ya mai kakowahaboneni. Deoso ati‑ya mai one ati nofamone, ati‑ya mai nofaraboneni. Satanasi‑ka owa kobonebonane.
2TH.2.4	Satanasi‑ka owa koboneya, hini‑ya kahiyare, Deoso‑ka mai‑ya kakotebona,
2TH.2.4	“Mai one dai kahiyarariyahi. Owa‑ta owa dai kahiyarabisahi.” Ati nebonane.
2TH.2.4	Deoso‑ka yobe‑ya itariya,
2TH.2.4	“Deoso yokana ama·oni.” Ati nebonane.
2TH.2.5	Hibati‑ya dai‑ya osawiya, Satanasi‑ka owa tamine dai‑ya ohiyaramaroni.
2TH.2.6	Satanasi‑ka owa kamebona, koboni awisare, hika hawi barikananasa nineni. Hawi barikana tamine dai mitamaroni. Deoso‑ka yama nafi hawa tohiya, hawi‑ya seekanebonane. Fara hika hawi seehikanaya, Satanasi‑ka owa kobonebonane.
2TH.2.7	Hibayata Satanasi mai‑ya keyeheteni. Satanasi‑ka owa‑ta hini‑ya kemoteni, Satanasi‑ka tohe mai hiwatorebonaha. Makobote yama nafi hawa tohiya, ene mai hiawawahebonane.
2TH.2.8	Satanasi‑ka owa ati kasiro‑ya mai awawahaboneni. Ai‑ka Hidi Yeso kobonameya, ati ene Satanasi‑ka owa abebonane.
2TH.2.9	Ai‑ka Hidi koboni awisareya, Satanasi ene Satanasi‑ka owa kobonebonane. Koboneya, ene kitebonane. Ati ene neme‑ya yama‑ya mai awaboneni. Yama‑ya mai awa, mai habi siitona,
2TH.2.9	“Ka!” Mai ati naboneni.
2TH.2.9	Ene owa kita, ene owa hiniya mai‑ya keyehe nebonane.
2TH.2.10	Yeso ati‑ya mai nofara, Satanasi‑ka owa keyehe‑ya mai‑ya hirikane, Satanasi‑ka owa ati‑ya mai nofawahaboneni. Hibati‑ya Deoso mai‑ya kasomebona ati ne, Deoso ati‑ya mai nofaramaro, mai abawahaboneni.
2TH.2.11	Deoso ati‑ya mai nofara, ati ene Satanasi‑ka owa mai‑ya keyehe nafibise, ati‑ya mai nofi nafeboneni.
2TH.2.12	Deoso ati‑ya mai nofaramaro, Satanasi‑ka owa ati‑ya mai nofabisa, mai ya‑yainaboneni. Mai ihi amosara‑ya mai nofamaro, hini mai ihi mai hatiwahaboneni.
2TH.2.13	Dai tamine oda hiyarateni, Deoso‑ya. Dai ene oda ya‑yaineni. Deoso dai‑ya nofe, dai‑ya kadike, yama‑ya wamani awisareya, dai‑ya kadikematane. Deoso tabaro‑ya dai winawahaboneni. Yeso ati dai no‑nofa, Deoso‑ka Doni dai‑ya sawi, dai ene namosebonaha.
2TH.2.14	Hibati‑ya Deoso Ati Amosabote dai‑ya oda kamina, oda ati‑ya dai nofamaro, makobote ai‑ka Ayo i‑di Yeso Kirisito tabaro amosabote‑ya ai winawahaboneni.
2TH.2.15	Oka soho dai toha, dai‑ya oda hiyara, dai oda kanawato, dai‑ka yama hani‑bone oda kanahano na, ati dai fawaniriyahi.
2TH.2.16	Ai‑ka Ayo i‑di Yeso Kirisito, ai‑ka Abi i‑di Deoso ne, ai‑ya mai nofa, ai‑ya mai kasomateni. Fara mai ihi Deoso tabaro‑ya ai kobonabone ai watoneni.
2TH.2.17	Deoso ene dai atibodi somahi. Dai ati amosahi. Dai ene amosahari nahi.
2TH.3.1	Oda tamine‑ya dai hiyarahi Deoso‑ya.
2TH.3.1	“Abi Deoso, ai‑ka Ayo i‑di Yeso ati‑ya i‑di Baoro mai hiyara, mai ati‑ya mai one nofiyahi, Yeso‑ya mai kahiyarabonehe.” Dai ati nahi.
2TH.3.1	Deoso Ati Amosabote dai‑ya oda kaminamaro, Yeso ati dai nofamaro‑nima Yeso ati‑ya mai nofawaha, Yeso‑ya mai kahiyaraboneni.
2TH.3.2	Yeso ati oda kamina, mai one Yeso ati‑ya nofabone, mai one nofara, mai ati kasira, oda‑ya mai ati watateni. Oda‑ya mai watarabone, mai tamine Deoso‑ya dai hiyarahi.
2TH.3.3	Ai‑ka Ayo i‑di Yeso kitabote tohe, ati‑nima yama naboneni. Yeso dai‑ya nawadebonane, Satanasi ati dai nofarabonehe.
2TH.3.4	Tesaronika‑ya dai wi‑wina, Yeso ati‑ya dai nofa, dai sibaraboneni. Oda ati dai tokadabamaro, oda‑ka yama hani ati dai tokadabaharebone oda atibodi ati nineni.
2TH.3.5	Deoso ai‑ya nofi nafi, ai‑ka Ayo i‑di Yeso dai‑ya kanawatowahebonane. Yeso‑ya mai kakamaro, mai‑ya kakoterene. Fara ai‑ka Ayo ene dai kadikiya, ene‑nima dai ene nawahaboneni.
2TH.3.6	Oka soho dai toha, owati dai mitamakihi. Yeso ati‑ya mai nofa‑mone mai ati na, Yeso ati‑ya mai tokadabara, refo ihi yama‑ya mai anira, mai‑ya dai dabariyahi. Ai‑ka Ayo i‑di Yeso Kirisito ati nemarine.
2TH.3.7	“Oda ene‑nima dai ene naboneni.” Oda ati namaroni.
2TH.3.7	Oda ati‑maro dai watoneni. Dai tabaro‑ya oda wina, oda refo tohara, oda hawemaroni.
2TH.3.8	Yamata honita‑ya oda kabara, manakone oda nanahababisamaroni. Yama tehe‑ya yama oda ani, yama soki‑ya yama oda ani na, oda‑ka yamata‑bone manakone oda nanahabamaroni, dai nanahabi awirabonehe.
2TH.3.9	Yama anini manakone oda haana‑mani, sibara neni. Yama anini manakone wada, manakone oda haani awirini. Oda ene dai awiya, oda ene‑nima dai ene nawahaboneni.
2TH.3.10	Dai‑ya oda sawiya, dai oda hiyaramaroni.
2TH.3.10	“Yama‑ya mai anini awiriya, mai tafariyahi.” Oda ati namaroni.
2TH.3.11	Dai tamine oda mita, dai one refo toha, yama‑ya mai anini awira, hiniya mai one tabori‑ya mai toka, mai one tamine‑mone‑ya mai hiyaramoneni.
2TH.3.12	Yama‑ya dai anira, oda ati dai mitahi. Ai‑ka Hidi i‑di Yeso Kirisito ati okaminaboneni.
2TH.3.12	“Yama‑ya dai aninahi. Hini dai‑ka yamata‑ta dai kababisahi. Mai‑ka yamata dai nokotoniriyahi.” Oda ati toha, ai‑ka Hidi i‑di Yeso ati toha nane.
2TH.3.13	Soho, dai‑ta, dai ene amosa, dai ene amosi fawariyahi.
2TH.3.14	Oda‑ka yama hani ati‑ya mai nofara, mai‑ya dai kadikiya, mai‑ya dai sawimarihi. Mai‑ya dai dabamarihi niya, mai atibodi hini mai‑ya weeniya, yama‑ya aninawahaba awineni.
2TH.3.15	Dai one yama mai anira, mai dai kakoriyahi. Ai‑ka soho‑ya ai weena‑nima hiniya mai dai weenibisahi, yama‑ya mai aninawahabonehe.
2TH.3.16	Ai‑ka Ayo ene dai habo siitora, dai atibodi ati dai‑ya somaboneni. Dai‑ya mai kaka, dai‑ka Ayo kitabote ene dai habo siitoteraboneni. Ai‑ka Ayo dai‑ya sawibonane.
2TH.3.17	Baoro ama·oni, yama hani okanahanoneni. Owa yehe ene dai awahi. Oka yama hani toha, kote owa yehe‑ya okanahanoteni.
2TH.3.18	Ai‑ka Ayo i‑di Yeso Kirisito dai‑ya sawi, dai‑ya kasomebonane. Feye amani.
1TI.1.1	Baoro ama·oni. I‑di Yeso Kirisito‑ka yo‑yose ama·oni. I‑di Deoso owa‑ya kadikemarine, hika ohabonehe. I‑di Yeso Kirisito ai‑ya ka‑kasoma, kamebona ai nimaneni.
1TI.1.2	Timoti, tika yama hani‑bone okanahanoneni. Yeso tamine hibati‑ya ohiyare, tamine tinofa, tiwa oka dao onamaroni. Ai‑ka Abi, i‑di Deoso, ai‑ka Ayo i‑di Yeso Kirisito ne, tiwa‑ya mai kasoma, tiwatibodi ati tiwa‑ya somateni.
1TI.1.3	Masedoni‑kaya okabone, tiwa ohiyara,
1TI.1.3	“Efesiyo‑ya tiwina, mai tikanawatoyahi, Yeso ati‑ya mai nofabonehe. Mai ati bara‑ya mai‑ya mai kanawata, mai‑ya tiwati barinahi.” Onamaroni.
1TI.1.3	Owati‑maro‑nima tinahi.
1TI.1.4	Hiyara bote‑ya mai hiyari nafiriyahi. Mai‑ka idi mai tamine‑mete‑ya mai kadikanadiriyahi. Haa‑nima mai niya, Deoso ati‑ya mai watoraboneni. Hiniya mai ibi weenaboneni. Yeso ati ai nofa, Yeso ati ai kadikiya, yama ai watobisaboneni.
1TI.1.5	Owati‑nima mai niya, Yeso ati‑ya mai nofi nafiya, mai ibi nofaboneni. Mai atibodi somawama, mai atibodi mai‑ya weeni awiraboneni.
1TI.1.6	Mai one hiniya hiyara mai ati honita tohani.
1TI.1.7	Mose‑ka yama hani‑ya mai‑ya mai kanawatabone mai ati na, yama‑ya mai watora mai‑ya mai kanawatoneni.
1TI.1.8	Mose‑ka yama hani ati sibabisarineni. Deoso ati‑nima Mose‑ka yama hani ati teni. Mose ati‑nima mai ihi na, mai ihi amosateni.
1TI.1.9	Yeso ati‑ya ai no‑nofa ai ene amosa, Mose‑ka yama hani ihi ai‑ya mai bisiterani. Mai ihi amosara, Mose‑ka yama hani ati ihi mai‑ya mai bisinaboneni. Deoso ati‑ya mai nofara, mai ihi amosaterani. Deoso ati‑ya owati nofara mai ati na, Deoso tamine‑ya keyehe‑ya mai hirina, mai‑ka abi, mai‑ka ami, mai na, mai‑ya mai bi‑bisi, mai one‑ya mai wakateni.
1TI.1.10	Mai fanawi one‑ya mai aha, maki mai‑ya mai aha, mai na, mai tamine‑ya i‑di Mose kanahano, yara mai‑ya mai one‑ya mai daa, keyehe‑ya mai hiri, mai na, mai tamine‑ya i‑di Mose kanahano nemarine. Deoso ati oda kamine, oda ati‑nima mai terani. Mose‑ka yama hani ati‑nima Deoso mai‑ya bisinebonane.
1TI.1.11	Hibati‑ya Deoso owa‑ya yosemarine, Ati Amosabote ohiyarebonaha. Deoso Ati Amosabote‑ya mai tokadabara, Mose‑ka yama hani ati‑nima Deoso mai‑ya bisinebonane.
1TI.1.12	Yeso Kirisito ati ene Deoso tamine‑ya ohiyarineni. Ai‑ka ayo Yeso kitabote tohe, owa‑ya nakitame, owa‑ya kadike,
1TI.1.12	“Deoso Ati Amosabote tihiyariyahi.” Ati ne.
1TI.1.12	Ati ene ya‑yai·onamaroni.
1TI.1.13	Hibati‑ya Yeso ati onofara, Yeso tamine‑ya keyehe‑ya hiri·ona, Yeso ati‑ya mai no‑nofa mai‑ya bisi·ona, yama owatora, Deoso owa‑ya ati somawamemarine.
1TI.1.14	Yeso ene sibare, hibati‑ya mai bisi·ona, Yeso onofara, Yeso owa‑ya nofe, ati ene Deoso ati‑ya onofawaha, hika mai onofawahineni.
1TI.1.15	“Yeso Kirisito kame, ai manakone‑ya nanahabemarine.” Mai ati na.
1TI.1.15	Keyehe‑ya mai hirini awirani. Towe ama·oni. Owa ene amosara, owa manakone nafibisamaro, ama·oni. Owa manakone‑ya Yeso nanahabemarine.
1TI.1.16	Ai manakone nafi‑ya Yeso nanahabemari, ati ai nofeya, ai ene sibaraboneni. Owa‑ya mai awiya, Deoso yawa kanibote reya, mai watowahaboneni. Yeso ati ai nofiya, ai winawahaboneni Deoso tabaro‑ya. Deoso yawa kanibote ne‑mana, owa‑ya nanahabe namatane.
1TI.1.17	Deoso ai‑ka Hidi webote ohari, abaterebonane. Ai nafi‑ka Hidi i‑di Deoso tohe, Deoso noko ai awatere, neme‑ya wine, Deoso ai nofa,
1TI.1.17	“Deoso amosabote amane.” Ai ati na.
1TI.1.17	Ai ati fawariyahi. Owatibodi ati nineni.
1TI.1.18	Timoti, owati timitahi. Tiwa oka dao onamaroni. Tiwa tamine‑ya Deoso ati‑ya mai hi‑hiyara mai kaminamaroni.
1TI.1.18	“Deoso ati tihiyaraboneni. Tiwati fawariyahi.” Mai ati namaroni.
1TI.1.18	Tiwa‑ya mai bisiniya, tiwa habo siitoriyahi. Deoso ati tihiyarabisahi.
1TI.1.19	Yeso ati tinofamaro, Yeso ati tinofiyahi. Tiwa ene amosiyahi. Tiwatibodi yati ati‑nima tiniya, tiwatibodi tiwa‑ya weeraboneni. Mai one mai atibodi yati ati‑ya mai tokadabara, mai ihi Deoso ati‑ya mai nofamarani.
1TI.1.20	I‑di Imeneo, i‑di Aresadiri, mai fama, mai atibodi ati‑ya mai tokadabara, owati ihi oda‑ya mai dabamarani. Deoso‑ya mai we‑wee tohamaro, Satanasi‑ya mai‑ya daa·onani, Deoso ene tamine‑ya keyehe‑ya mai hirimarabonehe.
1TI.2.1	Dai yorotokana, Deoso dai hiyari bahi. Ai nafi tamine dai hiyarahi. Yama‑ya mai kihara, mai tamine dai hiyarahi, Deoso mai‑ka yama‑bone‑ya daanebonaha. Mai kiyana, mai tamine dai hiyara, Deoso mai‑ya kasomebonaha. Deoso mai‑ya kasome, mai ya‑yaina, dai ya‑yainahare, Deoso‑ya dai kahiyarahi.
1TI.2.2	Yara mai‑ka hidi tamine dai hiyara, dai‑ka hidi tamine dai hiyara nahi. Ai‑ka hidi bofe‑ka mai tamine ai hiyariya, ai‑ka hidi ai‑ya mai weeni awiraboneni. Ai ene amosaboneni. Deoso ati‑nima ai naboneni.
1TI.2.3	Mai nafi tamine ai hiyariya, ai‑ya Ka‑kasoma i‑di Deoso ya‑yainebonane.
1TI.2.4	Yeso ati mai dami nofabone, keyehe‑ya mai nofara, Deoso hawine yokana‑ya mai dami watabone, Deoso atibodi nofatene.
1TI.2.5	Deoso ohari‑ta tohe, Deoso‑ya ai tamine‑ya hi‑hiyara ohari toha nane. Fare ai owa i‑di Yeso Kirisito tohane.
1TI.2.6	Yama nafi hawa tohiya, Deoso ati ene Yeso kamemarine, ai nafi manakone‑ya nanahabebonaha. Fare tamine‑ya ai hiyarahi mai nafi‑ya.
1TI.2.7	Deoso owa‑ya kadike, owa‑ya yosemarine, Yeso tamine ohiyarabonehe. Keyehe‑ya hiri·oterani. Deoso Ati Amosabote okaminabisateni. Bara mai okanawataboneni, Yeso tamine‑ya mai watowahabonehe.
1TI.2.8	Hini dai naho‑kaya Deoso‑ya mai makidi hiyara, mai ihi amosiyahi, mai ati yawarihi, mai ibi weerihi nahi.
1TI.2.9	Fana dai toha, owati dai mitahi. Dai‑ka bora dai sakona i‑isi riyahi. Dai‑ka bora, dai‑ka ato, dai‑ka tati kone na‑ya, mai makidi awa, dai tamine‑ya mai atibodi kadikarabonehe.
1TI.2.10	Dai ene‑ya mai awa, dai ene amosa, Deoso‑ya dai nofa mai watowahaboneni.
1TI.2.11	Deoso ati yokana‑ya mai makidi kamina, fana dai toha, dai ati yanariyahi. Mai ati dai mitahi.
1TI.2.12	Dai yorotokaniya, mai makidi‑ya Deoso ati‑ya dai kaminariyahi. Mai makidi‑ta Deoso ati‑ya kaminabisa, mai ati dai mitahi.
1TI.2.13	Deoso i‑di Adaho‑ya wamani dai tohe, i‑di Efa‑ya wamani yotomatane.
1TI.2.14	Satanasi‑ka keyehe‑ya i‑di Adaho nofare, i‑di Efa‑ta Satanasi‑ka keyehe‑ya nofabisa, keyehe‑ya i‑di Efa nofa ihi Deoso ati‑ya mai fama mai tokadabarameteni.
1TI.2.15	Yeso ati‑ya mai fanawi nofa, mai ihi amosa, Yeso‑ka mai‑ya mai nofa na, Deoso tabaro‑ya mai winawahaboneni. Mai‑ka ewe wade, abarebonane.
1TI.3.1	“Deoso‑ka mai‑ya okanawataboneni.” Ai owa ati ne,
1TI.3.1	yama amosa‑ya ati kobonane. Timoti, owati timitahi. Keyehe‑ya hiri·orani.
1TI.3.2	Deoso‑ka mai‑ya kanawatobona, eya ene nebonane. Hika yobote ohareboneni. Mai fanawi one‑ya nokotoni awirihi tebonane. Mai one kake, ati ene hika yobe‑ya mai winateni. Ati, atibodi ati, ene ne‑ya nawadatene. Deoso ati kanawato‑ya watone.
1TI.3.3	Kawi ihi towe toharihi, Yinero‑ya nokotonirihi, mai one‑ya nofa, mai one‑ya weerihi, tene.
1TI.3.4	Ati hika madehe hinofa, ati fadi hinofa nahi.
1TI.3.5	Ati fadi hinofarihi, ati bidi mai hinofarihi hineya, Deoso‑ka mai‑ya kanawatoya, ati mai hinofaterebonane.
1TI.3.6	Hibati‑ya Yeso ati‑ya nofe, sibabisarene. Yeso ati‑ya nofa yati tohe, dai‑ya kanawatorayaho. Yeso ati‑ya nofa yati tohe dai‑ya kanawato hini‑ya kahiyare, hini‑ya nofi nafi, Satanasi ene‑nima ene nawahebonane. Satanasi hini‑ya nofi nafi ene Deoso yawemarine. Ai‑ya ai nofi nafe, ai ene Deoso yawebonane.
1TI.3.7	Ene amosabise‑ya mai awa, Deoso ati‑ya mai nofara mai ati fawanaboneni. Ene amosare‑ya mai awiya, mai ati fawaraboneni. Hiniya fai‑ya mai weenaboneni. Fai ati‑ya mai one nofamarihi naboneni. Ene amosare, ene Satanasi ya‑yainebonane.
1TI.3.8	Deoso ati‑ya mai ka‑kanawato mai ihi amosa‑nima Deoso‑ka mai‑ya mai kasoma mai ihi tohaharihi. Keyehe‑ya mai hiririhi, kawi‑ya mai nokotonirihi, yinero‑ya mai nokotonirihi, mai nahi.
1TI.3.9	Hibati‑ya yama‑ya mai watora, Deoso ai‑ya kanawatowahene. Mai atibodi yati ati‑nima mai ihi tohawahineni, mai atibodi mai‑ya weerabonehe.
1TI.3.10	Mai ihi dai awi ba‑basi niya, mai ihi amosa, Deoso‑ka mai‑ya mai kasomiyahi.
1TI.3.11	Deoso‑ka mai‑ya mai kasomabone, mai‑ka yobote mai ihi amosahari nahi. Mai one tamine‑mone‑ya keyehe‑ya mai hiririhi, kawi‑ya mai nokotonirihi, mai na, hini mai‑ka yama‑ya mai ani, mai one‑ya mai kasoma, mai na, mai sibarineni.
1TI.3.12	Deoso‑ka mai‑ya mai kasomabone mai‑ka yobote oharibisa, mai fanawi one‑ya mai nokotonirihi. Ati fadi hinofa, ati hika madehe hinofa, hineya sibarebonane.
1TI.3.13	Deoso‑ka mai‑ya mai kasoma, mai ihi amosa, mai‑ya mai dami nofawahaboneni. Deoso ati‑ya mai watomakebone, Yeso Kirisito ene mai habi siitoraboneni.
1TI.3.14	Hibayata yama hani okanahana fa‑famaraba naboneni. Owa amoni fa‑famaraba niya, tiwa‑ya okomakeba awineni.
1TI.3.15	Okomaki kanibote oni awiriya, yama tiwatowahaboneni. Deoso‑ka mai ai toha, haa‑nima ai ene naboneni. Deoso‑ka mai ai toha, ai ene‑ya mai awiya, Deoso‑ya mai watowahaboneni. Yobe ewene amosare, yobe soneba awane. Fare‑nima ai ene amosara, Deoso Ati Amosabote mai watoraba awineni.
1TI.3.16	Hibati‑ya Deoso Ati Amosabote tamine‑ya mai watoramete, Ati Amosabote‑ya mai watowahineni. Deoso Bidi i‑di Yeso Kirisito bofe‑ya kame ai owa tohe, ai abano‑nima abano tohe, Deoso‑ka Doni hikasome, ene amose hinama tohemarine. Bofe‑ya wine, Deoso‑ka yo‑yose mai hiawemarine. Ai tabaro nafi‑nima tamine mai hikaminawahane. Yeso ati‑ya mai dami nofawaha, Neme‑ya Deoso hiwakamemarine.
1TI.4.1	Deoso‑ka Doni ati dai mitahi. Yeso kami yakari‑ya Yeso ati‑ya mai ati nofa, ati‑ya mai ati nofami awiraboneni. Madi mai ati‑ya mai nofawaha, madi mai ati‑nima mai nawahaboneni.
1TI.4.2	Keyehe‑ya mai hirinawaha, mai atibodi ati‑ya mai watomara. Mai atibodi ati fawanaboneni.
1TI.4.3	“Dai fanarihi, bani dai kabarihi, dai nahi.” Madi mai ati ihi mai ati naboneni.
1TI.4.3	Bani‑ya Deoso wamanematane, ai tefe bonehe. Deoso ati ai nofa, Deoso‑ya ai kahiyariya, bani ai kaba, ai sibarihi ai teni.
1TI.4.4	Yama nafi wamahinamete amosa‑ya dai ati towe toniriyahi. Yama tamine Deoso‑ya dai kahiyara, dai kaba sibaraboneni.
1TI.4.5	Deoso ati ene yama amosateni. Deoso‑ya ai hiyara, yama ai kaba, ai sibarihi ai teni.
1TI.4.6	Deoso ati‑ya tiwa‑ya okaminamaro, Yeso ati‑ya mai no‑nofa mai‑ya tihiyaramakitasahi. Owati‑ya mai‑ya tihiyariya, sibaraboneni. Haa‑nima Yeso Kirisito‑ya ai na‑narifa ai teni. Yeso ati‑ya tiwatowahaboneni.
1TI.4.7	Deoso ati‑ta tinofabisahi. Hiyara bote‑ya mai hiyariya, mai ati tinofariyahi. Tiwa‑ya tinawadahi, Deoso ati‑nima tinabonehe.
1TI.4.8	Ai kiti nafebone, ai yaka, yama ai ani ai teni. Hibayata yakani ai‑ya kasomi bide toha, makobote ai‑ya kasomi terani. Ai‑ya ai kasomi ba‑basi nabone, Deoso ati ai tokadabahi. Deoso ati ai tokadaba, hibayata ai‑ya kasoma, makobote ai‑ya kasomahari nebonane.
1TI.4.9	Deoso ati yokana amane, ati timitaho.
1TI.4.10	Ai‑ka Hidi i‑di Yeso Kirisito abemari, kitame, abamaterebonane. Ai‑ka Hidi ati ai nofa ene yama‑ya ai ani, ai‑ya mai bisiteni. Ai‑ya Yeso nakitamebona ati ne, fara ai nimaneni.
1TI.4.11	Mai nafi‑ya tihiyariya, mai hiwatowahaboneni.
1TI.4.12	Timoti, Yeso ati‑nima tiyahi. Yeso ati‑nima tiwati nahi. Yeso mai‑ya nofemari‑nima mai‑ya tinofa, tiwa‑ya mai kaka, tiwati yawariyahi. Deoso‑ta owa‑ya nofe, yama sibarabone tiwatibodi ati nahi. Mai fanawi nokotinirihi tinahi. Tiwa ene‑ya mai awaboneni. Yetene tiha, tiwa‑ya mai weeraboneni. Tiwa ene‑nima mai ihi nawahaba awineni.
1TI.4.13	Okomakebani. Owa nimatiyahi. Owa nimatiniya, Deoso‑ka yama hani tikadikiyahi. Mai narabi‑ya Deoso‑ka yama hani tikadikiyahi. Mai‑ya tikanawata, mai ihi amosara, mai weetiyahi.
1TI.4.14	Hibati‑ya Deoso ati‑ya mai wato ba‑basi na, tiwa tati‑ya mai yahi fore, tiwa tamine‑ya mai hiyara,
1TI.4.14	“Deoso ati ene mai tikanawatohi.” Mai ati namaroni.
1TI.4.14	Mai ati timita, tiwati kadamowamariyahi. Mai ati ihi Deoso tiwa‑ya kasomatene.
1TI.4.15	Owati‑ya tiwatibodi kadikanadiyahi. Tiwa noko wadahi, tiwati bara toharabonehe. Deoso ati tiwato ba‑basi tine, tiwa‑ya mai awaboneni.
1TI.4.16	Tiwa noko wadahi. Deoso ati yokana tikamina, Deoso ati‑nima tiniya, Deoso tabaro‑ya tiwinawahaboneni. Tiwati‑ya mai mita, tiwati‑ya mai tokadabiya, Deoso tabaro‑ya mai winahareboneni.
1TI.5.1	Bote mai ihi amosara mai weetiriyahi. Abi tihiyari‑nima mai tihiyariyahi. Soho mai tihiyari‑nima yetene mai tihiyarahi.
1TI.5.2	Ami tihiyari‑nima mai fanawi bote tihiyarahi. Asima tihiyari‑nima atona mai tihiyarahi. Mai nokotiniriyahi.
1TI.5.3	Mai‑ka madehe awira, mai‑ka yobote mai abamaro, mai bote toha, mai tikasomahi.
1TI.5.4	Mai fanawi one kahiwa, mai‑ka ewe hasine, yobote‑ta abemari, ami‑ya ewe mai kasomahi. Fana‑ka nodi mai toha, aki‑ya mai kasomahi. Ai‑ka ami mai‑ya ai kasoma Deoso nofatene. Hibati‑ya ai‑ya mai kasoma, ai‑ya mai nayana, mai bote toha mai ai kasomiya, Deoso ya‑yainebonane.
1TI.5.5	Mai fanawi fanamaro, mai‑ka yobote mai abamaro, mai‑ka madehe awira, mai‑ka nodi mai awirihi, mai na, hiniya Deoso‑ya mai nofabisa, mai‑ka mai‑ya mai ka‑kasoma‑ba mai wadara, Deoso‑ya mai hiyarateni. Deoso‑ya mai hi‑hiyaranadi, mai oni dai kanahanohi, mai‑ya dai kasomabonehe.
1TI.5.6	Fana mai one mai‑ka yobote abeya, hini mai ya‑yainabone mai na‑ya, ai aba‑nima mai nawaha, mai oni dai nahanoriyahi.
1TI.5.7	Mai tikanawatohi. Yama‑ya mai watoya, mai‑ya mai weeraboneni.
1TI.5.8	Badi, madi, hika mai one na‑ya kasomare, towe amane. Mai‑ya nofarihi, mai‑ya natafarihi ne, Deoso ati‑ya nofaterene. Bara mai‑ta Deoso tamine‑ya mai watora, hini mai‑ka mai one‑ya mai natafateni. Deoso ati ai no‑nofa ai ene amosabisiyahi.
1TI.5.9	Fana mai fanamaro, mai‑ka yobote mai abamaro, mai makidi one‑ya mai nokotonira, mai‑ka faha fowe 60 kana, mai tikadikiya, mai oni tikanahanoya, mai tikasomiyahi, Deoso‑ka yinero‑ya.
1TI.5.10	Fana madehe‑ya na‑nayana, mai one kake mai‑ya natafa, mai wini‑bone‑ka mai‑ka yobe‑bona‑ya yofikana, mai kiyana mai‑ya kasoma namaroni. Timoti, haa‑nima mai na, mai‑ya tikasomanadiyahi.
1TI.5.11	Fana fanamaro, maki abeya, bote tohasa ra, oni tikanahanoriyahi. Deoso‑ka yama ani‑ya aninibisabone ati na, oni tikanahano awisarihi tinahi. Makobote maki owa‑ya nokotonamakiya, hini ati‑nima na raboneni.
1TI.5.12	Hini mai ihi mai atibodi mai‑ya weenaboneni.
1TI.5.12	“Ofanamaraboneni. Deoso‑ka yama anina, ani·obisaboneni.” Mai ati namaro.
1TI.5.12	Makobote mai fanawaha, mai atibodi mai‑ya weenaboneni. Mai ati‑maro‑nima mai ihi tohararo.
1TI.5.13	Deoso‑ka yinero kote‑ya mai tikasomiya, yama‑ya mai anini awiraboneni. Hini mai one tabori‑ya mai one tamine‑mone‑ya mai hiyaraboneni. Mai ati towe tohawahaboneni.
1TI.5.14	Owati timitamatasahi. Mai fanawi fanamaro, mai‑ka yibote mai abamaro, mai bote tohi awira, mai fanamiya, mai‑ka madehe‑ya mai nayaniya, mai‑ka madehe‑ya mai kanawatoyahi. Haa‑nima mai niya, mai ihi amosaboneni. Yeso ati‑ya mai nofara ai‑ya mai weeni awiraboneni.
1TI.5.15	Mai fanawi one Yeso ati‑ya mai nofa‑mone mai ati na, mai‑ka yibote abe, Yeso ati‑ya mai nofami awira, Satanasi ati‑ya mai nofawahamoneni.
1TI.5.16	Yeso ati‑ya ai no‑nofa ai‑ka mai one‑ka yibote abeya, mai ai kasomahi. Mai ai kasomiya, Deoso‑ka yinero‑ya mai kayafi awiraboneni. Fana ohare yokana toha, hika mai one awira, Deoso‑ka yinero‑ya mai kayafabisahi.
1TI.5.17	Dai‑ya mai ka‑kanawato mai ihi amosa mai dai kasomahi. Deoso ati‑ya dai‑ya mai ka‑kanawato, mai dai kasoma, mai dai nofa, mai ati dai tokadaba, dai nahi.
1TI.5.18	Deoso ati timitahi.
1TI.5.18	“Dai‑ka bani, yama‑ya anine, iridi‑ya dai barikariyahi. Hini yama‑ya anine, yama‑ya kabayaho.” Deoso ati nemarine.
1TI.5.18	Yama ai anina, ai‑ka yama manakone wadateni. Fara ai‑ya mai kanawatoya, mai‑ka yama manakone wadateni.
1TI.5.19	Deoso ati‑ya mai ka‑kamina towe mai‑mone ai owa ati ne, ati tinofariyahi. Mai fama mai ati‑ta timitiyahi.
1TI.5.20	Ai‑ya ka‑kanawato ene amosare‑ya weetiyaho. Deoso‑ka mai yorotokana, mai noki‑ya ai‑ya ka‑kanawato weetiyahi. Ai‑ya ka‑kanawato ene‑nima mai ihi rabonehe.
1TI.5.21	Owati timitamatasahi. Deoso, Yeso, Deoso‑ka yo‑yose mai toha na, mai ati‑nima owati nineni. Ai owa ene amosare, weetiyaho. Ene amoseya, weetirayaho. Mai ihi amosa, mai ai weeterani. Mai ihi amosariya, mai weetiyahi. Tika no‑nofa ene amosareya, weetiyaho. Ai‑ka no‑nofa‑mare ene amosare, ai weenahariteni.
1TI.5.22	Deoso ati‑ya mai hiyarabone mai ati na, mai ihi tiwibaiyahi. Mai ihi amosiya, mai tati‑ya tiwa yehe foriya,
1TI.5.22	“Deoso ati tihiyariyahi.” Tinahi.
1TI.5.22	Mai ihi amosara, mai tati‑ya tiwa yehe foririyahi. Tiwati yanariyahi. Ene amosare tati‑ya tiwa yehe foriya, tiwa‑ya mai awiya, tiwa‑ya mai weenaboneni.
1TI.5.22	“Ene amosare ene‑nima ene nawahene.” Mai ati naboneni.
1TI.5.22	Tiwa ene amosa hinama tohiyahi.
1TI.5.23	Kiya tinofa, tiwa nabadi koma na, fino bide tifihi, tikitamawahaba. Faha hinama tife, kiyatinamatasabone owatibodi ati neni.
1TI.5.24	Ai owa ene amosare‑ya ai awa, mai ai weena, mai ihi amosawahabonehe. Ai owa ene amosare‑ya ai awara, ai teni. Mai ai weera, Deoso‑ta mai ihi‑ya awe, mai manakone‑ya daanebonane.
1TI.5.25	Ai owa ene amose ai awa, ai owa ene amose ai awirihi, ai teni. Mai amosa mai fama Deoso mai ihi‑ya awikime, mai manakone amosa‑ya daanebonane.
1TI.6.1	Dai‑ya mai kanikamaro, dai‑ka hidi dai nofiyahi. Dai‑ka hidi ati dai tokadaba ene Deoso‑ya mai kakorabone, Deoso‑ka yama hani tamine‑ya mai kakoraboneni.
1TI.6.2	Deoso ati‑ya tika hidi nofe ene ya‑yaitiyahi. Tika hidi tikakoriyahi. Tika ayo amane. Tika hidi Deoso ati‑ya nofe, yama anini tikitabisahi. Deoso mai‑ya nofatene.
1TI.6.3	Owati‑nima mai tihiyarahi, yama‑ya mai watowahabonehe. Ai‑ka Ayo Yeso Kirisito ati‑nima mai ati ni awiriya, yama‑ya mai kanawatobone mai ati na,
1TI.6.4	towe mai amani. Hini mai‑ya mai kahiyarabone mai ati toha, mai ati ihi mai ibi wee, mai ibi yawa, mai ibi kaka, mai yorotokaterani.
1TI.6.5	Yeso ati‑ya mai nofara,
1TI.6.5	“Yeso ati oda ati nofa, mai oda kanawatoya, yinero nafi oda kayafaboneni.” Mai atibodi ati na.
1TI.6.5	Mai ihi Yeso ati‑ya mai one nofara, mai ibi ati tokatoweboneni.
1TI.6.6	Deoso ati ai tokadabiya, ai ya‑yaina, yama dama ai kayafa‑nima yama naboneni.
1TI.6.7	Ai wada yati toha, yinero ai kihaterani. Ai abiya, ai‑ka yinero ai‑ya sawiterene.
1TI.6.8	Hibayata ai tefe toha, ai‑ka bora toha na, ai ya‑yainahi.
1TI.6.9	Yinero‑ya mai no‑nokotoni towe mai amani.
1TI.6.9	“Yama amosara‑ya ai aniniya, ai‑ka yinero nafibisebonane.” Mai ati teni.
1TI.6.9	Mai ihi amosara. Satanasi mai‑ya waratonebonane. Yama amosara‑ya mai nokotonihe, hini mai ihi mai abawahaboneni.
1TI.6.10	Yinero‑ya mai nokotonihe, mai ihi amosaraba awineni. Yinero‑ya ai one no‑nokotoni Deoso hawine‑ya mai sawimi awiramaroni. Hini mai ihi mai yawi kitawahamaroni.
1TI.6.11	Timoti, Deoso‑ka amatini, mai‑nima tiriyahi. Deoso ati‑nima tina, tiwa ene amosiyahi, mai‑ya tinofiyahi. Deoso hawine‑ya yakatina, tiwa yakani amosiyahi. Mai‑ya tiwati yawariyahi. Deoso ati tinofiyahi.
1TI.6.12	Deoso ati fawatiniriyahi. Deoso tiwa‑ya haanemari, tabaro‑ya tiwinabone, Deoso ati‑ya tinofamone, mai dami tiwati‑ya mai mita, mai ihi tiwa habo siitoriyahi. Satanasi tiwa‑ya kako, ati‑nima tiriyahi.
1TI.6.13	Deoso ai‑ya wamanemata owati‑ya mitane. Yeso Kirisito i‑di Bonisiyo Birato‑ya hiyare, habo siitoremari, Yeso Kirisito owati‑ya mitane. Owati timitaharihi. Deoso ati tikadaba, tiwa‑ya mai ati bisina, tiwa habo siitoriyahi.
1TI.6.14	Yeso ati‑nima tiyahi. Yeso ati‑nima tiniya, Yeso‑ka mai‑ya mai hahakani awiraboneni. Makobote Yeso kamatasebonane.
1TI.6.15	Deoso ati ene Yeso kamatasebonane. Deoso amosabote amane. Ai‑ka Hidi i‑di Deoso tohe, hidi webote mai‑ka Hidi tohe, hidi mai nafi mai‑ka Hidi tohe nane.
1TI.6.16	Deoso abaterebonane. Hini wehene kite‑ya winane. Yama wahi kita ihi ahiyata‑ya ai tokaterani. Deoso noko ai awaterani. Deoso ai kahiyarahi. Deoso kitabote amane. Kiti fawaterebonane. Feye amani.
1TI.6.17	Mai‑ka yinero dame, mai tihiyara,
1TI.6.17	“Dai‑ya dai kahiyarariyahi. Dai‑ka yinero dai nokotoniriyahi. Deoso ati‑ta dai nofabisahi. Deoso ati dai nofiya, dai‑ka yamata‑bone‑ya dai‑ya daanebonane.” Tinahi.
1TI.6.18	“Dai ene amosa damahi. Mai‑ka yamata wadara, mai‑ka yamata dai daa, mai‑ka bora wadara bora dai daa dai nahi.” Tinahi.
1TI.6.19	Haa‑nima mai niya, Deoso ya‑yainebonane. Deoso tabaro‑ya mai‑ka yama manakone wadaboneni. Bofe‑ya mai wi‑wina mai ya‑yainaboneni.
1TI.6.20	Timoti, Yeso ati nafi tinofa, Yeso ati‑nima tiyahi. Mai ati one tinofariyahi. Yama‑ya mai watora, mai ati tinofariyahi. Yama‑ya mai watamone mai ati na, yama‑ya mai watorani.
1TI.6.21	Mai ati‑ya mai mita, Deoso ati‑ya mai nofami awirani. Deoso tabaro hawine‑ya mai watora mai tosawarineni. Timoti, Deoso tiwa‑ya kasomane.
2TI.1.1	Baoro ama·oni. Deoso ene Yeso Kirisito‑ka yo‑yose ama·oni. Hibati‑ya Yeso abe, ai manakone‑ya nanahabe, Yeso ati‑ya mai nofiya, mai abiya, Deoso tabaro‑ya mai winabisabone Deoso ati nane.
2TI.1.2	Timoti, tiwa oka dao onamaro, tiwa onofa, tika yama hani‑bone okanahanoneni. Ai‑ka Abi i‑di Deoso, ai‑ka Ayo i‑di Yeso Kirisito ne tiwa‑ya mai kasoma, tiwatibodi ati tiwa‑ya soma teni.
2TI.1.3	Timoti, tiwa tamine‑ya Deoso‑ya ohiyarateni. Yama tehe‑ya Deoso ohiyara, yama soki‑ya Deoso ohiyara, oteni. Deoso‑ya oka idi mai nofamete, okobi hinofemari, fare onofaharineni. Owatibodi owa‑ya kakoterani.
2TI.1.4	Hibati‑ya yana·oniya, ohitinamaro, tiwa ene owatibodi yama‑ya dikineni. Owatibodi tiwa‑ya foyani. Tiwa oawiya, ya‑yai·onaboneni.
2TI.1.5	Tika aki i‑di Rowidi, tika ami i‑di Eonisi, mai na, Deoso ati‑ya mai nofamaro, fara mai‑nima tina, Deoso ati‑ya tinofa, tiwa‑ya owati foyani.
2TI.1.6	Hibati‑ya tiwa tati‑ya owa yehe fore ene Deoso tiwa‑ya kasomane yama‑ya tiwatowahabonehe. Tiwa habo kitamaro, Deoso ati tikaminiya, tiwa habo kitasa nahi.
2TI.1.7	Deoso‑ka Doni ai‑ya sawi, ai habo siitora, ai habo kitateni. Ai one‑ya ai nofa, ai ati, ai atibodi ati, ai ene na, ai nawada, ai teni.
2TI.1.8	Ai‑ka Ayo i‑di Yeso ati tihiyara, mai noki ihi tiwa habo siitoriyahi. Kadeya‑ya owaa, owa ene tiwa habo siitorihi na, Deoso Ati Amosabote tikaminiya, kadeya‑ya tiwa‑ya mai nawaaba awineni. Tiwa‑ya mai nawaa, sibaraboneni. Deoso tiwa‑ya kasomebonane.
2TI.1.9	Hibati‑ya ai awisari‑ya Deoso ai‑ya kadike, ai ene tohara, Deoso ai‑ya nofe, Yeso Kirisito ati ai nofabone ai‑ya wato, ai‑ya kasomematane.
2TI.1.10	I‑di Yeso kame, ai manakone‑ya nanahabane. Yeso ai manakone‑ya nanahabe ene Deoso ai‑ya nofe‑ya ai watowahineni. Yeso abe, kitame ene Deoso tabaro hawine seekane. Yeso ati ai nofiya, ai abiya, ai atibodi abi awiraboneni. Deoso tabaro‑ya ai atibodi winawahaboneni.
2TI.1.11	Fara ihi Deoso ati ene Yeso owa‑ya yose, Bara mai tabori‑ya oka, Deoso Ati Amosabote okamina, mai okanawatoneni.
2TI.1.12	Deoso ati‑ya ohiyara, kadeya‑ya owa‑ya mai nawaa, kadeya‑ya owaa, oyawi awirani. Sibarabone owatibodi ati nani. Deoso owato, ati onofe, owa‑ya nawadebona, owa‑ya kayawebonane. Hika yama ani·ona‑ya kayafatene. Makobote Yeso kamataseya, oka yama‑bone‑ya daanebonane.
2TI.1.13	Tiwa okanawato‑nima mai tikanawatohi. Deoso ati‑nima owati toha, fara owati‑nima tinahi. Mai tihiyariya, mai tinofiyahi. Yeso Kirisito ati ai nofa nafiyahi.
2TI.1.14	Deoso‑ka Doni tiwatibodi‑ya sawi, Deoso‑ka Doni ene Deoso ati yokana tihiyarabone, ati tinawadaho. Hiyara one tihiyari awiraboneni.
2TI.1.15	Asiya‑kaya mai wi‑wina mai kananeni. Owa‑ya mai dabami awirini, mai habi siitonaro. Timoti, mai kanani tamine timita awini. I‑di Fikero, i‑di Emokene mai fama, mai kanakanamaroni.
2TI.1.16	Owa‑ya i‑di Onesiforo kasomemarine. Kadeya‑ya owaa, yawaremarine. Onesiforo‑ka mai‑ya Deoso kasomamakibonane.
2TI.1.17	Homa‑ya kamaki, owa‑ya sibane, owa‑ya wasimarine.
2TI.1.18	Yeso kamataseya, Onesiforo‑ya weeni awirebonane. Ya‑yainibisebonane. Hibati‑ya Efesiyo‑ya owina, i‑di Onesiforo owa‑ya kasome tiwemarine.
2TI.2.1	Timoti, oka dao amatini. Tiwa eme kitahi. Deoso ene Yeso Kirisito ai‑ya kasome, ai eme kitateni.
2TI.2.2	Owati‑ya dai dami mitamaroni. Yama okanawata, owa‑nima mai tikanawatoyahi. Mai ihi amosa, mai tikanawata, makobote mai one‑ya mai kanawatowahaboneni.
2TI.2.3	Sodado mai toha mai aboni koma, mai aninasa teni. Yeso Kirisito‑ka sodado ai toha, ai abano koma, yama sibarineni, ai yawariyahi.
2TI.2.4	Sodado mai toha kofeno‑ka yama‑ya mai anina, mai‑ka yama anini ohariteni. Fara mai‑nima Yeso‑ka yama‑ya ai aninabone, yama one ai nokotoniriyahi, ai‑ka Hidi i‑di Yeso Kirisito ya‑yainebonaha.
2TI.2.5	Mai kanana mai‑ya fiyakane, koboni dai tohe, yama‑ya kayafatene. Mai kanana mai‑ka hidi ati‑nima mai na, yama‑ya mai kayafateni. Sibarini. Mai‑ka hidi ati‑ya mai tokadabara, yama‑ya mai kayafaterani. Fara‑nima Deoso ati ai tokadabara, yama ai kayafateraboneni.
2TI.2.6	Fadara hidi yama‑ya anini kite, hika yamata‑ya kame, yamata hawa tohabone‑ya nimane, yamata hadiya, kote hikayafi dai hiha, makobote mai one kote hikayafamakiteni.
2TI.2.7	Owati timitiya, owati tikadikiya, Kirisito tiwa‑ya kanawatobonane. Yeso Kirisito tiwa‑ya kanawato, yama nafi tiwatowahaboneni.
2TI.2.8	Yeso Kirisito i‑di Dafi‑ka nodi tohe, abe, Deoso hinakitamemari tamine ohiyaratene, Deoso Ati Amosabote amane. Ati tiwatibodi hikadikayaho.
2TI.2.9	Deoso Ati Amosabote ohiyare, owa‑ya mai bisina, kadeya‑ya owa‑ya mai nafoyawahani. Koheti‑ya owa‑ya mai yaditona, Deoso ati‑ya mai yaditoterani.
2TI.2.10	Kadeya‑ya ofoya, oyawara, sibaraboneni. Kadeya‑ya owaa, Deoso Ati Amosabote mai one‑ya okamina, Yeso ati‑ya mai nofamakeba awineni. Hibati‑ya Deoso mai‑ya kadikane, Yeso ati‑ya mai nofabonehe. Yeso ati‑ya mai nofamakiya, Deoso tabaro‑ya mai winawahaboneni. Mai ya‑yaini fawateraboneni.
2TI.2.11	Keyehe toharani. Ati tinofaho.
2TI.2.11	“Yeso eyehe ai abamaro,
2TI.2.11	ai kitamatasaboneni. Deoso tabaro‑ya ai winawahaboneni.
2TI.2.12	Yeso ati ai nofa, ai‑ya mai bisina,
2TI.2.12	makobote neme‑ya Yeso eyehe ai nahoya, mai ihi ai kadikaboneni.
2TI.2.12	‘Yeso owatorini.’ Ai ati na,
2TI.2.12	‘Tiwa owatorini.’ Yeso ati nebonane.
2TI.2.12	‘Yeso‑ka ama·ora ama·oni.’ Ai ati na,
2TI.2.12	‘Oka amatira amatini.’ Yeso ati nebonane.
2TI.2.13	Ai ati‑nima ai ni awiraba awineni.
2TI.2.13	Yeso hini ati‑nima nebonane.
2TI.2.13	Yeso ati oharitene. Ati abaterene.” Ai ati teni.
2TI.2.14	Timoti, owati timitamatasahi. Tika mai‑ya tihiyarahi. Mai ati‑ya Deoso mite, mai ihi‑ya Deoso kakatomane, mai one hini mai ati‑ya mai hiyara, mai ibi weena, mai ati ihi mai one atibodi koma kita, mai teni. Mai‑ya tiwati barinahi.
2TI.2.15	Timoti, tiwa noko wadahi. Deoso ati tikadika, Ati Amosabote mai‑ya tikamine, Deoso tiwa ene‑ya kadikeya, tiwa habo siitoraboneni.
2TI.2.16	Deoso ati‑nima mai ati ni awira, mai ati honita toha, mai‑nima tiriyahi. Hini mai ati ihi mai ihi towe tohaboneni.
2TI.2.17	Ido ai kiha, ai ketehera, dodamawahateni. Fara ido‑nima i‑di Imeneo, i‑di Fireto mai ati tohateni. Mai ati‑ya tiwati barini awiriya, mai ati dodamawahaboneni.
2TI.2.18	Deoso ati‑ya mai hiyaramaro, ati bare‑ya mai hiyarawahineni.
2TI.2.18	“Hibati‑ya ai kitama‑nima ai na, ai abawaha, ai abano kitamaraboneni.” Mai ati teni.
2TI.2.18	Keyehe‑ya mai hirina, mai ati‑ya mai one mita, Deoso ati‑ya mai nofami awirani.
2TI.2.18	“Dai aba, dai kitamaboneni.” Deoso ati tene.
2TI.2.19	I‑di Deoso ati abaterene. Deoso mai‑ya kadikemari, Deoso mai oni‑ya watone. Deoso‑ka ama·oni, ai ati niya, Deoso ati‑nima ai nahi. Ai ene amosahi.
2TI.2.20	Yobe webote‑ya yama wiye amosa toha, manakone nafe toha, yama wiye one amosara toha, manakone bide toha teni. Oro wamani yama wiye one toha, barata wamani yama wiye one toha, awa wamani yama wiye one toha, atabo wamani yama wiye one toha teni.
2TI.2.21	Dai ene towe tohara, Deoso ati‑mona mai ati na, ati bare‑ya mai hiyara, mai ati dai nofara, mai‑ya dai dabarihi. Oro wamani‑nima dai nawahabone, Kirisito‑ka yama anini‑ya dai aninabone, dai hawa tohaboneni.
2TI.2.22	Yetene mai ihi towe‑nima tinirihi, kawi nokotinirihi, mai fanawi nokotinirihi, Yeso‑ta nokotinibisahi. Yeso‑ya mai nofa mai tisawihi. Tiwa ene amosahi, Yeso mai‑ya nofa‑nima mai‑ya tinofahi, mai‑ya tiwatibodi ati somahi, tiwatibodi tiwa‑ya weenamakiraboneni.
2TI.2.23	Hiniya mai hiyara, mai ibi weenaboneni. Yama‑ya mai watora, mai ati tinofariyahi. Mai ati‑ya tisawiriyahi.
2TI.2.24	Yeso‑ka amatini. Mai‑ya wee kanibote tiriyahi. Mai tikasoma, Deoso ati‑ya mai watowahaboneni. Mai‑ya tikanawata, tiyawa kanibote tiriyahi. Tiwa‑ya mai ati bisiniya, tiwati yanariyahi.
2TI.2.25	Tiwa‑ya mai nofara, mai‑ya tinofa, Deoso ati yokana mai‑ya tikanawatonadihi. Deoso ati ene Yeso ati‑ya mai nofawahaba awineni. Mai ihi amosaramaro‑ya Deoso‑ya mai‑ya mai kaminawahaba awineni. Mai ihi amosaramaro‑ya mai nofami awiraboneni.
2TI.2.26	Hibati‑ya Satanasi mai‑ya kayawe, ati‑nima mai namaro, hibayata Deoso ati‑ya mai nofiya, Satanasi ati abawahebonane. Yeso mai‑ya kasomebonane, mai atibodi abarabonehe.
2TI.3.1	Timoti, owati timitamatasahi. Yeso kami yakari‑ya Yeso ati‑ya ai no‑nofa ai‑ya mai bisi, ai owa‑ya mai nanahaba naboneni.
2TI.3.2	Hini mai‑ya mai nofa, ai one‑ya mai nofi awiraboneni. Mai one‑ka yamata‑ya mai kayawa naboneni. Yinero‑ya mai nokotonihe.
2TI.3.2	“Amosabote ama·oni. Deoso ati kasiro ati oda nofi awirini.” Mai ati naboneni.
2TI.3.2	Mai‑ka abi, mai‑ka ami na, mai ati‑ya mai nofaraboneni. Yama mai daahina ihi mai ya‑yaira, yama one‑ya mai nokotoniteni. Deoso ati‑ya mai nofaraboneni.
2TI.3.3	Mai‑ka madehe‑ya mai nokotonira, mai ati somawamara, mai ati‑nima mai ni awira, mai one tamine‑ya keyehe‑ya mai hirina, hiniya mai ati yawa, ai ene amosa, ai‑ya mai kako naboneni.
2TI.3.4	Bara mai‑ya mai‑ka owa‑ya mai daanaboneni. Hini mai‑ya mai nofabone mai one‑ya mai nofara, yama mai ati kobohina‑ya mai kayafateni. Deoso‑ya mai ati nofarini.
2TI.3.5	“Deoso‑ka ama·oni.” Mai ati na,
2TI.3.5	Mai ihi amosawamara. Timoti, mai‑ya tisawiriyahi.
2TI.3.6	Mai one tabori‑ya mai tokiyoma, mai fanawi‑ya mai keyeheteni. Mai fanawi yama‑ya watora, mai ati‑ya mai tokadabateni. Mai fanawi ihi amosaramaro tamine mai atibodi hini mai‑ya weena, mai atibodi mai‑ya weenamara, keyehe‑ya mai nofawahani.
2TI.3.7	Yama‑ya mai watabone mai ati na, Deoso ati‑ya mai ati koboterani.
2TI.3.8	Hibati‑ya i‑di Yani, i‑di Yabiri mai fama, i‑di Mose‑ya mai weena, fara mai‑nima mai nawawahineni. Deoso ati‑ya mai nofara, yama towe‑ta‑ya mai atibodi nofa, Deoso ati mai watorani.
2TI.3.9	Mai amoni fa‑famaraba niya, keyehe‑ya mai hirinamaro, mai ati‑ya mai one nofami awirabone, hibati‑ya i‑di Yani, i‑di Yabiri mai fama, mai ihi‑ya mai awa, mai ati‑ya mai nofami awiramaroni. Hibayata mai ihi towe‑ya mai awa, mai ati‑ya mai nofami awiraboneni.
2TI.3.10	Owa‑ta owa ene tiawamaroni. Owati timitamaroni. Mai ihi‑nima owa ene terani. Mai wee·ora mai onofateni. Deoso ati onofa, owa tiwatoneni.
2TI.3.11	Atioki‑ya owa‑ya mai wee, Ikoniyo‑ya owa‑ya mai wee, Risita‑ya owa‑ya mai weenamaro, owa tiwatoneni. Owa‑ya mai bisinamaro, Ai‑ka Ayo Yeso owa‑ya kasome, hasinasa oneni.
2TI.3.12	Yeso Kirisito ati ai no‑nofa Yeso ati‑nima ai niya, ai‑ya mai bisinaboneni.
2TI.3.13	Mai ihi towe toha, mai ihi towe ba‑basi naboneni. Mai one‑ya mai keyeheneni. Mai one mai hikayeheriya, mai ati‑ya mai nofahareboneni.
2TI.3.14	Hibati‑ya tiwa okanawata, owati‑nima tiyahi. Owa ene‑nima tiwa ene nahi. Owa ene tiawa, owa ene sibabisaramaroni.
2TI.3.15	Madehe tiha, tiwa‑ya mai kanawatamaroni, Deoso‑ka yama hani‑ya. Deoso‑ka yama hani tinofa, Yeso ati tinofa tiniya, Deoso tabaro‑ya tiwinawahaboneni.
2TI.3.16	Deoso hini ati‑ya kamine, ati‑ya ai owa mai kanahanomaroni. Ati ai kanawatomaki, Deoso ati‑nima mai ni awiriya, mai ai weenaboneni, Deoso ati‑ya mai tokadababonehe.
2TI.3.17	Deoso‑ka yama hani ai watoya, ai ene amosaboneni. Deoso ati‑nima ai nawahaboneni.
2TI.4.1	Yeso Kirisito kamataseya, ai nafi ene‑ya kadikebonane. Ai hasina, ai ene‑ya kadika, mai abamete mai ihi‑ya kadika nebonane. Ai one‑ya kayafa, ai one‑ya sarikana nebonane. Deoso owati‑ya mite, owati timitaharihi.
2TI.4.2	Deoso ati tihiyara, tiwati fawariyahi. Deoso ati‑nima mai ni awiriya, mai weetiyahi, Deoso ati‑nima mai nabonehe. Tiyawariyahi. Hiniya mai tikanawatobisahi, Deoso ati‑ya mai nofabonehe.
2TI.4.3	Makobote Deoso ati miti‑ya mai nofara,
2TI.4.3	“Ati oda nofe, ati‑nima tiwati niya, tiwati oda nofaboneni. Ati oda nofe, ati‑nima tiwati ni awiriya, mai one oda ati‑nima mai ati na, mai ati oda nofaboneni.” Mai ati naboneni.
2TI.4.4	Deoso ati‑ya mai mitami awiraboneni. Mai one keyehe‑ya mai hirina mai ati‑ya mai mitabisaboneni. Hiyara bote‑ya mai nofabisaboneni.
2TI.4.5	Timoti, tiwa noko wadahi. Mai‑nima tiriyahi. Tiwa‑ya mai bisina, tiyawariyahi. Deoso Ati Amosabote ati‑ta tihiyarabisahi. Deoso tiwa‑ya yosemari, ati nafi tikaminiyahi.
2TI.4.6	Ai amoni fa‑famaraba niya, owa‑ya mai nanahababoneni. Deoso owatibodi‑ya kayafawahebonane.
2TI.4.7	Owa ene sibarani. Sodado‑ka yama anini kiti‑nima oka yama anini kitani. Owa kanani hawa tohi yanatoni. Deoso ati‑nima onani.
2TI.4.8	Owa manakone wadaboneni. Ai tati borone oro wamani‑ya tohaboneni. Ai ene amosa ai tati borone oro wamani‑ya tohabone, ai‑ka hidi i‑di Yeso ati nane. Ai ene‑ya kadikeya, ai manakone‑ya daanebonane. Yeso kamebona ai nimaniya, ai manakone wadaboneni.
2TI.4.9	Timoti, tikamaki kanibote tinahi.
2TI.4.10	I‑di Dema owa‑ya sawimi awira, bofe‑ka yama dama‑ya nokotoniya, Tesaronika‑ya tokane. Karatiya‑ya i‑di Keriseti toka, Daomatiya‑ya i‑di Tito toka nane.
2TI.4.11	I‑di Roka ohari owa‑ya sawine. I‑di Maroko dai fama, dai kakama kanibote nahi. I‑di Maroko yama anini‑ya watowahane. Deoso ati hiyari‑ya watone.
2TI.4.12	Efesiyo‑ya Tikiko oyoseni.
2TI.4.13	Tikamiya, oka bora damatinamiyahi. Torowadi‑ya oka bora ita, i‑di Karabo‑ka yobe‑ya. Oka yama hani ita, tiwakamiyahi. Bani ataro‑ka oka yama hani one toha, onofi nafe‑ya tiwati kadamowamariyahi.
2TI.4.14	Metaho‑ya Aresadiri yama‑ya wa‑wama, owa tamine‑mone‑ya keyehe‑ya hirinemari, manakone Deoso daahinebonane. Deoso bisihineba awane.
2TI.4.15	Tiwa noko wadiyahi. Deoso ati oda kamine, oda‑ya i‑di Aresadiri weeni kitemarine.
2TI.4.16	Hibati‑ya ai‑ka hidi i‑di Sesa owa ene‑ya kadike, owa‑ya mai sawiramaro, mai nafi kanana, mai tamine ohiyarateni, Deoso mai bisihirabonehe.
2TI.4.17	Ai‑ka Ayo i‑di Yeso ohari owa‑ya sawi, owa habo siitorani. Deoso Ati Amosabote‑ya Bara mai dama mai mitani. Iriyaho mai‑ya owa‑ya mai daanabone mai ati na, Yeso owa‑ya kasome, iriyaho mai‑ya owa‑ya mai daani awirani.
2TI.4.18	Ai‑ka Ayo i‑di Yeso ene yama sibaraboneni. Owa‑ya mai nanahabiya, Yeso owa‑ya nakitamebonane. Deoso tabaro‑ya owinawahaboneni. Deoso ai kahiyari fawateraboneni. Feye amani.
2TI.4.19	I‑di Birisira, i‑di Akira mai fama, mai tihiyara, i‑di Onesiforo‑ka mai tihiyara tinahi. Owa tamine mai‑ya tihiyariyahi.
2TI.4.20	Okomiya, i‑di Erasito itane Korito‑ya. Mireto‑ya i‑di Tirofimo kiyane, kawinane.
2TI.4.21	Tikama kanibote tiyahi. Yama siriwahaboneni. I‑di Eoboro, i‑di Birodete, i‑di Rino, i‑di Karodiya, ai‑ka mai na, tiwa‑ya mai ati foyani.
2TI.4.22	I‑di Yeso Kirisito tiwa‑ya sawiya, tiwa‑ya kasomebonane. Feye amani.
TIT.1.1	I‑di Baoro ama·oni. Deoso‑ka yama anini‑ya ani·oteni. I‑di Yeso Kirisito owa‑ya yosemari, Deoso mai hikayawamaro, mai okanawataboneni. Deoso ati‑ya mai watabone, Deoso ati‑ya mai tokadaba nabone, mai okanawataboneni.
TIT.1.2	Ai tabaro wamani awisari‑ya Deoso ati yanane,
TIT.1.2	“Owati‑ya mai nofa, mai abateraboneni.” Ati nematane.
TIT.1.2	Deoso keyehe‑ya hiriterene.
TIT.1.3	Deoso ene yama hawa tohiya, owa‑ya yosemarine, ati okaminebonaha. Deoso ai‑ya ka‑kasoma tohe tamine mai‑ya okamina, mai hiwatowahebonane.
TIT.1.4	Tito, tika yama hani‑bone okanahana, tikadikiyahi. Oka dao owa amatini. Deoso ati ohiyara, owati‑ya timita, Deoso ati tinofawahamaro, tiwa oka dao onamaroni. Ai‑ka abi i‑di Deoso, ai‑ka ayo i‑di Yeso Kirisito mai na, tiwa‑ya mai kasoma, tiwatibodi tiwa‑ya weerabone, Yeso Kirisito tiwa manakone‑ya nanahabemari, tiwa‑ya kasomebonane.
TIT.1.5	Hibati‑ya Kereta‑ya ai winiya, tiwa ohiyaramaroni.
TIT.1.5	“Kereta‑ya yama nafi hawa tohi awisara, fara tiwinahi. Mai tabori dami‑ya Deoso‑ka mai mai yorotokana, mai‑ka webote mai‑bone mai tikadikiyahi, mai‑ya mai kasomabonehe.” Onamaro,
TIT.1.5	owati‑maro‑nima tinahi.
TIT.1.6	Mai tikadika, eya mai ihi nahi. Mai ihi amosa‑ta mai tikadikiyahi. Fadi ohare toha, ati fadi hinofa, ati hika madehe hinofa, Yeso ati‑ya hika madehe nofa na, tikadikabisayaho. Hika madehe ati kasira‑ta tikadikarayaho.
TIT.1.7	Ene amosare ai‑ya kanawatotere, ene amose‑ta ai‑ya kanawato tene. Hini‑ya kahiyare, Deoso‑ka mai‑ya kasoma, ai ati‑ya miteya, yawa kanibote ra, kawi ihi towe toharihi, ai one‑ya bisirihi, yinero‑ya nokotonirihi tene, tikadikayaho, Deoso‑ka mai‑ya kanawatobonaha.
TIT.1.8	Mai one kake, fai tabaro‑ya mai wina, mai ihi amosa, mai‑ya nofatene. Ene mai one hiawe, ene mai hinofatene. Yama amosa‑ya anitene. Deoso ati‑nima tene.
TIT.1.8	“Deoso ati‑nima oteboneni.” Atibodi ati tene.
TIT.1.9	Deoso ati yokana‑ya mitemari, fare mai‑ya kanawatomakibonane. Ati bare‑ya mai one kamina mai‑ya ati barinebonane.
TIT.1.10	Yodeo mai dama Yeso ati‑ya mai nofara, ati honita‑ya mai‑ya mai keyeheteni.
TIT.1.11	Keyehe‑ya mai hirineni, yinero‑ya mai kayafawahabonehe. Mai‑ya tiwati bariniyahi. Mai ati ihi yobe dami‑ya mai wi‑wina mai atibodi mai‑ya weeneni.
TIT.1.12	Kereta‑ya mai wi‑wina, mai‑ka deoso ati‑ya mai‑ka owa mi‑mita‑mona mai tamine‑ya hiyare,
TIT.1.12	“Kereta‑ya oda wi‑wina keyehe‑ya oda hiriteni. Bani towe mai hama mai‑nima oda na, oda yawateni. Yama oda anira, hiniya oda tafateni.” Ati nemarine,
TIT.1.13	Fara mai tamine amani. Hibati‑ka mai ihi‑nima mai ihi namarabone, mai‑ya weetiyahi. Mai weetina, Deoso ati‑ya mai nofabone, ati‑nima mai naboneni.
TIT.1.14	Yodeo bote mai ati‑ya mai nofamariyahi. Deoso ati‑ya mai nofara mai ati mai nofariyahi.
TIT.1.15	Yeso ati‑ya ai no‑nofa, ai atibodi, ai atibodi ati, ai ene na amosateni. Yeso ati‑ya mai nofara, mai atibodi, mai atibodi ati, mai ihi na amosaterani.
TIT.1.16	“Deoso ati oda nofini.” Mai ati na,
TIT.1.16	Deoso ati‑nima mai ni awira, mai ihi towe hinama yama amosa‑ya mai watoteraboneni. Mai atibodi towe, mai ihi amosaterani.
TIT.2.1	Tiwa‑ta Deoso Ati Amosabote tihiyarahi, Deoso ati‑nima mai nabonehe.
TIT.2.2	Maki bote mai tikanawatohi. Mai ihi amosa, mai ati amosawama, kawi ihi mai towe toharihi na, Deoso ati‑ya mai nofa, mai one‑ya mai nofa nabone, mai‑ya tikanawatohi. Mai ihi amosa, mai ihi‑ya mai one awiya, fara mai ihi amosa, mai ihi‑nima mai one ihi naboneni.
TIT.2.3	Mai fanawi bote tikanawatohi, mai ihi amosawamaharebonehe. Mai one tamine‑mone‑ya mai hiyararihi, kawi ihi mai towe toharihi, mai naboneni. Mai one‑ya mai kanawata, mai ihi amosaboneni.
TIT.2.4	Mai fanawi bote mai fanawi atona‑ya kanawatoya, mai ati haa‑nima nahi.
TIT.2.4	“Tika yibote tinofa, tika madehe tinofa, titeboneni.
TIT.2.5	Yama towe‑ya tiwatibodi kadikariya, tiwa ene amosa, tiwa tabaro‑ka tika yama anitibisa, tika yibote, tika madehe na, mai‑ka yama‑ba hawatinihi. Tika yibote weetirihi. Tiwati amosa, tika yibote ati tinofa tiyahi. Owati nafi‑nima tiniya, Deoso ati mai one nofaba awineni. Deoso ati‑ya mai nofa mai ihi amosini.” Mai fanawi bote ati naboneni.
TIT.2.6	Yetene mai‑ya tihiyariya,
TIT.2.6	“Dai ene amosahi. Yama towe‑ya dai atibodi kadikariyahi.” Tinahi.
TIT.2.7	Tito, owati‑nima tiyahi. Tiwa ene amosa‑ya mai awiya, tiwa ene‑nima mai ihi naba awineni. Mai‑ya tikanawatoya, tiwa ene amosa tiwatibodi ati‑nima tiwati tohahi.
TIT.2.8	Deoso ati tihiyara, tiwa ene amosa‑ya mai dami awiya, Deoso ati‑ya mai one nofara mai yawaba awineni. Tiwa ene amosa mai dami awa, Deoso ati‑ya mai nofara mai ati fawanaboneni.
TIT.2.9	Mai mai hikanikamaro, mai tihiyariya,
TIT.2.9	“Dai‑ka hidi ati dai nofa, dai‑ka hidi ati‑nima dai niyahi. Dai‑ka hidi dai‑ya haane, dai ati yanara, ati‑nima dai nahi.
TIT.2.10	Yama dai botira, dai ene amosa‑ya dai‑ka hidi mai awiya, mai ya‑yainaboneni. Deoso ene dai ene amosa‑ya mai awiya, Deoso ati‑ya mai nofaba awineni.” Tinahi.
TIT.2.11	Hibati‑ya ai ene amosara, Deoso ai‑ya kasome, ai nafi manakone‑ya Yeso nanahabemarine. Yeso ati ai nofa, Deoso tabaro‑ya ai winabone, ai abateraboneni.
TIT.2.12	Yeso ati‑ya mai nofara, mai‑nima ai riyahi. Yama towe ai nofarihi. Mai fanawi ai nokotonirihi, kawi ai fawarihi, ai nahi. Ai atibodi bote ati ai nofarihi. Deoso ene‑nima ai ene nahi. Ai ati, ai atibodi ati, ai ene na, ai nawada, ai atibodi yati ati‑nima ai nabone, Ai ene amosahi.
TIT.2.13	Yeso ai‑ka Ayo kamebona ai nimana, Yeso ai manakone‑ya nanahabemari, kameya, kami amosebonane. Deoso kitabote amose‑nima Yeso nane.
TIT.2.14	Hibati‑ya ai manakone‑ya Yeso nanahabe, ai‑ya kanikemarine. Hibati‑ya ai ati kasira, ai manakone‑ya nanahabe, ai ene towe tohamarabone, Hika mai ai toha, ai ene amosabone, yama amosa‑ya ai nokotoniheboneni.
TIT.2.15	Tito, eya tinahi. Mai tikanawata, mai ihi amosara mai weetinahi, mai ihi amosabonehe. Mai tikasomahi, Yeso ati‑ya mai nofawahabonehe. Yeso ati tihiyariya, tiwati‑ya mai mitiyahi.
TIT.3.1	Tito, mai tihiyarahi.
TIT.3.1	“Ai‑ka hidi ati dai tokadaba, kofeno ati dai tokadaba, dai nahi. Ai one yama amosa‑ya mai anina, mai dai kasoma nahi.” Tiyahi.
TIT.3.2	Tito, mai tikanawatoya, eya tinahi.
TIT.3.2	“Dai ene amosabone, dai one tamine‑ya keyehe‑ya dai hiririhi, dai ibi weerihi na, dai ibi nofahi, dai nafi.” Tinahi.
TIT.3.3	Hibati‑ya yama‑ya oda watora, Deoso ati‑ya oda nofara, keyehe‑ya mai hirina, mai ati oda nofa, yama amosara‑ya oda nokotonihe. Yama amosa oda watora, mai oda kako, oda‑ya mai kakohari namaroni.
TIT.3.4	Hibati‑ya Deoso ai‑ya kayawemari, ai‑ya nofi nafi ene i‑di Yeso ai manakone‑ya nanahabemarine.
TIT.3.5	Ai ene tohara. Deoso ai‑ya nofi nafi, ai‑ya kasome, ai ene amosaramaro, ai atibodi‑ya Deoso awe, ai bisa toha‑nima ai atibodi na, Deoso ene ai atibodi yati tohawaha, ai bisa toha, ai‑ya ai sokona‑nima ai atibodi yati tohawaha nineni. Deoso ene‑nima ai ene nawahabone, Deoso‑ka Doni ai‑ya sawi, yama amosa ai watoni.
TIT.3.6	Yeso Kirisito ai manakone‑ya nanahabe, ai‑ka abi i‑di Deoso ene Deoso‑ka Doni ai‑ya sawitene.
TIT.3.7	Ai manakone abawaha, Deoso bidi ai tohawaha, ai abateraboneni. Deoso tabaro‑ya ai winabisaboneni.
TIT.3.8	Owati timitahi. Hini owati‑nima mai‑ya tihiyaramakitasahi. Deoso ati ai nofa, ai ene amosahi. Mai ai kasoma. Ai ene amosiya, mai ai kanawatoya, Deoso ati‑ya mai nofaba awineni.
TIT.3.9	Yama one tamine‑ya mai hiyara, mai ibi weena, mai‑ya tisawiriyahi. Yama ai watora tamine‑ya ai ibi weerihi, Mose‑ka yama hani tamine‑ya ai ibi weerihi, ai nahi. Yama one tamine‑ya ai ibi weeniya, ai ati‑ya mai one mita, Deoso ati‑ya mai nofaraba awineni.
TIT.3.10	Mai ihi amosara, mai ati ihi mai ibi nofara, mai‑ya weetinahi. Mai‑ya tihiyari famiya, tiwati‑ya mai nofariya, mai‑ya didabamariyahi.
TIT.3.11	Mai ihi amosara, Deoso ati ai kamina, ai ati‑ya mai nofara, hini mai ihi mai ababoneni.
TIT.3.12	Makobote dai tabaro‑ya mai oyoseba awineni. I‑di Atima toha, i‑di Tikiko toha neba awane. Tiwa‑ya koboneya, Nikoborisi‑ya tikama kanibote tiyahi. Nikoborisi‑ya owinaboneni, yama siririya.
TIT.3.13	I‑di Sena boriso mai‑ya ai tamine‑ya ka‑kamina, i‑di Aboro mai fama, tiwa tabaro‑ya mai kobokaniya, mai tikasomahi. Mai tafe wadariya, mai‑ka yamata‑ba daatiyahi.
TIT.3.14	Mai one yama‑ya kihara, mai‑ka yama‑ba mai daanahi. Yama‑ya mai da‑daa mai ihi sibabisaraboneni.
TIT.3.15	Owa‑ya mai da‑daba, tiwa‑ya mai ati foyamone mai ati nani. Tiwa‑ya mai da‑daba owa tamine‑ya mai‑ya tihiyariyahi. Deoso tiwa‑ya kasomebonane. Feye amani.
PHM.1.1	Baoro ama·oni. Yeso Kirisito ati okamina, kadeya‑ya owa‑ya mai nawaani. Ai‑ka soho i‑di Timoti oda fama, yama hani oda kanahanoneni. Firimo, tika yama hani‑bone okanahanaboneni. Oka owa amatini. Deoso‑ka yama‑ya anititeni.
PHM.1.2	Ai‑ka adi i‑di Afiya‑ka yama hani‑bone toha, i‑di Arakibo‑ka yama hani‑bone toha, tiwa tabaro‑ya mai yorotokana, Deoso‑ya mai hiyarabone, mai‑ka yama hani‑bone toha nineni.
PHM.1.3	Ai‑ka Abi i‑di Deoso, ai‑ka Ayo i‑di Yeso Kirisito ne dai‑ya mai kasoma, dai atibodi dai‑ya somateni.
PHM.1.4	Firimo, Deoso‑ya ohiyara, tiwa tamine okamina, tiwa ene ya‑yai·oneni.
PHM.1.5	Yeso Kirisito ati tinofi nafe, Deoso‑ka mai tinofamone, tiwa tamine omita ya‑yai·oneni.
PHM.1.6	“Ayo Kirisito, tiwati‑ya Firimo kaminayaho. Tikasomeya, tiwa‑ya wato ba‑basi nebonane. Tiwa ene‑ya mai one awiya, tiwa‑ya mai kahiyaraboneni.” Oteni.
PHM.1.7	Deoso‑ka mai tinofa, mai‑ya tikasomamone, mai atibodi ya‑yainawahamoneni. Soho, tiwa ene ya‑yai·onaharineni.
PHM.1.8	Yeso‑ka mai tikasomamone, owa tikasomahareba awineni. Yeso‑ka yo‑yose ama·oni. Tiwa oyose‑mani, sibara neni.
PHM.1.9	Tiwa oyose awiraboneni. Tiwa onofi nafe, hiniya tiwa haa·onaboneni. Bote ama·oni. Yeso ati okamine ene kadeya‑ya owa‑ya mai nawaamaroni.
PHM.1.10	I‑di Onesimo tikanikemona tamine timitiyahi. Oka dao owa‑nima Onesimo nawawahane. Kadeya‑ya owaa, Yeso Kirisito Ati Amosabote‑ya i‑di Onesimo‑ya okamina, Yeso ati‑ya Onesimo nofawahe, fare oka dao tohawahene.
PHM.1.11	Hibati‑ya tiwa tabaro‑ya i‑di Onesimo wine ene amosaremona, hibayata Yeso ati‑ya Onesimo nofawahe ene amosawahene. Owa‑ya kasomi‑nima tiwa‑ya kasomaharibonane. Ene tiawawahebonane.
PHM.1.12	I‑di Onesimo tiwa tabaro‑ya oyosemeya, owatibodi foyasa nineni.
PHM.1.13	Yeso ati okamine ene owa‑ya mai yaditona, owa‑ya i‑di Onesimo kasomane. Owa‑ya i‑di Onesimo ite‑mana, owa‑ya kasomatase nane.
PHM.1.13	“Firimo, ahiyata‑ya tiwina‑mani, owa‑ya tikasoma neni.” Owatibodi ati nineni.
PHM.1.13	Yama yaki‑ya tiwina ihi, owa‑ya tikasomarani. Tiwati omita‑mani, tiwati amosiya, i‑di Onesimo owa‑ya kasomamataseya, sibare nane.
PHM.1.14	Tiwati omitara, tiwa tabaro‑ya Onesimo oyosematasineni. Owa‑ya tiwati kasomamone owatibodi ati na, hiniya tiwati omitara, owa‑ya i‑di Onesimo iti awirebona, tiwa‑ya oyosematasane.
PHM.1.15	Tiwa tabaro‑ya Onesimo wine, kananemona, tiwa tabaro‑ya kobotonameya, wini ohariwaheba awane. Tika yama‑ya anini ohariba awane.
PHM.1.16	Hibati‑ya tikanike, hibayata tika soho tohawahane. Deoso bidi dai fama, fare tika soho tohawaha nane. Onesimo‑ya owatibodi foya, tinofaharibona owatibodi ati nineni. Onesimo‑ya tiyosemaya, tika soho‑nima tiyosenawahi.
PHM.1.17	Tika owa ama·oni. Tiwa tabaro‑ya kobo·ona‑mani, ya‑yaitina neni owatibodi ati nineni. Fara‑nima tiwa tabaro‑ya i‑di Onesimo koboneya, ya‑yaitinahi.
PHM.1.18	Tika yama i‑di Onesimo botinemata awane, hibotiya, manakone nafi tiwa‑ya onahababone, fara tikanahanohi, tiwa‑ya manakone daa·onabonehe.
PHM.1.19	Baoro ama·oni. Owa yehe‑ya yama okanahana, i‑di Onesimo‑ka yama manakone bote onahababoneni. Tiwa okasomamaro, tiwati kadamo awirini. Yeso tamine tiwa‑ya okaminamaroni. Yeso tamine tiwa‑ya okaminara‑mani, Yeso ati tinofara neni. Tiwa okasomamaro, yama manakone haa·oteraboneni.
PHM.1.20	I‑di Onesimo tiwa tabaro‑ya koboneya, haa‑nima tiwa ene nabone owatibodi ati nofani. Deoso tiwa‑ya kasome‑nima i‑di Onesimo tikasoma, ya‑yai·onaboneni.
PHM.1.21	Onesimo‑ya tikasomabone owatibodi ati na, tika yama hani‑bone okanahanowahani. Owati‑ya fiyatikanabone owatibodi ati nineni.
PHM.1.22	Hehe, owa nimatimatahi. Tiwa tabaro‑ya owati tokani. Deoso‑ya owa tamine tihiyarahi.
PHM.1.22	“Abi Deoso, Baoro‑ya mai seekanahi.” Tinahi.
PHM.1.22	Owa‑ya mai seekanaba awineni.
PHM.1.23	Yeso Kirisito ati‑ya Ebafarasi kamine ene kadeya‑ya foyahari, dai‑ya ati foyahari nane.
PHM.1.24	I‑di Maroko, i‑di Aritako, i‑di Dema, i‑di Roka mai na, owa‑ya mai sa‑sawi, dai‑ya mai ati foyanamoneni.
PHM.1.25	Yeso Kirisito ai‑ka Hidi ohiyariya, tiwa tamine ohiyarateni.
PHM.1.25	“Yeso, Firimo mai tikasomahi.” Oteni.
HEB.1.1	Hibati‑ya ai awiriya, ai‑ka idi mai‑ya Deoso hiyari dame, Deoso ati‑ya mai mi‑mita‑mete Deoso ati‑ya ai‑ka idi mai‑ya ati mai hikamine, Deoso ene wada‑ya mai one awa, ai‑ka idi mai‑ya wada‑ya mai kamina nameteni.
HEB.1.2	Hibayata ai‑ya Deoso ati‑ya Bidi i‑di Yeso kaminawahene. Deoso ati ene yama nafi‑ya Bidi wamane, neme‑ya wama, bofe‑ya wama nematane. Makobote Deoso ati ene yama nafi‑ya Bidi kayafawahebonane.
HEB.1.3	Deoso amosabote noko wehene nafi, noko wehene‑nima Bidi noko wehene ne Deoso‑nima Bidi ne. Ati kite ene neme toha, bofe tohasa nihi nineni. Ai ene amosara manakone wada, ai manakone‑ya nanahabe, Deoso kitabote‑ka kanika‑ya itariwahematane neme‑kaya.
HEB.1.4	Deoso‑ka yo‑yose mai amosi bi‑bidi nineni. Bidi‑ta amosabote amane. Deoso Bidi‑ya nofi nafi, hika yo‑yose mai‑ya nofi bi‑bidi nane.
HEB.1.5	Deoso Bidi‑ya hiyare,
HEB.1.5	“Oka dao amatini. Tika abi ama·oni.” Deoso ati nematane.
HEB.1.5	Bidi tamine‑ya hiyare,
HEB.1.5	“Oka dao tohe, owa‑ya abi nebonane.” Deoso‑ka yama hani ati nineni.
HEB.1.5	Haa‑nima hika yo‑yose‑ya hiyaraterene.
HEB.1.6	Bidi‑ya yose, oda tabaro‑ya Bidi winebona, hika yo‑yose mai dami‑ya hiyare,
HEB.1.6	“Oka dao dai kahiyarahi.” Deoso ati nematane.
HEB.1.7	Deoso hika yo‑yose mai tamine‑ya hiyare,
HEB.1.7	“Oka yo‑yose mai kita, yama hakikini‑nima mai ihi nihi, yama hirini‑nima mai ihi nihi teni.” Deoso ati nematane.
HEB.1.8	Deoso Bidi‑ya hiyare,
HEB.1.8	“Deoso tiha, mai nafi‑ka hidi tiha, tiwa hidi tohi fawaterabone, tika mai ihi tikadika, tiwati amosa hinama tohateboneni.
HEB.1.9	Mai ihi amosa, mai ihi ya‑yaitina, mai ihi amosara, mai ihi tiyawa titeni. Tiwa ene Deoso tiwa‑ya kadike, tika mai one‑ka hidi tihawahani, tiwa ya‑yaini ba‑basi naboneni.
HEB.1.10	Yama nafi wamatina, bofe, neme na wamatinamaro, mai‑ka hidi amatini.
HEB.1.11	Makobote neme, bofe na ababone, tiwa‑ta ti·abateraboneni.
HEB.1.12	Bora bote abi‑nima mai tabori abi naboneni. Tiwa‑ta bote tihaterabone fawatiteraboneni.” Deoso ati nematane.
HEB.1.13	Haa‑nima hika yo‑yose mai‑ya hiyaraterene. Bidi ohari‑ya hiyarabisane,
HEB.1.13	“Oka kanika‑ya tiwitariya, tiwa‑ya mai ka‑kako, owati ihi mai mese‑ya tiwa teme kaforiwahaboneni.” Deoso ati nematane, Bidi‑ya hiyareri.
HEB.2.1	Deoso ati dai mitemari, ati dai tokadabebona dai ati na, dai ati kadamowamariya, ati‑nima dai naboneni.
HEB.2.2	Deoso ati‑ya hika yo‑yose mai kamina, ati‑ya ai‑ka idi mai tokadabara, mai manakone‑ya Deoso mai‑ya daanematane.
HEB.2.3	Deoso Bidi Badi ati‑ya kamine, ati ai tokadabare, ai manakone amosara ba‑basi nibisaboneni. Deoso Ati Amosabote‑ya Bidi mai‑ya kamine, Yeso ati‑ya mai mita, ati mai hikaminamaki, ati oda mitane.
HEB.2.4	Yeso ati‑ya mai kaminiya, Deoso ene ai owa‑ya mai nakitama, mai ihi kita, mai ihi‑ya mai awa,
HEB.2.4	“Ka! Haa‑nima ai ene na, ai awaterani.” Mai one ati namaroni.
HEB.2.4	Deoso ati ene, Deoso‑ka Doni mai‑ya sawi, ati‑nima mai ihi namaroni.
HEB.2.5	Yama nafi‑ka hidi Deoso‑ka yo‑yose mai toharabone, Deoso Bidi yama nafi‑ka Hidi tohebona tamine oda hiyarawahaboneni.
HEB.2.6	Deoso‑ka yama hani‑ya ai owa tamine‑ya mai kanahanameteni.
HEB.2.6	“‘Deoso, hini yamata‑nima tina, ai‑ya tinofi nafiti? Hini yamata‑bone ai‑ka Ayo‑ya tikasoma tiniti?
HEB.2.7	Hibati‑ya bofe‑ya ai‑ka Ayo wineya, Deoso ene ai‑ka Ayo kiti bi‑bidi, amosi bi‑bidi noko wehene bi‑bidi nematane. Makobote Deoso‑ka yo‑yose mai kiti‑ya kiti fiyakana, mai amosi‑ya amosi fiyakana, mai noki wahi‑ya noko wehene fiyakana nane.’ Ai owa ati ne, ati‑ya kanahanomatane.
HEB.2.8	Yama nafi‑ka hidi ai‑ka Ayo tohe.” Deoso‑ka yama hani ati nineni.
HEB.2.8	Hibayata mai one‑ka hidi tohe‑ya ai awasara, makobote mai nafi‑ka hidi tohe‑ya ai nafi awawahaboneni.
HEB.2.9	Hibayata yama ai watoneni. Yeso bofe‑ya wine, ai‑nima ne kiti bi‑bidi, bofe‑ya wineya, Deoso‑ka yo‑yose mai kiti ba‑basi, Yeso abe, ai nafi manakone‑ya nanahabe, Deoso hinakitame, hini kiti tohamatase, abamaterebona, amosabote tohawahene.
HEB.2.10	Yama nafi‑ya Deoso wamanemata, hika yama toha, ai ene amosara manakone‑ya ai‑ka Hidi‑bona nanahabebona, Deoso ene amose ene Yeso komene kitematane, amosabote tohebonaha. Yeso ene Deoso bidi mai dodamawahani.
HEB.2.11	Yeso ene Deoso ai‑ya ati somawame, ai‑ya ewe nawahe, ai‑ka Abi i‑di Deoso ene‑nima ai ene nawahaboneni. Deoso Bidi Yeso tohe, Deoso bidi ai tohawaha, Yeso ai‑ya soho nawahene.
HEB.2.12	Deoso‑ya Yeso hiyare,
HEB.2.12	“Oka soho mai‑ya ohiyaraboneni. Oka soho mai yorotokani‑ya tiwa tamine okaminiya, tiwa okahiyarahareboneni.” Yeso ati nematane.
HEB.2.13	“Okobi owa‑ya kasomebona, ati okadabi oharibisaboneni.” Yeso ati ne,
HEB.2.13	Makobote ati yananamatase,
HEB.2.13	“Deoso bidi mai one owa‑ya daahina, owa‑ya mai sawe, oda dai awahi.” Ati nematane.
HEB.2.14	Deoso Bidi i‑di Yeso ai owa tohawahe, ai eme‑nima eme nihi, ai emene‑nima emene nihi ne Yeso ai owa tohe, abe, ai manakone‑ya nanahabe, i‑di Satanasi kiti‑ya nanahabematane.
HEB.2.15	Ai manakone abara, Satanasi ai‑ya yaditone, ai ababone, ai habo siitoteni. Yeso ai manakone‑ya nanahabe ene ai habo siitonamara, ai aba, ai kitamabone ai watoneni.
HEB.2.16	Bofe‑ya koboneya, Deoso‑ka yo‑yose mai‑ya Yeso kasomare, Abaraho‑ka nodi ai toha, ai‑ya kasomabisatene.
HEB.2.17	Abaraho‑ka nodi ai toha, ai‑ka Ayo ai‑ya kasomebona, ai‑nima ne. Deoso‑ka yama‑bone‑ya mai da‑daa mai‑ka hidi webote Yeso tohebona, ene amose hinama tohe, ai ene amosara manakone‑ya Deoso‑ya daanebonane.
HEB.2.18	Hibati‑ya ai fimi‑nima Yeso fimi, ai eme komene‑nima Yeso komene, Satanasi ai‑ya keyehe‑nima Yeso‑ya keyehematane. Fare hibayata Satanasi ai‑ya keyeheya, Yeso ai‑ya kasomane, Satanasi ati ai nofarabonehe.
HEB.3.1	Soho, owati dai mitahi. Hibati‑ya Deoso ai‑ya kadike, Yeso‑ya Deoso yosemari, Deoso‑ka yama‑bone‑ya mai da‑daa mai‑ka hidi webote tohe, tamine dai kadikahi.
HEB.3.2	Deoso ati nafi‑ya Yeso tokadabe, Deoso‑ka yobe‑ya Mose yama‑ya anine ene amosaharimatane.
HEB.3.3	Yeso‑ta amosabote tohe, Mose amosi bi‑bidi tohe nane. Yobe‑ya mai wa‑wama mai ai kahiyarateni. Yobe mai wamahine ai kahiyaraterani. Fare yobe‑ya mai wa‑wama‑nima Yeso ne, yobe wamahine‑nima i‑di Mose nane.
HEB.3.4	Yobe hini‑ya wamaterene, yobe ai wamanibisateni. Yama nafi ai wamaterani. Yama nafi‑ya Deoso‑ta wamanibisematane.
HEB.3.5	Deoso‑ya na‑narifa i‑di Mose tohe, Deoso ati‑ya tokadabe, Deoso ati‑nima yama nabone tamine‑ya i‑di Mose kaminematane.
HEB.3.6	Yeso‑ta Deoso Bidi tohe, Deoso‑ka yobe hidi amane. Deoso ati ai no‑nofa, Deoso ene ai habo siitora, Deoso‑ka yobe ai tohateni. Mai ihi‑maro‑nima dai ene riyahi.
HEB.3.7	Deoso‑ka Doni ati dai mitahi.
HEB.3.7	“Dai narabo hawihi. Hibayata Deoso ati dai mitiya, ati dai tokadaba kanibote nahi.
HEB.3.8	Isara·eo mai‑ya Mose hiyare, Mose ati‑ya mai nofara, tabora awiri‑kaya mai yakana, mai‑ya Deoso hiyare, mai ime kita,
HEB.3.8	‘Deoso ai‑ya nofe, ati ai tokadabara, ai‑ya weerebonane.’ Mai atibodi ati nameteni,
HEB.3.9	Owati‑ya dai‑ka idi mai tokadabara.
HEB.3.9	‘Deoso ati oda tokadabariya, oda‑ya yawarebonane.’ Mai atibodi ati nameteni.
HEB.3.9	Wana mai ati 40 kaniya, owa ene kitabote‑ya mai awa, owati‑ya mai tokadabi awisaramaroni.
HEB.3.10	Owati‑ya mai nofara, owati‑ya mai tokadabara, mai narabi hawira, mai ihi owati yawawahamaroni.
HEB.3.11	Owati‑ya mai nofara, owa tabaro‑ya mai hasiraboneni. Onamaroni.” Deoso ati nematane.
HEB.3.12	Dai noko wadahi. Dai atibodi amosa, Satanasi dai‑ya keyeheya, ati dai nofarayaho. Deoso ati dai tokadababisabonehe.
HEB.3.13	Mahi‑nima dai ibi kasomahi. Deoso ati‑ya dai owa tokadabare dai hiyarahi, atibodi tokitarebonaha.
HEB.3.14	Yeso ati ai tokadabamaro, ati ai tokadabanasa neya, Kirisito‑ka yama ai kayafa, tabaro‑ya ai winawahaboneni.
HEB.3.15	Deoso ati dai mitamatasahi.
HEB.3.15	“Hibayata owati dai mitiya, dai atibodi kitariyahi. Mose‑ya mai da‑daba, mai atibodi kitamaro, mai‑nima dai riyahi.” Deoso ati nematane.
HEB.3.16	Eyito‑ya mai wi‑wina tohamete, mai‑ya i‑di Mose dodimaki, makobote Deoso ati‑ya mai nafi mita, Deoso ati‑ya mai tokadabarameteni.
HEB.3.17	Ebeni‑ka mai‑ya Deoso yawamatati? Mai ihi amosara wana mai ati 40 tohi‑ya mai‑ya kasomanasa nematane. Tabora awiri‑kaya mai nafi abameteni.
HEB.3.18	Ebeni‑ka mai‑ya Deoso hiyaramatati?
HEB.3.18	“Owa tabaro‑ya dai maa tohi fawateraboneni.” Ati ne,
HEB.3.18	Deoso ati‑ya mai nofara mai‑ya hiyarematane.
HEB.3.19	Deoso ati‑ya mai nofara, hini mai ihi Deoso tabaro‑ya mai koborameteni.
HEB.4.1	“Owati‑ya mai nofa mai atibodi tokitara owa tabaro‑ya mai maa tohi fawanaboneni.” Deoso ati nematane.
HEB.4.1	Dai noko wadahi. Dai atibodi tokitara Deoso tabaro‑ya dai kobonaboneni.
HEB.4.2	Deoso tabaro‑ya ai maa tohi fawanabone tamine‑ya mai mita, tamine oda mitahari nemarine. Deoso ati Amosabote‑ya mai mita, ati mai hinofare, mai‑ya kasomare, tabaro‑ya mai koborameteni.
HEB.4.3	Ai‑ta Deoso ati ai nofa, Deoso tabaro‑ya ai maa tohi fawanaboneni.
HEB.4.3	“Owati‑ya mai nofara, owa tabaro‑ya mai winateraboneni.” Deoso yawe ati nematane.
HEB.4.3	Hibati‑ya yama nafi‑ya Deoso wamane, hini tabaro‑bona‑ya wama, ai tabaro‑bone‑ya wama nematane.
HEB.4.4	Deoso ati‑ya mai kanahana,
HEB.4.4	“Deoso amoni 6 kane‑ya yama nafi‑ya wamane, makobote amoni oharimaki‑ya hasine. Yama‑ya aninami awirematane.” Deoso‑ka yama hani ati nineni.
HEB.4.5	Deoso ati owa,
HEB.4.5	“Owati‑ya mai nofara, owa tabaro‑ya mai winateraboneni.” Deoso ati nematane.
HEB.4.6	Mai one Deoso tabaro‑ya winaboneni. Mai one Deoso Ati Amosabote‑ya mai mita, Deoso ati‑ya mai nofara, Deoso tabaro‑ya mai winateraboneni.
HEB.4.7	Makobote amoni dameya, tamine Dafi hikanahanameteni.
HEB.4.7	“Hibayata Deoso ati dai mita, dai narabo hawihi. Dai atibodi tokitariyahi.” Deoso‑ka yama hani ati nineni.
HEB.4.8	I‑di Yosowe ene mai maa tohi fawana‑mani, makobote mahi owa‑ya mai maa tohi fawanabone, mai tamine‑ya Deoso hiyarami awire nane.
HEB.4.9	Deoso‑ka ai toha, Deoso tabaro‑ya ai winawahiya, ai maa tohi fawanaboneni.
HEB.4.10	Deoso tabaro‑ya ai koboniya, ai hasinaboneni. Ai‑ka yama anini hawa tohawahaboneni. Yama nafi‑ya Deoso wamani hawa tohe, hasinematane.
HEB.4.11	Mose‑ka mai Deoso tabaro‑ya mai winabone mai ati na, Deoso ati‑ya mai tokadabara, Deoso tabaro‑ya mai winaramete, mai‑nima ai riyahi. Deoso ati ai kadika, Deoso ati ai tokadababisahi.
HEB.4.12	Deoso ati kitabote tohe, yima ini fama, ini inokima‑nima ne. Ai atibodi ai korimari na‑ya kebitene. Ai atibodi ati, ai atibodi yama hinofa hina‑ya kadikatene.
HEB.4.13	Yama nafi‑ya Deoso wato, yama nafi‑ya awa tene. Yama tehe‑ya yama‑ya awa, yama soki‑ya yama nafi‑ya awa tene. Makobote ai abiya, ai ene‑maro tamine ai kaminawahaboneni.
HEB.4.14	I‑di Yeso, Deoso‑ka yama‑bone‑ya mai da‑daa mai‑ka hidi webote neme‑ya tokome, Deoso Bidi yokana amane. Deoso ati ai tokadababone ai ati na, Deoso ati ai tokadabahi.
HEB.4.15	Ai‑ya Satanasi keyehe‑nima Deoso‑ka yama‑bone‑ya mai da‑daa mai‑ka hidi webote‑ya keyehemata, Satanasi ati‑ya nofare, ati hikadabarematane. Ai‑ta Satanasi ai‑ya keyeheya, ai kitara, Satanasi ati ai nofaba awineni. Satanasi ati ai nofa ai atibodi koma, Deoso‑ka yama‑bone‑ya mai da‑daa mai‑ka hidi webote ai‑ya kasomebona ati nane.
HEB.4.16	Deoso‑ya ai hiyarabone, ai habo siitoriyahi. Ai ya‑yainibisahi. Deoso ai hiyariya, ati somawamebonane, ai‑ya kasomebonane.
HEB.5.1	Hibati‑ya Deoso‑ka yama‑bone‑ya mai da‑daa mai‑ka hidi webote‑bona‑ya Deoso kadikematane, ai ene amosara manakone‑ya Deoso‑ya daanebonaha.
HEB.5.2	Deoso‑ka yama‑bone‑ya da‑daa‑mata, ai‑nima kitare, ai ene‑nima ene ne. Yama ai watora, ai tosawariya, ai‑ya weeni nafirebonane.
HEB.5.3	Yama amosara manakone‑ya daanebona, hini hika yama‑ya daani dai tohe, makobote mai‑ka yama‑ya daanamaki ene Deoso mai nafi‑ya ati somawamematane.
HEB.5.4	Hiniya Deoso‑ka yama‑bone‑ya mai daaterani, Deoso mai‑ya kadikabisatene. Araho‑ya Deoso kadikemata, Araho nowati‑ya mai one‑ya kadikamakitase, Deoso‑ka yama‑bone‑ya mai daanamakebonehe.
HEB.5.5	Yeso Kirisito hini‑ya kadikaterene. Deoso hikadike, Deoso‑ka yama‑bone‑ya mai da‑daa‑bone mai‑ka hidi webote tohebonaha.
HEB.5.5	“Oka Dao amatini. Tika Abi ama·oni.” Deoso ati nematane.
HEB.5.6	Makobote Yeso Kirisito‑ya hiyaramatase,
HEB.5.6	“Meokisadeki‑nima tina, oka yama daani fawatiteraboneni. Mai tamine owa‑ya tikaminateboneni.” Deoso ati nematane.
HEB.5.7	Yeso bofe‑ya wine, Deoso‑ya hiyare, hini mahi‑nima badi‑ya hiyare, hini ati koboni‑ka yama‑ya haane, ohinawahe, Yeso Badi ati‑ya tokadabi nafi, Badi ati‑ya nofi nafine. Badi‑ya weere, Deoso ati‑ya Yeso tokadabe, Yeso ati‑ya Deoso tokadabahari, Yeso‑ya nakitamemarine.
HEB.5.8	Deoso Bidi i‑di Yeso tohe, Deoso ati‑ya tokadabebona, hini eme komenebona‑ya wato, Deoso ati hinama‑ya tokadabanasa nematane.
HEB.5.9	Deoso ati hinama‑ya tokadabi hawa tohe, ati ai tokadabeya, Deoso‑ka ai tohawaha, Deoso tabaro‑ya ai winamakeboneni.
HEB.5.10	Deoso ati ene Deoso‑ka yama‑bone‑ya mai da‑daa mai‑ka hidi webote i‑di Yeso tohemata, hini tohe, tohasa ne, fawaterebonane. Meokisadeki‑nima Yeso nane.
HEB.5.11	Yeso ai nafi‑ka hidi tohe tamine dai‑ya okanawatabone ona, dai narabo karakana‑nima dai na, yama‑ya dai wato kanibote ni awirani.
HEB.5.12	Hibati‑ya Deoso ati dai mita, mai one‑ya dai kanawatomakebone oda ati na, yama‑ya dai wato awisara, dai‑ya oda kanawatomatasabone dai nofabisineni. Madehe‑nima dai nasa na, yama kita kabi dai watora, yoha fahi‑ta dai ati fawabisineni,
HEB.5.13	Yoha fahi‑ta dai fawa, madehe‑nima dai na, dai ene amosa ba‑basi ni awisarani.
HEB.5.14	Bani kite‑ya dai kaba, ai hawa toha‑nima dai na, yama amosa dai wato, yama towe dai wato dai nineni.
HEB.6.1	Yeso ai manakone‑ya nanahabematane, ai abarabonehe. Tamine dai wato, ai ene amosaramaro, ai ene‑maro‑nima ai ene namarabone tamine dai wato neni. Hibayata ai webote‑nima dai na, Deoso ati nafi dai kadikeya, ati dai tokadabaho.
HEB.6.2	Faha‑ya ai habanisa tamine dai wato,
HEB.6.2	Deoso‑ka Doni ai‑ya sawi tamine dai wato,
HEB.6.2	ai aba, ai kitamabone tamine dai wato,
HEB.6.2	ai ene‑ya Deoso kadike, ai manakone‑ya daanebona tamine dai wato nineni. Hibayata Deoso‑ka yama kita tamine ai hiyaramakeboneni.
HEB.6.3	Deoso ai‑ya kasomeya, Deoso ati kite ai watowahaboneni.
HEB.6.4	Deoso ati‑ya mai wa‑wato, Deoso‑ka Doni mai‑ya sawi, yama amosabote‑ya Deoso mai‑ya daane, Deoso ati‑ya mai nofami awiriya, mai ihi Deoso‑ya hini mai tamine‑ya mai kaminamariya, Deoso mai‑ya ati somawamaterebonane.
HEB.6.5	Deoso ati amosabote‑ya mai wa‑wato‑maro, Deoso ene kitabote‑ya mai awamaroni.
HEB.6.6	Deoso ati‑ya mai nofami awira, awa‑ya Yeso Kirisito‑ya mai baakanamatasa‑nima mai nineni. Fara ihi Kirisito‑ya mai one hahakanaboneni.
HEB.6.7	Deoso ene faha kakiteni. Faha kake ihi ai‑ka fadara‑ka yamata yana,
HEB.6.7	“Wami amosabote amani.” Ai ati na, ai ya‑yaina,
HEB.6.7	“Deoso ene fadara amosini.” Ai ati teni.
HEB.6.8	Fadara one‑kaya ai‑ka yamata ai kama, yanara, atiwa‑ta yanabise, ai awa, ai yawa,
HEB.6.8	“Wami towe amani.” Ai ati na, ai sarikanaba awineni.
HEB.6.9	Mai ati kasira mai tamine oda hiyarani. Dai‑ta dai tamine oda hiyari awirani. Dai ene amosa, dai‑ya oda atibodi watoneni. Deoso ati‑ya dai tokadabamaro, ati dai tokadabanasa nebona oda ati teni.
HEB.6.10	Deoso‑ka mai dai kasomamaro, mai‑ya dai kasomanasa nineni. Dai ene‑ya Deoso ati fawaterebonane. Dai ene‑ya kadikebona, dai manakone amosa‑ya daanebonane.
HEB.6.11	Yeso kamebona‑ya dai nimana, dai ene amosi fawariyahi. Dai ene amosa toha, dai manakone wadaboneni.
HEB.6.12	Dai refo tohariyahi. Deoso ati‑ya mai nofamete, Deoso mai‑ya kasomebona ati ne, Deoso‑ya mai nimanameteni. Mai ihi amosamete mai ihi‑nima dai ene niya, yama amosa‑ya Deoso dai‑ya daanebonane. Yama amosa dai kayafabone, dai ene amosahi.
HEB.6.13	Hibati‑ya Abaraho‑ya Deoso hiyare,
HEB.6.13	“Abaraho, tika dao‑ba daa·onaboneni. Owati‑nima onabone, owati fawateraboneni.” Deoso ati nematane.
HEB.6.14	“Tika dao‑bona daa·oniya, tiwa okasoma, tika nodi mai dodamateboneni.” Deoso ati nematane.
HEB.6.15	Abaraho amoni dameya, Deoso ati‑mata‑nima bidi wadawahematane. Hibati‑ya Abaraho Deoso ati‑ya mite,
HEB.6.15	“Oka dao‑bona‑ya Deoso daanebona ati ne, daahinebonane.” Abaraho atibodi ati ne.
HEB.6.15	Deoso ati‑nima yama nabone‑ya Abaraho nimane, ati‑nima nawahematane.
HEB.6.16	Owati tinofara oka hidi ati timitahi. Owati‑nima oka hidi ati tohane. Haa‑nima mai ati na mai ati ai nofateni.
HEB.6.17	“Owati dai nofabone, owati‑maro dai awahi. Owati‑maro‑nima ona, fara hibayata owati‑nima onabone dai watowahaboneni.” Deoso ati nematane.
HEB.6.18	Deoso ati‑mata ai kadika, ene‑mata ai kadikamaki, Deoso ati‑nima ene ne ai wato, fare ati‑nima nebona ai wato, ai nimane, ai habo siitoraboneni.
HEB.6.19	Ai‑ka kanawa ai yaditoneni, yama hakikini hiwakarabonehe. Fara‑nima Deoso ati‑nima ene ne ai wata, Satanasi ati ene ai tosawariraboneni.
HEB.7.1	Hibati‑ya Yerosare‑ya mai wi‑wina mai‑ka hidi webote i‑di Meokisadeki tohe, Deoso‑ka yama‑bone‑ya da‑daa tohematane.
HEB.7.1	“Neme‑ya Deoso yokana winane.” Meokisadeki ati nematane.
HEB.7.1	I‑di Abaraho bidi owa i‑di Ro‑ya yara mai towakama, i‑di Abaraho tokomaki, yara mai‑ka hidi mai‑ya bisine, mai‑ka yama mai hiwakama‑ya Abaraho dodimaki, i‑di Ro‑ya dodimaki ne, i‑di Abaraho mai eyehe kame, i‑di Meokisadeki‑ya kobone,
HEB.7.1	“Abaraho, Deoso tiwa‑ya kasomane.” Meokisadeki ati nematane.
HEB.7.2	I‑di Abaraho mai‑ka yama nafi‑ya kakame, Meokisadeki‑ka yama ohare‑bone‑ya daane, Abaraho‑ka 9 kana hasinameteni. Meokisadeki oni ai ati‑ya, ‘Mai ihi amosa mai‑ka hidi toha’ tabora oni ai ati‑ya, ‘Mai ati soma’ mai‑ka hidi toha nane.
HEB.7.3	Meokisadeki badi, madi, mai na mai wadarameteni. Wadarihi, abarihi ne, Deoso Bidi‑nima nane.
HEB.7.3	“Meokisadeki, Oka yama‑bone‑ya da‑daa tihabone, tika yama daani fawateraboneni.” Deoso ati nematane.
HEB.7.4	Meokisadeki tamine‑ya dai atibodi kadikahi. Meokisadeki webote tohe, ai‑ka idi i‑di Abaraho bi‑bidi nibise, Meokisadeki hidi webote tohe‑ya Abaraho hika yama kote‑ya daanematane.
HEB.7.5	Makobote i‑di Abaraho‑ka nodi idi Refi tohebona, Deoso ati ene Refi‑ka nodi Abaraho‑ka nodi mai one tamine‑ya Deoso‑ka yama‑bone‑ya mai da‑daa‑bone mai manakone‑ya mai kayafaboneni. Refi‑ka nodi‑ka yama ohari, Abaraho‑ka nodi mai one‑ka 9 kana teboneni.
HEB.7.6	I‑di Meokisadeki i‑di Refi‑ka nodi tohi awire, hiniya Abaraho‑ka yama kote‑ya kayafe, i‑di Abaraho‑ya i‑di Meokisadeki kasome,
HEB.7.6	“Abaraho, Deoso tiwa‑ya hiyare, ati‑mari‑nima yama nawahaboneni.” Ati nematane.
HEB.7.7	Ai webote toha, ai bi‑bidi na‑ya kasomateni. Fare Meokisadeki webote tohe, Abaraho bi‑bidi nane.
HEB.7.8	Mai‑ka yama kote‑ya Refi‑ka nodi mai kayafa, mai aba, makobote mai‑ka nodi mai abamakitasa nameteni. Meokisadeki‑ta abare, hiniya neme‑ya tokomemata, hasinasa na‑mone mai ati teni.
HEB.7.9+HEB.7.10	Abaraho kahiwanasa reya, Meokisadeki‑ka yama kote‑bone‑ya daane, Abaraho‑ka nodi i‑di Refi tohatebona, i‑di Abaraho bodi‑ya foyasa neya, i‑di Meokisadeki‑ka yama kote‑bone‑ya Abaraho daane. Hika yama toha, i‑di Refi‑ka yama toha na‑ya i‑di Meokisadeki‑ya i‑di Abaraho daanematane.
HEB.7.11	I‑di Refi‑ka nodi mai ihi, ai ene amosa hinama tohaterani. Yama‑ya mai da‑daa mai ihi, ai ene amosara barikana, manakone abara, Deoso ati‑ya Refi‑ka nodi mai mita, ati mai hikaminabisematane. Mai ati ihi ai ene amosara manakone aba‑mani, ai ene amosara manakone wadamara neni. Ai ene amosara manakone wadamara‑mani Deoso‑ka yama‑bone‑ya da‑daa owa‑ya Deoso haare nane. I‑di Refi‑ka nodi‑nima ai owa‑ya kadikare, i‑di Meokisadeki‑nima ai owa ne‑ya kadikematane.
HEB.7.12	Hibati‑ya i‑di Mose‑ya Deoso hiyare, ati‑ya i‑di Mose kanahano,
HEB.7.12	“Mai ihi amosara manakone‑ya i‑di Refi‑ka nodi‑ya mai daanaboneni.” Deoso ati ne, ati‑ya Mose kanahanomatane.
HEB.7.12	Deoso‑ka yama‑bone‑ya bare daanebona Deoso ati yananamatasebonane.
HEB.7.13+HEB.7.14	Refi‑ka nodi Yeso tohare, Yoda‑ka nodi‑ta tohabise. Yoda‑ka nodi Deoso‑ka yama‑bone‑ya daanebona tamine‑ya Mose‑ya Deoso hiyari awirematane.
HEB.7.15	I‑di Meokisadeki‑nima ne, Deoso‑ka yama‑bone‑ya da‑daa owa kobone, Deoso ati bare tohe ai watoneni.
HEB.7.16	Yeso‑ka abise hika idi ne Deoso‑ka yama‑bone‑ya mai daatera, Yeso abaterebona ene Deoso‑ka yama‑bone‑ya daa nibisane.
HEB.7.17	“Deoso‑ya ai manakone‑ya daatinabone, Meokisadeki‑nima tinabone, ti·abateraboneni.” Kirisito tamine‑ya Dafi kanahano ati nematane.
HEB.7.18	I‑di Refi‑ka nodi Deoso‑ya dai manakone‑ya mai da‑daa‑mete, dai manakone abara ene dai manakone‑ya mai daanami awiraboneni.
HEB.7.19	Mose ati kote‑ta ai tokadaba Deoso tabaro‑ya ai winaraboneni. Yeso ati ai nofa, Deoso bidi ai tohawaha, Deoso tabaro‑ya ai winabisaboneni.
HEB.7.20	Yeso‑ya Deoso hiyare,
HEB.7.20	“Yeso, oka yama‑bone‑ya mai da‑daa‑maro mai manakone‑ya mai nanahabaramaroni. Tiwa‑ta, tiwa haa·onamaro, owati ihi mai manakone tinahababisaboneni.” Ati nematane.
HEB.7.21	I‑di Refi‑ka nodi mai toha, mai‑ka idi mai‑ka abi mai‑nima Deoso‑ka yama‑bone‑ya mai daanamakineni. I‑di Yeso‑ta‑ya Deoso hiyare,
HEB.7.21	“Tiwa tamine ohiyaramaro, owati‑nima yama nabone, mai manakone tinahabi oharebone, ti·abateraboneni.” Deoso ati nematane.
HEB.7.22	Deoso ati fawaterebonane. Yeso ene Deoso ai‑ya kasomi ba‑basi nebonane.
HEB.7.23	Refi‑ka nodi mai dama Deoso‑ka yama‑bone‑ya mai da‑daa mai aba, nowati‑ya Deoso‑ka yama‑bone‑ya mai daanamakira, mai‑ka madehe‑ta Deoso‑ka yama‑bone‑ya mai daanameteni.
HEB.7.24	Yeso‑ta ai manakone‑ya daane, oharibisane. Abaterebonane.
HEB.7.25	Yeso ati ai nofa, Deoso‑ka ai tohawaha, Yeso ai‑ya kasomatene. Ai aba, Deoso tabaro‑ya ai‑ya towakamebonane. Yeso abamatere, ai tamine‑ya kaminatene Deoso‑ya.
HEB.7.25	“Abi, owati‑ya mai no‑nofa mai tikasomahi. Mai ihi amosariya, mai manakone onahabamaroni. Mai‑ya tiwati yawariyahi.” Yeso ati tene.
HEB.7.26	Deoso‑ya ai manakone‑ya Yeso daane ene ai manakone abawahani. Ati amose hinama tosawariterene. Ai‑ta ai tosawari, Yeso‑ta tosawari terene. Neme amosi‑ya Yeso amosi fiyakanane.
HEB.7.27	Deoso‑ya ai manakone‑ya i‑di Refi‑ka nodi mai daana, mahi‑nima bani‑ya mai daa, mai manakone‑bone‑ya mai daani baha, makobote ai manakone‑bone‑ya mai daanamakitasa nameteni. Haa‑nima i‑di Yeso terene, Yeso hini emene‑ya ai manakone‑ya nanahabi oharibisane.
HEB.7.28	Deoso‑ka yama‑bone‑ya mai da‑daa mai‑ka hidi, ai one‑nima mai na, mai kitara, mai aba mai nabone, mai‑ya i‑di Mose kadikabisematane. Hai‑ta Deoso hini Bidi‑ya kadike, ai manakone‑ya nanahabebona, kitabote, amosabote, abaterebonane.
HEB.8.1	Owati dai mita yama‑ya dai watowahaboneni. Deoso‑ka yama‑bone‑ya mai da‑daa mai‑ka hidi webote i‑di Yeso tohe. Ai manakone‑ya Deoso‑ya daane, ai‑ka Abi neme‑ke‑ka kanika‑ya itariwahane.
HEB.8.2	Deoso‑ka yobe neme‑ke wamahinemata‑ya ai manakone‑ya Yeso daanawahene.
HEB.8.3	Deoso‑ka yama‑bone‑ya mai da‑daa mai‑ka hidi Deoso‑ya bani‑ya mai daa, yama one‑ya mai daanamete, fare Deoso‑ya Yeso yama‑ya daanematane.
HEB.8.4	Neme‑ya Deoso‑ya Yeso yama‑ya daanane. Bofe‑ya Mose ati ene Refi‑ka nodi mai‑ta Deoso‑ka yama‑bone‑ya mai da‑daa mai toha, i‑di Yeso i‑di Refi‑ka nodi tohare, bofe‑ya Deoso‑ka yama‑bone‑ya da‑daa toharene.
HEB.8.5	“Mose, adami tati‑ya yobe‑bona tiwa‑ya yofi·okane‑nima ne wamatinahi.” Deoso ati nematane.
HEB.8.6	Hibayata Kirisito ene amosi ba‑basi ne, Refi‑ka nodi mai ihi amosi bi‑bidina,
HEB.8.6	“Mose ati‑ya dai tokadabi nafi‑ya dai ene amosara‑ya Deoso barikanebonane.” Refi‑ka nodi mai ati na,
HEB.8.6	“Owati dai nofa Deoso dai ene‑ya barikanamare, dai‑ya ati somawamebonane.” Kirisito ati nibise.
HEB.8.6	Fare Kirisito ati amosabisane.
HEB.8.7	Hibati‑ya Refi‑ka nodi mai ihi Deoso ati somawami ohari‑mana, Yeso abare namatane.
HEB.8.8	“Hibati‑ya mai‑ya ohiyara, owati nafi‑ya mai tokadabara. Makobote mai‑ya ohiyaramatasaboneni. Isara·eo‑ka mai‑ya ohiyara, i‑di Yoda‑ka mai‑ya ohiyara onaboneni.
HEB.8.9	Hibati‑ka owati‑nima owati namaraboneni. Hibati‑ya mai‑ka idi Eyito‑ya mai wina, mai okasoma, mai yahi dama·okana, mai tabori yati‑bone‑ya mai owakamaboneni. Owati‑ya mai nofara, owa ene tabora awiri‑kaya mai abamaroni.
HEB.8.10	Makobote Isara·eo‑ka nodi mai‑ka yama hani yati tohamakitasa, mai‑ya ohiyaramakitasaboneni. Mai okanawatabone, mai atibodi‑ya owati okanahanabone, oka mai tohawahabone, mai‑ka Deoso yokana ohawahaboneni.
HEB.8.11	Owa tamine‑ya mai wato nafiya, mai ibi kanawatomateraboneni. Owa hawine‑ya mai ibi yofikanamarihi naboneni. Owa‑ya mai nafi watowahaboneni, bote madi, madehe, mai naro.
HEB.8.12	Mai ihi amosaramaro mai‑ya oyawamarihi, mai ihi okadikamarihi onaboneni.” Deoso ati nematane.
HEB.8.13	Yama hani yati tohawaha, yama hani daidi bote toha, yama bote fawanawahaboneni.
HEB.9.1	Hibati‑ya Deoso ene Deoso‑ya mai kahiyarabone, ati‑nima mai nabone ati ne, bofe‑ya Deoso‑ka yobe toheya, yama towe sawirabone ati nematane.
HEB.9.2	Deoso‑ka yobe kote kayawi bi‑bidi hine‑kaya yama wada, nabarina oro wamani toha, wahi kawa, awa wamani amosa fowari wada, mese oro toha, mese‑ya Deoso‑ka baho wiya nameteni.
HEB.9.3	Deoso‑ka yobe kote barikane‑ya bora kita wina‑ya Deoso kayawi ba‑basi nematane.
HEB.9.4	Deoso‑ka yobe kote barikane kayawi ba‑basi hine‑ya yama mahi amosa sa‑sarikana wiye oro wamani toha ita, awa wamani kasaho toha, mese‑ya oro toha, dori‑ya yama 3 toha: oro wamani kahafa‑nima na‑ya mana mookana kafoya, i‑di Araho‑ka awa hibati‑ya moonamete foya, Deoso‑ka yama hani yati‑ya hikanahanamete kafoya nani.
HEB.9.5	Kasaho noki mese‑ya Deoso‑ka yo‑yose mai afe wadikima mai demenare, mai afe bofe‑ya Deoso ati yananane, mai‑ya ati somawamebonaha. Yama wamani tamine ohiyaramaraboneni.
HEB.9.6	Yobe, yobe doro‑ka yama toha na nafi hawa toha, Deoso‑ka yama‑bone‑ya mai da‑daa yobe kote kayawi bi‑bidi ne‑ya mahi‑nima mai tokiyoma, mai‑ka yama anini‑ya mai aniteni.
HEB.9.7	Yobe kote Deoso kayawi ba‑basi hine‑ya mai tokiyomara, faha fowe ohari‑ya Deoso‑ka yama‑bone‑ya mai da‑daa mai‑ka hidi webote tokiyomi oharibisematane. Tokiyome, ama‑ya damakane, Deoso‑ya ama‑ya daane, hini manakone‑bona‑ya daani baha, ai manakone‑bone‑ya daanamakinematane. Ai ene‑ya barikanane, Deoso ai ene‑ya awarebonaha.
HEB.9.8	Fara tamine‑ya Deoso‑ka Doni ati hiyare,
HEB.9.8	“Deoso wine‑ka yobe kote barikane‑ya dai tokiyomi awiraboneni.” Deoso‑ka Doni ati nematane.
HEB.9.8	Ai manakone abi awisariya, Deoso wini‑kaya ai tokiyomi awiraboneni.
HEB.9.9	Hibati‑ya Deoso‑ya mai kahiyarabone, bani, yamataha na‑ya mai daana, bani‑ya mai nanahaba, bani emene aba, mai ihi towe‑ya Deoso barikane, mai atibodi‑ya namosire mai atibodi mai‑ya weenasa teni.
HEB.9.10	Yama‑ya mai kaba, yama‑ya mai fawa, yama‑ya mai soko na, mai atibodi‑ya namosaterani. Mai atibodi namosabone tamine‑ya Deoso mai‑ya kaminamakimatane.
HEB.9.11	Makobote Kirisito kaki, Deoso‑ka yama‑bone‑ya mai da‑daa mai‑ka hidi webote tohe, neme‑ke Deoso‑ka yobe kote kayawi ba‑basi ne‑ya Kirisito tokiyome, Deoso‑ka yobe webote, amosabote, ai wamatere, Deoso‑ta wamahine‑ya tokiyomane.
HEB.9.12	Ai manakone‑ya nanahabebona, bodi, bowi bidi mai na mai emene‑ya towakamare, hini emene‑ya towakamabise, yama manakone abi ohariwahabone, ai manakone‑ya wadamaterabonehe.
HEB.9.13	Hibati‑ya yama aba‑ya mai boyona, mai bisa toha‑nima mai na, bowi maki, bodi maki mai na, mai ame‑ya mai‑ya mai wisana, bowi bide‑ya mai sarikana, bowi nakasiri faha‑ya tabonawahaya, mai‑ya mai wisanamaki na, mai bise fawanani mai ati teni.
HEB.9.14	Fare Kirisito emene ai‑ya namosi nafibona, Kirisito ene amose hinama tohe, Deoso‑ka Doni hikasome ene ai manakone aba, hini emene‑ya Deoso‑ya daane ene ai ene amosaramaro, ai‑ya ai atibodi weenamaraboneni. Ai ene amosaramaro tamine‑ya Deoso kadikamaterebonane. Ai ene amosa, ai abamateraboneni. Deoso‑ya ai narifabisaboneni.
HEB.9.15	Hibati‑ya ai ene amosara ai ene yama amosa‑ya ai kayafarabone, ai ababisabone Deoso ati nemata, Yeso abe ai manakone‑ya nanahabe ene Deoso ai‑ya ati somawame, yama amosa daahinabone ati ne, ai kayafaboneni.
HEB.9.16	Ai abi awisariya, yama ai kanahana,
HEB.9.16	“O·abiya, oka yama mai‑ya dai daanahi.” Ai‑ka yama hani ati teni.
HEB.9.16	Ai abi awiriya, ai‑ka yama hani ihi ai‑ka yama‑ya mai kayafaterani, ai abi‑ya ai‑ka yama‑ya mai kayafabisa teni.
HEB.9.17	Ai ababone ai‑ka yama tamine ai kanahanoteni. Ai abi awiriya, ai‑ka yama hani ati‑ya mai nofaterani. Ai abiya, ai‑ka yama hani ati‑ya mai nofateni.
HEB.9.18	Hibati‑ya Mose ati‑ya mai tokadabara, bani‑ya mai nanahabara, mai ihi‑ya Deoso barikarene, bani‑ya mai nanahaba mai ihi‑ya Deoso barikanene.
HEB.9.19	Deoso ati nafi‑ya Mose mai‑ya kamini hawa tohe, bowi bidi, bodi mai na, mai ame‑ya faha‑ya i‑di Mose rawikane, isobo afe mese‑ya kaneiro kone mawa yadineya, mai dami‑ya i‑di Mose wisa, yama hani‑ya wisa nematane.
HEB.9.20	“Ama ihi Deoso ati‑nima yama nabone, Deoso ati dai tokadabahi.” Mose ati nematane.
HEB.9.21	Mai wisani‑ya hawa tohe, ama kote‑ya yobe barikane bari‑ya wisa, yobe doro‑ka yama wada‑ya wisanamaki nematane.
HEB.9.22	Yama Deoso hikayahabone ama‑ya mai keteheteni. Ai ene amosara ene ama tokafodora, Deoso ati somawamaterene.
HEB.9.23	Bofe‑ka yama Deoso hikayahaboneya, bani mai ame‑ya mai ketehemeteni. Neme‑ka yama amosabisa, bani mai ame‑ya mai keteheterani. Yama amosa hinama‑ya yama‑ya ketehebisatene.
HEB.9.24	Neme‑ke yobe Deoso wamahinemata, fare bofe‑ke mai wamahine hetarato‑nima ne‑ya idi Mose wamanane. Yobe kote Deoso hikayawemata‑ya Kirisito tokiyomare, neme‑ke yobe‑ta‑ya tokiyomabisene, Deoso‑ya ai manakone‑ya daanebonaha.
HEB.9.25	Faha fowe‑nima ai tamine‑ya Deoso‑ka yama‑bone‑ya mai da‑daa mai‑ka hidi webote bani mai ame‑ya mai daanameteni. Kirisito‑ta hini emene‑ya daani oharibisematane.
HEB.9.26	Faha fowe‑nima bani mai ame‑ya mai daanamete, mai‑nima Kirisito ne‑mana, abi dame namatane. Yama nafi hawa tohiya, hini emene‑ya daani oharibisematane.
HEB.9.27	Bofe‑ya ai abano ababoneni ai nafi. Makobote neme‑ya ai ene‑ya Deoso kadikebonane.
HEB.9.28	Kirisito abe, ai manakone‑ya nanahabemata, kamatasebona, ai manakone‑ya nanahabami awirebona, ai nimane, neme‑ya ai‑ya towakamebonane.
HEB.10.1	Deoso ati‑ya i‑di Mose kanahano, neme‑ka yama korimari‑ya mai‑ya kanawato, neme‑ka yama aboni ai awiya, yama ai wataboneni. Faha fowe‑nima Deoso‑ya yama mai daahina, mai atibodi‑ya namosaterani.
HEB.10.2	Bani mai ame ihi mai atibodi amosawama‑mani, faha fowe one‑ya bani mai one‑ya mai nanahabamakira nemeteni. Ai atibodi amosawama‑mani, ai atibodi ai‑ya weenamara neni.
HEB.10.3	Bani mai ame‑ya mai daana, mai atibodi amosawamara, hini mai tamine‑ya mai atibodi kadika, mai atibodi hini‑ya weenamatasameteni.
HEB.10.4	Bowi mai ame, bodi mai ame na ihi mai atibodi amosawamara, mai ihi amosara manakone‑ya bani mai ame nanahabaterani.
HEB.10.5	Bofe‑ya Kirisito koboni hawa tohe, ati yanane,
HEB.10.5	“Abi Deoso, tika yama‑bone mai daahinaya, tiwati koboni awirani. Bani‑ya tiwati koboni awirihi, yama kaba‑ya tiwati koboni awirihi na, owa abano daatinamaroni, yama nafi manakone onahababonehe.
HEB.10.6	Bani mai‑ya mai sarikana, mai ihi ya‑yaitini awirihi, mai ihi amosara yama‑ya mai daana, mai ihi ya‑yaitini awirihi tinamaroni.
HEB.10.7	Hibati‑ya owa tamine mai‑ya tikamina mai hikanahanamaro, fara mai ati‑nima onaboneni. Abi Deoso, tiwati okadababoneni.” Yeso ati nematane.
HEB.10.8	Bani, yamataha, yama na‑ya Deoso‑ya mai daana, mai ihi Deoso ya‑yaini awire, tamine‑ya Yeso hiyarematane. Hiniya Mose‑ka yama hani ati ihi yama‑ya mai daana, bani‑ya mai sarikana nameteni.
HEB.10.9	Makobote Yeso ati yananamatase,
HEB.10.9	“Owa tiawahi, tiwati‑nima onaboneni.” Ati nematane.
HEB.10.9	Yeso ene bani mai‑ya mai daanamaterabone, Yeso ene ai manakone abi ohareboneni.
HEB.10.10	Yeso Kirisito hini‑ya daane ene Deoso ai‑ya kayafawahe, ai atibodi‑ya namosawahe, ai‑ya nofe, ai‑ya ati yawamaterebonane.
HEB.10.11	Hibati‑ya mahi‑nima Deoso‑ka yama‑bone‑ya mai da‑daa, bani mai‑ya mai daana mai atibodi‑ya namosi awirameteni.
HEB.10.12	Kirisito‑ta Deoso‑ya yama‑ya daani ohari hawa tohe, Deoso‑ka kanika‑ya itariwahane. Ai manakone abi ohare, ai manakone‑ya Deoso haanamaterebonane.
HEB.10.13	Yeso neme‑ya itari, Yeso‑ya mai ka‑kako‑mete Deoso ene mai wiya, mai mese‑ya Yeso teme kaforibona, mai‑ya nimanane.
HEB.10.14	Kirisito ai manakone‑ya nanahabi ohari, ai manakone‑ya Deoso haanamaterebona, ai amosa hinama ai tohawahaboneni.
HEB.10.15	Ai atibodi‑ya Deoso‑ka Doni ai‑ya hiyaratene.
HEB.10.16	“Yama hawa tohiya, mai atibodi‑ya owati okanahana, owati‑ya mai watowaha, mai okasomaboneni.
HEB.10.17	Mai ihi amosaramaro, mai ihi okadikamateraboneni.” Deoso‑ka Doni ati nematane.
HEB.10.18	Deoso ati somawame, manakone wadamarani.
HEB.10.19	Oka soho dai toha, owati dai mitahi. Yeso emene ene ai manakone aba, Deoso‑ka yobe kote neme‑ke kayawi ba‑basi hine‑ya ai tokiyoma, Deoso‑ya ai hiyarateni. Ai hiyariya, ai habo siitoriyahi.
HEB.10.20	Yeso abi awisareya, Deoso‑ka hawi barikanameteni. Yeso abe, hawi‑ya seekawahe, Deoso‑ya ai kobonaboneni.
HEB.10.21	Deoso‑ka yama‑bone‑ya mai da‑daa, mai‑ka hidi webote i‑di Yeso tohe, Deoso‑ka yobe hidi tohene.
HEB.10.22	Deoso‑ya ai hiyarabone, ai atibodi amosahi. Deoso ai ati‑ya mitebona ai atibodi ati nahi. Hibati‑ya ai atibodi‑ya Deoso‑ka Doni namose, ai atibodi ai‑ya weenamara, hibati‑ka mai‑ya mai wisana, mai‑nima ai nawaha, ai ene amosara manakone aba ihi faha amosa‑ya ai afina‑nima ai nawahani.
HEB.10.23	Deoso tabaro‑ya ai kobonabone ai ati namaro, ai atibodi yama‑ya kadikariyahi. Deoso ati‑nima yama naboneni.
HEB.10.24	Ai one ai kasomahi. Mai one‑ya mai nofawaha, mai‑ya mai kasomamakeboneni.
HEB.10.25	Deoso tamine‑ya ai hiyarabone, mai yorotokana, mai‑ya ai daba, ai ibi kasoma, mai ai ya‑yainihe, mai one yama yorotokani‑ya mai nofara, mai‑nima dai riyahi. Yeso koboni nahore ai yorotokanahi.
HEB.10.26	Deoso ati‑ya mai wato, Deoso ati‑ya mai ati nofa mai na, makobote mahi‑nima Deoso ati‑ya mai tokadabara, mai manakone‑ya Yeso nanahabamarebonane.
HEB.10.27	Hini mai ihi‑ya mai kadika, mai habi siitoteni. Mai ihi‑ya Deoso kadikebona‑ya mai wata, Deoso‑ya mai ka‑kako mai‑nima mai na, mai‑ya Deoso wara hirini‑kaya mai‑ya weretowitibona‑ya mai wato na, fara mai habi siitoteni.
HEB.10.28	Hibati‑ya Mose ati‑ya mai tokadabara, mai ihi‑ya mai fama mai awa, mai tamine‑ya mai kamina, Mose ati‑ya mai tokadabara, mai abameteni.
HEB.10.29	Mose ati‑ya mai tokadabara mai abameteni. Hini yamata‑nima Deoso neba, Bidi ati‑ya ai nofarihi? Deoso Bidi abe, ai manakone‑ya nanahabemata, Deoso Bidi ati‑ya ai nofara, Deoso‑ka Doni ai nayawa, hini yamata‑nima Deoso ai‑ya nibona, dai ati niti?
HEB.10.30	Hibati‑ya Deoso ati yanane,
HEB.10.30	“Mai ihi amosara mai manakone amosara daa·onaboneni.” Ati nematane.
HEB.10.30	Makobote ati yananamatase,
HEB.10.30	“Ai‑ka Hidi hika mai ihi‑ya kadikebonane.” Ati namatasane.
HEB.10.31	Deoso ati‑ya mai tokadabi nofara, Deoso ene mai habi siitonaboneni.
HEB.10.32	Hibati‑ya Yeso ati dai nofi yanakani‑ya dai‑ya mai wee, dai‑ya mai ati kosi na, dai habo siitoramaroni.
HEB.10.33	Dai one‑ya mai wee, dai one‑ya mai kosi na, dai one‑ya dai kasomamaroni.
HEB.10.34	Kadeya‑ya dai one foya, mai‑ya dai kasoma, mai dai yobikanamaroni. Dai‑ka yama mai kayafa, dai yawara,
HEB.10.34	“Oka yama mai kayafa, sibaraboneni. Neme‑ya oka yama amosabote hasina, mai kayafateraboneni.” Dai atibodi ati namaroni.
HEB.10.35	Dai habo siitoriyahi. Deoso dai manakone amosabote‑ya daanebonane.
HEB.10.36	Deoso ati‑nima dai nabone dai ati na, ati‑nima dai na, dai maakara, yama amosa‑ya Deoso daanebona ati ne, yama dai kayafaboneni.
HEB.10.37	Yeso kamebona ati ne, dai nimanaho, kamebonane. Fawaterebonane.
HEB.10.38	“Oka mai toha, owati‑ya mai nofa, owati‑ya mai tokadaba teni. Owati‑ya mai ati tokadabami nofariya, mai‑ya owatibodi nofamaraboneni.” Deoso ati nematane.
HEB.10.39	Deoso ati‑ya mai ati tokadabami nofara, mai ababone‑nima ai ni awira. Deoso ati ai nofe, ati ai tokadabatene. Deoso ai‑ya nofe, tabaro‑ya ai winawahaboneni.
HEB.11.1	Deoso ati ai nofa, haa‑nima ai atibodi ati na,
HEB.11.1	“Deoso ati‑nima yama nabone, hibayata yama oawara, sibarini. Ati‑nima yama naboneni.” Ai atibodi ati teni.
HEB.11.2	Fara haa‑nima hibati‑ka mai atibodi ati na, Deoso mai‑ya kahiyarematane.
HEB.11.3	Hibati‑ya yama nafi‑ya Deoso wamanemata oda awara, Deoso ati oda mite, ati oda nofe, oda atibodi yama‑ya watowaha,
HEB.11.3	“Deoso yama nafi‑ya wamane, yama ai awi awiriya, yama nafi‑ya wamanematane.” Ai atibodi ati teni.
HEB.11.4	Hibati‑ya Deoso ati‑ya i‑di Abeo nofe, Deoso ati‑nima bani‑ya daane, i‑di Abeo ene‑ya Deoso nofe,
HEB.11.4	“I‑di Abeo ene amosane.” Deoso ati nematane.
HEB.11.4	I‑di Kaina Deoso ati‑nima yama‑ya daani awire, ene‑ya Deoso nofarematane. I‑di Abeo abemata ene tamine ai hiyaranasa nineni.
HEB.11.5	Deoso ati‑ya i‑di Enoki nofe, atibodi ati,
HEB.11.5	“Deoso ati okadabi ohareboneni.” Atibodi ati nemata,
HEB.11.5	hini atibodi ati‑nima ne. Abare, hiniya Deoso hiwakamematane, neme‑ya. Mai sibahine, mai hiwasire, neme‑ya Enoki toki awisareya, tamine mai hiyare,
HEB.11.5	“Enoki ene Deoso ya‑yainane.” Mai ati nameteni.
HEB.11.6	Deoso ati‑ya mai nofara Deoso‑ya mai ya‑yaini terani. Deoso‑ya ai hiyarabone ai atibodi ai‑ya hiyara,
HEB.11.6	“Deoso tohe ati onofe, owa‑ya kasomebonane.” Ai atibodi ati teni.
HEB.11.7	Hibati‑ya faha kaki awiriya, Nowe‑ya Deoso hiyare,
HEB.11.7	“Nowe, faha kakeboneni. Kanawa wamatinahi.” Deoso ati ne,
HEB.11.7	Deoso ati‑ya Nowe nofe,
HEB.11.7	“Deoso ati okadababoneni. Kanawa wama·onaboneni, oka mai hasinabonehe.” Nowe atibodi ati ne.
HEB.11.7	Nowe ene hika mai one hasi, mai one nafi aba na,
HEB.11.7	“Nowe owati‑ya nofe, ene amose, atibodi onamosebonane.” Deoso ati nematane.
HEB.11.8	Abaraho‑ya Deoso hiyare, ati‑ya i‑di Abaraho nofe,
HEB.11.8	“Abaraho, tabora bara‑ya tikahi. Tabora tiwa‑ya daa·onabone, yofi·okanaboneni.” Deoso ati nematane.
HEB.11.8	Deoso ati‑ya Abaraho atibodi nofe, toke,
HEB.11.8	“Deoso ati okadababoneni. Tabora iti oawara‑ya Deoso owa‑ya yofikanebona, owa‑ya daahinaboneni.” Abaraho atibodi ati nematane.
HEB.11.9	Tabora‑ya kobone, tabora‑ya kayafi awisare, hiniya yobe bani ataro wamani tohe‑ya wine, fare‑nima bidi i‑di Isaki hika nodi i‑di Yako mai na bani ataro wamani‑ya mai wina, Bara mai tabori tohasa na‑ya mai winameteni.
HEB.11.10	“Deoso tabaro‑ya kobo·oniya, oka yobe‑bona‑ya Deoso wamaneya, owa‑ya yobe‑ya daanebonane.” Abaraho atibodi ati nematane.
HEB.11.11	Deoso ati‑ya Sara nofa,
HEB.11.11	“Bote oha, sibarini. Oka dao tohebona Deoso ati ne, ati‑nima nebonane.” Sara atibodi ati na,
HEB.11.11	bote tohiya, Deoso hikasoma, naba toha, bidi wadawahematane.
HEB.11.12	Abaraho bote tohe, abi yanatoneya, bidi tohawahe, hibayata hika nodi mai damawaha, amowa mai dama‑nima hika nodi mai nihi, siki faha webote‑ka boni dama‑nima hika nodi mai nihi na, mai damawahani.
HEB.11.13	Mai tamine okanahana, mai abiya, Deoso ati‑nima yama nabone, nafi‑ya mai awi awisara, mai aba, Deoso ati‑ya mai atibodi nofasa na,
HEB.11.13	“Deoso ati‑nima yama naboneni. A‑ahi‑ya oda tabaro yokana awirani. Neme‑ya oda tabaro yokana‑bone tohabisani.” Mai atibodi ati nameteni.
HEB.11.14	Mai atibodi ati‑mete‑nima mai one atibodi ati toha, mai tabori yokanabone‑ya mai sibanasa nineni.
HEB.11.15	Mai tabori bote‑ya mai nokotoni awirameteni. Mai tabori bote‑ya mai nokotonihe‑mani, mai tabori bote‑ya mai tokomatasa nemeteni.
HEB.11.16	Neme‑ka tabora‑ya mai nokotonihe.
HEB.11.16	“Neme‑ya oda tabaro amosabisaboneni.” Mai atibodi ati na.
HEB.11.16	Fara mai tabori‑bone‑ya Deoso neme‑ya wamane.
HEB.11.16	“Oka mai amani.” Ati tene.
HEB.11.17	I‑di Isaki yetene toheya, Abaraho‑ya Deoso haane,
HEB.11.17	“Abaraho, tika dao yokana ohari owa‑ya daatiyaho.” Deoso ati ne,
HEB.11.17	Deoso ati‑ya Abaraho atibodi nofi nafi, fare Deoso‑ya Isaki‑ya daani yanatonane.
HEB.11.18	Hibati‑ya Deoso ati‑ya Abaraho mite,
HEB.11.18	“Abaraho, Isaki‑ka nodi mai dama, fara tika nodi mai toha, mai damateboneni.” Deoso ati nematane.
HEB.11.19	Abaraho atibodi ati,
HEB.11.19	“I‑di Isaki‑ka nodi mai damabone Deoso ati ne, fare hika nodi mai damaboneni. Isaki abeya, Deoso hinakitamebonane.” Abaraho atibodi ati ne,
HEB.11.19	I‑di Abaraho atibodi‑ya i‑di Isaki abi hawa tohe‑nima ne.
HEB.11.19	“Deoso ati ene Isaki abe, kitame‑nima nawahene.” Abaraho atibodi ati nawahematane.
HEB.11.20	Deoso ati‑ya Isaki atibodi nofe ene bidi i‑di Yako i‑di Esa mai fama mai‑ya hiyare,
HEB.11.20	“Deoso dai‑ya kasomebona ati ne, dai‑ya kasomebonane.” Isaki ati nematane.
HEB.11.21	Deoso ati‑ya i‑di Yako nofemari, bote tohe, abi yanatoneya, bidi i‑di Yose bidi mai fama mai‑ya hiyare,
HEB.11.21	“Deoso dai‑ya kasomebona ati ne, dai‑ya kasomebonane.” I‑di Yako ati ne.
HEB.11.21	I‑di Yako hika awa‑ya damane wai, moinise‑ya Deoso‑ya kahiyarematane.
HEB.11.22	Deoso ati‑ya i‑di Yose nofe, abebona, hini tamine‑ya hika mai‑ya hiyare,
HEB.11.22	“Owa tabaro bote‑ya dai tokomiya, owa tone dai towakamiyahi. Ai tabaro bote‑ya owa tone dai kamiyahi.” I‑di Yose ati nematane.
HEB.11.23	Makobote Yose abe nowati‑ya Eyito mai‑ka hidi Isara·eo‑ke mai‑ya nofamare, hika mai‑ya hiyare,
HEB.11.23	“Isara·eo‑ka madehe makidi wadiya, faha‑ya mai dai korotofihi mai ababonehe.” Ati ne.
HEB.11.23	Mose badi, madi, mai na Deoso ati‑ya mai nofi nafe, mai‑ka ewe wade amose‑ya mai awa, mai‑ka ewe‑ya mai kema, mai ati yanana,
HEB.11.23	“Oka dao‑ya Deoso kasomeya, Eyito mai‑ka hidi ati‑nima oda ni awiraboneni.” Mai ati na,
HEB.11.23	i‑di Mose‑ya mai kemobisa, hidi ati ene mai habi siitora, abariko 3 tohe‑ya mai‑ka yobe‑ya Mose‑ya mai kemomi awira, faha widi‑ya Mose‑ya mai kana·itafemeteni.
HEB.11.24	Mose hawa tohe, Deoso ati‑ya nofe, atibodi ati,
HEB.11.24	“Fara·o‑ka nodi ohara, Deoso‑ka ama·oni.
HEB.11.25	Fara·o‑ka nodi ama·oni oniya, owa‑ya mai kasomi ba‑basi niya, owa ya‑yaini bide toha, makobote Deoso ene owa ya‑yaini fawanaboneni. Deoso‑ka ama·oni oniya, hibayata owa‑ya mai kakoya, makobote Deoso ene owa ya‑yaini fawaraboneni.
HEB.11.26	Kirisito ati okadaba, owa manakone ba‑basi, Fara·o ati okadabiya, owa manakone bi‑bidi nibisaboneni. Kirisito ati okadababoneni.” Mose atibodi ati nematane.
HEB.11.27	Deoso ati‑ya i‑di Mose nofe, Eyito‑ya winemata, tabora bara‑ya tokawahe. Atibodi ati,
HEB.11.27	“Eyito mai‑ka hidi owa‑ya kako, yama sibaraboneni. Owa habo siitoraboneni. Hibayata Kirisito oawara makobote oawebona, owa manakone amosa‑ya daanebonane.” Atibodi ati nematane.
HEB.11.28	Makobote Deoso mai‑ya kakariwahebona, Deoso ati‑ya i‑di Mose tokadabe,
HEB.11.28	“Nokobi‑kaya bani emene dai nawaanahi. Dai‑ka madehe daidi abarabonehe.” Deoso ati nematane.
HEB.11.28	Deoso‑ka yo‑yose i‑di Mose‑ka mai‑ya fiyakane, Eyito‑ka mai‑ka madehe daidi‑ya nanahabematane.
HEB.11.29	Deoso ati‑ya Isara·eo‑ka mai nofa, faha webote bai‑ya mai berenawaha, faha bai‑ya hawi tokoma, hokore‑ya mai yakana, mai nowati‑ya Eyito‑ka mai kamake, mai berenawahamakebone mai abameteni, faha ihi.
HEB.11.30	Deoso ati‑ya mai no‑nofa Yeriko‑ya mai kobona, Yeriko‑ka yati wamani awayara‑nima na, nemehe barikana, mahi 7 kane‑ya bari‑kaya mai daya, Deoso ati‑ya mai tokadaba, Deoso ene awayara yati wamani toha, nemehe bakatonameteni.
HEB.11.31	I‑di Habi hibati‑ya mai makidi dami‑ya dakoramete, makobote Deoso ati‑ya nofawaha, Isara·eo‑ka mai kobona, Yeriko‑ka mai kiti‑ya mai awabone, Deoso ati‑ya Habi nofa ihi mai‑ya kema, mai‑ya kasoma, Habi‑ya Deoso kasomamakitase, Yeriko‑ya mai wi‑wina mai aba, Habi hika mai eyehe‑ta hasinameteni, Deoso mai hikasomaro.
HEB.11.32	Hini yamata‑nima obati? Deoso ati‑ya mai no‑nofa mai dama mai nafi tamine okanahano awiraboneni. I‑di Kideyaho, i‑di Baraki, i‑di Sanisaho, i‑di Yefete, i‑di Dafi, i‑di Samo·eo, mai na, Deoso ati‑ya mai mi‑mita‑mete mai dama, mai tamine okanahanoraboneni.
HEB.11.33	Deoso ati‑ya mai no‑nofa Deoso mai‑ya kasome ene bara mai‑ka tabora‑ya mai kayafawaha, mai ihi amosa, mai‑ya mai kasoma, mai ihi amosara, mai‑ya mai bisi na, Deoso mai‑ya kasomebona ati ne, mai‑ya kasome, Deoso ati ene iriyaho mai hamarameteni.
HEB.11.34	Deoso ati‑ya mai no‑nofa mai one‑ya mai yaditona, yama hirini‑ya mai‑ya mai korotowitineni, mai ababonehe. Mai abara mai‑ka mado‑ta hatibisameteni. Yima‑ya mai one mai mai hinahaba hinabone, Deoso ene mai hinahabarameteni. Hibati‑ya mai kitara, mai‑ya bara mai bisinabone mai ati na, Deoso ene mai kitawaha, mai ihi bara mai‑ta mai kananawahameteni.
HEB.11.35	Mai fanawi one Deoso ati‑ya nofa, mai‑ka madehe aba, kitamameteni. Ai owa‑ya mai hiyara,
HEB.11.35	“Deoso ati tinofa tiwa bisi, tiwa onahaba onaboneni. Deoso ati tinofarabone tiniya, tiwa bisi·orihi, tiwa onahabarihi onaboneni.” Ai owa‑ya mai hiyara mai ati nameteni.
HEB.11.35	“Sibaraboneni. Deoso ati onofa, owa‑ya tiwati bisiniya, owa bisi, owa‑ya tiwati nanahabiya, owa tinahaba tinahi. O·abiya, Deoso owa‑ya nakitamebona, o·abamaraboneni. Deoso ati onofe, ati nofi fawa·oraboneni.” Ai owa ati nematane.
HEB.11.36	Ai one Deoso ati‑ya mai nofa mai‑ya mai kaka, mai‑ya mai wee, mai‑ya mai bisi, koheti‑ya mai‑ya mai soki, kadeya‑ya mai‑ya mai nafoya nameteni.
HEB.11.37	Mai one Deoso ati‑ya mai nofa, yati‑ya mai baana, mai aba, mai one‑ya sehoti‑ya mai mai wisina, mai aba, mai one yima‑ya mai tiihina, mai aba nameteni. Mai one yakana bora amosa‑ya kihara, bani ataro‑ya mai sakonibisa, yama‑ya mai one kihara, mai‑ya mai bisina, mai abamakebone, mai‑ya mai siba nameteni.
HEB.11.38	Mai yowi‑ya mai yakana, mai amosi‑ya mai amosi fiyakana, mai‑ya mai nanahababone, tabora awiri‑kaya mai yakana, adami‑kaya mai one wina, wami hodi‑ya mai one wina nameteni.
HEB.11.39	Mai atibodi ati‑ya Deoso wato, mai‑ya kahiyare, Deoso ati nafi‑nima yama na‑ya mai kayafi awisarameteni.
HEB.11.40	Deoso yama nafi‑ya wato, mai‑ya kasome, ai‑ya kasomahari, neme‑ya ai koboniya, mai eyehe ai winiya, yama amosa hinama tohaboneni.
HEB.12.1	Deoso ati‑ya mai no‑nofa‑mete mai ihi ai awa, mai‑nima ai nahi. Deoso ati ai tokadaba, yama one ai nokotonira. Ai‑ya mai one awaboneni. Ai kananabone, yama kanaha‑ya ai weyeterani. Yama kanaha ai korotowitiya, ai honita kanateni. Ai ene amosara yama kanaha‑ya ai weyena‑nima teni, Satanasi‑ka keyehe ai tokadabamaro, ati ai nofami awireya, Deoso hawine‑ya ai yakaniya, ai kiti fawaraboneni.
HEB.12.2	Yeso‑ta ai nokotoni oharibisahi. Yeso ene Deoso ati ai nofa, Deoso tabaro‑ya ai winamakeboneni. Yeso Deoso ati‑ya tokadabe, fare‑nima ai nahi.
HEB.12.2	“Deoso owa‑ya kasomebona, ene ya‑yai·onaboneni.” Yeso ati ne.
HEB.12.2	Yeso mai baahikane, awa‑ya waane, abe, mai hahahikane, mai‑ya yawaremata, hibayata Deoso itari‑ka kanika‑ya itariwahane.
HEB.12.3	Yeso mai hikako, mai hinahabemata tamine ai kadika, ai‑ya mai kaka, ai yawaraboneni.
HEB.12.4	Dai ene amosabone, dai ene dai‑ya mai nanahabi awisarani.
HEB.12.5	Deoso ati dai fawanihe awineni. Deoso bidi dai toha, dai‑ya hiyare,
HEB.12.5	“Oka dao dai amani. Dai kosi·oniya, dai yawarihi. Dai wee·oniya, dai habo siitorihi, dai nahi. Dai okasomabone owati amani.” Deoso ati nematane.
HEB.12.6	Deoso dai‑ya kanawatobona, dai‑ya kositene. Ai‑ka madehe ai nofa, ai kositeni, mai ihi amosabonehe. Deoso‑ka dai toha dai‑ya kosinebonane.
HEB.12.7	Deoso dai‑ya kosine, yama amosa dai watowahaboneni. Deoso bidi dai toha dai‑ya kanawatotene. Ai‑ka madehe ai kositeni, yama amosa‑ya mai watabonehe. Deoso bidi ai toha, ai‑ya kanawato tene.
HEB.12.8	Deoso dai‑ya kosire‑mana, bidi dai tohara neni. Ai‑ka abi ai‑ya kosine, madehe bara‑ya kosi terene.
HEB.12.9	Ai‑ka abi bofe‑ke ai‑ya kosine, ai yawara, ai‑ka abi ai nofateni. Fara‑nima ai‑ka abi neme‑ke ai‑ya kosine, ai yawara, ai‑ka abi neme‑ke ai atibodi‑ya kanawatotene, ai hasinabonehe.
HEB.12.10	Ai‑ka abi bofe‑ke ai‑ya kanawatobona, ai‑ya kosine, yama nafi‑ya watore, ai‑ya kositene. Ai‑ka abi neme‑ke ai‑ya kosineya, ai‑ya kasomatene, hini ene amosi‑nima ai ene amosabonehe.
HEB.12.11	Ai‑ka abi ai‑ya kosine, ai ya‑yaira, yama koma, makobote yama ai watowaha, ai ene amosawama, ai atibodi ya‑yainawahateni.
HEB.12.12	Dai mano abo toharihi, dai wawawakarihi na, yama dai aninahi, dai kitabonehe.
HEB.12.13	Deoso hawine‑ya dai yakana, dai ene amosa, mai bakatona‑nima dai rabone, mai kitabisa mai‑nima dai yakanahi.
HEB.12.14	Mai ibi weena, mai dai kasomahi, mai ibi weerabonehe. Yama amosa dai ene‑bone dai nokotonihi. Ai ene amosara, Deoso‑ya ai awateraboneni.
HEB.12.15	Dai noko wadahi. Deoso dai‑ya kasomebona ati ne, dai ene amosanadira, dai‑ya kasomi awirebonane. Dai ati bida toha ene mai ibi nofaraboneni. Mai dami ihi amosaraboneni.
HEB.12.16	Dai ene amosahi. Dai‑ka yibote ohare‑ya dai famabisahi. Fana one‑ya dai famamakiriyahi. I‑di Esa‑nima dai riyahi. Deoso‑ka ka‑kasoma‑ya i‑di Esa nokotonire, sohori tefe bidi‑ya kanikebona, Deoso‑ka ka‑kasoma‑ya daanematane.
HEB.12.17	Makobote Deoso hikasomebona Esa ati ne, Deoso hikasomare, fara ohinawahane, Deoso hikasomebonaha. Hibati‑ya Deoso ati‑ya Esa nofare, hini ene Deoso hikasomarematane.
HEB.12.18	Hibati‑ka mai‑nima dai ni awirani. Hibati‑ya ai‑ka idi mai kama, adami mate‑kaya mai naha, adami tati‑ya Deoso mai‑ya hiyare,
HEB.12.18	“Adami dai boyoriyahi.” Deoso ati ne.
HEB.12.18	Ati ene adami hirina, yama nafi soke, yama hakikikana kitameteni.
HEB.12.19	Ho‑hori webote ati kita, ati‑ya mai mita, Deoso ati‑ya mai mita na, mai habi siitona,
HEB.12.19	“Oda‑ya tiwati yananamariyahi.” Mai ati nameteni.
HEB.12.20	Deoso ati,
HEB.12.20	“Adami‑ya bani mai boyona, mai dai nanahabahi yati‑ya.” Deoso ati ne,
HEB.12.20	ati ene mai habi siitonameteni.
HEB.12.21	Yama awi yofina ihi Mose ati yanane,
HEB.12.21	“Ka! Yama yofina, owa habo siitona, wawawa·okanani.” Mose ati nematane.
HEB.12.22	Dai‑ta adami tati‑ya dai kobona‑nima Deoso tabaro yokana‑ya dai kobona, Yerosare neme‑kaya dai kobona, Deoso‑ka yo‑yose mai dama mai yorotokana mai ya‑yaina mai ai kadikaterani.
HEB.12.23	Deoso‑ka dai tohawaha, dai oni‑ya Deoso kanahanone. Neme‑ya mai one Deoso ati‑ya mai no‑nofa mai oni‑ya kanahano dai oni‑ya kanahanone. Hibati‑ka mai oni‑ya kanahanomata mai aboni aba, mai atibodi neme‑ya tohawaha, mai ihi amosa hinama toha, mai‑ya dai oni sawe, Deoso ai ene‑ya kadikebona‑ya dai sawi dai nineni.
HEB.12.24	Hibati‑ya Deoso‑ya mai hiyarabone, Deoso‑ka bani emene‑bona‑ya mai towakama, Deoso‑ya mai hiyarameteni. Hibayata Yeso ene Deoso‑ya ai hiyarawahabone, hiniya Deoso‑ya ai hiyarateni. Hibati‑ya Abeo abe ene, i‑di Kaina‑ya Deoso yawe, i‑di Yeso abe ene Deoso ai‑ya ati somawamawahematane.
HEB.12.25	Deoso neme‑ya ati yananeya, dai narabo hawihi. Hibati‑ya adami tati‑ya ati yanane, ati mai hinofare, mai abameteni. Neme‑ya ati yananeya, ai narabo hawira, ai abahareboneni.
HEB.12.26	Hibati‑ya Deoso ati ene wami wawawakana,
HEB.12.26	“Makobote owati yananamatasiya, wami, neme na, wawawakana naboneni.” Deoso ati nematane.
HEB.12.27	Yama wamani nafi wawawakanaboneni. Deoso‑ka yamata wawawakani kiteraboneni. Bofe‑ka yama nafi ababone, Deoso‑ka yama nafi hasinibisaboneni.
HEB.12.28	Deoso‑ka yama wawawakani kiterabone, ai kayafabone ai ya‑yaina, Deoso ai kahiyara, Deoso ene ai nofa,
HEB.12.28	“Abi Deoso, tiwa ene amosabote tohani.” Ai ati nahi.
HEB.12.29	Yama hirini‑nima Deoso nane, yama amosara‑ya sarikanebonaha.
HEB.13.1	Ai‑ka ayo ai‑ya nofi‑nima ai ibi nofiyahi.
HEB.13.2	Dai tabaro‑ya mai kobona, mai dai kasoma, mai tafe‑ba dai daa, mai ati amoniya, dai tabaro‑ya mai amo nahi. Mai‑ya ai owa kasome, ai owa mai amanikani ati ne, Deoso‑ka yo‑yose mai‑ya kasomematane.
HEB.13.3	Deoso ati‑ya mai no‑nofa kadeya‑ya mai mai hinafoya, mai dai kasoma, mai dai yobikana, mai mai bisihina, mai dai kasoma, Yeso abano kobobone mai toha, dai toha na, mai dai kasomahi.
HEB.13.4	Dai‑ka yibote‑ya dai fami ohare, mai one‑ya dai dakorariyahi. Mai one‑ya dai dakoriya, dai ene‑ya Deoso aweya, dai manakone wadaboneni. Dai manakone amosara, dai nofaraboneni.
HEB.13.5	Yinero dai nokotonira, Deoso ene yama dai kiha, dai ya‑yai nahi.
HEB.13.5	“Dai‑ya osawebone, dai honita tohateraboneni.” Deoso ati nematane.
HEB.13.6	Deoso ati ene haa‑nima ai ati teni.
HEB.13.6	“Deoso owa‑ya kasomebona, mai ihi owa habo siitoteraboneni.” Ai ati teni.
HEB.13.7	Hibati‑ya Deoso tamine‑ya dai‑ya mai kaminamaro, mai tamine dai kadika, mai ihi amosa, mai ihi‑nima dai ene namakiyahi.
HEB.13.8	Yeso Kirisito hibati‑ke hini tohe toha, hibayata‑ke hini tohe toha, makobote hini tohe tohatebonane.
HEB.13.9	Yamata bara dai kababone tamine‑ya mai kamina, mai ati‑nima dai na, dai‑ya kasomi nafebone mai ati na, mai ati dai nofariyahi, Yama ai kaba ai atibodi‑ya namosaterani. Deoso ati ai nofa, ai atibodi‑ya kasomabisatene. Yamata bara mai hikaba, mai atibodi‑ya kasomaterani.
HEB.13.10	Hibati‑ya Deoso‑ka yama‑bone‑ya mai da‑daa, Deoso‑ka bani kote‑ya mai kayafa, bani‑ya mai kabateni. Yeso‑ka ai toha Deoso ai‑ya kasome‑nima mai‑ya kasomarene.
HEB.13.11	Hibati‑ya Deoso‑ka yama‑bone‑ya mai da‑daa mai‑ka hidi faha fowe ohari‑ya Deoso‑ka yobe kote kayawi ba‑basi hinemata‑ya bani emene‑ya mai towakamameteni. Tabora tokiya, bani abano‑ya mai sarikanameteni.
HEB.13.12	Fara‑nima tabora tokiya Yeso abematane. Ai manakone‑ya nanahabe, hini emene‑ya ai atibodi‑ya namosebonaha.
HEB.13.13	Yeso‑ka hawi‑ya ai sawe, ai‑ya mai kakaboneni. Ai‑ya mai kakoya, sibaraboneni.
HEB.13.14	Ahi‑ya ai tabaro awira, neme‑ya ai tabaro yokana‑bone toha‑ya ai koboni awisarani.
HEB.13.15	Yeso ene ai‑ka ka‑kahiyara Deoso‑ya mahi‑nima ai daanahi.
HEB.13.15	“Yeso‑ka oda amani.” Ai ati nahi.
HEB.13.16	Mai dai kasoma, mai kasomi dai fawariyahi. Dai‑ka yama mai‑ya dai ebekana, yama‑ya Deoso‑ya dai daana‑nima dai na, dai ene Deoso ya‑yainebonane.
HEB.13.17	Dai ene tamine‑ya dai‑ka webote‑ya Deoso hiyaratene. Dai ene amosa dai‑ka webote‑ya Deoso kahiyara, dai ene amosara dai‑ka webote‑ya Deoso weenebonane. Dai‑ka webote‑ya Deoso weerebona, ati dai nofaho. Dai ene dai‑ka webote‑ya Deoso kahiyare, dai‑ya dai‑ka webote kasome, dai ene amosara, dai‑ka webote‑ya Deoso weene, dai‑ya dai‑ka webote weenamakiya, yama amosaraboneni.
HEB.13.18	Oda tamine dai hiyarahi, Deoso‑ya. Oda atibodi amosa oda watoneni. Oda ene amosabone oda nofateni.
HEB.13.19	Deoso dai hiyariya, dai tabaro‑ya kobo kanibote onabone onani.
HEB.13.20	Dai tamine Deoso‑ya ohiyarineni, Deoso ene dai atibodi dai‑ya weerabonehe. Ai‑ka Hidi i‑di Yeso ai‑ya na‑nawada webote abe, emene tokafodo, ai manakone‑ya nanahabi hawa tone, Deoso hinakitamene.
HEB.13.21	Deoso dai‑ya kasomane, ati dai tokadabebonaha. Yeso ene ai ene amosa, Deoso ai ene‑ya aweya, ya‑yainebonane. Yeso‑ya ai kahiyari fawateriyahi. Feye amani.
HEB.13.22	Oka soho dai amani. Owati dai mitahi. Dai‑ka yama hani nafira okanahanoni.
HEB.13.23	Dai‑ka ayo i‑di Timoti mai sokihine, kadeya‑ya mai hinafoyemari‑ya mai seekana, i‑di Timoti koboneya, dai tabaro‑ya oda tokaboneni.
HEB.13.24	Dai‑ka webote mai toha, Deoso‑ka mai one toha na, mai‑ya oda tamine dai hiyarahi. Itariya‑ya mai wi‑wina dai tamine‑ya mai hiyarateni.
HEB.13.25	Deoso dai‑ya kasomebonane, dai nafi.
JAS.1.1	Tiyako ama·oni. Deoso, ai‑ka Ayo Yeso Kirisito ne mai‑ka yama anini‑ya ani·oteni. Isara·eo‑ka nodi dai toha, mai tabori dami‑ya dai wi‑wina dai‑ka yama hani‑bone okanahanaboneni. Dai‑ya owati foyani.
JAS.1.2	Oka dai toha, yama amosara dai‑ya kobona, dai yawara, dai ya‑yainibisahi.
JAS.1.3	Deoso tabaro hawine‑ya ai yakana, yama nafi ai watora, yama ai‑ya kobona, ai‑ya kasomabone ai watowaha, ai habo siitora, Deoso ati ai nofi ba‑basi naboneni.
JAS.1.4	Deoso ati dai nofi ba‑basi na, dai ene amosawama, dai habo siitora, dai hawa toha‑nima dai na, yama one wadamarani.
JAS.1.5	Yama dai watora, Deoso dai hiyariya, Deoso ati ene yama dai watowahaboneni. Deoso‑ya yama wa‑wato dai haaniya, Deoso yawaterebona, yama‑ya daanebonane.
JAS.1.6	Deoso dai haana,
JAS.1.6	“Oka yama‑bone‑ya Deoso daanebonane.” Dai atibodi ati nahi.
JAS.1.6	“Oka yama‑bone‑ya daaneba awane yama‑ya daareba awane.” Dai atibodi ati riyahi.
JAS.1.6	Yama hakikini ihi faha rikana, rike‑nima dai atibodi ati riyahi,
JAS.1.7	Faha rike‑nima mai atibodi ati na, yama‑ya mai atibodi koboni watora, mai‑ka yama‑bone‑ya Deoso daarebonane.
JAS.1.8	Mahi owa‑ya yama hakikini ihi faha rike kowani‑kaya toka, mahi owa‑ya ahini‑kaya kake, fara‑nima mai atibodi ati toha, mai atibodi‑nima mai ihi naboneni.
JAS.1.9	Deoso‑ka dai toha, yinero dai kihara, Deoso dai‑ya nofi nafi ene dai ya‑yainahi.
JAS.1.10	Yinero dame dai kiha, mai‑nima dai na, awa mowe amosa aba kanibote na‑nima dai abaharebone, dai ya‑yainasa nahi.
JAS.1.11	Mahi kaki, hewene kite ene awa bono ade wayatona, mowe aba, sona, amosamaterani. Yama dama‑ya mai kiha, kabihi bara mowe‑nima mai teni. Yama‑ya mai anina, mai‑ka yinero damebona mai ati na, mai aba, mai‑ka yinero mai‑ya kasomarebonane.
JAS.1.12	Dai ene‑ya Deoso kakatome, yama towe awi dai‑ya kobona, dai atibodi yawara, Deoso ati dai tokadabanasa na, Deoso dai‑ya kasomebonane. Makobote dai tati‑ya mai‑ka Hidi webote tati borone‑nima ne‑ya dai‑ya daanebonane. Dai tamine‑ya Deoso hiyare,
JAS.1.12	“Owa‑ya mai nofa, owa tabaro‑ya mai winabisaboneni.” Deoso ati nematane.
JAS.1.13	Yama amosara‑ya dai atibodi nokotonihe,
JAS.1.13	“Deoso ene amane, yama amosara‑ya owatibodi nokotonihero.” Dai ati riyahi.
JAS.1.13	Deoso ene amose hinama tohe, ene towe wadare, ati ene ai ene towe tohaterani.
JAS.1.14	Ai atibodi bote yama amosara‑ya nokotoniteni. Ai‑ya keyeheteni, ati ai nofabonehe.
JAS.1.15	Ai atibodi bote ati‑ya ai nokotonihe, ai ene amosanadira, ai ababoneni.
JAS.1.16	Soho, dai onofa, dai atibodi bote keyehe‑ya dai‑ya hirikana, ati dai tokadabariyahi.
JAS.1.17	Deoso ene yama amosa ai kayafa, mahi, abariko, amowa mai na, mai‑ya wamane, ai wehene‑bone‑ya Deoso daanematane. Hibati‑ke‑nima ne, hibayata‑ke tohasa ne, fare‑nima tohatebonane.
JAS.1.18	Deoso ati ai nofi awisariya, ai‑ya kadike, Ati Amosabote ai nofawahe, hika ewe ai tohawaha, hika yama wamani‑ka hidi ai tohawahaboneni.
JAS.1.19	Oka dai toha, dai onofa, owati dai mitahi. Dai narabo hawihi. Dai ati yana kanibote rihi, dai yawa kanibote rihi nahi.
JAS.1.20	Ai yawa, ai ene amosarani. Ai ene amosabone Deoso ati nemata, ai yawa, Deoso ati‑nima ai ni awirani.
JAS.1.21	Dai ene amosaramaro‑nima dai ene namariyahi. Dai ati yanana, dai ati amosahi. Mai ati towe, mai ati‑nima dai ati rihi, mai ihi towe, mai ihi‑nima dai ene rihi nahi. Deoso hini ati‑ya dai atibodi‑ya kanahanomata, ati dai nofe, tabaro‑ya dai winamakeboneni.
JAS.1.22	Deoso ati dai mite, ati dai tokadabaho. Ati dai mite, ati dai tokadabare, dai atibodi bote dai‑ya keyeheboneni.
JAS.1.23	Deoso ati dai mite, ati dai tokadabare, isibiyo‑ya ai noko‑ya ai awa‑nima dai nineni.
JAS.1.24	Isibiyo‑ya dai noko besene dai awa, dai toka, dai noko besene‑ya dai atibodi watomarani.
JAS.1.25	Deoso Ati Amosabote ati dai mite, ati dai kadike, ati dai fawani awire, ati dai tokadaba ne, Satanasi dai‑ya yaditonamare, Deoso dai‑ya kasomebonane.
JAS.1.26	Deoso ati tinofamone tina, tiwati tinawadi amosara, keyehe‑ya hiritineni. Deoso ati tinofamone tina, tiwatibodi ati tohara, tiwati honita tohani.
JAS.1.27	Dai ene‑ya ai‑ka Abi i‑di Deoso nofebona dai ati na, haa‑nima dai ene nahi. Mai‑ka abi wadare mai dai kasoma, mai‑ka yibote aba, mai dai kasoma dai nahi. Deoso ati‑ya mai nofara mai ihi‑nima dai ene riyahi.
JAS.2.1	Oka soho dai toha, ai‑ka Hidi i‑di Yeso Kirisito amosabote ati‑ya dai no‑nofa, owati dai mitahi. Mai mese dai kadikariyahi. Yeso mai nafi‑ya nofi‑nima mai dai nofaharihi.
JAS.2.2	Deoso‑ya dai hi‑hiyara‑ke yobe‑ya mai fama mai kakiyamake, ai owa bora amosa‑ya weye, oro wamani‑ya sakone, ai owa bora bote‑ya weyene‑ya fame dai awa,
JAS.2.3	Bora amosa‑ya weyene‑ya dai awa,
JAS.2.3	“Kadera amosa‑ya tiwitarihi.” Dai one ati teni.
JAS.2.3	Bora bote‑ya weyene‑ya dai awa,
JAS.2.3	“Aka‑ya tiwaahi. Tinofiya, yani baki‑ya tiwitari tinahi.” Dai one ati nihi teni.
JAS.2.4	Mai mese‑ta dai kadika, mai atibodi dai awara, haa‑nima dai ene na, dai ati kasironeni.
JAS.2.5	Oka soho dai toha, owati dai mitahi. Yama dama‑ya mai kihara Deoso mai‑ya kadikemata, Deoso ati‑ya mai nofi ba‑basi na, mai tabori‑bone‑ya wamane,
JAS.2.5	“Owati‑ya dai no‑nofa owa tabaro‑ya dai winaboneni.” Deoso ati nematane.
JAS.2.6	Yama‑ya mai kihara mai‑ya dai ene amosarani. Yama dama‑ya mai kiha mai‑ya dai nofa, mai ihi dai watokarini? Yama dama‑ya mai kiha, dai‑ya mai wata, kadeya‑ya dai‑ya mai nawaateni,
JAS.2.7	Dai‑ka Hidi amosabote oni‑ya mai towe toniteni.
JAS.2.8	“Hini dai‑ya dai nofi‑nima dai one dai nofahi.” Deoso‑ka yama hani ati nineni.
JAS.2.8	Deoso ati dai tokadabiya, yama sibaraboneni.
JAS.2.9	Mai‑ka bora amosa mai dai kasomi ohare, dai ene ati kasira, Deoso ati mai hikanahanomata, ati dai tokadabara, towe dai tohani.
JAS.2.10	Deoso ati ba‑basi ne‑ya dai tokadaba, ati ohari dai tokadabare, dai ene towe tohasa nineni.
JAS.2.11	Mai‑ka yobote dai aharihi, dai owa dai nanahabarihi nahi. Deoso ati nemata, ati ohari dai tokadabe, ati owa dai tokadabare, Deoso ati nafi dai tokadabara, dai ene amosarani.
JAS.2.12	Dai ene, dai ati na‑ya Deoso kadikebona, dai ene, dai ati na, amosahi. Deoso dai‑ya nofe, dai‑ya kasomebona ati nane.
JAS.2.13	Ai owa‑ya ai ati somawamara, Deoso ai‑ya ati somawamarebonane. Ai owa‑ya ai ati somawamiya, Deoso ai‑ya ati somawamaharibonane.
JAS.2.14	Soho, Deoso ati‑ya mai ati nofa, ati mai hikadabare, mai‑ya kasomarebonane. Ati mai hikadabare, mai ati‑ya Deoso nofabana? Mai ati‑ya nofarebonane.
JAS.2.15	Dai one tefe wadarihi, mai‑ka bora wadarihi na,
JAS.2.16	mai dai kasomara, hiniya mai dai hiyara,
JAS.2.16	“Dai tokiya dai ya‑yaina, dai fimirihi, dai siri toharihi nahi.” Dai ati na.
JAS.2.16	Dai ati mai‑ya kasomibana? Mai‑ya dai ati kasomaraboneni.
JAS.2.17	Fara‑nima Deoso ati‑ya ai ati nofa, Deoso ati ai tokadabara, ai ati honita tohateni.
JAS.2.18	Deoso ati‑ya dai ati nofa, feye amani dai ati na. Hiniya Deoso ati‑ya dai ati nofa, dai‑ya mai watoraboneni. Deoso ati onofe, ati okadabe, owa ene‑ya mai awiya, Deoso ati onofa, owa‑ya mai watowahaboneni.
JAS.2.19	“Deoso oharine.” Dai ati na,
JAS.2.19	Dai ati‑nima madi towe mai ati na, Deoso ene mai habi siitoteni. Dai ati ohare sibara, yama one hasinineni.
JAS.2.20	Yama‑ya dai wato awisara awineni. Deoso ati‑ya mai ati nofa, Deoso ati‑ya mai tokadabara, mai ati honita toha, dai awi awiriya, dai ka‑kana naba awineni.
JAS.2.21	Ai‑ka idi i‑di Abaraho Deoso ati‑ya tokadabe, bidi‑ya nanahabebona ene Deoso ati somawame ati yanane,
JAS.2.21	“Abaraho, tiwa ene amosini.” Deoso ati nematane.
JAS.2.22	Yama dai watokarini? Deoso ati‑ya Abaraho ati nofe, hiniya ati tohi awirane, Deoso ati‑ya tokadabematane. Abaraho ati toha, ene toha nematane.
JAS.2.23	Deoso‑ka yama hani ati‑nima yama na, i‑di Abaraho Deoso ati‑ya nofe ene i‑di Abaraho‑ya Deoso hiyare,
JAS.2.23	“Abaraho, tiwa ene amosini.” Ati ne.
JAS.2.23	“Deoso‑ka no‑nofa i‑di Abaraho amane.” Mai ati nameteni.
JAS.2.24	Deoso ati ai tokadaba, Deoso ai‑ya ati somawamatene. Hiniya Deoso ati ai ati nofa, Deoso ai‑ya ati somawamarebonane.
JAS.2.25	Abaraho‑nima i‑di Habi nameteni. Hibati‑ya i‑di Habi mai makidi dami‑ya dakoramete, makobote Deoso ati‑ya nofawaha, i‑di Yosowe‑ka mai fama mai kobokana, mai‑ya i‑di Habi kema, mai‑ya kasoma, hawi one‑kaya sodado mai‑ya yosemeteni, i‑di Yosowe‑ka mai abarabonehe. I‑di Habi ihi‑ya Deoso awe, i‑di Habi‑ya ati somawamematane.
JAS.2.26	Ai abano toha, ai korimari wadamara, ai abano abateni. Fara‑nima Deoso ati‑ya ai ati nofa, Deoso ati ai tokadabara, ai ati abateni.
JAS.3.1	Oka soho dai toha, owati dai mitahi. Dai ene amosara mai‑ya dai kanawatoriyahi. Mai‑ya oda ka‑kanawato oda ene‑ya Deoso kakatomi ba‑basi ne. Oda ene amosara, oda‑ya weeni ba‑basi nebonane.
JAS.3.2	Deoso hawine‑ya ai yakana, ai dama ai taratokani dama, ai ati ene ai taratokani awira‑mani, ai ene amosa hinama toha neni.
JAS.3.3	Kafaro ai ati‑ya tokadabebona, iridi‑ya feho bide ai nafoya, feho bide ai hokana, ai toki‑bone‑kaya kafaro tokawahatene.
JAS.3.4	Fara‑nima maboro ne. Maboro webote yama hakikini kita ihi yakani kite, yama ho‑hokakana bide‑ya hidi hokahiwame, hidi ati toki‑kaya tokatene.
JAS.3.5	Fara‑nima ai ebene na. Ai ebene‑ya ai ati yanateni. Ai ebene bide toha, ai‑ya ati tonanafiteni. Barito ohari i‑isi ne ene awa webote nafi hiriteni.
JAS.3.6	Ai ebene yifo hirini‑nima na. Ai ebene ene amosara damateni. Ai abano kobobona, ai ebene toha, ene ai abano kabatata na‑nima ai teni. Ai ebene ene mai dama mai atibodi hate‑nima na, komateni, Satanasi ene ai ebene mai‑ya nahate‑nima teni.
JAS.3.7	Bani yama‑ka mai toha, bani bidi mai toha, maka mai toha, faha‑ka aba mai toha na, mai‑ya mai na‑nawada, hidi‑ya mai kakoterani.
JAS.3.8	Ai ebene ati hami fawaterani. Ai ati yawa kanibote na, iha‑nima ai ati one teni.
JAS.3.9	Ai ebene‑ya ai‑ka Abi i‑di Deoso, Bidi i‑di Yeso eyehe ai kahiyara, ai one Deoso‑nima mai na, mai wamahinamete, mai ai towe tonihi teni.
JAS.3.10	Ai ebene ohare‑ya ai one ai kahiyara, ai one ai towe tonihi teni. Soho, haa‑nima dai ati riyahi.
JAS.3.11	Wami hodi‑ya faha amosa kimisa, mahi‑nima amosateni. Hodi one‑kaya faha sao kiha, kimisa, mahi‑nima sao kihateni. Hodi ohare‑ya mahi owa‑ya faha amosa, mahi owa‑ya faha sao kihaterani.
JAS.3.12	Oka soho dai toha, owati dai mitahi. Fiko ade‑ya orifera bono wadaterene. Ofa ade‑ya fiko boni wadarihi teni. Faha hodi sao kiha‑ya faha amosa kimisaterani.
JAS.3.13	Yama‑ya dai wa‑wato dai ene amosa tamine‑ya dai hiyari awira, mai‑ya dai kasoma, dai ene amosa‑ya mai awa, yama dai wata dai‑ya mai watowahaboneni.
JAS.3.14	Yama dai atibodi hikayaha‑ya mai one kayafa, mai‑ya dai atibodi kako, yama dai nokotonihe dai kayafabone, mai one dai tai na, haa‑nima dai atibodi na, dai tamine dai kahiyarariyahi. Dai‑ya dai kahiyara, keyehe‑ya dai hiriteni.
JAS.3.15	Haa‑nima Deoso ene terene. Haa‑nima Satanasi ati‑ya mai no‑nofa mai ihi teni.
JAS.3.16	Yama‑ya mai one kayafa mai ihi mai‑ya dai atibodi kaka, dai one‑ya dai taina, dai ene amosara hinama toha, dai ibi kakaboneni dai nafi.
JAS.3.17	Deoso ene yama‑ya mai wato yokana toha, mai ihi amosa mai ibi weerihi, mai ati kitarihi, mai one ati‑ya mai mita, mai one tosaware, mai‑ya mai ati somawamateni. Mai ihi amosa dama, mai dami‑ya mai nofa, mai atibodi ati‑nima mai ihi teni.
JAS.3.18	Mai ati ihi mai one ibi weenamara, mai ibi nofa, mai ati ihi mai one Deoso ati‑ya tokadabamaki naboneni.
JAS.4.1	Hini yamata ihi dai ibi wee, dai ibi kakoniti? Dai atibodi bote ati‑nima dai ene tohasa nani.
JAS.4.2	Yama dai atibodi kobohina‑ya dai kayafara, mai‑ya dai ati nanahabateni. Mai‑ka yama dai atibodi kobohina‑ya dai‑ya mai daara, mai‑ya dai weena, mai‑ya dai bisiteni. Yama dai atibodi kobohina‑ya Deoso‑ya dai haara, yama dai kayafarani.
JAS.4.3	Dai atibodi bote yama ati kobohina, dai haana‑ya Deoso daarene, dai atibodi bote ati dai tokadabarabonehe.
JAS.4.4	Mai dami‑ya mai da‑dakora mai‑nima dai na, yama dai watokarini? Satanasi‑ka yama ai nokotonihe Deoso ai‑ka no‑nofa tohaterebonane. Satanasi‑ka ai‑ya mai nofabone mai ihi‑nima ai ene na, Deoso ai ene‑ya kakotebonane.
JAS.4.5	Deoso ene hika Doni ai‑ya sawi, ai‑ya kayawi kitebona Deoso‑ka yama hani ati na, ati honita toha‑mone dai ati na awineni. Deoso ati honita tohaterene.
JAS.4.6	Deoso ai‑ya kasomemarine, ati ai tokadabebonaha.
JAS.4.6	“Hini mai‑ya mai nokotonihe, Deoso mai‑ya kasomi awirebonane. Ai‑ya ai tonanafira, Deoso ai‑ya kasomatebonane.” Deoso‑ka yama hani ati nineni.
JAS.4.7	Hini dai‑ya dai nokotonira. Deoso‑ta dai nokotonibisa, Satanasi ati dai nofare, kananebonane.
JAS.4.8	Deoso ati‑ya dai atibodi ati tokadaba, Deoso dai‑ya kasomebonane, ati dai nofi nafibonaha. Dai ene amosara dai ene dai kamina kanibote nahi. Deoso ati kote‑ya dai atibodi ati tokadaba, Satanasi ati kote‑ya dai ati tokadabahari na, towe dai amani. Deoso ati‑ya dai tokadabi ohari kanibote nahi.
JAS.4.9	Dai ene amosara ene dai ya‑yaira, dai ohinahi. Satanasi ati‑ya mai no‑nofa mai ihi amosara mai ya‑yaina, mai hahateni. Dai‑ta dai ene amosara dai ohinibisahi.
JAS.4.10	Ai‑ka Hidi‑ya dai‑ya dai ati bi‑bidi nihe, ai‑ka Hidi dai‑ya tonanafibisebonane.
JAS.4.11	Oka soho dai toha, owati dai mitahi. Dai owa ene dai kadikariyahi. Dai owa atibodi dai watora, Deoso‑ta hiwatobisane. Dai owa ene dai kadikarabone Deoso ati ne. Dai owa ene dai kadika‑mani, Deoso ati dai tokadabara, Deoso yama‑ya wato awire, dai‑ta, dai watobisa‑mone dai atibodi ati neni.
JAS.4.12	Ai atibodi‑ya a‑awa Deoso ohari‑ta tohe, fara ohari‑ta mai ene‑ya kadikiyahi. Hini ene ai one aba, hini ene ai owa hasi nane. Dai‑ta dai owa ene dai kadikariyahi.
JAS.4.13	Owati dai mitahi. Dai atibodi yama‑ya watamone dai ati na awineni.
JAS.4.13	“Aka‑ya okiya, faha fowe ohari‑ya mai tabori‑ya owiniya, yama ani·oniya, oka yinero tonafibonane.” Dai ati na awineni.
JAS.4.14	Yama‑ya dai wato awirini. Ai amoni ohare‑ka yama tamine dai wato awirani. Hini yamata‑nima ai niti? Yama asawi‑nima ai na, yama asawi fawa kanibote teni. Fara‑nima ai na, hibayata ai naha, ai fawa kanibote teni.
JAS.4.15	Haa‑nima dai ati nahi.
JAS.4.15	“Deoso hinofiya, hasi·oniya, haa‑nima onaboneni.” Dai ati nahi.
JAS.4.16	Yama‑ya dai watamone dai ati na, dai‑ya dai kahiyara, dai ati‑ya Deoso nofaterene.
JAS.4.17	Yama amosa dai wata, yama amosa dai ni awiriya, dai ene amosarani.
JAS.5.1	Yinero dame dai kiha, owati dai mitahi. Dai ya‑yairiyahi. Yama amosara‑ya dai kayafabone dai ohinibisahi. Makobote dai komene kitaboneni.
JAS.5.2	Dai‑ka yinero aba, dai‑ka bora‑ya yama abe kaba nineni.
JAS.5.3	Dai‑ka oro, dai‑ka barata ne, fehoso‑nima hikaba, dai abi yanatoniya, dai‑ka yinero‑ka fehoso‑ya Deoso aweya, dai ene‑ya kadikebona, dai ene amosara dai‑ka yinero dai eme‑ya sarikanebonane. Dai ababone, yinero dai nokotonihe Deoso‑ya dai nokotonira.
JAS.5.4	Dai‑ka yama‑ya mai anina, mai‑ka yinero‑bona dai daara, yinero‑ya dai kayawa, ai‑ka Hidi webote‑ya mai haana, mai ati‑ya mitatene. Yinero dai kayawe, dai tamine‑ya Deoso kitabote‑ya mai kaminahariteni.
JAS.5.5	Dai‑ka yama‑ya mai anina, mai ihi yama dai anira, hiniya dai tafa, dai yehe‑ya dai sobina, bani watake‑nima dai nineni. Bani watake‑ya mai nanahabateni.
JAS.5.6	Mai ihi amosa, dai‑ya mai weera, mai‑ya dai nanahabateni.
JAS.5.7	Soho, owati dai mitahi. Dai anina, dai‑ka yinero‑ba‑ya mai daara dai yawara. Dai‑ka Ayo Yeso kamebona dai ene amosa manakone‑ya daanebona, mai ihi amosara manakone daanahari nebonane. Yamata‑ya mai ka‑kama, yamata hawa toha kanibote ra‑ya hidi mai nimana, faha kake ihi yamata yana, makobote hadabone, faha kakitasa teni.
JAS.5.8	Fara‑nima yama dai nimana, dai‑ya mai kaka, dai habo siitoriyahi. Yeso kamebona kami nahorebona, dai nimanahi.
JAS.5.9	Dai owa tamine dai kaminariyahi. Dai ibi soho na, dai ibi ene kadikariyahi. Ai nafi ene‑ya Ka‑kadika‑bona kamebona nokobi‑ya waane.
JAS.5.10	Deoso ati‑ya mai mi‑mita‑mete mai tamine dai mitahi. Deoso ati‑ya mai kamina, mai‑ya mai kaka, mai‑ya mai bisina, Deoso ati‑nima yama nabone‑ya mai nimanameteni.
JAS.5.11	Deoso ati‑ya mai tokadabamete, Deoso hiyari‑ya mai fawara, mai ya‑yaiteni. I‑di Yobi tamine dai mitamaroni. Deoso‑ya i‑di Yobi nofe, kiyane, yama kome fawa kanibote ra, amoni dame‑ya Deoso hikasomematane. I‑di Yobi‑ya Deoso kasomemata, Deoso ai kasomi‑ya nofatene.
JAS.5.12	Dai ati yanana, hini dai ati‑nima dai ene nahi. Yama dai nabone dai ati na, yama dai nahi. Yama‑ya dai rabone dai ati na, yama dai riyahi. Hini dai ati‑nima dai ene na, dai‑ya mai watowahaboneni.
JAS.5.13	Dai owa‑ya yama amosara kobona, atibodi kome, hini tamine‑ya Deoso‑ya hiyaraho. Dai owa‑ya yama amosa kobona, ya‑yainawahe, Deoso‑ya kahiyarebona, Deoso‑ka wayoma‑ya wayomaho.
JAS.5.14	Dai kiyana, hibati‑ya Deoso‑ka webote mai toha, mai dai haaniya, dai tamine‑ya Deoso‑ya mai hiyariya, dai tati‑ya oyo‑ya mai keteheya, ai‑ka Hidi i‑di Yeso dai‑ya kasomebonane.
JAS.5.15	Deoso‑ya mai hiyariya, mai ati‑ya Deoso nofebona mai atibodi ati na, Deoso dai‑ya nakitamebonane. Dai ene amosaramaro, Deoso dai‑ya ati somawamebonane.
JAS.5.16	Dai one‑ya dai ene amosara dai tamine dai kaminahi. Dai ibi tamine Deoso‑ya hiyarahi. Dai‑ya Deoso nakitamebona, dai hiyaraho. Mai ihi amosa, Deoso‑ya mai hiyariya, mai ati ihi kita, mai ati ihi dama teni.
JAS.5.17	I‑di Eriya ai owa tohe, Deoso‑ya hiyarematane, faha kakirabonehe. Ene ano 3 toha, ano kote tohamakiya, faha kakirameteni.
JAS.5.18	Makobote Deoso‑ya i‑di Eriya hiyaramatase, ati ene faha kakimatasa, mai tafe‑bone yanamatasameteni.
JAS.5.19	Oka soho dai toha, owati dai mitahi. Deoso ati‑ya dai owa nofemari, tosawari, dai ati ene dai owa ene amosawameya,
JAS.5.20	dai ene dai owa abarebona, Deoso ati somawame, ene amosare Deoso hikadikami awirebonane.
1PE.1.1	Bedoro ama·oni. Yeso Kirisito‑ka yo‑yose ama·oni. Deoso dai‑ya kadikematane, hika mai dai tohabonehe. Dai tabaro‑ya dai winamara, yama yaki‑ya dai winabisa, dai‑ka yama hani‑bone okanahanoneni. Boto‑ya dai wi‑wina, Karatiya‑ya dai wi‑wina, Kabadosiya‑ya dai wi‑wina, Asiya‑ya dai wi‑wina, Bitiniya‑ya dai wi‑wina, dai na, dai‑ka yama hani boneni.
1PE.1.2	Hibati‑ya yama nafi‑ya ai‑ka Abi i‑di Deoso wato, dai‑ya kadikemata, Hika Doni dai‑ya sawiwahebonane. Yeso Kirisito emene‑ya dai atibodi‑ya wisane, dai atibodi besene fawanani, Yeso Kirisito ati dai tokadababonehe. Deoso‑ya dai tamine‑ya ohiyara,
1PE.1.2	“Abi Deoso, mai‑ya tikasoma, mai atibodi mai‑ya ati soma ba‑basi naboneni.” Oteni.
1PE.1.3	Ai‑ka Abi ai kahiyarahi. Ai‑ka Hidi i‑di Yeso Kirisito‑ka Abi i‑di Deoso amosabote amane. Ai‑ya nofe, ai‑ya kadike ene ai wada yati‑nima ai nawahani, Deoso bidi ai tohawahabonehe. Deoso bidi ai toha, Bidi i‑di Yeso Kirisito‑ya nakitame‑nima ai‑ya nakitamebona ai nimaneni.
1PE.1.4	Neme‑ya ai‑ka yama daahinabone, hinawada, abaterihi, bote tohaterihi, bataterihi na‑ya, Deoso tabaro‑ya ai koboniya, ai kayafaboneni.
1PE.1.5	Deoso kitabote dai‑ya nawade, tabaro‑ya dai kobona, Yeso ati‑ya dai nofa ene yama amosabote‑ya dai kayafaboneni.
1PE.1.6	Deoso tabaro‑ya dai winabone dai tamine‑ya dai kadikiya, dai ya‑yainahi. Bofe‑ya dai wi‑wina mai yahi kome‑ya dai awaba awineni. Makobote neme‑ya dai winiya, dai ya‑yaini fawaraboneni.
1PE.1.7	Oro‑ya mai awawama, yifo hiwe ihi oro fahi tohawamaya, yama bara sawe‑ya mai nanahaba, oro hinama tohaboneni. Makobote oro abawahaboneni. Yeso ati‑ya dai no‑nofa dai‑ya mai bisinabone, dai ene‑ya mai awaboneni. Yeso ati dai nofi yokana toha, ati dai nofi fawarebonane. Yeso kobonameya, Deoso dai‑ya kahiyara, hika wehene kote dai kayafaboneni.
1PE.1.8	Yeso Kirisito dai awaremari, dai nofi neni. Hibayata dai aware, ati dai nofe, Deoso dai kahiyara, dai ya‑yaini ba‑basi na‑ya mai awa, yama‑ya mai watoterani.
1PE.1.9	Yeso ati‑ya dai nofa ene dai atibodi abarabone, Deoso tabaro‑ya dai winabisaboneni.
1PE.1.10	Deoso ati‑ya mai mi‑mita‑mete Deoso ati ene oda tamine‑ya mai kanahana, oda tamine‑ya mai atibodi watora, Deoso‑ya mai haanamatasameteni, yama‑ya mai watowahabonehe.
1PE.1.11	Kirisito‑ka Doni mai‑ya sawi, Deoso ati‑ya mai kanahano,
1PE.1.11	“Kirisito abebona‑ya makobote kitameya, amosabote tohebonane.” Kirisito‑ka Doni ati ene mai kanahanameteni.
1PE.1.11	“Ka! Hini yamata ihi Kirisito ababonati? Eme amoni ne‑ya ababonati?” Mai atibodi ati nineni.
1PE.1.11	Yama‑ya mai watora, mai atibodi yama‑ya kadikineni.
1PE.1.12	“Owati dai kanahanohi. Owati‑ya mai wato kanibote raboneni. Mai amoni dami‑ya dai ati‑ya mai kadikiya, owati‑ya mai watowahaboneni.” Deoso‑ka Doni ati nematane.
1PE.1.12	Fare dai tamine‑ya hiyare, Deoso‑ka Doni neme‑ya kise, dai‑ya kanawatobona, dai‑ya oda kaminamakitasineni. Deoso‑ka yo‑yose neme‑ya mai wi‑wina, dai‑ya Deoso kanawato tamine‑ya mai atibodi kadika, yama‑ya mai watora, ai‑ta Deoso ati ai wato neni.
1PE.1.13	Yeso Kirisito kamatasebona dai atibodi dai hawa tonihi. Yama amosa‑ya dai kadikabisahi. Dai atibodi noko wadahi. Dai‑ka yama amosabote‑bone‑ya Deoso daanebona dai nimanahi.
1PE.1.14	Madehe ihi amosa, mai‑ka abi mai ati‑ya mai tokadabateni. Madehe‑nima Deoso ati dai tokadabahi. Hibati‑ya yama‑ya dai watoriya, yama amosara dai atibodi kobohina‑nima dai ene namariyahi.
1PE.1.15	Deoso ati amose hinama tohatene. Deoso dai‑ya kadike, ati‑nima dai na, dai ene amosa hinama tohawahi.
1PE.1.16	Deoso ati‑ya mai kanahanamete,
1PE.1.16	“Owa ene amosateni. Dai ene amosaharihi.” Deoso ati nematane.
1PE.1.17	Deoso dai‑ka abi‑mona dai ati na, dai atibodi ati yokana‑ya Deoso kadikebona, dai ene‑nima dai manakone‑ya daanebonane. Hibayata bofe‑ya dai wi‑wina dai noko wadahi, dai atibodi ati amosabonehe.
1PE.1.18	Dai‑ka idi mai ihi‑nima dai ene namaro, dai ene amosara dai manakone wada, dai manakone‑ya Kirisito nanahabemarine. Oro, barata yama na‑ya dai manakone‑ya nanahabi awiremarine.
1PE.1.19	Hini emene‑ya dai manakone‑ya nanahabemarine. Hibati‑ya mai ihi amosara, kaneiro bidi amose‑ya mai daanameteni, mai ihi‑ya Deoso barikanebonaha. Kirisito Deoso‑ka kaneiro bidi emene ene ai manakone nafi abawahani.
1PE.1.20	Yama‑ya Deoso wamani awisareya, Bidi hiyosebona‑ya watone, ai manakone‑ya Bidi nanahabebonaha. Hibayata Deoso Bidi kame, dai manakone‑ya nanahabawahane.
1PE.1.21	Hini Bidi‑ya Deoso nakitame, neme‑ya towakame, wehene nafi‑ya daanematane. Bidi ati‑ya dai nofa ene badi‑ya dai watowaha, ati‑ya dai nofa, tabaro‑ya dai tokabone dai nimaneni.
1PE.1.22	Deoso ati dai tokadabe, dai atibodi amosa, dai ene amosawamateni. Deoso‑ka dai toha, Deoso‑ka mai dai nofaboneni. Dai ibi nofi nafiyahi.
1PE.1.23	Deoso ati abatere, ati dai nofa, dai‑ka Abi i‑di Deoso tohe ene dai atibodi yati toha, ai wada yati‑nima dai nawaha, Deoso ene dai atibodi abaterabone, neme‑ya dai winamakeboneni.
1PE.1.24	Deoso ati mai hikanahanomata, ati dai mitahi.
1PE.1.24	“Bofe‑ya dai wi‑wina dai‑ka faha fowe damariya, dai ababoneni. Kabihi mowe‑nima dai nineni. Mowe wayatona, abateni.
1PE.1.25	Deoso ati‑ta abaterebona, ati‑nima yama naboneni.” Deoso‑ka yama hani ati nineni.
1PE.1.25	Mai nafi‑ya Deoso Ati Amosabote oda kaminateni.
1PE.2.1	Deoso ati‑nima dai na, dai ene‑maro‑nima dai ene namariyahi. Keyehe‑ya dai ibi hirikariyahi. Hini dai atibodi ati yokana‑nima dai ati nahi. Mai‑ka yama‑ya dai atibodi kayafarihi, dai ibi tairihi nahi.
1PE.2.2	Madehe borehe madi yohari fahi‑ya mai nokotoniteni, mai yanabonehe. Fara‑nima ai‑ka Abi i‑di Deoso ati ai nokotonihe, ai ene amosawama, neme‑ya ai winawahaboneni.
1PE.2.3	Ai‑ka Hidi amose tohe dai watoya, Deoso ati dai nokotonihi.
1PE.2.6	Deoso ati dai mitahi.
1PE.2.6	“Siyaho‑ya oka yati amosabote onawaa onaboneni. Oka yati amosabote manakone nafi tohe ihi yobe amosebonane. Yati amosabote‑nima Oka Dao tohane, Oka Dao ati‑ya dai nofa, ati tamine dai‑ya mai weena, dai atibodi dai‑ya weeraboneni.” Deoso ati nematane.
1PE.2.7	Yeso ati‑ya dai nofa,
1PE.2.7	“Yati amosabote manakone nafi Yeso tohe.” Dai ati nani.
1PE.2.7	Yeso ati‑ya mai nofara,
1PE.2.7	“Yeso amosare.” Mai ati na.
1PE.2.7	Oda‑ka Hidi tohawahane.
1PE.2.9	Dai‑ya Deoso kadikemari, hika yama‑bone‑ya da‑daa dai tohaboneni. Dai ene amosa hinama tohebona ati ne, Deoso‑ka dai toha, Deoso ene amosabote tamine dai kaminahi. Hibati‑ya yama soki‑nima dai ene namaro, Deoso ene yama tehe‑nima dai ene nawaha, Deoso wehene amosabote tohatene.
1PE.2.10	Hibati‑ya Deoso‑ka dai toharamaro, hibayata Deoso‑ka dai tohawahi neni. Hibati‑ya Deoso dai‑ya kasomare ati ne, hibayata dai‑ya kasomawahatene.
1PE.2.11	Oka dai amani, dai onofa, owati dai mitahi. Bofe‑ya dai wi‑wina, dai noko wadahi. Bofe‑ya dai tabaro yokana tohara, neme‑ya dai tabaro yokana tohateni. Deoso ati‑nima dai nahi. Yama amosara‑ya dai atibodi bote nokotonihe, dai atibodi yati‑ya weenaditeni, Deoso ati‑ya dai tokadabarabonehe.
1PE.2.12	Bara mai‑ya dai sawiya, dai ene amosahi. Dai ene towe‑mone mai ati na, dai ene‑ya mai awiya, dai ene amosa‑ya mai atibodi watowaha, Yeso kamataseya, dai ene Deoso‑ya mai kahiyaraboneni.
1PE.2.13	Kofeno‑ka hidi bi‑bidi mai ati dai tokadabahi. Kofeno‑ka hidi webote i‑di Sesa tohe, ai‑ka Hidi i‑di Yeso ati ene kofeno‑ka hidi webote ati dai tokadabahi.
1PE.2.14	Kofenado ati dai tokadabaharihi. Kofeno‑ka hidi bi‑bidi ne tohe, kofenado ati‑ya dai tokadabara, ati ene dai‑ya mai bisinaba awineni. Ati dai tokadabe, dai‑ya kasomatene.
1PE.2.15	“Dai ene amosahi.” Deoso ati ne,
1PE.2.15	dai ene amosiya, yama‑ya mai watora dai ene‑ya mai awiya, mai ati fawanaboneni.
1PE.2.16	Mai one‑ka yo‑yose dai tohara, Deoso‑ya na‑narifa dai toha, deoso ati‑nima dai ene amosarariyahi. Dai ene amosabone Deoso nofateni.
1PE.2.17	Deoso ati‑ya dai no‑nofa dai ene‑ya mai awiya, mai yawaraboneni. Deoso ati‑ya mai no‑nofa mai dai nofa, Deoso ati‑ya dai tokadaba, kofeno‑ka hidi mai ati‑ya dai tokadaba, dai nahi.
1PE.2.18	Dai‑ya mai kanikamaro, mai ati dai tokadaba, dai‑ka hidi dai‑ya bisi, dai‑ya weene, dai yawara, dai‑ka hidi ati dai tokadabahi. Dai‑ka hidi ati amose, ati dai tokadaba, ati amosare, ati dai tokadaba dai nahi.
1PE.2.19	Ai ene amosa, ai‑ya mai weena, ai yawariya, Deoso ya‑yainebonane. Ai ene amosabisa, ai ene towe‑mone mai ati na, ai‑ya mai bisina, Deoso ai‑ya kasomebonane.
1PE.2.20	Dai ene amosariya, dai‑ka hidi dai‑ya bisineya, dai manakone amosa wadaraboneni. Dai ene amosa, dai‑ka hidi dai‑ya bisineya, dai yawariya, dai manakone wadaboneni, Deoso dai‑ya kasomeya.
1PE.2.21	Dai ene Yeso Kirisito‑ya mai bisina, Yeso‑ya mai nanahabamaroni. Yeso ene amose hinama tohe, mai bisihine yawaremari,
1PE.2.21	“Owa‑nima dai nahi. Dai ene amosa, dai‑ya mai bisiniya, dai yawariyahi.” Yeso ati nemarine.
1PE.2.22	Yeso ene amose hinama tohe, keyehe‑ya hiriterene.
1PE.2.23	Yeso mai weeni kofihine, mai‑ya weerihi, mai bisihine, mai‑ya ati bisirihi ne,
1PE.2.23	“Deoso owa ene‑ya wato, owa ene‑ya kadikabisebonane.” Yeso ati nemarine.
1PE.2.24	Ai ene amosara, ai ene Yeso Kirisito awa‑ya abemarine, ai manakone‑ya nanahabebonaha. Yeso abe ene ai atibodi bote ati ai tokadabamaraboneni, ai ene amosabisabonehe. Yeso abe ene ai kitamawahani.
1PE.2.25	Kaneiro mai‑nima dai nineni. Kaneiro tabora hawi‑ya mai fawaniteni. Deoso tabaro hawine‑ya dai sawiramaro, Yeso ene Deoso hawine‑ya dai sawiwaha, dai‑ya Na‑nawada‑ya dai dabawahani.
1PE.3.1	Mai fanawi, owati dai mitahi. Dai faniya, dai‑ka yibote mai ati dai tokadabahi. Deoso ati‑ya dai‑ka yibote nofare, Deoso ati dai tokadaba, Deoso ati‑ya mai nofaba awineni. Dai ati ene toharaboneni. Dai ene amosa‑ya mai awa, Deoso ati‑ya mai nofawahaba awineni.
1PE.3.2	Mai ati dai tokadaba, dai ene amosa, dai ene‑ya mai awaboneni.
1PE.3.3	Dai amosi yokana tohabone dai ati na, dai mese‑ka ato ihi toharaboneni. Oro, ato, bora amosa toha na, dai mese‑ta‑ya namosateni.
1PE.3.4	Dai amosi yokana tohabone, dai atibodi amosahi. Dai mese‑ka ato bote tohawahiya, amosi fawateni. Mai dai kasoma, dai ati soma na, dai atibodi‑ya Deoso awe, dai manakone nafimone ati tene. Dai atibodi amosi fawateraboneni.
1PE.3.5	Hibati‑ya mai fanawi amosabone, Deoso‑ya mai kahiyara, mai‑ka yibote mai ati‑ya mai tokadaba na, fara mai atibodi amosameteni.
1PE.3.6	I‑di Sara‑nima dai nahi. I‑di Sara i‑di Abaraho ati‑ya tokadaba,
1PE.3.6	“Abaraho, oka hidi amatini. Owa‑ya tiyose, tiwati okadababoneni.” Sara ati nameteni.
1PE.3.6	Dai ene amosa, dai habo siitora, Sara bide dai tohani.
1PE.3.7	Mai makidi dai toha, owati dai mitahi. Dai faniya, dai‑ka yibote mai dai kasomiyahi. Yama‑ya mai weyeniya, mai‑ka yama kote dai weyekana, yama‑ya mai anina, mai dai kasoma nahi. Dai‑ka yibote mai dai weera, mai tamine dai hiyara, mai dai kahiyarabisahi. Dai kiti na‑nafi na, mai fanawi kiti bi‑bidi na, mai dai kasomahi. Mai dai kasomara, Deoso‑ya yama‑ya dai haaniya, dai ati‑ya mitarebonane. Deoso‑ka dai toha, Deoso‑ka dai‑ka yibote toha nineni.
1PE.3.8	Owati hawa tohi yanatoneni. Owati dai nafi mitahi. Dai nafi atibodi ati fara hinama tohahi. Ai‑ka ayo ai nofi‑nima dai ibi nofiyahi. Mai atibodi koma mai dai kasomahi.
1PE.3.8	“Yama dai watora, owa‑ta yama owatobisineni.” Dai ati riyahi.
1PE.3.9	Dai‑ya mai we‑wee mai dai weerihi, dai‑ya mai ka‑kako mai dai kakorihi na, hiniya mai dai kasomahi. Haa‑nima dai nabone Deoso ati ne, dai‑ya haanemarine. Haa‑nima dai niya, Deoso dai‑ya kasomebonane.
1PE.3.10	Deoso ati dai mite,
1PE.3.10	“Dai ya‑yainabone, dai amosawahabone dai ati na, mai dai tairihi, keyehe‑ya dai hiririhi, dai nahi.
1PE.3.11	Dai ya‑yainabone dai ati na, dai ene‑maro‑nima dai ene namara, dai ene amosawaha, mai ibi weena, dai ati ene mai ibi ati somawamahi.
1PE.3.12	Dai ene amosa, dai ene‑ya Deoso awe, dai‑ya kasomatene. Yama dai haana‑ya dai‑ya daanebonane. Mai ihi amosara Deoso ati‑ya mai tokadabara, yama‑ya mai haana, mai ati‑ya Deoso mitare mai‑ya kasomarebonane.” Deoso‑ka yama hani ati nineni.
1PE.3.13	Dai ene amosabone dai nokotonihe, ebeni‑ke dai‑ya bisinabonati?
1PE.3.14	Dai ene amosa, dai‑ya mai bisina, dai yawarihi, dai habo siitorihi na, Deoso dai‑ya kasomebonane.
1PE.3.15	“Yeso Kirisito oka Hidi amosabote amane.” Dai atibodi ati nahi.
1PE.3.15	“Hini yamata ihi Yeso koboni dai nimaniti?” Mai ati na,
1PE.3.15	mai dai hiyariya, yama‑ya mai watowahaboneni.
1PE.3.16	Dai ati yananiya, dai ati yawara, dai ati somabisahi, dai atibodi dai‑ya weerabonehe.
1PE.3.16	“Yeso Kirisito‑ka mai‑mone mai ati kasiroteni.” Mai ati na,
1PE.3.16	Dai ene‑ya mai awiya, mai ati fawanabone, hini mai atibodi mai‑ya weenaboneni.
1PE.3.17	Dai ene amosa, Deoso mai‑ya ati barini awire‑mana, dai‑ya mai bisina, sibarabone, Deoso dai‑ya kasomebonane. Dai ene amosara, dai‑ya mai bisiniya, Deoso dai‑ya kasomarebonane.
1PE.3.18	I‑di Yeso Kirisito ene amose hinama tohe, abe, dai manakone‑ya nanahabe, dai‑ya Deoso ati somawamebonaha. Hibati‑ya ai ene amosara, Kirisito amosabote abe, ai abarabonehe. Deoso‑ka Doni ene Yeso kitamemarine.
1PE.3.19	Kirisito abeya, korimari tokane, madi i‑di Deoso mai barihikanamete mai‑ya toke, mai‑ya hiyarane.
1PE.3.20	Hibati‑ya madi mai ihi amosara mai‑ya Deoso barikanematane. I‑di Nowe kanawa‑ya wamaneya, Deoso nimane. I‑di Nowe‑ka kanawa hawa tohiya, mai‑ya Deoso barikane. Makobote Yeso abe, mai‑ya hiyare, i‑di Nowe‑ka kanawa‑ka ai 8 kana mai hasina, mai one nafi abameteni, faha ihi. Mai 8 kana kanawa dori‑ya faha mese‑ya mai kawina, mai abarameteni.
1PE.3.21	Ai‑ya mai habanirisa ihi ai besene fawara, Deoso‑ya ai tamine ai kamina ai‑ya ati somawame, ai atibodi besene fawateni. Ai‑ya mai habanirisa, ai‑ya mai one awiya, Deoso ati ai nofa ai‑ya mai watowahaboneni.
1PE.3.21	“Owati‑ya dai nofa, dai‑ya mai habanirisahi faha‑ya.” Deoso ati nematane.
1PE.3.21	Dai atibodi dai‑ya weerabone, dai‑ya mai habanirisahi. Yeso Kirisito kitamemari‑nima ai kitamahareboneni.
1PE.3.22	Yeso kitame, neme‑ya toke, Badi i‑di Deoso‑ka kanika‑ya itariwahe, Yeso kitabote tohe, neme‑ya mai wi‑wina, Deoso‑ka yo‑yose, mai na, mai‑ka hidi tohanane.
1PE.4.1	I‑di Yeso Kirisito mai bisihine, oda‑ya kasomebona abano komene kitemarine. Dai‑ya mai bisina, dai yawariyahi. Yeso atibodi ati‑nima dai atibodi ati nahi. Yeso Kirisito mai bisinamaro dai‑ya mai bisinaboneni. Ai‑ya mai bisina, yama towe‑ya ai nofamaraboneni.
1PE.4.2	Ai‑ya mai bisina, ai ene amosaramaro ai nofamarabone, Deoso yama‑ya nofe‑nima ai nofabisaboneni.
1PE.4.3	Hibati‑ya Deoso ati dai nofara, dai one ene‑nima dai ene namaro, mai fanawi‑ya dai nokotonihi, kawi‑ya dai fawa, mai fanawi dami‑ya dai dakora, deoso bare ati‑ya dai nofa na, dai ene amosara hinama tohamaroni.
1PE.4.4	Hibayata dai‑ya mai haaniya, mai ati dai tokadabariya, mai‑nima dai namara,
1PE.4.4	“Ka! Hini yamata ihi ai ati‑ya mai nofamarihi?” Mai ati na,
1PE.4.4	dai‑ya mai hahakana, dai‑ya mai wee teboneni.
1PE.4.5	Mai ihi‑ya Yeso kadikebonane, mai manakone‑ya daanebonaha. Mai one hasina toha, mai one aba toha na, mai tamine‑ya mai kaminabone, mai ihi‑nima mai manakone‑ya Yeso daanebonane.
1PE.4.6	Hibati‑ya mai wi‑wina Yeso abi awisareya, mai aba, Deoso ati‑ya mai nofamete, mai ihi amosara manakone‑ya Deoso daare, mai ihi‑ya barikanematane. Mai manakone‑ya Yeso nanahabe, mai‑ya seekawahe, mai‑ya towakamane neme‑ya.
1PE.4.7	Yama nafi tosiyo kanibote nabone, dai atibodi amosabone dai nokotonihi, dai ati‑ya Deoso mitebonaha.
1PE.4.8	Dai ibi nofi nafihi. Ai ibi nofa, ai ene Deoso ya‑yainebonane. Mai ihi amosara mai dai nofa, mai ihi dai kadikara, mai dai nofaboneni.
1PE.4.9	Dai‑ka yobe‑ya dai one kobona, mai naha, mai‑ya dai ya‑yainahi.
1PE.4.10	Mai one‑ya dai kasomabone, yama wa‑wato Deoso dai‑ya daatene. Deoso dai‑ya kasomi‑nima dai one‑ya dai kasomaharihi.
1PE.4.11	Mai‑ya hi‑hiyara dai wa‑wato toha, Deoso ati dai kaminahi. Mai‑ya ka‑kasoma dai wa‑wato toha, mai‑ya dai kasomahi. Deoso ene dai kita toha, mai‑ya yama kita‑ya dai kasomahi. Dai ene Deoso, Yeso Kirisito ne‑ya mai kahiyaraboneni. Deoso kitabote tohe, kiti fawaterebona, ai kahiyari fawarinahi.
1PE.4.12	Oka dai toha, dai onofa, mai yahi kome dai awiya, dai yawariyahi.
1PE.4.12	“Hini yamata‑ba ai‑ya mai bisi? Mai one‑ya mai bisira.” Dai ati riyahi.
1PE.4.12	Yeso‑ya mai bisinamaro, dai‑ya mai bisinabone, mai dai wato,
1PE.4.13	Dai ya‑yaina, Kirisito‑nima dai nawaha, makobote Yeso Kirisito amosabote kamatase‑ya dai awiya, dai ya‑yaini nafeboneni.
1PE.4.14	Kirisito‑ka dai toha, dai‑ya mai taina, dai yawara, dai ya‑yaina, Deoso dai‑ya kasome, Deoso‑ka Doni amosabote dai‑ya sawi, tamine‑ya dai kadikabisahi.
1PE.4.15	Dai ene amosahi. Hini dai ene amosara dai‑ya mai bisiriyahi. Dai one dai nanahabarihi, mai‑ka yama dai botirihi, mai ati‑mone‑ya dai kaminamarihi nahi.
1PE.4.16	Deoso ati dai tokadaba, dai‑ya mai bisina, dai yawariya, dai ya‑yainahi, Deoso‑ka dai toha, Deoso dai kahiyarahi.
1PE.4.17	Hibayata Deoso ati ai no‑nofa ai ene‑ya Deoso kadikeya, ai manakone‑ya daanebonane. Deoso ati‑ya mai nofara, mai ihi Deoso kadikeya, hini yamata‑ya mai kayafiboneti?
1PE.4.18	Deoso hawine yakani kite tohe, ai yakana, Deoso tabaro‑ya ai kobonaboneni. Deoso ati‑ya mai nofara mai ihi amosara, ebeni‑kaya mai kobonibati?
1PE.4.19	Deoso ati‑ya dai tokadaba, dai‑ya mai bisiniya, dai yawariyahi.
1PE.4.19	“Owa‑ya wamanemari ati‑nima ona, owa‑ya kasomebonane.” Dai atibodi ati na.
1PE.4.19	Dai ene amosanasa nahi.
1PE.5.1	Deoso‑ka mai‑ka webote dai toha, owati dai mitahi. Deoso‑ka mai‑ka webote ohaharineni. Hibati‑ya Kirisito‑ya mai bisina, mai hinahabe, neme‑ya tokome, oawamaroni. Makobote Kirisito amosabote kamataseya, Yeso‑nima ohawahaboneni.
1PE.5.2	Kaneiro ewete mai ai natafa‑nima Deoso‑ka mai‑ya dai kanawatohi. Mai‑ya dai kanawatabone, yinero ihi toharihi, mai one tiwa‑ya yose ihi toharihi, mai‑ya tinofa, mai‑ya dai kasomabone tohabisahi.
1PE.5.3	Mai dai weenadiriyahi. Hiniya mai dai kasoma, dai ene amosiya, dai ene‑ya mai awiya, yama‑ya mai watowahiya, Deoso ati‑ya mai tokadababoneni.
1PE.5.4	Ai‑ya Na‑nawada i‑di Yeso Kirisito kameya, dai‑ya yama amosabote‑ya daanebonane. Ai tati borone oro wamani‑nima yama na‑ya dai‑ya daanebonane.
1PE.5.5	Yetene dai toha, owati dai mitahi. Bote mai toha mai ati dai nofa,
1PE.5.5	“Owa‑ta amosabote ama·oni.” Dai ati riyahi.
1PE.5.5	Hiniya dai ibi kasomahi.
1PE.5.5	“Hini mai‑ya mai kahiyara, mai‑ya Deoso kakotene. Hini mai‑ya mai kahiyarara, mai‑ya Deoso kasomatene.” Deoso‑ka yama hani ati teni.
1PE.5.6	“Yama owatora, Deoso‑ta yama‑ya wato, amosabote ohara, Deoso‑ta amosabote amane.” Ai ati na.
1PE.5.6	Makobote Deoso ene yama ai watowaha, ai amosawahaboneni.
1PE.5.7	Mai ati ihi dai korikasa, dai tamine Deoso‑ya dai hiyarahi.
1PE.5.7	Deoso dai‑ya nofe, dai‑ya kasomebonane.
1PE.5.8	Dai noko wadahi. Yama‑ke yomahi‑nima Satanasi nane. Yama‑ke yomahi bani mai‑ya kiiyotene, bani mai‑ya kabebonaha. Fare‑nima dai‑ya ka‑kako i‑di Satanasi dai‑ya kakatome, dai noko wadahi. Dai noko wadariya, dai‑ya keyehe, ati dai tokadabebonane.
1PE.5.9	Satanasi ati tinofariyahi. Yeso ati‑ta tinofabisahi. Deoso ati‑ya dai no‑nofa dai nafi‑ya Satanasi keyehe‑ya hiri kitine. Kirisito‑ya mai ka‑kako mai yahi kome dai awabone, tabora dami‑ya mai wi‑wina Yeso ati‑ya mai nofa, Satanasi mai‑ya keyehe‑ya hirikitine.
1PE.5.10	Deoso yama nafi‑ya da‑daa dai‑ya kadikemarine, hini tabaro‑ya dai winawahabonehe. Bofe‑ya dai winasa niya, dai‑ya mai bisina, makobote Yeso Kirisito amosabote‑nima dai nawahaboneni. Deoso ene dai kitawaha dai korikasara, Yeso ati‑ya dai nofi nafiwahaboneni.
1PE.5.11	Ai nafi‑ka Hidi i‑di Deoso tohe, kite, kiti fawaterebonane. Deoso ati‑nima yama naboneni.
1PE.5.12	Oka soho, i‑di Sira owati‑ya kanahanone, dai kadikabonehe. I‑di Sira Deoso ati‑ya nofe, Deoso ati‑ya tokadabatene. Owati dami awirini. Owati fa‑famaraba nineni, dai okasomabonehe. Deoso ati‑ta dai‑ya okamine, Deoso ati‑nima yama teni. Ati dai tokadabayaho.
1PE.5.13	Deoso ati‑ya mai no‑nofa, Babironi‑ya mai wi‑wina, dai‑ya mai ati foya, dai‑ya i‑di Maroko ati foyahari ne. Oka dao‑nima i‑di Maroko nane.
1PE.5.14	Deoso ati‑ya mai no‑nofa mai dai kobona, ai‑ka soho ai‑ka asima mai na mai‑ya ai kobona, ai‑nima dai ibi kobona dai nahi. Yeso‑ka dai toha, dai atibodi ati somahi.
2PE.1.1	Simaho Bedoro Yeso Kirisito‑ka yo‑yose ama·oni. Owa‑ya yosemarine, ati okaminebonaha. Deoso, Bidi‑ya fame amosabote mai toha, Deoso ati dai nofa, Yeso Kirisito ati‑ya dai nofahari, dai na, oda‑nima dai na, dai‑ka yama hani‑bone okanahanowahaboneni.
2PE.1.2	Deoso dai‑ya kasomebona, dai habo siitorihi. Dai atibodi dai‑ya weerihi na, Deoso ati dai wato, ai‑ka Hidi i‑di Yeso Kirisito ati dai wato, dai niya, dai korikasateraboneni.
2PE.1.3	Deoso ai‑ya haanematane. Deoso‑ya ai kahiyarabone ene amosabote ai kaminebonane. Yeso Kirisito ati ai wato, Deoso kite ene yama ai kayafateni, bofe‑ya ai wi‑wina ai ene amosabonehe.
2PE.1.4	Deoso ati amosabote tohe, ati‑nima yama naboneni, ai ene amosawamabonehe. Deoso atibodi ati‑nima ai atibodi ati nawahabone, Satanasi ati‑ya mai no‑nofa mai ihi‑nima ai ene raboneni.
2PE.1.5	Deoso atibodi ati‑nima dai atibodi ati tohabone, Deoso ati‑ya dai nofi baha, dai ene amosawama, Deoso ati wato dai ba‑basi dai nahi.
2PE.1.6	Deoso ati‑ya dai wato ba‑basi na, dai atibodi yama hinofa dai nokotonihi, yama amosara dai nofarabonehe. Yama dai nofa‑ya Deoso dai‑ya daa kanibote ni awire, dai yawarihi, Deoso yama hinofa‑nima dai ene nahi.
2PE.1.7	Deoso yama hinofa‑nima yama na dai nofa, dai ibi nofiyahi. Dai ibi nofa, dai ibi nofi na‑nafi nahi.
2PE.1.8	Haa‑nima dai ene na‑ya mai awiya, Deoso ati‑ya mai nofawaha,
2PE.1.8	“Yeso ati‑ya mai no‑nofa mai ihi amosa, oda ene‑nima mai ihi terani.” Mai ati niya,
2PE.1.8	Deoso ati‑ya mai nofawahaba awineni.
2PE.1.9	Haa‑nima mai ihi ni awiriya, yama‑ya mai awi i‑isi na, mai‑nima mai nihi, mai noki wadara, mai‑nima mai nihi, mai nineni. Mai manakone‑ya Yeso nanahabemari tamine‑ya mai ati kadamowamineni.
2PE.1.10	Oka soho dai toha, Deoso dai‑ya kadike, dai‑ya haane. Tabaro‑ya dai winawahaboneni. Owati‑nima dai ene niya, Deoso tabaro hawine dai fawaniteraboneni.
2PE.1.11	Ai‑ka Ayo Yeso Kirisito tabaro abaterebona, fare‑ya dai koboniya, Deoso ya‑yainebonane. Dai‑ka yama dai kayafawahabone, dai abamateraboneni.
2PE.1.12	Deoso ati dai wato, ati dai tokadabanane. Deoso ati dai‑ya okaminemari, okaminatase, ati dai fawaniterebonane.
2PE.1.13	O·abi awisa oriya, dai‑ya Deoso ati okaminabone onani.
2PE.1.14	Owa amoni fa‑famaraba ni‑ya o·abawahabone, okoyo i‑di Yeso Kirisito ati nemari, ati‑nima yama naboneni.
2PE.1.15	Hibayata dai‑ya okanawata, o·abiya, owa nowati‑ya Deoso ati dai fawaniteraboneni.
2PE.1.16	“Yeso Kirisito kitabote tohe, kamatasebonane.” Oda ati namaroni.
2PE.1.16	Hibati‑ka mai ati oda kaminara, ene kitabote, amosabote ne, oda awemari tamine oda kaminamaroni.
2PE.1.17	Badi i‑di Deoso amosabote neme‑ya ati kaki, ati oda mitemari, ati oda kaminineni.
2PE.1.17	“Oka dao amane. Oka dao onofi nafi. Oka dao ene ya‑yai·oneni.” Neme‑ya Deoso ati nemarine.
2PE.1.17	Deoso amosabote‑nima Bidi amosabote tohane.
2PE.1.18	Adami amosa tati‑ya oda naha, Deoso ati neme‑ya kaki, ati oda mitamaroni, Yeso‑ya oda dabaro.
2PE.1.19	Deoso ati‑ya mai mi‑mita‑mete ati mai hikanahanomata, ati ai‑ya sawi, fara nabarina‑nima ati nane. Yama soki‑ya nabarina ai botokiteni, yama ai awabonehe. Deoso ati‑ya mai mi‑mita‑mete mai ati dai kadika, yama dai wato bide toha, yama wahabisari‑nima dai na, makobote Yeso kameya, dai atibodi‑ya kanawatoya, yama dai watowaha, yama tehe‑nima dai nawahaboneni.
2PE.1.20	Deoso ati‑ya mai mi‑mita‑mete Deoso ati‑ya mai kanahanamete, hini mai ati‑ya mai kanahanoterani. Yama dai watohi.
2PE.1.21	Mai ati ihi hiniya Deoso ati‑ya mai kanahanoterani. Deoso‑ka Doni mai‑ya Deoso ati‑ya kamine, ati‑ya mai mita, ati‑ya mai kanahanameteni.
2PE.2.1	Hibati‑ka mai one Deoso ati‑ya mai mitamone mai ati na, bara mai ati‑ya mai kaminabisa, Deoso yokana ati‑ya mai kaminarameteni. Fara dai tabaro‑ka dai‑ya mai ka‑kanawato, mai one Deoso yokana ati‑ya mai kamina, mai one‑ta Deoso ati‑mona‑ya mai kamina, deoso bare ati‑ya mai kaminabisineni. Mai ati dai tokadabiya, Deoso yokana ati‑ya dai nofaraboneni.
2PE.2.1	“Yeso Kirisito ai‑ka hidi tohi awire, ai manakone‑ya nanahabi awirane.” Mai one ati naboneni.
2PE.2.1	Keyehe‑ya mai hirina, hini mai ati ihi mai abawahaboneni.
2PE.2.2	Keyehe‑ya mai hi‑hiri mai ati‑ya mai one nofa, mai ati‑ya mai tokadaba, Deoso ati‑ya mai nofa‑mone mai ati na, mai ihi amosara mai ihi‑ya dai one mai awiya, Deoso‑ya mai kakowahaboneni.
2PE.2.3	Keyehe‑ya dai‑ya mai ka‑kanawato, hini mai ati‑ya dai‑ya mai kamineni, Deoso ati monaha. Yinero‑ya mai nokotonihe, keyehe‑ya mai hiriteni, dai‑ka yinero‑ya mai kayafabone, mai ihi‑ya Deoso watomata, mai manakone‑ya daaneya, mai ababoneni. Mai manakone daani‑ya Deoso fawaterebonane.
2PE.2.4	Hibati‑ya Deoso‑ka yo‑yose neme‑ya mai wina, mai one ihi amosara, mai‑ya Deoso ati somawami awire, mai‑ya weretowiti, yama soki nafi‑kaya mai‑ya yadimata, makobote mai ihi‑ya kadikebonane.
2PE.2.5	Hibati‑ya bofe‑ya i‑di Nowe wineya, mai ihi amosara, mai‑ya Deoso kasomare, faha fowe nafe ihi mai nafi abameteni. I‑di Nowe‑ya kasomabise, i‑di Nowe hika mai 7 kana mai eyehe Deoso hikasomematane, mai abarabonehe. Faha kimisi awisari‑ya i‑di Nowe mai‑ya hiyare,
2PE.2.5	“Deoso ati dai nofiya, dai ene amosawamahi.” Ati nematane.
2PE.2.6	Sodoma‑ya mai wi‑wina, Komora‑ya mai wi‑wina, mai na, mai ihi amosara mai‑ya Deoso sarikane, mai hatiwahameteni.
2PE.2.6	“Mai ihi amosara, haa‑nima mai oniheboneni.” Deoso ati nematane.
2PE.2.7	Sodoma‑ya i‑di Ro wineya, Deoso kasome, Sodoma‑ya mai wi‑wina mai ihi amosara, mai ihi i‑di Ro yawe, Deoso ati‑ya mai tokadabara, Deoso mai‑ya nanahabebona, i‑di Ro‑ta ene amose, Deoso ati ene tokematane, abarebonaha.
2PE.2.8	Mai ati‑ya i‑di Ro mite, mai ati amosarihi, mai ihi‑ya awe, mai ihi amosarihi na, mai ihi i‑di Ro atibodi yawematane.
2PE.2.9	I‑di Ro‑ya Deoso kasomemata, Deoso ati ai no‑nofa ai‑ya kasomebona ai watoharitene. Sodoma‑ya mai wi‑wina mai ihi amosara, mai manakone amosara‑ya Deoso daanemata, hibayata mai ihi amosara mai manakone amosara‑ya daani watohari, makobote mai ihi‑ya kadikebonane.
2PE.2.10	Ai one Satanasi ati‑ya mai tokadaba, mai one‑ya mai nokotoniteni, mai‑ya mai ahabonehe. Mai‑ka hidi ati‑ya mai kaka, Satanasi‑ka madi mai kiti ba‑basi na mai toha, mai tamine‑ya mai weeni kofina, mai habi siitora, mai ihi‑ya Deoso kadikebonane.
2PE.2.11	Deoso‑ka yo‑yose mai kiti ba‑basi teni. Satanasi‑ka yo‑yose madi mai toha, mai tamine‑ya Deoso‑ka yo‑yose mai hiyariya, mai‑ya mai weeni nafiterani.
2PE.2.12	Ai one mai ihi amosara, bani yama‑ya mai watora mai‑nima mai nineni. Bani mai ai sibateni, bani mai ai nanahababonehe. Fara bani mai‑nima mai na, Deoso mai‑ya wateya, mai‑ya nanahabebonane.
2PE.2.13	Mai ihi amosaramaro, hini mai ihi‑nima yama na‑ya mai kayafabone, dai eyehe mai tafa, yama tehe‑ya mai serena, dai‑ya mai sawe, mai ihi‑ya bara mai awa, dai ati‑ya mai nofaraboneni.
2PE.2.14	Mai fanawi‑ya mai ahabone mai nokotonihe, mai ihi amosara, Deoso ati‑ya mai fanawi one wato bide toha, mai‑ya mai keyeheteni, mai‑ya mai ahabonehe. Mai one yahi hone‑ya mai yaba, madehe narabi hawira‑nima mai na, hini mai ihi Deoso mai‑ya bisinebonane.
2PE.2.15	Deoso ati‑ya mai nofarihi, Deoso ati‑ya mai tokadabarihi na, Deoso hawine‑ya mai watoterani. I‑di Baraho‑nima mai nineni. I‑di Beyo bidi i‑di Baraho yinero‑ya nokotonihi, yinero ene Deoso ati‑ya tokadabarematane.
2PE.2.16	Ai ati‑nima boho ati re. Deoso ati ene Baraho‑ya boho ai ati‑ya hiyare, Deoso ati‑ya i‑di Baraho mi‑mita‑mata tohe, ati‑ya tokadabarebona, Deoso ene boho ati yanane ene Deoso ati‑ya Baraho tokadabe, makobote boho ati yananami awirane.
2PE.2.17	Yama‑ya mai watora mai one‑ya mai kanawata, faha hodi hokore‑nima mai na, faha‑ya ai ati fawa, faha hodi‑ya ai toka, faha ai fawabone, faha hodi‑ka awira, faha ai fawara, ai bako hokonasa teni. Yama‑ya mai watora, ai‑ya mai kanawata, neme asawi‑nima mai na, ai‑ya mai kasomaterani. Deoso ene yama soki‑kaya mai winabisaboneni, Deoso tabaro‑ya mai winateraboneni.
2PE.2.18	“Oda‑nima dai nahi! Mai fanawi oda nokotonihe, Deoso oda‑ya kayafebonane.” Mai ati nineni,
2PE.2.18	keyehe‑ya mai hirinaro. Deoso ati‑ya mai tokadabawahabone mai ati na, mai one‑ka keyehe‑ya mai tokadabamatasa, Deoso ati‑ya mai nofamara, mai fanawi‑ya mai nokotonimatasineni.
2PE.2.19	Mai fanawi dai nokotoniyahi mai ati na, dai‑ya mai barikanabone mai ati amani.
2PE.2.19	“Oda ati dai tokadabiya, oda ati dai‑ya seekanaboneni.” Mai ati na.
2PE.2.19	Satanasi hibati‑ya mai barihikana, mai one‑ya mai seekanabone mai ati na, keyehe‑ya mai hirineni.
2PE.2.20	Mai atibodi bisa toha Satanasi mai‑ya barikane, makobote ai‑ka Hidi i‑di Yeso Kirisito mai‑ya seekane, Satanasi ati‑ya mai nofamatasa, Satanasi mai‑ya barikanamatase, mai‑ya barikani kitawahebonane.
2PE.2.21	Deoso hawine tamine‑ya mai mitaramaro, mai manakone amosara bi‑bidi, Deoso hawine tamine‑ya mai mitamaro, Deoso ati‑ya mai tokadabara, mai manakone amosara nafibisaboneni.
2PE.2.22	“Yomahi mai saana, mai saani‑ya mai kabamatasateni. Boroko mai ai sokona, atabo‑ya mai wiyamatasateni.” Deoso‑ka yama hani ati nineni.
2PE.2.22	Fara‑nima mai na, mai ihi amosaramaro, hini mai ihi‑maro‑nima mai ihi namatasineni.
2PE.3.1	Oka dai toha, hibati‑ya dai‑ka yama hani‑bone okanahanamaro, dai‑ka yama hani‑bone okanahanomatasineni. Oka yama hani kafama dai kadikahi, yama amosa‑ya dai atibodi kadikabonehe.
2PE.3.2	Deoso ati‑ya mai mi‑mita ati mai hikanahanomata dai kadikiya, ai‑ka Hidi i‑di Yeso Kirisito ati hika yo‑yose mai hikanahanomari, ati dai kadikiya, dai atibodi yama‑ya kadikiyahi.
2PE.3.3	Yama dai watohi. Yeso kami yakari‑ya dai‑ya mai hahakanaboneni.
2PE.3.3	“Yeso kamebona dai ati na, Yeso kamaterebonane.” Mai ati naboneni.
2PE.3.3	Mai atibodi towe ati‑nima mai naboneni.
2PE.3.4	“Yeso kamebona dai ati na, fai‑ra? Hibati‑ya Yeso kamebona‑ya ai‑ka idi mai nimanamaroni. Mai hasiniya, Yeso kamare, oda‑ka abi Yeso kami‑ya mai nimana, Yeso kamare, fare kamaterebonane. Yama Deoso wamahinamete‑nima yama nasa nineni.” Mai ati naboneni.
2PE.3.5	Mai atibodi yama wato‑ya nofara, hibati‑ya Deoso yama‑ya wamane, neme, bofe na‑ya wamane, ati ene faha bai‑ya wami kimisameteni.
2PE.3.6	Makobote faha nafe ihi bofe‑ya mai wi‑wina mai nafi abameteni.
2PE.3.7	Hibayata Deoso ene yama tohasa na, makobote mai ihi amosara mai ihi‑ya Deoso kadikeya, neme, bofe na, nafi hirinaboneni. Deoso ati‑ya mai nofaramaro, mai‑ya nahatiwahebonane.
2PE.3.8	Owati‑ya dai ati kadamoriyahi. Deoso yama‑ya kadike, ai amoni ohare‑nima faha fowe 1.000 toha nineni. Faha fowe 1.000 toha‑nima mahi ohari nane. Dai ati kadamoriyahi. Oda‑ka dai amani.
2PE.3.9	Deoso hini ati‑nima nebona dai atibodi kadamowamariyahi. Mai ihi amosara mai ababone ati nemata, ati‑nima nebonane. Mai ihi amosara, mai‑ya nanahaba kanibote ni awire, mai ihi amosawamaba awineni. Mai abiya, Deoso nofare mai ihi‑ya mai kaminabone‑ya nofabisane.
2PE.3.10	Ai‑ka Hidi i‑di Yeso kamebonane. Yama‑ya mai botebone mai kaki, ai watoterani. Fara mai kaki‑nima Yeso kami nebonane. Koboneya, neme hirina, hirini moni nafeboneni. Bofe‑ya mai wi‑wina mai abamete mai na mai ihi‑ya Deoso kadikebonane.
2PE.3.11	Yama nafi hirinabone, dai ene amosiyahi, dai hatirabonehe. Deoso ati‑ya dai tokadabiyahi.
2PE.3.12	Yeso Kirisito kamebona dai nimana,
2PE.3.12	“Yeso kama kanibote tinahi.” Dai atibodi ati nahi.
2PE.3.12	Kame nowati‑ya Deoso ene neme hirina ihi yama kitara‑nima amowa mai nawahaboneni.
2PE.3.13	Neme, bofe na yati tohawaha, ai kayafabone Deoso ati nemata, Deoso ati‑nima yama nabone ai nimana, neme, bofe na, yati tohiya, yama nafi amosaboneni.
2PE.3.14	Soho, dai ene‑ya Yeso kadikebona, yama dai nimana, dai noko wadahi, dai atibodi yati kabatata rabonehe. Dai atibodi dai‑ya weera, dai ibi ati somiyahi.
2PE.3.15	Mai one Yeso ati‑ya nofara, Deoso mai‑ya nofe, Yeso ati‑ya mai nofabone mai‑ya Deoso nimanane, mai abarabonehe. Ai‑ka soho i‑di Baoro ai nofi nafi, dai‑ka yama hani‑bone‑ya kanahano, Deoso ati‑ya kaminemarine. Baoro ati‑nima yama nineni. I‑di Baoro‑ya Deoso kanawato, dai‑ya Baoro Deoso ati‑ya kaminawahemarine.
2PE.3.16	Yama hani‑ya i‑di Baoro kanahano, Yeso kamebona tamine‑ya kanahanomarine. I‑di Baoro ati owa kite, ati ai wato kanibote re, ati mai one hiwatore, ati‑ya mai watamone, mai ati na ati‑nima mai ati ra, mai ati ke‑keonibisa, Deoso ati owa‑ya mai keonihe, hini mai ihi mai aba, Deoso tabaro‑ya mai koboraboneni.
2PE.3.17	Dai onofa, mai ihi dai‑ya okamina, mai one tosaware tamine dai wato baha, mai ati ihi dai tosawariraboneni. Deoso ati yokana dai wata, mai ati ihi Deoso ati‑ya dai ati kadamowamaraboneni.
2PE.3.18	Ai‑ka Hidi i‑di Yeso Kirisito ati dai wato ba‑basi niya, ati‑nima dai ene na ba‑basi naboneni. Ai manakone‑ya nanahabemari, hibayata ai kahiyare ai kahiyari fawaterayaho. Feye amani.
1JN.1.1	Hibati‑ya yama nafi Deoso wamahinamete awisari‑ya Yeso winemata kaki, ati oda mita, abano oda awa, oda boyonemarine. Yeso ai‑bone‑ya wamanemata tamine okanahanaboneni. Yeso awire‑mana, ai awira neni.
1JN.1.2	Hibati‑ya ai‑bone‑ya wamane, neme‑ya Deoso eyehe winemata, ai tabaro‑ya kaki, oda awemari tamine okanahanoneni. Yeso ene ai atibodi abateraboneni.
1JN.1.3	Yama oda awa, ati oda mitanamaro tamine okanahano, oda wata dai watohareboneni. Ai‑ka Abi i‑di Deoso, Bidi i‑di Yeso Kirisito‑ya fame, ai‑ya mai nofa, mai ai nofa, ai ibi hiyari nofateni.
1JN.1.4	Owati dai kadikiya, owati dai tokadabiya, ai ya‑yainaboneni.
1JN.1.5	Yeso ati‑mari dai mitahi.
1JN.1.5	“Deoso‑ya yama tehe hinama toha, ene amose hinama toha, yama sokirihi, ene towe toharihi, tene.” Yeso ati nemarine.
1JN.1.6	“Deoso‑ka ama·oni.” Ai owa ati ne,
1JN.1.6	ene amosanadire, keyehe‑ya hirine, Deoso‑ka tohare, yama soki‑ya winasa nane.
1JN.1.7	Yama tehe‑ya Deoso wini‑nima yama tehe‑ya ai wina, ai ibi hiyari nofateni. Ai ene amosara ai atibodi bisa toha, Deoso Bidi i‑di Yeso ai atibodi‑ya sokotene, ai atibodi besene fawanabonehe.
1JN.1.8	“Owa ene amosa hinama amani.” Mai ati na,
1JN.1.8	keyehe‑ya mai hiriteni. Ai ene amosa hinama tohaterani.
1JN.1.9	Ai ene amosara, Deoso‑ya ai hiyara kanibote nahi.
1JN.1.9	“Abi Deoso, owa ene amosara, owa‑ya tiwati somawamahi.” Ai ati nahi.
1JN.1.9	Ai ene amosara tamine Deoso‑ya ai hiyara, Deoso ati somawame, ai ene amosara‑ya kadikamaterebonane.
1JN.1.10	“Mai ihi amosa hinama mai tohaterani.” Deoso ati nematane.
1JN.1.10	“Deoso owa‑ya watore, owa ene amosa hinama tohani.” Mai ati na,
1JN.1.10	Keyehe‑ya mai hirina, Deoso ati‑ya mai nofaterani.
1JN.2.1	Dai oka dao onamaro, dai‑ka yama hani‑bone okanahanowahineni, dai ene amosabonehe. Dai ene amosaraya, ai tamine‑ya ka‑kamina ai‑ka Abi eyehe itarine. Ai tamine‑ya Yeso Kirisito ene amose hinama kaminatene.
1JN.2.2	Yeso ai manakone‑ya nanahabemari, Yeso ati ene Deoso ai‑ya yawamaterebonane. Ai nafi manakone‑ya Yeso nanahabemarine.
1JN.2.3	Deoso ati ai tokadaba, Deoso‑ka ai toha, ai watowahebonane.
1JN.2.4	“Deoso owatoni.” Ati ne,
1JN.2.4	Deoso ati‑ya tokadabare, keyehe‑ya hirine. Deoso‑ya watoterene.
1JN.2.5	Deoso ati‑ya tokadabe, Deoso‑ya nofatene. Deoso ati‑ya ai tokadabiya, Deoso‑ka ai toha ai watone.
1JN.2.6	“Yeso‑ka oda amani.” Ai ati na,
1JN.2.6	Yeso Kirisito ene‑mari‑nima ai ene nahi.
1JN.2.7	Owati bara tohi awirani. Hibati‑ka mai ati ni‑maro‑nima owati nineni. Hibati‑ya mai ati dai mitamaro, fara mai ati‑nima owati nineni.
1JN.2.8	Owati bara tohawaha, keyehe‑ya hiri·ora, dai‑ka yama soki fawani yanatona, dai‑ka yama wahi yokana‑bone yanatona, hibati‑ya yama‑ya dai watora, yama soki‑nima dai namaro, hibayata Yeso ene yama‑ya dai watowaha, yama wahabisari‑nima dai nawahani.
1JN.2.9	“Yama tehe‑ka ama·oni.” Dai ati na,
1JN.2.9	Dai one‑ya dai kako, yama tehe‑ka dai tohi awisara, yama soki‑ya dai winasa nineni.
1JN.2.10	Yama tehe‑ya ai wina, ai ibi nofa, ai ene amosa, ai ene mai taratokaraboneni.
1JN.2.11	Mai ibi ka‑kako, yama soki‑ya mai winateni. Yama soki‑ya mai wi‑wina mai toki‑ya mai watora. Yama soki ihi yama‑ya mai awaterani.
1JN.2.12	Madehe dai toha, dai‑ka yama hani‑bone okanahanoneni, Yeso dai manakone‑ya nanahabe ene Deoso ati somawamane.
1JN.2.13	Bote dai toha, dai‑ka yama hani‑bone okanahanoneni. Yeso yama nafi‑ya wamanemata dai watoneni. Yetene dai toha, dai‑ka yama hani‑bone okanahanoneni, Satanasi ati‑ya dai nofarabonehe. Madehe dai toha, dai‑ka yama hani‑bone okanahanoneni, ai‑ka abi dai watabonehe.
1JN.2.14	Bote dai toha, dai‑ka yama hani‑bone okanahano, Yeso yama nafi‑ya wamanemata dai watoneni. Yetene dai toha, dai‑ka yama hani‑bone okanahano, dai kita, Deoso ati‑ya dai wata, Satanasi ati‑ya dai nofarani.
1JN.2.15	Yama dama dai nokotoniriyahi. Yama dama dai nokotoniya, Deoso‑ya dai nofi nafiraboneni.
1JN.2.16	Mai fanawi‑ya mai nokotinihe, yama nafi‑ya mai awa, mai atibodi kobona, yama‑ya mai kiha, hini mai‑ya mai kahiyara, Deoso ene tohaterene. Satanasi ati‑ya mai no‑nofa, haa‑nima yama na‑ya mai nokotoniteni.
1JN.2.17	Mai‑ka no‑nokotoni abawahaboneni. Deoso‑ta ai nokotonihe, ai abateraboneni.
1JN.2.18	Oka dao dai toha, owati dai mitahi. Ai amoni fa‑famaraba ni‑ya Yeso kamebonane. Kirisito‑ya ka‑kako kakibona tamine dai mitemarine. Hibayata Kirisito‑ya mai dama mai kakoneni. Kirisito‑ya mai kaka, mai ai awa, Yeso kami nahore ai watoboneni.
1JN.2.19	Mai one Yeso‑ka mai‑mone mai ati na, Yeso‑ka mai tohaterani. Oda‑ya mai sawemaro, oda‑ya mai sawimi awira, Yeso‑ka mai toha‑mani, oda‑ya mai sawe neni. Yeso‑ka mai‑ya mai sawira, Yeso‑ka mai tohara, mai‑ya mai dami watowahaboneni.
1JN.2.20	Yeso‑ka ai toha, Deoso‑ka Doni ai‑ya sawitene. Deoso‑ka Doni ai‑ya sawi, Deoso ati ai watoteni.
1JN.2.21	Deoso ati‑ya dai wa‑wato, dai‑ka yama hani‑bone okanahanoneni. Deoso ati‑ya dai watora‑mani, dai‑ka yama hani‑ba okanahanora neni. Deoso keyehe‑ya hiriterene. Keyehe‑ya mai hirina, Deoso ati‑ya mai hiyaraterani.
1JN.2.22	Ebeni‑ka keyehe‑ya mai hiri? Yeso Deoso Bidi tohi awire mai ati na, fara keyehe‑ya mai hirina, Kirisito‑ya mai ka‑kako mai tohani. Deoso‑ya mai nofarihi, Deoso Bidi‑ya mai nofarihi, mai teni.
1JN.2.23	Deoso Bidi‑ya mai nofara, Deoso‑ya mai nofaterani. Deoso Bidi‑ya ai nofa, Deoso‑ya ai nofahari teni.
1JN.2.24	Hibati‑ya Yeso tamine dai mitamaro, dai kadamoriyahi. Dai kadamora, Deoso dai‑ya sawi, Bidi dai‑ya sawihari nebonane.
1JN.2.25	Deoso Bidi i‑di Kirisito ai‑ya sawi, ai abaterabone ati nane.
1JN.2.26	Owati dai kadikiya, Deoso ati dai watabone, keyehe‑ya mai hirina, mai ati dai nofaraboneni.
1JN.2.27	Kirisito ati ene Deoso‑ka Doni dai atibodi‑ya sawine, dai‑ya kanawatobonaha. Dai‑ya mai kanawatora, Deoso‑ka Doni dai‑ya kanawatobisebonane. Yama nafi‑ya Deoso‑ka Doni kanawato, keyehe‑ya hiriterene. Ai‑ka Abi i‑di Deoso ati‑nima ati tene. Deoso‑ka Doni ati‑nima ai na, Yeso‑ka ai tohateni.
1JN.2.28	Oka madehe‑nima dai na, owati dai mitahi. Kirisito ati‑nima dai ene na, makobote kamataseya, dai ya‑yainaboneni. Yeso ati‑nima mai ihi ra, Kirisito kamataseya, mai kananaboneni, mai habi siitonaro.
1JN.2.29	Yeso Kirisito ene amose hinama tohemari, mai ihi amosa, Deoso bidi mai toha, mai ihi dai awiya, mai ihi amosa, Deoso bidi mai toha, mai dai watowahaboneni.
1JN.3.1	Deoso ai‑ya nofi nafi, dai awaho, ai‑ya bidine. Deoso‑ya mai dami watora ene oda‑ya mai watorani.
1JN.3.2	Hibayata Deoso bidi ai toha, ai abano‑bone‑nima ai abano tohasa ra. Makobote Yeso kame, Yeso ai awiya, Yeso abano‑nima ai abano nawahaboneni.
1JN.3.3	Yeso‑nima ai nabone ai atibodi ati na, ai ene ai namosateni, Yeso ene amose‑nima ai ene amosabonehe.
1JN.3.4	Mai ihi amosara, Deoso ati‑nima mai ni awirani.
1JN.3.5	Hibati‑ya Yeso kame, ai ene amosara, ai manakone‑ya nanahabemarine. Yeso ene amose hinama amane.
1JN.3.6	Mai ihi amosanadira, Yeso‑ka mai tohara. Yeso‑ya mai awara, Yeso‑ya mai watoterani.
1JN.3.7	Oka dai toha, owati dai mitahi. Oka dao dai toha, dai‑ya keyehe‑ya mai hirikariyahi. Dai ene amosa, Yeso‑ka dai tohani. Yeso ene amose, Yeso ene‑nima mai ihi na, Yeso‑ka mai tohateni.
1JN.3.8	Mai ihi amosara, Satanasi‑ka mai toha, Satanasi ene amosaremata, ene amosanasa rene. Deoso Bidi i‑di Yeso kamemarine, Satanasi ene‑ya nanahabebonaha.
1JN.3.9	Deoso bidi ai toha, ai ene towe hinama tohateraboneni. Ai‑ka abi ene‑nima ai ene nabone, Deoso bidi ai toha, ai ene amosawamaboneni.
1JN.3.10	Mai ihi ai awiya, mai‑ka abi oni ai watoteni. Mai ihi amosara, mai one‑ya mai nofarihi na, Deoso bidi mai tohara, Satanasi bidi mai tohani.
1JN.3.11	Yeso tamine dai miti baha, oda ati dai mita,
1JN.3.11	“Dai ibi nofahi.” Oda ati namaro,
1JN.3.11	fara dai ibi nofahi.
1JN.3.12	I‑di Kaina‑nima ai riyahi. I‑di Kaina sori‑ya nanahabematane. I‑di Kaina Satanasi‑ya abi ne, badi ene‑nima ene ne. Hini yamata‑nima ne sori‑ya nanahabamatati? Sori ene amosabise i‑di Kaina‑ta ene amosare, yawe, sori‑ya nanahabematane.
1JN.3.13	Dai‑ya Satanasi‑ka mai kaka, dai korikasariyahi.
1JN.3.14	Ai ibi nofa, ai abarabone ai wato, mai one‑ya mai nofara, mai ababoneni.
1JN.3.15	Mai‑ka mai‑ya mai ka‑kako, mai‑ya mai ihi ide‑nima mai ihi teni. Mai‑ya mai nanahaba, Deoso tabaro‑ya mai winateraboneni.
1JN.3.16	Deoso ai‑ya nofa, Yeso ai‑ya nofa ne, ai manakone‑ya nanahabemarine. Yeso ene ai awa, ai‑ya nofe‑ya ai watowahineni. Yeso ene‑nima ai ene na, ai‑ka mai ihi ai aba, ai sibaraboneni.
1JN.3.17	Tika yamata dama toha, ai one‑ka yamata awira, hika yamata‑ba daatiyahi. Yamata daatira‑mani, tiwa‑ya Deoso nofe‑ya mai awaraboneni.
1JN.3.18	Owati dai mitahi. Mai‑ya ai ati nofa, Hiniya mai‑ya ai ati nofariyahi. Mai ai nofi yokana toha, mai ai kasomahi.
1JN.3.19	Mai ai nofa, mai ai kasoma, Deoso‑ka ai toha ai watoneni. Deoso‑ya ai awamakiya, ai habo siitoni awiraboneni.
1JN.3.20	Ai atibodi ai‑ya weenaba awineni. Ai atibodi ai‑ya weena, Deoso yama nafi‑ya wato, Deoso ai‑ya weeni awireya, ai sibaraboneni.
1JN.3.21	Ai atibodi ai‑ya weera, Deoso ai hiyara, ai habo siitoni awiraboneni.
1JN.3.22	Deoso‑ya ai hiyara, ai ati‑ya mitatene. Deoso ati ai tokadaba, yama hinofa‑nima yama na ai haana, yama‑ya daatene.
1JN.3.23	Deoso ati dai mitahi.
1JN.3.23	“Oka dao i‑di Yeso Kirisito ati dai nofiya, owati‑maro‑nima dai ibi nofahi.” Deoso ati nemarine.
1JN.3.24	Deoso ati ai nofa, ati ai tokadaba, Deoso‑ka Doni ai‑ya sawitene. Deoso‑ka ai toha, ai‑ya sawi ai watotene.
1JN.4.1	Soho, owati dai mitahi. Deoso‑ka yo‑yose mai ati‑mone mai ati na, mai ati dai kadika, mai ati dai wataboneni. Deoso ati yokana tohe dai wato, Deoso ati tohare dai wato, dai naboneni. Deoso‑ka yo‑yose ati‑mone mai dami ati na, ati bare‑ya mai kaminabisineni.
1JN.4.2	“Deoso Bidi i‑di Yeso bofe‑ya kame, ai‑nima tohemarine.” Mai ati na,
1JN.4.2	Deoso‑ka mai toha, Deoso‑ka Doni ati mai ka‑kamina ai watoteni.
1JN.4.3	“Yeso, Deoso Bidi tohi awire. Deoso Bidi ai tohaterene.” Kirisito‑ya mai ka‑kako mai‑ka hidi ati nane.
1JN.4.3	Kirisito‑ya ka‑kako kakibona tamine‑ya dai mitamaro, hibayata Kirisito‑ya mai dami kakoneni.
1JN.4.4	Oka madehe‑nima dai na, Deoso‑ka dai toha, dai‑ya Satanasi‑ka mai nofara, Deoso‑ka Doni dai‑ya sawi, Deoso‑ka Doni ene kitabote toha, Satanasi mai‑ya sawi, Satanasi ene ki‑kita‑raba nibisane.
1JN.4.5	Satanasi‑ka mai toha, Satanasi ati‑nima mai ati teni. Satanasi‑ka mai toha hini mai one ati‑ya mai nofateni.
1JN.4.6	Deoso‑ka ai toha, Deoso‑ka mai one ai ati‑ya mai nofateni. Deoso‑ka mai tohara ai ati‑ya mai nofaterani. Ai ati‑ya mai nofa, Deoso‑ka mai toha mai ai wato. Ai ati‑ya mai nofara Satanasi‑ka mai toha, mai ai wato teni.
1JN.4.7	Oka dai toha, owati dai mitahi. Deoso ene ai ibi nofateni. Deoso bidi ai toha, ai ibi nofa, Deoso ati‑ya ai wato teni.
1JN.4.8	Mai ai nofara, Deoso ai watoterani. Deoso ai nafi‑ya nofatene.
1JN.4.9	Deoso ene ai wato, ai‑ya nofe ai wato ne. Ai‑ya nofi nafi Bidi ohari‑ya daanemarine, ai manakone‑ya nanahabe, ai abarabonehe.
1JN.4.10	Deoso ai‑ya nofi nafi dai awaho. Deoso‑ya ai nofi awisariya, ai‑ya nofe, Bidi‑ya yosemarine, ai manakone‑ya nanahabebonaha.
1JN.4.11	Deoso ai‑ya nofe, ai ibi nofahariyahi.
1JN.4.12	Deoso ai awaterani. Ai ibi nofa, Deoso ai atibodi‑ya winatene. Deoso ai atibodi‑ya wine, ai ibi nofi nafeboneni.
1JN.4.13	Deoso ene hika Doni ai atibodi‑ya sawi ene Deoso‑ka ai toha ai watone.
1JN.4.14	Oda ati dai mitahi. Deoso Bidi oda awamaroni. Deoso Bidi hiyose, ai manakone‑ya nanahabebona oda awemari, mai nafi‑ya tamine oda kaminebonane.
1JN.4.15	Deoso ati‑ya mai no‑nofa,
1JN.4.15	“Yeso, Deoso Bidi amane.” Mai atibodi ati na,
1JN.4.15	mai atibodi‑ya Deoso wine, Deoso‑ka mai tohateni.
1JN.4.16	Deoso ene oda awemari, oda nafi‑ya nofe oda watowahane. Ai nafi‑ya Deoso nofe, fare‑nima mai ai nofa, Deoso‑ka ai toha, ai atibodi‑ya sawitene.
1JN.4.17	Deoso ai atibodi‑ya sawi, mai ai nofa na, ai ene‑ya Deoso kadikeya, ai korikasaraboneni. Bofe‑ya ai wi‑wina Deoso ene‑nima ai ene na ai korikasaterani.
1JN.4.18	Ai‑ya nofe ene ai korikasara, ai‑ya nofe, ai‑ya ene amose‑bona ai watoteni. Ai korikasa‑mani, owa‑ya nofare ai atibodi ati teni. Ai‑ya nofe ai wato ai korikasaraboneni.
1JN.4.19	Deoso ai‑ya nofi bahe, makobote mai ai nofamakiteni.
1JN.4.20	Deoso‑ya nofe‑mona ati ne, mai one‑ya nofare, keyehe‑ya hirine. Mai one ai nofara, Deoso ai nofahariterani. Mai ai awabisa, Deoso ai awaterani. Mai ai nofara, Deoso ai nofaterani.
1JN.4.21	Hibati‑ya Deoso ai‑ya hiyare,
1JN.4.21	“Owa‑ya dai nofabone, dai one dai nofaharihi!” Deoso ati nematane.
1JN.5.1	Kirisito i‑di Yeso tohene ai atibodi ati na, Deoso bidi ai tohateni. Ai‑ka Abi i‑di Deoso ai nofa, bidi mai ai nofahari teni.
1JN.5.2	Deoso ai nofi nafi, ati ai tokadabe, Deoso bidi mai ai nofa ai watowahaboneni.
1JN.5.3	Deoso ai nofa, ati‑nima ai teboneni. Ati‑nima ai na, ai ya‑yainaboneni.
1JN.5.4	Deoso bidi ai toha, Deoso ati‑ya ai nofa Satanasi ati‑ya ai nofarani.
1JN.5.5	“Deoso Bidi i‑di Yeso amane.” Ai ati na,
1JN.5.5	Satanasi ati‑ya ai nofarani. Yeso ati‑ya mai nofara, Satanasi ati‑ya mai nofateni.
1JN.5.6	Hibati‑ya Yeso‑ya Yowaho habanirise, Yeso tamine‑ya Deoso ati yanane. Yeso abebona‑ya ati yananamatase,
1JN.5.6	“Yeso, Oka Dao amane.” Ati nemarine.
1JN.5.6	Deoso‑ka Doni Yeso tamine‑ya kaminaharitene. Deoso‑ka Doni keyehe‑ya hiriterene. Faha‑ya Yeso habanise‑ya ati toha, emene tokafodobona‑ya ati toha nemarine.
1JN.5.7	Ati 3 tohe, Yeso tamine‑ya kamine, Deoso‑ka Doni tohe, faha‑ya habanise, Deoso ati yanane, emene tokafodobonaya, Deoso ati yananamatasane. Fara hinama mai toha, mai ati 3 tohateni.
1JN.5.8	Bofe‑ka mai ati 3 toha, Yeso tamine‑ya mai hiyara, Deoso‑ka Doni, faha, Yeso emene ne Yeso tamine‑ya mai hiyarineni.
1JN.5.9	Ai owa mai 3 toha, mai ati fara hinama toha, mai ati ai nofateni. Ai owa keyehe‑ya mai hirinaba awineni. Deoso keyehe‑ya hiritere, ati ai nofahi.
1JN.5.10	Yeso ati ai nofa, ai atibodi‑ya Deoso‑ka Doni hiyare, Deoso Bidi i‑di Yeso amane, ati tene. Yeso ati‑ya mai nofara,
1JN.5.10	“Yeso Deoso Bidi tohaterene keyehe‑ya Deoso hirinane.” Mai atibodi ati teni.
1JN.5.11	Deoso ene ai abaterabone, Bidi ati ai nofeya, ati nemarine.
1JN.5.12	Deoso Bidi ai nofa, ai abateraboneni. Deoso Bidi‑ya mai nofara, mai ababoneni.
1JN.5.13	Deoso Bidi ati dai no‑nofa dai‑ya okanahanabone, dai abaterabone dai watowahaboneni.
1JN.5.14	Deoso‑ya ai hiyara, yama hinofa‑ya ai ati toha, ai ati‑ya mite ai watotene.
1JN.5.15	Ai ati‑ya Deoso miteya, ai ati‑nima yama na‑ya daanebona ai watoneni.
1JN.5.16	Ai owa ene amosare ai awa, mai abarabone, mai tamine Deoso‑ya ai kamina, mai‑ya Deoso ati somawamebonane. Mai one ihi amosara mai aba kanibote nabone, mai tamine ai hiyari awirani.
1JN.5.17	Ai ene amosara‑ya Deoso nofaterene. Ai ene one ene ai aba kanibote teni. Ai ene one amosara, Deoso ai‑ya kasomatene, ai abarabonehe.
1JN.5.18	Deoso bidi ai toha, mahi‑nima ai ene amosara hinama toha terani. Deoso Bidi ai‑ya nawade, Satanasi ai‑ya kayafaterebonane.
1JN.5.19	Deoso‑ka ai toha mai ai watoteni. Satanasi‑ka mai toha Satanasi mai‑ya yokobonane.
1JN.5.20	Deoso Bidi hibati‑ya kaki oda awemarine. Yeso ene, Badi, i‑di Deoso yokana ai watowahene. Yeso ene, Deoso ai‑ya bidi nane. Yeso ai‑ya soho ne, Deoso yokana ohari‑ta ene ai abateraboneni.
1JN.5.21	Deoso yokana dai nokotonibisahi. Bara mai dai nokotoniriyahi. Feye amani.
2JN.1.1	Yowaho bote ama·oni. Deoso‑ka mai‑ya ka‑kasoma ama·oni. Fana, owati tikadikiyahi. Hibati‑ya Deoso tiwa‑ya kadikemarine, Yeso ati‑ya tinofabonehe. Tiwa onofa, tika dao, tikoto mai na mai onofa, Deoso ati‑ya mai no‑nofa tiwa‑ya mai nofahari neni.
2JN.1.2	Deoso ati ene dai oda nofa, Deoso Bidi ai‑ya sawi, ai‑ya kanakiterebonane.
2JN.1.3	Deoso, Deoso Bidi i‑di Yeso Kirisito ne ai‑ya mai kasoma, ai‑ya mai ati somawama, mai ihi ai atibodi ai‑ya weenamara, ai‑ya mai ati nofi nafe, ai‑ya mai sawe, keyehe‑ya mai hiriterani.
2JN.1.4	Ai‑ka Abi i‑di Deoso ati‑ya mai kaminamaro, mai ati‑ya tika madehe tokadaba mai ihi ya‑yai·oneni.
2JN.1.5	Mai‑ka ami amatini, owati timitahi. Owati bara tohi awirini. Fara mai ati‑maro‑nima owati nineni. Ai ibi nofabone mai ati namaro, fara mai ati‑nima owati nineni.
2JN.1.6	Deoso ai nofa, ati ai tokadabatene. Hibati‑ya Deoso ati‑ya mai mitamete tiwa‑ya ati mai hikamine ati tikadabebonane.
2JN.1.7	Ai tabaro dami‑nima keyehe‑ya mai hi‑hiri mai tokateni.
2JN.1.7	“Deoso Bidi, i‑di Yeso Kirisito bofe‑ya kakiterene.” Mai ati na.
2JN.1.7	Haa‑nima mai ati na, Satanasi‑ka mai toha, Kirisito‑ya mai ka‑kako mai amane.
2JN.1.8	Tiwa noko wadahi. Tiwa ene amosa ene tiwa manakone amosa wadateni. Tiwa ene towe tohawaha, tiwa manakone amosa fawanaboneni. Tiwa ene amosanasa na, tiwa manakone amosa nafe, tikayahaboneni.
2JN.1.9	Yama nafi‑ya mai watobisamone mai ati na, Kirisito ati‑ya mai tokadabara, Deoso mai‑ya sawiterene. Kirisito ati‑ya mai tokadaba, Deoso mai‑ya sawi, Deoso Bidi mai‑ya sawi tene.
2JN.1.10	Tika yobe‑ya mai kake, Deoso ati‑mari‑nima mai ati ni awiriya, tika yobe‑ya mai tokiyomarihi, mai tafe‑ba daatirihi, tinahi.
2JN.1.11	Deoso ati‑mari‑nima mai ati ni awira, mai tafe‑ba daatiniya, mai manakone amosara kote tikayahaboneni.
2JN.1.12	Owati damabone ona, yama okanahana, owati dami awirini. Tiwa awi onofa, tiwa tabaro‑ya kobo·onabone ona, tiwa tabaro kobo·oniya, tiwa oawiya, ai hiyariya, ai ya‑yainaboneni.
2JN.1.13	Tika daowa owa, tikotone, mai na tiwa‑ya mai ati foyani.
3JN.1.1	Yowaho bote ama·oni. Deoso‑ka mai‑ya ka‑kasoma ama·oni. Kayo, tika yama hani‑bone okanahanaboneni. Deoso ati ene tiwa onofi nafineni.
3JN.1.2	Kayo, tiwa onofa, Deoso‑ya tiwa tamine ohiyarateni, tiwati sawabonehe. Tiwatibodi amosa‑nima tiwa abano amosabone oteni.
3JN.1.3	Tiwa tamine‑ya ai‑ka mai one kamina, ya‑yai·oneni. Deoso ati tikadaba, Deoso ati‑nima tinamone mai ati na, mai ati ihi ya‑yai·oneni.
3JN.1.4	Deoso ati‑ya oka dao tokadabe tamine omita, owa ya‑yaini nafi, yama one tamine omita, owa ya‑yaini bi‑bidi teni.
3JN.1.5	Tiwa ene amosa, Deoso‑ka mai tikasoma, hibati‑ya mai tiwatora, Deoso ati‑ya mai ka‑kamina mai tikasoma titeni.
3JN.1.6	Mai tikasomamone oda‑ya tiwa tamine‑ya mai kaminawahani. Deoso ati‑ya mai ka‑kamina‑bone Bara mai tabori‑ya mai tokabone, Deoso tiwa‑ya kasomi‑nima mai‑ya tikasoma, tiwa ene amosateni.
3JN.1.7	Yeso Kirisito ati ene mai tokineni, Deoso tamine‑ya mai hiyarabonehe. Deoso ati‑ya mai nofara mai‑ka yinero‑ya mai kayafaterani.
3JN.1.8	Deoso ati‑ya ai no‑nofa yinero ai daanibisahi, mai‑ka yinero‑bonaha. Mai ai kasoma, mai manakone amosa kote ai kayafaboneni.
3JN.1.9	Deoso ati‑ya mai no‑nofa, dai tabaro‑ya mai wi‑wina, mai‑ka yama hani‑bone okanahanamaroni. I‑di Di·oterefesi hini‑ya kahiyare,
3JN.1.9	“Deoso‑ka mai‑ka hidi ama·oni.” Ati ne,
3JN.1.9	oka yama hani‑ya nofaremarine.
3JN.1.10	Okomiya, owati‑ya mitebonane. Oda tamine‑ya keyehe‑ya hiritene. Deoso ati‑ya mai ka‑kamina, i‑di Di·oterefesi tabaro‑ya mai toka, mai‑ya natafare, i‑di Di·oterefesi‑ka mai one mai‑ya mai natafabone mai ati na, mai‑ya i‑di Di·oterefesi ati baritene.
3JN.1.10	“Mai dai natafiya, oda‑ya dai dabamaraboneni.” Ati tene.
3JN.1.11	Mai ihi amosara, mai‑nima tiriyahi. Mai ihi amosa, mai ihi‑nima tiwa ene nibisahi. Mai ihi amosa, Deoso‑ka mai tohateni. Mai ihi amosara, Deoso‑ya mai watoterani.
3JN.1.12	I‑di Demetiro ene amose‑mona mai ati na, fare Deoso ati tohaharinane. Demetiro ene amose, ene oawemarine. Owati tiwatoteni. Keyehe‑ya hiri·oterani.
3JN.1.13	Owati damabone ona, yama owati kanahano nofarini.
3JN.1.14	Tiwa‑ya owati foya, tiwa awa kanibote onabone oneni. Ai ibi koboniya, tiwa ohiyaraboneni.
3JN.1.15	Deoso tiwa‑ya sawibonane. Owa‑kaya mai wi‑wina tiwa‑ya mai nofa, tiwa‑kaya mai wi‑wina owa tamine‑ya mai tihiyarahi.
JUD.1.1	Yeso Kirisito‑ya na‑narifa i‑di Yoda ama·oni. Tiyako sori ama·oni. Ai‑ka abi i‑di Deoso dai‑ya nofe, dai‑ya haanemarine, hika dai tohabonehe. Dai‑ka yama hani‑bone okanahanaboneni. Deoso dai‑ya nawade, Yeso Kirisito‑ka dai tohawahaboneni.
JUD.1.2	Deoso‑ya ohiyarateni.
JUD.1.2	“Abi Deoso, tiwa‑ya mai no‑nofa mai tikasomahi. Mai atibodi mai‑ya weerihi. Mai tinofa, mai tinofi nafiyahi.” Oteni.
JUD.1.3	Hibati‑ya dai‑ka yama hani‑bone okanahanabone onamaroni. Deoso ai‑ya nofe, ai‑ya ati somawame tamine okanahanabone onamaroni. Deoso ati yokana‑ya ai‑ya mai kaminamaro mai ati dai fawani awiraboneni, yama bara‑ya mai kamina mai ati dai nofarabone tamine okanahanobisaboneni.
JUD.1.4	Dai noko beheri‑kaya Satanasi‑ka mai one dai‑ya dabawaha, ai‑ka Hidi i‑di Yeso Kirisito‑ya mai nofara, Deoso ati‑mona‑ya mai kamina, mai fanawi mai makidi na, mai ai aha sibarini. Deoso ai‑ya weerebona mai ati teni. Hini mai ihi mai ababone Deoso ati nemata, Deoso ati yokana‑ya mai kamina mai tamine‑ya mai kanahanameteni.
JUD.1.5	Hibati‑ya yama tamine dai mitamaro, tamine okanahanomatasaboneni. Eyito‑ya ai‑ka idi mai wina, mai‑ya Yeso kasome, mai‑ya i‑di Mose kakamematane. Makobote Deoso ati‑ya mai one tokadabara, mai‑ya Yeso nanahabematane.
JUD.1.6	Hibati‑ya Deoso‑ka yo‑yose neme‑ya mai wina, neme‑ya mai ati winamara, Deoso ati‑nima mai namara, hini mai ihi Deoso mai‑ya barikane, koheti‑ya mai‑ya sokikane, yama soki‑kaya mai‑ya barikawame, mai‑ka koheti‑ya Deoso sotatokanire. Makobote Yeso kamataseya, mai ihi‑ya kadikeya, mai‑ya sarikanebonane.
JUD.1.7	Sodoma‑ya mai wi‑wina, Komora‑ya mai wi‑wina, Sodoma yakari‑ya mai wi‑wina, mai na, mai ihi amosara, Deoso ati‑nima mai ni awira. Mai makidi ibi aha, bara mai kobona mai‑ya mai makidi aha na, mai ihi Deoso mai‑ya nanahabematane. Deoso ene neme‑ya yama hirini sona, mai‑ya nanahabameteni, mai tamine dai kadikiya, mai‑nima dai ni awiraboneni.
JUD.1.8	Sodoma‑ya mai wi‑wina, mai ihi‑mete‑nima dai‑ya mai da‑daba mai ihi nineni.
JUD.1.8	“Wada ati oda mita, mai fanawi mai makidi na, mai ai aha, ai sibaraboneni. Oda‑ka wada ati nineni.” Mai ati na.
JUD.1.8	Deoso ati‑ya mai nofara, mai‑ka wada ati‑ya mai nofabisa, Deoso ati‑ya mai tokadabara, Deoso‑ka yo‑yose mai kiti ba‑basi na, mai‑ya mai weena, mai korikasarani.
JUD.1.9	Mai ati‑nima i‑di Mikeo ati tohare, Deoso‑ka yo‑yose mai‑ka hidi i‑di Mikeo tohe, i‑di Mose abeya, Satanasi kaki i‑di Mikeo‑ya hiyare,
JUD.1.9	“I‑di Mose abano okayahaboneni.” Satanasi ati ne,
JUD.1.9	I‑di Mikeo ati yanane,
JUD.1.9	“Deoso‑ta i‑di Mose abano‑ya kayafebonane. Tiwa weeni onafiraboneni. Deoso‑ta tiwa‑ya weenebonane.” I‑di Mikeo ati nematane.
JUD.1.10	Deoso ati‑ya mai nofara, yama‑ya mai watorihi mai na, Deoso‑ka yo‑yose mai tamine‑ya mai hahakanineni. Bani mai‑nima mai na, yama‑ya mai watora, hini mai ihi Deoso mai‑ya nanahabebonane.
JUD.1.11	I‑di Kaina ene‑mata‑nima mai ihi nihi, i‑di Baraho ene‑mata‑nima mai ihi nihi na, yinero‑ya mai nokotoniteni. I‑di Kore‑nima mai ihi na mai aba naboneni.
JUD.1.12	Dai eyehe mai marina, hini mai‑ya mai kasomabisa, dai‑ya mai kasomara, bora kabatata na‑nima mai na, neme sabi hokore‑nima mai na, dai‑ya mai kasomabone dai ati na, dai‑ya mai kasomara, hiniya mai toka kanibote na, awa bono ade aba, hobakana‑nima mai na, mai ihi amosabone mai ati na, mai ihi amosateraboneni.
JUD.1.13	Faha webote rike‑nima mai na, yama amosara‑ya mai kakama mai ihi towe tamine kaminiya, mai dama teni. Amowa sone‑nima mai na, yama soki nafe‑ya mai tabori tohawahaboneni.
JUD.1.14	I‑di Adaho‑ka nodi‑ka nodi‑tasa i‑di Enoki tohe, fare mai tamine‑ya hiyarematane. Ai‑ka hidi kameya, hika mai dama mai eyehe kamebonane.
JUD.1.15	Mai kamiya, mai ihi amosara, mai ihi‑ya mai kadikiya, mai manakone amosara‑ya mai daanaboneni. Mai ihi amosara mai toha, Deoso‑ka mai‑ya mai towe tonihemaro mai toha, Deoso‑ya mai we‑wee‑maro mai toha mai na, mai manakone amosara‑ya mai kayafawahaboneni.
JUD.1.16	Mai one tamine‑ya mai hiyariya, mai‑ya mai ati towe tonihi teni. Hini mai tamine‑ya mai hiyara, mai tamine‑ya mai kahiyarani, mai one mai‑ya kahiyaramakibonehe.
JUD.1.17	Oka dai toha, Yeso Kirisito ai‑ka Hidi‑ka yo‑yose dai‑ya mai hiyaramaro, mai ati‑ya dai ati kadamowamariyahi.
JUD.1.18	“Yeso kami yakari‑ya bara mai kakeboneni. Deoso‑ya mai weenabone, hini mai atibodi ati kasira ati‑nima mai naboneni.” Yeso‑ka yo‑yose mai ati namaroni.
JUD.1.19	Deoso ati‑ya mai nofara, Deoso‑ka Doni mai‑ya sawire, mai ihi Deoso‑ka ai toha, ai‑ya mai ebekanaboneni, ai ibi dabamarabonehe.
JUD.1.20	Owati dai mitahi. Oka dai toha, Yeso Kirisito ati dai nofa, ati dai nofi nafiyaho, Yeso Kirisito‑nima dai nawahabonehe. Deoso‑ka Doni dai‑ya sawi, ati ene Deoso dai hiyarahi.
JUD.1.21	Deoso dai‑ya nofe, ati dai tokadabahi. Ati dai tokadabeya, dai‑ya kasomebonane. Makobote Deoso tabaro‑ya Yeso Kirisito ai‑ka Hidi dai‑ya towakamebona, dai abamateraboneni.
JUD.1.22	Yeso ati‑ya mai nofi bide toha, mai dai weeriya, hiniya mai dai kasomiya, Yeso ati‑ya mai nofi ba‑basi naboneni.
JUD.1.23	Yeso ati‑ya mai nofara mai abiya, mai hateboneni. Mai dai kasomiya, Yeso ati‑ya mai nofawaha, mai aba, mai hatiraboneni. Mai dai kasoma, dai noko wadahi. Mai aboni‑ta dai kasoma, mai ihi‑ta dai kakohi, mai ihi‑nima dai ene rabonehe.
JUD.1.24	Deoso dai‑ya kasomayaho, dai ene amosabone, Yeso hawine‑ya dai taratokara, Yeso‑ya dai koboni amosaboneni. Yeso amose dai awiya, dai ya‑yaina,
JUD.1.24	“Dai ene amosini.” Ati nebonane.
JUD.1.25	Deoso ohari tohe, amosabote tohe, kitabote tohe, ai dami‑ka Hidi tohe, Yeso Kirisito oda‑ka Hidi dai fama, hibati‑ka dai toha, hibayata‑ka dai toha na, makobote yama nafi abiya, hini dai toha, dai tohasa naboneni. Feye amani.
REV.1.1	Yeso Kirisito‑ka yama hani amani, dai awahi. Yama yana kanibote nabone tamine‑ya Yeso‑ya Deoso kamine, Yeso‑ya ai na‑narifa ai watowahabonehe. Deoso‑ka yo‑yose‑ya Yeso yose, yama tamine‑ya owa‑ya kaminane. Yowaho ama·oni. Yeso‑ya na‑narifa ama·oni.
REV.1.2	Deoso ati okanahano, Yeso Kirisito hikamina toha na, okanahanoneni. Fara wada‑nima yama na oawani.
REV.1.3	Yeso Kirisito‑ka yama hani ati mai himitabone, tikadikiya, tisibabisaraboneni. Yama hani ati dai mitiya, ati dai tokadabiya, dai sibabisaraboneni. Fara yama kobonabone yama hani ati na, yama kobo kanibote naboneni.
REV.1.4	Yowaho ama·oni. Yama hani okanahanoneni. Asiya‑ya Deoso‑ya mai hi‑hiyara‑ke yobe 7 kane‑ka mai yorotokana mai‑ka yama hani‑bone okanahanoneni. I‑di Deoso toha, i‑di Yeso Kirisito toha, Doni mai 7 kana mai toha, mai na, dai‑ya mai kasomi nafiya, dai habo siitoni awiriya, ya‑yai·onaboneni. Deoso hini hini amane, yanaterene, abaterebonane. Doni mai 7 kana Deoso noko‑kaya mai nahoneni.
REV.1.5	Yeso Kirisito yama‑ya watone, yama hiwata tamine‑ya kaminawahane. Yeso kitame, abamaterebona, kitami daidi amane. Bofe‑ka hidi mai‑ka hidi webote amane. Fare okahiyarineni. Ai‑ya nofi nafibisane. Hibati‑ya ai ene amosara, ai barikana‑nima ai namaroni. Makobote Yeso abe, ai‑ya seekawahemarine.
REV.1.7	Owati dai mitahi! Neme sabi‑ya Yeso kamebona, mai nafi hiawebonane. Yeso‑ya mai nanahabamaro Yeso‑ya mai awawahaboneni. Mai hiaweya, tabora nafi‑nima mai ohinawahaboneni. Fara yama amosaboneni.
REV.1.9	Yowaho ama·oni. Dai‑ka owa ama·oni. Deoso‑ya mai nofara ai‑ya mai weena, Yeso‑ya ai na‑narifa Deoso‑ka hawi bai‑ya ai maakiterani. Deoso ati onofa, i‑di Yeso tamine okamina ihi owa‑ya mai wata, faha webote bai‑ya wami itakosa, oni Batomosi toha‑ya owa‑ya mai nawineni.
REV.1.10	Domiko‑ya Deoso ohiyara, Deoso‑ka Doni ene wada‑nima yama na, owa bari‑kaya ati kita yanana, torobeta ati‑nima ati na,
REV.1.11	“Yama tiawa tamine tikanahanohi. Sidadi 7 kana‑ya Deoso‑ya mai hi‑hiyara‑ke yobe 7 kane wade, fara sidadi 7 kana oni Efesiyo toha, Esimina toha, Bekamo toha, Tiyatira toha, Sadisi toha, Firadefia toha, Raodiseya toha na, fare yobe nafi‑ka mai‑ka yama hani‑ba daatinahi.” Ati ne, torobeta ati‑nima ati nene.
REV.1.12	Yama ati yanana oawabone, kii·owama, nabarina awe 7 kana siikare oawani. Nabarina awe oro wamani amani.
REV.1.15	Teme wehene metaho amose hewene kite wehene‑nima teme wehene nihi, faha webote moni kita moni‑nima ati nihi,
REV.1.16	Noko wehene mahi nokorise wehene‑nima wehene nihi nene. Yehe kanika‑ya amowa mai 7 kana mai‑ya damakana, iridi‑kaya yima ini fama kakinani.
REV.1.17	Fare oawe, o·abakosani. Yehe kanika‑ya owa‑ya boyone, ati yanane,
REV.1.17	“Tiwa habo siitoriyahi. Yama yanakani‑ke ama·oni. Faina ama·oni.
REV.1.18	O·abamaro, okitamamaro, owa tiawahi. O·abamateraboneni. Mai aba mai tame‑ka safi dama·okana, mai korimari wiye‑ka safi dama·okana, oneni.
REV.1.19	Yama tiawa tamine tikanahano, hibayata timita tamine tikanahano, yama kobonabone tamine tikanahano tinahi.
REV.1.20	Owa yehe kanika‑ya amowa mai 7 kana mai dama·okana, tamine tiwatora, tamine okaminaboneni. I‑di Deoso‑ya mai hi‑hiyara‑ke yobe 7 kane‑ka mai‑ka hidi mai tamine amani. Nabarina awe oro wamani 7 kana Deoso‑ya mai hi‑hiyara‑ke yobe 7 kane‑ka mai‑ka mai tamine amani.” Ati nene.
REV.2.2	Dai ene nafi owatoneni. Dai‑ka yama anini amosa, Deoso‑ka hawi bai‑ya dai maakani awirani. Mai ati kasira, mai ati dai nofi awirani.
REV.2.2	‘Yeso‑ka yo‑yose oda amani.’ Mai one ati na, keyehe‑ya mai hirina.
REV.2.2	Mai ati dai mita, mai‑ya dai watoneni. Mai ati dai nofarani.
REV.2.3	Deoso‑ya mai nofara dai‑ya mai weeniya, dai winitonami awirani. Owa dai nofa ihi Deoso hawine bai‑ya dai maakani awirani.
REV.2.4	Dai ene amosa hinama tohi awirani. Hibati‑ya Deoso‑ya dai nofi nafemaroni. Hibayata Deoso‑ya dai nofi bi‑bidi nineni.
REV.2.6	Nikoreita mai ihi‑ya dai nofi awira, dai sibarini. Nikoreita mai ihi onofaharirani.
REV.2.7	Deoso‑ka Doni ati dai mita, ati dai tokadabahi. Deoso‑ya mai hi‑hiyara‑ke yobe‑ka mai‑ka yama hani ati dai tokadaba, dai nahi. Hawi bai‑ya mai maanamara, mai amosineni. Owati ihi ai abarabone‑ka awa bono‑ya mai kababoneni. Deoso tabaro amose bai‑ya awa bono ade waineni.” Ati nene.
REV.2.8	“Yama hani tikanahanohi. Deoso‑ya mai hi‑hiyara‑ke yobe Esimina‑ya wai, yobe hidi‑ya daatinahi. Yama yanakani‑ke ama·oni. Faina ama·oni. O·abamaro, okitamamaro, fara owati amani.
REV.2.9	Dai ene nafi owatoneni. Deoso‑ya mai nofara, dai‑ya mai weenineni. Dai‑ka yinero nafire, neme‑ya dai‑ka yama dama tohabisineni.
REV.2.9	‘Deoso‑ka dai tohi awirini. Deoso bidi oda amani.’ Yodeo mai one ati na, keyehe‑ya mai hirineni.
REV.2.9	Satanasi‑ka mai amani.
REV.2.10	Dai habo siitoriyahi. Diaboro ati ene kadeya‑ya dai one‑ya mai nafoyabone, dai maaki‑bone‑ka mai ihi amani. Ai amoni ai yehe kafama‑ya dai‑ya mai weenaboneni. Deoso‑ka hawi bai‑ya dai maakani awiriya, dai‑ya mai nanahabiya, dai sibaraboneni. Dai kitamiya, owati ihi dai abaraboneni.
REV.2.11	Deoso‑ka Doni ati dai mita, ati dai tokadabahi. Deoso‑ya mai hi‑hiyara‑ke yobe‑ka mai‑ka yama hani ati dai tokadaba, dai nahi. Deoso‑ka hawi bai‑ya dai maanamara, dai amosineni. Yama kome fawarabone‑kaya dai tokaraboneni.” Ati nene.
REV.2.13	Dai ene nafi owatoneni. Dai wini‑kaya Satanasi ati‑ya mai dami tokadabineni. Anitibasi dai‑ya sawimari, owa oni‑ya saatonakosi awiremari ene Anitibasi‑ya mai one nanahabani. Anitibasi‑ya mai nanahabiya, owa oni‑ya dai saatonakosi awirani.
REV.2.14	Dai ene amosa hinama tohi awirani. Baraho ati‑mari‑nima dai one ene tohanineni. Baraki‑ya i‑di Baraho kanawato, Yodeo mai‑ya Baraki kanawatomakimarine. Baraki ati ene deoso bara mai‑ka bani mai‑ya Yodeo mai kabamaro, fana bara mai‑ya Yodeo mai idiwaha namaroni.
REV.2.15	Nikoreita mai ati‑nima dai one ati neni.
REV.2.16	Fara mai atibodi amosawami awiriya, kobo kanibote onabone, yima ini fama‑ya mai onahababoneni. Owa iridi‑kaya yima ini fama kaki‑nima owati kita kakeboneni.
REV.2.19	Dai ene nafi owatoneni. Dai ibi nofa, dai ibi kasoma, Deoso ati dai nofa, Deoso‑ka hawi bai‑ya dai maakani awirani. Hibayata dai ene amosi ba‑basi nineni.
REV.2.20	Dai ene amosa hinama tohi awirani. I‑di Yesabeo ati‑maro‑ya dai one dai‑ya kanawatoneni. Fara ihi owa‑ya mai na‑narifa mai tosawarineni.
REV.2.20	‘Deoso ati‑ya ka‑kamina ama·oni. Deoso ati okaminaboneni. Fana bara‑ya dai idi, maki bare‑ya dai idi niya, yama sibarineni. Mai‑ka deoso bara mai‑ya mai kahiyarabone, mai‑ya dai sawi niya, yama sibarineni.’ Ati na, dai‑ya kanawatoneni.
REV.2.20	Ati dai mita,
REV.2.20	‘Haa‑nima tiwati riyahi!’ Dai ati ni awirani.
REV.2.20	Yama towe amani.
REV.2.21	Yesabeo ati‑maro‑nima ati na, fara‑ya nima·onani, ati amosawamabonehe. Yama amosawami‑ya nofarani.
REV.2.22	Owati dai mitahi! Owati ihi kiyanaboneni. Fana ati‑ya mai tokadaba, mai ihi amosawami awiriya, mai wee·onaboneni.
REV.2.23	Owati ihi Yesabeo ati‑maro‑nima mai ati na mai kiyaniya, mai ababoneni. Mai tamine Deoso‑ya mai hi‑hiyara‑ke yobe‑ka mai nafi himitaboneni. Dai nafi atibodi owatoneni. Fara mai hiwatowahaboneni. Hini dai ene‑nima dai ene manakone na daa·onaboneni.
REV.2.24	Tiyatira‑ya dai wi‑wina dai one ati amosara, mai ati‑ya dai tokadabara, Satanasi ene‑nima dai ene ni awira, dai sibarineni.
REV.2.25	Okomatasabone, owa dai nimaniya, dai ene amosi fawariyahi.
REV.2.26	Deoso‑ka hawi bai‑ya dai maanamara, owa ene‑nima dai ene na, dai okasomaboneni. Bofe‑ka mai dami‑ka hidi dai tohawahaboneni.
REV.2.27	Okobi ene owati kitawahamaro, owa ene dai ati kitawahaboneni. Metaho wamani kite‑nima dai ati kiti naboneni. Mai ihi towe yiwaha keroni wakakana kanibote na‑nima mai nibisabone, mai kiti awiraboneni. Mai‑ka hidi dai toha, dai ene kita, dai naboneni.
REV.2.29	Deoso‑ka Doni ati dai mita, ati dai tokadabahi. Deoso‑ya mai hi‑hiyara‑ke yobe‑ka mai‑ka yama hani ati dai tokadaba, dai nahi.” Ati nene.
REV.3.1	‘Deoso‑ka hawi‑ya dai sawi amosa, dai tosawari awirini.’ Mai one ati na,
REV.3.1	dai atibodi‑ya mai watora, dai‑ta dai tosawaribisineni.
REV.3.2	Dai amona‑nima dai nineni. Deoso‑ka hawi‑ya dai nokotoni awirani. Dai dodafihi! Hibati‑ka dai‑nima dai namatasahi. Deoso‑ka hawi‑ya dai nokotonimatasahi. Dai ene amosa fawani yanatoneni. Dai ene amosawamahi.
REV.3.3	Hibati‑ya Deoso ati dai mitamaro, ati dai nofemari, ati dai tokadabamatasaho, Deoso‑ka hawi‑ya dai nokotonimatasahi. Dai dodafi awiriya, Deoso‑ka hawi‑ya dai nokotoni awiriya, yama‑ya mai bo‑boti mai kaki‑nima owa koboni naboneni. Oka mahi dai wato awiraboneni. Hiniya kobo·onaboneni.
REV.3.4	Sadisi‑ya dai one fa‑famaraba na mai ihi amosabisineni. Neme‑ya owa‑ya mai sawebone, mai‑ka bora sawa‑ya mai sakonabone, mai ihi amosa ihi mai saweboneni.
REV.3.5	‘Oka mai amani.’ Onaboneni.
REV.3.5	Okobi, Okobi‑ka yo‑yose mai toha, mai na, mai‑ya okaminaboneni.
REV.3.6	Deoso‑ka Doni ati dai mita, ati dai tokadabahi. Deoso‑ya mai hi‑hiyara‑ke yobe‑ka mai‑ka yama hani ati dai tokadaba, dai nahi.” Ati nene.
REV.3.9	‘Deoso bidi oda amani.’ Yodeo mai one ati na, keyehe‑ya mai hirineni.
REV.3.9	Satanasi‑ka mai amani. Owati dai mitahi. Dai yowi‑ya mai yobati‑kaya mai waakeboneni, dai‑ya mai kahiyarabonehe.
REV.3.9	‘Deoso dai‑ya nofane.’ Mai ati naboneni.
REV.3.10	‘Deoso‑ka hawi bai‑ya dai maakariyahi.’ Onamaroni.
REV.3.10	Owati dai dami tokadaba ene dai hasinasa niya, yama towe yanani awiraboneni.
REV.3.11	Kobo kanibote onaboneni. Dai ene amosi fawariyahi, dai manakone‑ya dai one kayafarabonehe.
REV.3.13	Deoso‑ka Doni ati dai mita, ati dai tokadabahi. Deoso‑ya mai hi‑hiyara‑ke yobe‑ka mai‑ka yama hani ati dai tokadaba, dai nahi.” Ati nene.
REV.3.14	“Yama hani tikanahanohi. Deoso‑ya mai hi‑hiyara‑ke yobe Raodiseya‑ya wai, yobe hidi‑ya daatinahi. Deoso ati‑nima owati na, keyehe‑ya hiri·otera, Deoso fara oda ati kafamineni. Deoso ati ene yama nafi‑ya wama·onamaro, fara owati amani.
REV.3.15	Dai ene nafi owatoneni. Dai ene sari hiwa‑nima ni awira, faha sire‑nima dai ene ni awira, dai ene yama kaba tosire‑nima na, onofi awirani. Yama hiwa fawi amosabisateni. Faha sire fawi amosabisineni. Yama kaba tosire, kabi towebisa amani.
REV.3.17	‘Yinero nafi okihe, owa yehe honene dama, oka yama nafi hawa tohineni.’ Dai ati neni.
REV.3.17	Yama dai wato awirini. Towebisa dai amani. Dai amosi awira, yama nafi dai kihara, mai noki wadara‑nima dai na, dai bodi toha‑nima dai nineni.
REV.3.19	Mai onofa mai wee·oteni, mai ihi amosawahabonehe. Dai noko wadahi! Dai ene towe tohamaro‑nima dai ene namariyahi.
REV.3.21	Bofe‑ya osawemaro, hawi bai‑ya maa·okani awiramaroni. Makobote Okobi owa‑ya yose, yama nafi‑ka hidi ohawahineni. Hawi bai‑ya dai maakani awiriya, dai‑ya oyosemakebone, mai‑ka hidi bidi dai tohawahaboneni.
REV.3.22	Deoso‑ka Doni ati dai mita, ati dai tokadabahi. Deoso‑ya mai hi‑hiyara‑ke yobe‑ka mai‑ka yama hani ati dai tokadaba, dai nahi.” Ati nene.
REV.4.1	“Tikamahi, owa‑ya! Yama yananabone tamine tiwa‑ya yofi·okanaboneni.” Ati nene.
REV.4.4	Hidi yowi‑kaya kadera 24 kana siitokana oawamakitasani. Kadera‑ya hidi bi‑bidi mai na 24 kana mai nahore, bora sawa‑ya mai sakona, hidi‑ka sabewa oro wamani mai tati‑ya siinareni.
REV.4.6	Kadera kawi‑ka wara webote‑nima na, kahafa amosabote awi‑nima awinani. Kadera yowi‑ya Deoso‑ka bara mai 4 kana mai sawinani. Mai noki bodi dama, mai noki kabaka, mai noki one hini mai noki‑kaya toha, mai noki one mai bari‑kaya toha nani.
REV.4.7	Deoso‑ka bara mai 4 kana daidi iriyaho‑nima nihi, owa bowi bidi‑nima nihi, owa noko ai noko‑nima nihi, owa sibire diwatone‑nima nihi nene.
REV.4.8	Mai nafi afe 6 kana hinama toha, mai afe dori‑ya mai noki bodi dama, mai afe baki‑ya mai noki bodi dama kobobonani. Eya mai ati na,
REV.4.8	“Amosabote hinama, Amosabote hinama, Amosabote hinama, ai‑ka hidi i‑di Deoso kitabotebisa amane. Deoso yama yanakani‑ke amane. Deoso hini hini amane. Abaterebonane.” Mai ati nade, mai ati fawaterani.
REV.4.8	Yama tehe‑ya mai ati toha, yama soki‑ya mai ati toha teni.
REV.4.9+REV.4.10	Hidi abaterebona‑ya Deoso‑ka bara mai 4 kana mai kahiyara, mai ati yananiya, hidi bi‑bidi mai na 24 kana mai baki‑ya mai wiyamarimateni, mai‑ka Hidi‑ya mai kahiyarabonehe. Hidi abaterebona‑ya hidi bi‑bidi mai na mai kahiyara, mai‑ka sabewa‑ya mai daana, kadera yowi‑ya mai‑ka sabewa siitonani.
REV.4.11	“Oda‑ka hidi amatini. Oda‑ka Deoso amatini. Amosabote amatini. Kitabote amatini. Fara ihi tiwa oda kahiyarateni. Yama nafi wamatinamaroni, ya‑yaitinabonehe.” Hidi bi‑bidi mai na mai ati nani.
REV.5.1	Hidi Webote yehe kanika‑ya bebeo kinikane‑ya damakane oawani. Bebeo‑ka yama barikani 7 kana toha, bari‑kaya yama hani one toha, dori‑kaya one kawana nani.
REV.5.2	Deoso‑ka yo‑yose kite oawani. Fare ati yanane, ati kite,
REV.5.2	“Ebeni‑ke bebeo‑ya seekabati? Ebeni‑ke ati kitabote toha titi, yama barikana‑ya wakakanebonaha?” Ati nene.
REV.5.3	Neme‑ya mai awa, bofe‑ya mai awa, wami bodi‑ya mai awa na, bebeo‑ya seekanebona‑ya mai wasi awirihi, bebeo doro‑ya awebona mai wasi awirihi nani.
REV.5.4	Bebeo‑ya seekanebona‑ya mai wasi awirihi, bebeo doro‑ya awebona mai wasi awirihi na, ihi owa ohini kitani.
REV.5.5	“Ohitiriyahi. Tiawaho!
REV.5.5	‘Yoda‑ka nodi iriyaho kiti‑nima kiti nebonane.’ Deoso ati‑ya mi‑mita‑mata ati nematamonane.
REV.5.5	Tiawaho. I‑di Dafi‑ka nodi amane. Kitabote yokana tohawahe, bebeo‑ya seekanebonane. Yama barikani 7 kana‑ya wakakanebonane.” Ati nane.
REV.5.7	Hidi Webote‑ya Kaneiro Bidi toke, Kaneiro Bidi hidi webote yehe kanika‑ya bebeo‑ya waratokanane.
REV.5.8	Bebeo waratokani‑ya mai awa, Deoso‑ka bara mai 4 kana mai toha, hidi bi‑bidi mai na 24 kana mai toha, mai na, mai baki‑kaya mai wiyani, Kaneiro Bidi yowi‑ya Kaneiro Bidi‑ya mai kahiyarabonehe. Fiaraho bara oni Araba toha, fara‑ya mai nafi aka, barato doro‑ya yama mahi amosa kiba‑ya mai nafi aka nani. Yama mahi amosa ai ati tamine amani. Fara Deoso‑ya ai nofa, Deoso ai hi‑hiyara, ai ati tamine amani.
REV.5.9	Wayoma yati‑ya mai hirina,
REV.5.9	“Bebeo seetikanahi, yama barikani 7 kana‑ya wakatikanahi. Kitabote yokana amatini. Tiwa‑ya mai nanahabamaro, tabora nafi‑ka mai one tiwa emene‑ya mai tikanikamaro, Deoso‑ka mai tohabonehe. Tabora nafi‑nima mai‑ka mai one tikanikamaroni.
REV.5.10	Tiwa ene Deoso‑ka mai tohawahineni. Deoso‑ya mai kahiyarawahineni. Bofe‑ka mai‑ka hidi mai tohawahineni.” Mai ati nani.
REV.5.11	Owa noko toka, Deoso‑ka yo‑yose mai dama mai oawa, mai ati omitani. Hidi‑ka kadera kawari‑kaya Deoso‑ka bara mai 4 kana mai sawi, hidi bi‑bidi mai na mai sawi, mai yowi‑kaya Deoso‑ka yo‑yose mai kakabasawama, mai dama, mai ihi mai kadiki ai watorani.
REV.5.12	Mai dami ati kita,
REV.5.12	“Kaneiro Bidi amosabote yokana amane. Kaneiro Bidi mai hinahabemari, kitawahebona, hika yama dama tohawahabone, hika yama wato nafiwahabone, mai dami hinofawahebona, mai dami hikahiyarawahebonane. Fara yama koboniya, yama amosaboneni.” Mai ati nani.
REV.5.13	Hibati‑ya yama nafi Yeso wamahinamete‑ya mai ati yananani. Neme‑ya mai toha, wami‑ya mai toha, wami bodi‑ya mai toha, faha webote mese‑ya mai toha, faha webote bodi‑kaya mai toha na, fara mai nafi ati yanana,
REV.5.13	“Hidi Webote Kaneiro Bidi eyehe amosabote dai amani. Oda nafi dai‑ya nofa, oda nafi dai‑ya kahiyara, oda nafi‑ka hidi dai toha, yama maakani awiraboneni.” Mai ati nani.
REV.5.14	Mai ati yananiya, Deoso‑ka bara mai 4 kana mai one ati‑ya mai mita,
REV.5.14	“Fara amani!” Mai ati na, mai ati yanani damani.
REV.5.14	Hidi bi‑bidi mai na mai baki‑kaya mai wiya, Hidi Webote Kaneiro Bidi‑ya fame‑ya mai kahiyaraharinani.
REV.6.1	Yama barikani daidi‑ya Kaneiro Bidi wakakane oawani. Deoso‑ka bara mai 4 kana, ohari‑ta ati yanane,
REV.6.1	“Tikihi, owa‑ya.” Ati ne, bahi ati‑nima ati nene.
REV.6.2	Owa noko toka, kafaro sawa oawani. Ai‑nima ne kafaro mese‑ya itari, di‑disa‑ya damakanene. Hidi‑ka sabewa‑ya mai daana, tokawahane, tabora one dama‑ya kayafebona, mai one‑ka hidi tohawahebonane.
REV.6.3	Kaneiro Bidi yama barikani 2‑ka‑ya wakakanamakitaseya, Deoso‑ka bara mai 4 kana owa ohari ati yanane,
REV.6.3	“Tikihi, owa‑ya.” Owa ati tasene.
REV.6.4	Kafaro ma‑mawane tokataseya, ai‑nima ne kafaro mese‑ya itari, yima webote‑ya mai daahine, ati ene wami‑ya mai wi‑wina mai ibi nanahabani.
REV.6.5	Kaneiro Bidi yama barikani 3 kani‑ka‑ya wakakanamakitaseya, Deoso‑ka bara mai 4 kana, owa ati yananamakitase,
REV.6.5	“Tikihi, owa‑ya.” Owa ati tasene.
REV.6.5	Owa noko tokatasa, kafaro soki oawani. Ai‑nima ne kafaro mese‑ya itari, barasa‑ya damakanene.
REV.6.7	Kaneiro Bidi yama barikani 4 kani‑ka‑ya wakakanamakitaseya, Deoso‑ka bara mai 4 kana owa ati yananamakitase,
REV.6.7	“Tikihi, owa‑ya.” Ati tasene.
REV.6.9	Kaneiro Bidi yama barikani 5 kani‑ka‑ya wakakanamakitaseya, Deoso ati‑ya mai no‑nofa, Deoso tamine‑ya mai one‑ya mai ka‑kamina mai mai hinahabamaro, mai atibodi‑ta oawani. Deoso‑ka yobe‑ka yama mahi amosa a‑amimi‑ka yama bofe‑ya mai oawani.
REV.6.10	Deoso‑ya mai haana, mai ati kita,
REV.6.10	“Deoso, amosabote amatini. Keyehe hirititerani. Oda‑ya mai nanahabamaro mai wee kanibote tinahi. Bofe‑ya mai wi‑wina oda‑ya mai nanahabamaro, mai ihi manakone haa kanibote tinahi.” Mai ati nani.
REV.6.11	“Yama dai nimani bide tohamakimatahi. Dai‑ya mai nanahabamaro‑nima dai one owati‑ya mai tokadaba mai‑ya mai nanahabamakeboneni. Fara dai one‑ta hawa tohi awisarini.” Ati nene.
REV.6.13	Bofe‑ya amowa mai‑nima yama na fororona, boni kita ihi awa bono hadara fororona‑nima nani.
REV.6.15	Bofe‑ya mai wi‑wina mai nafi hini‑ya kemo, wami hidi mai ba‑basi na mai toha, hidi bi‑bidi mai na mai toha, sodado mai‑ka hidi mai toha, yama nafi‑ya mai kiha mai toha, mai kita mai toha, mai‑ya mai ka‑kanika mai toha, mai‑ya mai kanikatera mai toha, mai na, fara mai nafi hini mai‑ya mai kemo, mai one yati webote teberi‑ya hini mai‑ya mai kemo, mai one yati hodi‑ya hini mai‑ya mai kemabone, mai tokiyoma, mai nani.
REV.6.16	Adami webote yati toha, fara yati‑ya mai hiyara,
REV.6.16	“Tisohi, oda‑ya baritikanaba. Hidi Webote oda‑ya awarayaho. Kaneiro Bidi oda‑ya weerayaho.” Mai ati nani.
REV.7.1	Makobote Deoso‑ka yo‑yose mai 4 kana, mai oawani. Wami fowari 4 kana‑ya mai nahani. Yama hakikikani‑ya mai maakana, mai ihi wami‑ya yama hakikikani koborihi, faha webote‑ya yama hakikikani koborihi, awa ini‑ya yama hakikikani koborihi nani.
REV.7.2	Deoso‑ka yo‑yose mai 4 kana wami‑ka yama nafi‑ya mai weenabone, faha webote‑ka yama nafi‑ya mai weenaboneni. Deoso‑ka yo‑yose owa mahi ka‑kaki‑kaya yanane, tokomisane. Deoso yokana oni korimari wa‑wama‑ya damakane. Ati kita yanane, Deoso‑ka yo‑yose mai 4 kana mai‑ya hiyare,
REV.7.3	“Hibareya! Deoso‑ya mai na‑narifa mai noki ate‑ya Deoso oni korimari kobobokani hawa·oniya, dai yanatonaboneni. Yama hawa tohiya, wami‑ka yama nafi‑ya dai wee, faha webote‑ka yama nafi‑ya dai wee, awa dai wee, dai niya, yama sibaraboneni.” Ati nene.
REV.7.5	Yoda‑ka nodi mai 12.000 kana, Hobi‑ka nodi mai 12.000 kana, Kade‑ka nodi mai 12.000 kana,
REV.7.6	Ase‑ka nodi mai 12.000 kana, Nafitari‑ka nodi mai 12.000 kana, Manasesi‑ka nodi mai 12.000 kana,
REV.7.7	Simiyaho‑ka nodi mai 12.000 kana, Refi‑ka nodi mai 12.000 kana, Isaka‑ka nodi mai 12.000 kana,
REV.7.10	Tabora dami‑ka mai ati kita yanana,
REV.7.10	“Hidi Webote Kaneiro Bidi dai fama oda‑ya dai ka‑kasoma dai amani. Oda‑ya dai kasomi‑nima mai one oda‑ya kasomaterani.” Mai ati nani.
REV.7.11	Hidi Webote tohe, hidi bi‑bidi mai na mai toha, Deoso‑ka bara mai 4 kana mai toha, mai na, mai yowi‑ya Deoso‑ka yo‑yose mai kakabasawama, fara mai baki‑kaya mai wiya, Deoso‑ya mai kahiyarani.
REV.7.12	Mai ati yanana,
REV.7.12	“Fara amatini. Amosabote amatini. Oda nafi tiwa‑ya nofa, oda nafi tiwa‑ya kahiyara, tiwa ene oda nafi ya‑yaiteni. Yama wato tinafe, yama nafi‑ka hidi tiha, tiwa oda kahiyari fawateraboneni. Ti·abateraboneni.” Mai ati nani.
REV.7.13	Hidi bi‑bidi ne owa‑ya owa hiyare,
REV.7.13	“Ebeni‑ka mai amaniti, bora sawa‑ya mai sakonaro? Ebeni‑kaya mai kakiti?” Ati nene.
REV.7.14	Owati yanana,
REV.7.14	“Hidi amatini. Mai tiwatobisahi.” Onani.
REV.7.14	Hidi bi‑bidi ne ati yananamatase,
REV.7.14	“‘Bofe‑ya yama towe dama yananabone ihi yama yofinaboneni.’ Deoso‑ka yama hani ati neni.
REV.7.15	Kaneiro Bidi emene ene mai manakone wadamarani. Deoso‑ka kadera amosa yowi‑ya mai sawinani. Hidi Webote mai‑ya nofe, mai‑ya dabene. Deoso‑ka yobe‑ya mai‑ka yama anini fawani awiraboneni.
REV.7.16	Mai fimimarihi, mai baki hokomarihi, mahi hewene mai‑ya natirihi, yama hiwe mai‑ya sarikarihi naboneni.
REV.7.17	Hidi Webote‑ka kadera amosa yowi‑ya Kaneiro Bidi wai, Bani hidi hika bani mai‑ya kakatomi‑nima Kaneiro Bidi hika mai‑ya kakatominebonane. Bani hidi faha kimisa‑ya yofikitine. Bani mai baki hokorabone‑nima Kaneiro Bidi ene mai ya‑yaiteboneni. Deoso ene mai ohinamaraboneni.” Hidi bi‑bidi ne ati nene.
REV.8.2	Deoso‑ka yo‑yose mai 7 kana Deoso noko‑kaya mai naha, mai‑ya torobeta‑ya mai daanani.
REV.8.3	Hidi Webote‑ka kadera yowi‑ya yama mahi amosa a‑amimi‑ka yama wiye oro wamani waani. Deoso‑ka yo‑yose owa kamaki, yifo nakasiri hime da‑damakana‑ka yama oro wamani‑ya damakane, yama mahi amosa a‑amimi‑ka yama yowi‑ya waane. Yama mahi amosa nafi‑ya Deoso‑ka yo‑yose‑ya mai daanani, amiminabonehe. Yama wiye oro wamani dori‑ya amiminani, Deoso‑ya mai hi‑hiyara mai ati‑ya yama asawi dababonehe.
REV.8.4	Deoso‑ka yo‑yose ene Deoso‑ya mai hi‑hiyara mai ati toha, yama mahi amosa asawi toha na, fama Deoso‑ya tokomisani.
REV.8.6	Deoso‑ka yo‑yose mai 7 kana mai‑ka torobeta‑ya mai maakani hawa tohani.
REV.8.7	Daidi torobeta‑ya afoni bahe, faha boni yifo hirini‑ya fama ama‑ya daba bofe‑ya mai koronisa, kabihi nafi hirinani. Awa 3 kana‑nima na ohare‑ta hirinani. Wami midikani‑nima na 3 kana yama midikani ohare hirinani.
REV.8.8	Deoso‑ka yo‑yose owa 2‑ke torobeta‑ya afonamaki, yama adami webote‑nima na hirina, faha webote bai‑ya mai korohinisa, faha webote midikani 3 kana, midikani ohare ama‑ya dabineni.
REV.8.9	Faha webote abe dama abani. Faha abe 3 kana‑nima na, abe ohare‑ta abani. Maboro dame abe, maboro 3 kane‑nima ne, ohari‑ta abane.
REV.8.10	Deoso‑ka yo‑yose owa 3‑ke torobeta‑ya afonamakitase, amowa webote‑nima yama na neme‑ya hirini sonani. Faha bide‑ya sona, faha ba‑basi na‑ya sona nani. Faha 3 kana‑nima na, faha ohare‑ta‑ya sonani.
REV.8.11	Amowa‑nima na oni “Awa Bida” tohani. Faha 3 kana‑nima na, faha ohare‑ta bidawahani. Faha bida fawi ihi mai dama mai abani.
REV.8.12	Deoso‑ka yo‑yose owa 4‑ke torobeta‑ya afonamakitase, yama neme‑ka wahi fawanani. Mahi wehene kote fawa, abariko wehene kote fawa, amowa mai one dama fawakana nani. Yama midikani 3 kana, midikani ohare wahi fawanani. Yama tehe‑ya mahi wehene fawane, yama sokiwahani. Mahi tokeya, amowa, abariko mai na mai wahi fawana, yama soki kitawahani.
REV.8.13	Sibire oawani. Neme‑ya wai, ati yanane,
REV.8.13	“Torobeta 3 kana hasina, Deoso‑ka yo‑yose mai afonaboneni. Ka! Ka! Ka! Bofe‑ya mai wi‑wina mai‑ya, yama towe 3 kana kobonaboneni.” Sibire ati nene.
REV.9.2	Hodi yaba‑ya seekane, yifo asawi nafe, yama sa‑sarikana‑ka wiye webote asawi‑nima na tokomisani. Asawi nafe ihi mahi wehene fawanene.
REV.9.4	Kabihi yama kome‑ya watorihi, yamata yama kome‑ya watorihi, awa yama kome‑ya watorihi, teni. Deoso oni korimari mai noki ate‑ya kobobokare mai‑ya yama komabisani.
REV.9.6	“Ka! Ai aba kanibote na, ai sibara awini.” Yama kome kita ihi mai ati na, hiniya mai hasinibisineni.
REV.9.7	Ti‑tiri mai dama mai diwatona mai‑nima mai na, fara sodado‑ka kafaro bora kita‑ya barikani‑nima mai aboni barikanineni. Hidi‑ka sabewa‑nima yamana oro mese‑nima na mai tati‑ya siinari, ai noko‑nima mai noki nani.
REV.9.8	Ai fanawi tati kone‑nima mai tati kone nani. Iriyaho ino‑nima mai ini nihi nani.
REV.9.9	Mai‑ka yama kita mai barikani‑ka feho wamani‑nima nani. Mai afe moni kita, sodado mai‑ka kafaro mai dama kaho bidi‑ya mai horokana, mai kanana, mai moni‑nima mai afe moni nani.
REV.9.10	Mai‑ka yama koma kobobonani, hini mai yofari tati‑ya. Fara yomasa‑ka yama koma waani‑nima mai‑ka yama koma kobobonani. Kome mai hiwi‑ka abariko 5 kane ne.
REV.9.11	Ti‑tiri mai dama mai diwatona mai‑nima mai na, mai‑ka hidi Hodi yaba‑ke madi towe amane. Ebereo oda ati‑ke madi oni Abadomi amane. Kereko mai ati‑ke madi oni Aborioho amane. Fare madi towe oni “Yama‑ya Na‑nanahaba” amane.
REV.9.12	Ka! ai a‑ati‑ka daidi hawa toha. Ka! ai a‑ati‑ka yama fama hasinasa nani.
REV.9.13	Deoso‑ka yo‑yose owa 6‑ke torobeta‑ya afonamakitase, Deoso noko‑kaya yama mahi amosa a‑amimi‑ka oro wamani waa, narabi awe 4 kana‑kaya ati yananene.
REV.9.14	Deoso‑ka yo‑yose fare torobeta‑ya afone‑ya hiyare,
REV.9.14	“Madi towe mai 4 kana faha webote Eofatesi‑ya mai sokikanamaro, fara mai seetikanahi.” Ati nene.
REV.9.15	Madi mai 4 kana Deoso mai sokihikanametemoneni. Mai seeki‑bone‑ka mai‑ka ano, abariko, mahi, ora ne, Deoso hiwatomatamonane, mai seeki‑bone‑karo. Mai‑ka ora kobone ene Deoso‑ka yo‑yose mai seehikanani, ai one 3 kana‑nima na ohari‑ya mai nanahababonehe.
REV.9.16	Madi towe mai 4 kana mai‑ka sodado mai oawani. Kafaro‑nima yama na‑ya mai sawe, fara sodado 200.000.000 mai tohani. Mai kadiki tamine omitani.
REV.9.17	Sodado mai baki‑ya yama kita kobobona, mese kote ma‑mawa, kote yo‑yoni, kote to‑toba nani. Kafaro mai‑nima yama na mai tati iriyaho tati‑nima mai tati na. Mai iridi‑ya yifo hirini toha, yifo asawi toha, yati hirini toha na, fara mai iridi‑kaya kakeni.
REV.9.18	Yifo hirini toha, yifo asawi toha, yati hirini toha na, fara mai iridi‑kaya kake ihi ai one 3 kana‑nima na, ohare‑ta‑ya nanahabineni.
REV.9.19	Kafaro‑nima yama na‑ka yama hama famani. Tati‑kaya one toha, one yofari‑kaya toha, yofari‑ka maka tati‑nima nani, fara kome kitani.
REV.9.20	Ai one hasina, mai atibodi yama‑ya kadikarani. Hibati‑ke madi towe toha, mai‑ka deoso oro wamani toha, mai‑ka deoso barata wamani toha, mai‑ka deoso metaho owa wamani toha, mai‑ka deoso yati wamani toha, mai‑ka deoso awa wamani toha ne, yama noki awirihi, narabi hawirihi, yakani wadarihi na, fara‑ya mai kahiyara, mai ihi towe fawani awirani.
REV.9.21	Hibati‑ka mai one‑ya mai nanahaba, madi towe mai‑ya mai haanihi, fana mai dami‑ya mai nokotonihi, maki mai dami‑ya mai nokotonihi, yama mai boti na, mai ihi towe fawani watorani.
REV.10.2	Yama hani bide seekana‑ya damakane, kisene. Teme kanike faha webote‑ya waari, teme sayo‑ke wami‑ya waanani.
REV.10.3	Iriyaho ati‑nima ati ne, ati kitene. Makobote ati owa, bahi ati‑nima ati ne, ati yanani 7 kanamakitasene.
REV.10.4	Bahi ati‑nima ati ne, ati 7 kane, ati okanahanobona, neme‑ya ati kaki,
REV.10.4	“Bahi ati‑nima ati ne, ati tikanahanorayaho. Ati tikaminarayaho.” Ati nene.
REV.10.5	Deoso‑ka yo‑yose hibati‑ya oawe, teme owa faha webote‑ya waari, teme owa wami‑ya waane, fare yehe kanika‑ya daatomisene.
REV.10.6	Ati yanane,
REV.10.6	“‘Yama nimanamaki one awiraboneni.’ Deoso ati nane.” Deoso‑ka yo‑yose ati nene.
REV.10.6	Deoso‑ka yo‑yose ati yananamatase,
REV.10.6	“Deoso abaterebona, yama nafi‑ya wamane, neme‑ya wama, neme‑ka yama nafi sa‑sawi‑ya wama, bofe‑ya wama, bofe‑ka yama nafi sa‑sawi‑ya wama, faha webote‑ya wama, faha webote‑ka yama nafi sa‑sawi‑ya wama nane. Fare ati amane.
REV.10.8	Neme‑ya ati omiti baheri, ati omitamatase,
REV.10.8	“Deoso‑ka yo‑yose teme kanike faha webote‑ya waari, teme sayo‑ke wami‑ya waa, fare yama hani bide seekani hawa toha‑ya damakane, yama hani waratikanahi.” Ati nene.
REV.10.9	Yama hani bide‑ya haa·one, ati yanane,
REV.10.9	“Waratikanahi. Tikabahi. Mo‑mona mai fahi fawi‑nima na, sina amani. Tikabiya, tiwa doro‑ya wikonaboneni.” Ati nene.
REV.10.11	Owa‑ya mai hiyara,
REV.10.11	“Yama nabone tamine tikaminamatasaboneni. Fara tabora dama, mai‑ka wami dama, wami hidi mai dama na, tamine tikaminamatasa tinaboneni.” Ati nene.
REV.11.1	Yama mi‑midi‑ka awa‑ya owa‑ya daane. Owa‑ya hiyare,
REV.11.1	“Tikahi. Deoso‑ka yobe miditikana, Deoso‑ka bani‑bona da‑daa‑ka yama miditikana, yobe‑ya Deoso‑ya mai ka‑kahiyara mai tikadika tinahi.
REV.11.4	Hibati‑ya Deoso ati‑ya mi‑mita‑mari orifera ade fama tamine‑ya kaminemari, nabarina awe fama tamine‑ya kamina nemari, fara bora kaisa‑ya mai weyenikima mai tamine amani. Wami hidi webote, fare Deoso noko‑ya mai demenaremaroni.
REV.11.5	Bora kaisa‑ya mai weyenikima mai mai hikako‑ya hini mai iridi‑kaya yifo hirini kakeboneni, mai‑ya sarikanabonehe.
REV.11.6	Bora kaisa‑ya mai weyenikima mai ihi kitateni. Bofe‑ya mai kasawiya, mai ati ihi faha kaki awirabone, faha ama‑nima nawahabone, yama towe dama bofe‑ya kobonabone, hini mai ati‑nima yama towe kobonaboneni.
REV.11.9	Aka‑ya mai wi‑wina mai toha, ahiyata‑ya mai wi‑wina mai toha, mai na, fara bora kaisa‑ya mai weyenikima tabora nafi‑ka mai aboi mai hiwakatomaboneni. Mai mai hinofara, mai aboi tame wadaraboneni. Mahi 3 kane beheri tohamaki‑ya mai aboi mai nafi hiwakatomabone, mai ya‑yainaboneni.
REV.11.10	Bora kaisa‑ya mai weyenikima, mai ati ihi yama towe kobonamaro, fara mai abawaha, mai abi ihi bofe‑ka mai ya‑yaina, mai sere, yama amosa‑ya mai ibi daa, mai naboneni.” Yeso ati nane.
REV.11.11	Mahi 3 kane beheri tohamakiya, Deoso ati ene mai kitamikima, mai waamisamikima, mai‑ya mai awa, mai habi siitoni nafeni.
REV.11.12	Neme‑ke ati yanane, bora kaisa‑ya mai weyenikima mai‑ya haane,
REV.11.12	“Dai kakamahi owa‑ya.” Ati ne, ati mai himite,
REV.11.12	fara mai mai hinofara mai noki‑ya mai towakamineni, neme sabi‑ya.
REV.11.13	Mai nowati‑ya wami wawawakana, tabora‑ke yobe dame sona, yobe 10 kane‑nima ohari sona, 7.000 mai kana mai abani. Mai one hasina, mai habi siitoni nafeni.
REV.11.13	“Deoso kitabote amane.” Mai ati nani.
REV.11.14	Ka! ai a‑ati‑ka yama fama hawa tohani. Ka! ai a‑ati‑ka ohare hasina, kobonamaki kanibote naboneni.
REV.11.15	Deoso‑ka yo‑yose owa 7‑ke torobeta‑ya afonamakitase, neme‑ya mai dama mai ati yanana, mai ati kita,
REV.11.15	“Ai‑ka Hidi kitabote Hika Ka‑kadika eyehe bofe‑ka yama nafi‑ka hidi tohawahe, hidi oharitebonane.” Mai ati neni.
REV.11.16	Hidi bi‑bidi mai na 24 mai kana Deoso yowi‑ya mai nahore, mai baki‑kaya mai wiyineni, Deoso‑ya mai kahiyararo.
REV.11.17	“Kitabote yokana amatini. Tiwa ene yama nafi‑ka hidi tihawaha, tiwa ene oda ya‑yaineni. Oda nafi‑ka hidi amatini. Deoso amatini. Hini hini amatini. Tiyanaterani.
REV.11.18	Bofe‑ka mai dama mai yawamaro, tika yawa kobona, hini mai ihi bofe towe toha, fara mai‑ya weetineni. Tiwa‑ya mai no‑nofa mai abamaro, mai ihi amosa manakone daatinaboneni. Mai ihi amosa manakone da‑daa‑ke mahi kobonane. Tiwati‑ya mai ka‑kamina mai toha, tika hawi‑ya mai sa‑sawi mai toha, tiwati‑ya mai to‑tokadaba mai toha, mai na, tiwa‑ya mai na‑narifa mai amani. Fara hidi mai toha, hidi mai tohara mai toha, mai na, mai ihi amosa mai manakone daatinaboneni.” Mai ati neni.
REV.12.1	Yama kobonabone ai watowahabone, fara ihi neme‑ya fana fodoke, mahi‑nima na‑ya weye, abariko‑nima na mese‑ya tame kawari, tati‑ya hidi‑ka sabewa amowa mai 12 kana‑nima na‑ya wamani toha‑ya watari nani.
REV.12.5	Fana dori wada, bidi maki tohene. Bofe‑ka mai nafi‑ka hidi‑bona, kitabote‑bona, fare Deoso idi kanibote hine. Hika kadera amosa‑ya hiwakamane.
REV.12.8	Dafi hika yo‑yose mai eyehe kiti bi‑bidi ne, neme‑ya mai sawimarani.
REV.12.9	Dafi kite hika yo‑yose mai eyehe bofe‑ya mai korohinisane. Dafi Satanasi amane. Oni owa Diaboro amane. Satanasi maka‑nima ne, fare amane. Bofe‑ka mai nafi‑ya keyehene.
REV.12.10	Neme‑ya ati yanane, ati kitane,
REV.12.10	“Yama hawa tohini. Mai ihi towe manakone abi hawa tohawahineni. Deoso yama nafi‑ka hidi tohawahe, Deoso‑ka Ka‑kadika hidi tohawahane. Hibati‑ya Deoso‑ya Satanasi hiyaranadi, mai ihi towemone ati nemari, yama tehe‑ya hiyara, yama soki‑ya hiyara ne, ati fawani watoremarine. Fare mai korohinisawahe, Deoso‑ya mai ihi towe tamine‑ya hiyarami awirane.
REV.12.11	‘Yeso ati‑ya dai nofa dai hiyari fawani awiriya, dai‑ya oda nanahababoneni.’ Satanasi‑ka mai one ati nineni.
REV.12.11	‘Oda aba, oda sibaraboneni.’ Mai ati namaroni.
REV.12.11	Kaneiro Bidi emene ene mai kita, Deoso oni‑ya mai saatonakosi awira ihi Satanasi kiti wadami awirane.
REV.12.12	Neme‑ka dai toha, Deoso tabaro‑ya dai wi‑wina dai toha, dai na, dai ya‑yainahi. Diaboro dai‑ya sawimarene. Ka! Bofe‑ka dai toha, faha webote‑ka dai toha, dai na, Diaboro dai‑kaya kobone, hini barika‑bona‑ka amoni tosiyo yanatone‑ya wato, yawi kitawahane.” Ati nene.
REV.12.13	Bofe‑ya dafi mai korohinise, atibodi yama‑ya dike,
REV.12.13	“Fana, bidi maki tohe, fara fana okakobisaboneni.” Atibodi ati nane.
REV.12.16	Wami fana‑ya kasoma, faha‑ya fawineni.
REV.12.17	Fana abara ihi dafi yawi kite, fana bidi mai one‑ya kakowahane. Fara Deoso ati ai to‑tokadaba ai toha, Yeso ati ai no‑nofa ai toha, ai na, ai‑ya kako kitebonane.
REV.13.2	Bani Hame yomahi yama‑ke abano‑nima abano nihi, oso teme‑nima teme nihi, iriyaho iridi‑nima iridi nihi nane. Dafi hini kiti‑ya Bani Hame‑ya daane. Fare ene Bani Hame kiti nafiwahene. Dafi hidi tohe, fare ati ene Bani Hame hidi tohawahene.
REV.13.3	Tati ohari mai kaahirimari, “abi oharine” mai ati namaro, kitame‑ya mai awa, bofe‑ka mai nafi atibodi yama‑ya dika,
REV.13.3	“Ka! Bani Hame kitane.” Mai atibodi ati na,
REV.13.3	bofe‑ka mai nafi Bani Hame ati‑ya mai tokadabawahani.
REV.13.4	Dafi ati ene Bani Hame kitawahane, dafi ene‑ya mai awiya, dafi‑ya mai kahiyara, Bani Hame‑ya mai kahiyarahari nineni.
REV.13.4	“Bani Hame kitabote amane. Hidi mai one‑ka sodado mai kitara, Bani Hame‑ka sodado mai kitabisineni.” Mai ati nani.
REV.13.5	“Deoso ama·oni.” Ati nene.
REV.13.5	Bani Hame‑ya Deoso maakana kanibote ni awirebonane. Abariko 42 kane‑ya Bani Hame kitebonane.
REV.13.6	“Deoso amosi awirane. Deoso tabaro‑ka, fara neme‑ya mai wi‑wina mai kitarani. Owa‑ta amosabotebisa ama·oni. Kitabotebisa ama·oni.” Bani Hame ati nene.
REV.13.7	Deoso ati‑ya mai to‑tokadaba, Bani Hame mai‑ya wee, mai‑ya bisi nane. Dafi ati ene Bani Hame bofe‑ya mai wi‑wina mai nafi‑ka hidi tohawahane.
REV.13.9	Hiyara dai mita, dai tokadabahi.
REV.13.10	Deoso hawine bai‑ya dai maanamariyahi. Hawi‑ya dai yakani oharibisahi. Ai one‑ya mai wata, fara mai‑ya mai watahareboneni. Yima‑ya ai one‑ya mai nanahaba, fara yima‑ya mai‑ya mai nanahabahareboneni.
REV.13.12	Bani Hame faha‑ke‑ka yo‑yose amane. Ati ene bofe‑ya mai wi‑wina mai nafi Bani Hame faha‑ke‑ya mai kahiyarani. Fare Bani Hame faha‑ke abi oharine mai ati na, kitamawahane.
REV.13.13	Bani Hame wami‑ke inawa webote‑ka yama wato‑nima hika yama watonineni. Ati ene mai noki‑ya neme‑ya yifo hirini kakineni.
REV.13.14	Bani Hame wami‑ke ene kite‑ya bofe‑ka mai awa, hika keyehe mai hikadaba,
REV.13.14	“Bani Hame faha‑ke yima ihi‑ya nawademari, kitame, korimari dai wamanahi, korimari dai kahiyarebonaha.” Bani Hame wami‑ke ati nene.
REV.13.15	Korimari mai wamahine. Bani Hame wami‑ke ati ene korimari ati wadane. Korimari mai hikahiyari awire‑ya korimari ati ene mai‑ya mai nanahabineni.
REV.13.17	Bani Hame faha‑ke oni korimari mai kayafara, Bani Hame wami‑ke ati ene yama‑ya mai kanikami awirani, mai‑ka yama‑ya mai daa namarihi nineni. Bani Hame faha‑ke oni‑ya mai kayafa mai toha, Bani Hame faha‑ke nomero‑ya mai kayafa mai toha mai na, yama mai kaniki‑ya mai sibarini, yama‑ya mai daani‑ya mai sibarini, Bani Hame wami‑ke ati nene.
REV.13.18	Yama‑ya dai wa‑wato dai amani, Bani Hame faha‑ke‑ka nomero tamine yokana dai watoyahi. Hini mai hiwato nomero tamine mai hiwatobonane. Bani Hame faha‑ke ai owa tohe, fare‑ka nomero amani haro, 6 6 6 amani.
REV.14.2	Neme‑ya yama ati yanana, faha webote moni‑nima moni nihi, bahi ati kite ati‑nima ati nihi, fiaraho bara oni araba toha fara mai deohina, yama ati amosa ati‑nima ati nihi nani.
REV.14.3	Hidi Webote toha, hidi bi‑bidi mai na mai toha, Deoso‑ka bara mai 4 kana mai toha, mai na, mai noki‑ya wayoma yati‑ya mai one hirina. 144.000 mai kana Kaneiro Bidi hini emene‑ya mai hikanikane, Deoso‑ka mai tohabonehe. Wayoma yati‑ya mai mita, wayoma yati‑ya mai watowahanani. Mai one wayoma yati‑ya mai watorani.
REV.14.4	144.000 mai kana fana bara‑ya mai famarani. Kaneiro Bidi‑ya mai sawiteboneni. Hibati‑ya bofe‑ka mai toha, Kaneiro Bidi hini emene‑ya mai hikanika, Deoso Kaneiro Bidi mai fama mai‑ka mai bonehe. Mai‑ya kayafe, Deoso Kaneiro Bidi eyehe ya‑yainane.
REV.14.5	Keyehe‑ya mai hirini awira, mai ihi towe wadarani.
REV.14.6	Deoso‑ka yo‑yose neme‑ya yakane oawani. Deoso ati amosabote‑ya kaminene. Deoso ati abaterebonane. Bofe‑ka mai nafi‑ya Deoso‑ka yo‑yose hikaminani. Wami nafi‑ya mai wi‑wina, tabora dama‑ya mai wi‑wina, mai na, mai‑ya Deoso‑ka yo‑yose hikamini neni.
REV.14.7	Fare ati kite,
REV.14.7	“Deoso dai nayofinahi. Deoso dai kahiyarahi. Neme‑ya Deoso wama, bofe‑ya wama, faha webote‑ya wama, faha bide‑ya wama ne, dai kahiyarahi. Bofe‑ya mai wi‑wina, Deoso mai‑ya weenebonane. Fara yama kobonabone, nahoraboneni.” Ati nene.
REV.14.8	“Babironi sidadi kitamaro abi famani. Babironi ihi bofe‑ya mai wi‑wina mai ihi towe‑ya mai tokadabineni.” Ati nene.
REV.14.9	Deoso‑ka yo‑yose owa 3‑ke kobonamaki, ati yananatase,
REV.14.9	“Bani Hame faha‑ke‑ya mai kahiyara, korimari mai hikahiyara, oni korimari mai noki ate‑ya kobobokana, oni korimari mai yahi‑ya kobobokana, mai na,
REV.14.10	mai‑ya Deoso weeni kiteya, mai‑ya sarikanebonane. Deoso‑ka yo‑yose mai toha, Kaneiro Bidi toha ne, mai noki‑ya mai‑ya sarikanebonane. Yifo hirini yati hirini fama‑ya mai‑ya sarikanebonane.
REV.14.12	Fara ihi Deoso‑ka dai toha Deoso hawine bai‑ya dai maanamariyahi. Yeso ati‑ya dai tokadabiyahi.
REV.14.13	Neme‑ya ati kaki,
REV.14.13	“Owati tikanahanohi,
REV.14.13	‘Deoso‑ka mai abamakiya, mai ya‑yainibisaboneni.’ Fare ati tikanahanohi.” Ati nene.
REV.14.13	Deoso‑ka Doni ati yanane,
REV.14.13	“Fara amani. Bofe‑ya yama‑ya mai anini kitamaro, neme‑ya mai hasinaboneni. Mai ihi amosa mai manakone‑ya mai kayafaboneni.” Deoso‑ka Doni ati nene.
REV.14.14	Owa noko toka, ai owa‑nima ne neme sabi sawa mese‑ya itarine. Hidi‑ka sabewa oro wamani fai tati‑ya itare, yima webote ina‑ya damanene.
REV.14.15	“Yima‑ya ahosi‑nima na tiitinahi, bofe‑ka ahosi‑nima na marafakana, tiini‑bone‑ka mahi kobonane.” Ati nene.
REV.14.16	Neme sabi mese‑ya itari bofe‑ya yima‑ya weonawahe, bofe‑ka ahosi‑nima na‑ya tiine, hikayahineni.
REV.14.17	Deoso‑ka yo‑yose owa Deoso‑ka yobe‑ya yanane, kamakitase, yima webote ina‑ya damanene.
REV.14.18	Deoso‑ka yo‑yose owa Deoso‑ka yobe‑ka yama mahi amosa a‑amimi‑ka yama wiye‑ya yanane, kamaki, fare yama hirini‑ka hidi tohene. Yima fowari ina‑ya damane‑ya hiyare, ati kite,
REV.14.18	“Yima‑ya ofa tiitinahi. Bofe‑ka ofa hada, tiini‑bone‑ka mahi kobonene.” Ati nene.
REV.15.1	Yama kobonabone ai watowahabone, fara ihi neme‑ya Deoso‑ka yo‑yose mai 7 kana mai oawani. Fara oawa,
REV.15.1	“Ka! Yama kitineni.” Owatibodi ati nani.
REV.15.1	Deoso‑ka yama we‑wee‑bone 7 kana, fara 7 kani‑ka faina‑ya mai akanani. Yama we‑wee‑bone 7 kana hawa tohiya, Deoso‑ka yama weeni hawa tohawahaboneni.
REV.15.2	Faha webote‑nima na oawani. Fara kahafa‑ka yama ai awa awi‑nima yama awi na, dori‑ya yifo hirini awi‑nima nani. Fara mese‑ya mai nahore, Deoso‑ka araba‑ya mai akani. Fara Bani Hame faha‑ke‑ya mai kahiyararihi, korimari‑ya mai kahiyararihi, oni nomero‑ya mai kobobokanirihi, mai na, kahafa‑nima yama na mese‑ya mai nahoreni.
REV.15.3	I‑di Mose i‑di Deoso‑ya na‑narifa amane. Mose‑ka wayoma, Kaneiro Bidi‑ka wayoma na‑ya mai wayoma,
REV.15.3	“Deoso, oda‑ka hidi webote amatini. Kitabote amatini. Tiwa ene amosa hinama amani. Tiwa ene kitabote amani. Tiwa ene oda awa, keyehe‑ya hirititerani. Bofe‑ka mai nafi‑ka hidi webote amatini.
REV.15.4	Mai nafi tiwa‑ya nayofina, mai nafi tiwa‑ya kahiyara naboneni. Deoso yokana amatini. Deoso owa wadarene. Bofe‑ka mai nafi tiwa‑ya mai kahiyaraboneni. Fara tiwa ene amosa‑ya mai nafi awineni.” Mai wayomi ati nani.
REV.15.5	Makobote Deoso‑ka yobe neme‑ke oawani. Yobe kote mai seekanineni.
REV.15.6	Deoso‑ka yo‑yose mai 7 kana Deoso‑ka yama we‑wee‑bone 7 kana‑ya mai akanani. Deoso‑ka yobe‑ya mai yanana, mai kamake, bora amosa, bise wadara, wahi wada‑ya mai sakona, bora ibe oro wamani mai bai‑ya siitona nani.
REV.15.7	Deoso‑ka bara mai 4 kani‑ke mai‑ka owa barato oro wamani 7 kane‑ya damakane, Deoso‑ka yo‑yose mai 7 kana mai‑ya daahinane. Deoso abaterebona‑ka yama we‑wee‑bone barato 7 kane‑ya kibani.
REV.16.1	Deoso‑ka yobe‑ya yama ati omita, Deoso‑ka yo‑yose mai‑ya hiyara, ati kita,
REV.16.1	“Barato 7 kane Deoso‑ka yama we‑wee‑bone kiba bofe‑ya dai soronahi.” Ati nene.
REV.16.2	Deoso‑ka yo‑yose mai 7 kana, fare daidi toke, bofe‑ya barato‑ka yama‑ya soronisane. Bani Hame faha‑ke oni korimari‑ya mai kayafa mai toha, Bani Hame faha‑ke korimari‑ya mai kahiyara mai toha na, yama ihi webote kome kita mai‑ya yananineni.
REV.16.3	Deoso‑ka yo‑yose owa 2‑ke barato‑ka yama‑ya faha webote‑ya soronisane. Faha ama tohawaha, ai aba emene tohiya‑nima faha nawahani. Faha webote abe nafi abani.
REV.16.4	Deoso‑ka yo‑yose owa 3‑ke barato‑ka yama‑ya sorone, faha kayana toha, faha kimisa toha na‑ya yama‑ya sorone, faha ama tohawahineni.
REV.16.5	Deoso‑ka yo‑yose faha hidi tohe, ati yanane,
REV.16.5	“Deoso, hini hini amatini. Tiyanaterani. Amosabote yokana amatini. Fara mai weetina, tiwa ene amosineni. Mai ihi towe amani.
REV.16.6	Tika mai‑ya mai nanahabamaro, tiwati‑ya mai ka‑kamina‑maro mai ame‑ya mai tokafodamaroni. Fara tiwa ene ama‑ya mai fawawahineni. Hini mai ihi manakone daatina, tiwa ene amosini.” Deoso‑ka yo‑yose ati nene.
REV.16.7	Deoso‑ka yobe‑ka yama mahi amosa a‑amimi‑ka yama wiye‑ya ati yananamakitasa,
REV.16.7	“Fara amani. Mai‑ya weetina, hini mai ihi‑nima mai ihi manakone na daatineni. Tiwa ene amosabote yokana amani. Kitabote amatini.” Ati nane.
REV.16.8	Deoso‑ka yo‑yose owa 4‑ke mahi noko‑ya barato‑ka yama‑ya soronise, mahi hewene kitawahe, bofe‑ka mai‑ya nahatine.
REV.16.9	Bofe‑ka yama hiwe kita ihi mai mese hatineni. Mai ihi towe, Deoso‑ya mai weena, hini mai ihi towe amosawami‑ya mai nofara,
REV.16.9	“Deoso amosabote yokana amane.” Ati mai hinofare,
REV.16.9	“Deoso towe amane.” Mai ati nani.
REV.16.10	Deoso‑ka yo‑yose owa 5‑ke barato‑ka yama‑ya Bani Hame faha‑ke i‑itari‑ka‑ya yama‑ya soronise, Bani Hame‑ka wami‑ya yama wahi nafi fawa, Bani Hame‑ka wami‑ya mai wi‑wina yama kome kita ihi mai yaki tokanineni.
REV.16.11	Yama kome kita toha, mai‑ka yama ihi webote toha na, ihi mai ati yanana,
REV.16.11	“Deoso neme‑ke towe amane.” Mai ati neni.
REV.16.11	Mai ihi towe amosawami‑ya mai nofarani.
REV.16.12	Deoso‑ka yo‑yose owa 6‑ke faha ba‑basi na oni Eofatesi‑ya barato‑ka yama‑ya soronisane. Eofatesi fawana, kori‑ya mahi ka‑kaki‑kaya mai wi‑wina mai‑ka hidi mai toha, mai‑ka sodado mai toha na mai kariwakebonehe.
REV.16.14	Satanasi‑ka madi mai amani. Mai noki‑ya mai ihi kitineni. Bofe‑ka hidi webote mai‑ya mai haaneni. Mai‑ka sodado mai‑ya mai yorotokana, Deoso‑ka mai‑ya mai nanahababonehe. Deoso mai‑ya bisini kitabisebonane. Deoso kitabote amane.
REV.16.15	Yeso ati yanane,
REV.16.15	“Yama‑ya bo‑boti kaki‑nima owa kaminaboneni. Kobo·oniya, mai ihi amosa maakani awiriya, mai amosaboneni. Mai ihi amosa fawana, ai bodi‑nima mai nibisaboneni.” Yeso ati nene.
REV.16.16	Adami‑ya sodado mai yorotokana, fara ebereo mai ati‑ya adami oni “Amakedo” amani.
REV.16.17	Deoso‑ka yo‑yose owa 7‑ke barato‑ka yama‑ya neme sabi sawi‑kaya yama‑ya soronisane. Deoso‑ka yobe‑ya hidi webote‑ka kadera kaware, fara‑ya ati kite yanane,
REV.16.17	“Yama hawa tohini.” Ati nene.
REV.16.18	Bahi yebekane, ati kite, taokane, wami wawawakani kiti nafeni. Hibati‑ya ai one sawi‑ya wami haa‑nima ni awiramete, yama wawawakani kitabisineni.
REV.16.20	Faha bai‑ya wami siitona nafi fawa, adami webote tati nafi fawa nani.
REV.16.21	Faha boni fota 45 kiro‑nima na neme‑ya yanana, fororona, ai one‑ya koboneni. Deoso mai‑ya weeni kite, faha boni fororona ihi mai yawa,
REV.16.21	“Deoso towe amane.” Mai ati nani.
REV.17.1	“Ai famahi. Fana towe faha dama teberi‑ya itarikosa tiawaboneni. Fana towe mai‑ya ye‑yeeni Deoso weehinaboneni.
REV.17.2	Bofe‑ka hidi fana ihi towe‑ya mai awiya, fana ihi‑nima mai ihi towe nineni. Bofe‑ya mai wi‑wina fana ihi towe‑ya mai tokadabi nafineni.” Ati nene.
REV.17.5	Noki ate‑ya oni kawana, hini oni yokana tohi awirani.
REV.17.5	“Mai ihi towe toha, mai ye‑yee toha, mai na, mai‑ka ami ama·oni. Babironi sidadi kita ama·oni.” Yama hani ati na, kawanani.
REV.17.5	Tamine yokana owato awirani.
REV.17.6	Fana fino nafi‑ya fawa, towe toha. Fara Deoso‑ka mai toha, Yeso tamine‑ya mai ka‑kamina mai toha, mai na, mai ame tamine amani. Fana ihi mai‑ya mai nanahababone tamine amani. Fana oawa, owatibodi yama‑ya kadiki kitani.
REV.17.7	Deoso‑ka yo‑yose ati yananamatase,
REV.17.7	“Tiwatibodi yama‑ya kadiki kitariyahi. Bani Hame ma‑mawane fana‑ya weyene, tati 7 kane toha, narabo ewene 10 kane toha ne mai tiawa, mai tamine tiwatora, mai tamine yokana okaminaboneni.
REV.17.8	Bani Hame tiwe, hibati‑ya tohemari, hibayata wadamare, makobote tohamatasebonane. Hodi yaba‑kaya kimisamebonane. Makobote Deoso weehineya, komene fawarebonane. Hibati‑ya wami awisari‑ya mai abarabone‑ka yama hani‑ya mai oni‑ya Deoso kanahanomatamonane. Mai oni sawira mai atibodi yama‑ya kadiki kitabone,
REV.17.8	‘Ka! Bani Hame ma‑mawane kitane.’ Mai atibodi ati naboneni.
REV.17.8	Bani Hame ma‑mawane hibati‑ya tohemari, wadamare, kamatase‑ya mai hiaweya, mai atibodi yama‑ya kadiki kitaboneni.
REV.17.9	Tamine mai wato kanibote hirebonane. Bani Hame ma‑mawane tati 7 kane fana i‑itari‑ka adami 7 kana tamine amani.
REV.17.10	Kofeno mai 7 kana mai tamine amani. Hibati‑ya kofeno mai 5 kana mai kitamaro, makobote mai kiti fawanamaro, mai wadamarani. Hibayata kofeno ohari tohawahane. Kofeno owa koboni awisarane. Koboneya, kitebona, kiti fawa kanibote nebonane.
REV.17.11	Bani Hame hibati‑ya tohemari, wadamare, kamataseya, mai‑ka hidi 8‑ke tohawahebonane. Kofeno mai 7 kana mai‑ka hidi owa amane.
REV.17.12	Narabo ewene 10 kane hidi webote mai‑bone, mai 10 kana mai tamine amani. Hibayata hidi webote mai tohi awira, yama one‑ya hidi webote mai tohawahabone, Bani Hame‑ya mai dababoneni. Hidi mai tohi nafiraboneni.
REV.17.13	Hidi webote mai 10 kana mai ati fara hinama tohaboneni. Bani Hame‑ya mai‑ka mai‑ya mai kahabanaboneni, Bani Hame ati‑ya mai tokadababonehe.
REV.17.15	Deoso‑ka yo‑yose owa‑ya hiyaramatase,
REV.17.15	“Faha dama fana towe sawi‑ka tiawa, fara tabora bara tamine toha, mai dama mai tamine toha na, sidadi dama tamine amani.
REV.17.17	Hibati‑ya yama‑ya nebona Deoso hikaminemari, wami hidi webote mai 10 kana mai atibodi‑ya Deoso yofikane, ati‑mari‑nima yama nafi hawa tohawahabonehe.
REV.17.17	‘Bani Hame faha‑ke‑ya ai‑ka mai nafi ai daanahi.’ Mai atibodi ati na, Deoso mai‑ya yofikaneri.
REV.17.18	Fana sidadi kita tamine amani. Bofe‑ka hidi webote mai nafi fana ati‑ya mai tokadabineni.” Deoso‑ka yo‑yose ati nene.
REV.18.1	Yama one hawa tohiya, Deoso‑ka yo‑yose owa neme‑ya kise oawani. Deoso‑ka yo‑yose kiti nafi, amosi nafine. Hini wehene ene bofe‑ya yama tehewahani.
REV.18.2	“Babironi kita abi fama, madi towe mai‑ka tabora tohawahani. Bani mai afe wada, mai kabara, mai‑ka tabora tohawahineni.
REV.18.3	Babironi‑ka mai ihi towe‑nima bofe‑ka mai ihi towe nawahamaroni, mai nafi. Bofe‑ka mai‑ka hidi Babironi ihi towe‑ya mai tokadabamaroni. Yama amosa dama‑ya Babironi‑ka mai kanika, tabora dami‑ka yama‑ya mai da‑daa mai‑ka yinero nafiwahemarine.” Deoso‑ka yo‑yose ati nene.
REV.18.4	Neme‑ya ati yanane,
REV.18.4	“Oka dai amani, Babironi‑kaya dai sawimariyahi. Babironi‑ka mai ihi‑nima dai ene riyahi. Babironi‑ka mai wee·oniya, dai sawiriyahi.
REV.18.5	Babironi‑ka mai ihi towe dama, manakone‑ya daa kanibote re, hibayata mai ihi manakone‑ya Deoso daanebonane.” Ati nene.
REV.18.6	Ati yananamatase, Deoso‑ka yo‑yose mai‑ya yose,
REV.18.6	“Babironi‑ka mai ihi manakone dai daanahi. Mai ihi towe‑nima mai weeni famahi. Mai ihi manakone dai fiyakanihi.
REV.18.7	Babironi‑ya hini mai‑ya mai kahiyara,
REV.18.7	‘Hidi ai amani. Fana ohariwama‑nima ai ni awiraboneni. Ai ohiteraboneni.’ Mai atibodi ati nani.
REV.18.7	Hini mai‑ya mai kahiyara, hini mai ihi mai dai weeni kitahi. Mai‑ka yama dama toha, mai‑ka yama nafi abahi, mai ohinabonehe.
REV.18.8	Hini mai ihi mahi ohari‑ya mai‑ka yama we‑wee dama kobonaboneni. Yama kome‑ya mai wasi, mai tafe wadamarihi, mai ohi, mai‑ka yama nafi hiri na, mahi ohari‑ya yananaboneni. Deoso mai‑ya weene, Deoso kitatene.
REV.18.9	Babironi hirina asawi tokomisa‑ya wami hidi mai awiya, mai ohinaboneni. Fara bofe‑ka mai‑ka hidi Babironi ihi‑ya mai tokadabamaro, mai ohinaboneni.
REV.18.10	Yama yofina ihi aka‑ya mai nahabone, mai ati yananabone,
REV.18.10	‘Ka! Ka! Babironi sidadi webote kitamaro, fara ora ohari‑ya, hika yama we‑wee kobonineni.’ Mai ati naboneni.
REV.18.11	Mai‑ka yama ka‑kanikama wadamara, yama‑ya mai da‑daa mai nafi ohinaboneni.
REV.18.12	Oro toha, barata toha, yati bide amosa toha, daro‑ka kasaro toha, bora amosa bara dama toha, awa amosa bara dama toha, erefati ino wamani toha, awa manakone fota wamani toha, metaho amose wamani toha, feho wamani toha, yati webote amosa wamani toha,
REV.18.13	yamata ke‑ketehe toha, yama mahi amosa toha, esitarato toha, yama a‑amimi‑bone‑ka yama mahi amosa toha, fino toha, awa bono‑ka oyo toha, farina tiriko amosa toha, tiriko toha, bowi toha, kaneiro toha, kafaro toha, kaho toha, ai toha na, fara‑ya mai kanikami awirani.
REV.18.14	Yama amosa‑ya Babironi‑ya mai wi‑wina mai nokotonihe. Fara yama‑ya mai kanikamarihi, mai‑ka yama manakone fota wadamarihi, mai‑ka yama amosi nafe wadamarihi naboneni.
REV.18.15	Yama amosa‑ya mai da‑daa mai‑ka yinero nafiwahemari, mai habi siitona, aka‑ya mai nahabone, mai ohinaboneni.
REV.18.16	Haa‑nima mai ati nabone,
REV.18.16	‘Ka! Ka! Sidadi webote kitamaro, hibati‑ya bora amosi nafe‑ya mai sakonamaro, bora ma‑mawana toha, bora a‑asabina toha na, manakone fota‑ya mai sakonamaroni. Oro wamani toha, yati bide amosa toha, daro‑ka kasaro toha na, mai sakonamaroni.
REV.18.17	Fara ora ohari‑ya hika yama dama abineni.’ Mai ati naboneni.
REV.18.17	Maboro‑ya mai da‑damakana mai toha, maboro‑ya mai a‑ani mai toha, maboro‑ya mai sa‑sawi mai toha, fara faha webote‑ya yama‑ya mai a‑ani mai nafi toha na, aka‑ya mai nahaboneni.
REV.18.18	Babironi hirina asawi tokomisa mai awiya, mai ati yananabone,
REV.18.18	‘Sidadi one kita haa‑nima terani.’ Mai ati naboneni.
REV.18.19	‘Ka! Ka! Sidadi nafe kiti nofa, ora ohari‑ya sidadi nafi abineni. Fara hibati‑ya bara mai‑ka yama dama Babironi‑ya mai wi‑wina mai kanika, maboro hidi mai nafi yinero webote‑ya mai kihawahamaroni.’ Mai ati naboneni.
REV.18.20	Neme‑ya dai wi‑wina dai toha, Deoso‑ka dai toha, Yeso‑ka yo‑yose dai toha, Deoso ati‑ya dai ka‑kamina dai toha, dai na, dai ya‑yainahi. Hibati‑ya Babironi‑ka mai ihi dai‑ya mai weenamaro, mai ihi manakone‑ya Deoso daanawahene. Fara ihi dai ya‑yainahi.” Neme‑ya ati kaki, ati nene.
REV.18.21	Deoso‑ka yo‑yose kiti nafi, yati webote‑ya idi, faha webote‑ya yati‑ya korotofi, ati yanane,
REV.18.21	“Yati korotofe fawana‑nima Babironi fawa kanibote naboneni. Mai hiwasimi awiraboneni.
REV.18.22	Mai wayoma, araba‑ya mai one deo, kaida‑ya mai one afo, torobeta‑ya mai one afo, mai nana, Babironi‑kaya mai wayomi wadamateraboneni. Yama‑ya mai wa‑wama Babironi‑kaya mai sawimateraboneni. Babironi‑kaya ahosi‑nima yama na‑ya mai warimateraboneni.
REV.18.23	Babironi‑kaya nabarina wahi wadamateraboneni. Babironi‑kaya mai fanamateraboneni. Mai ihi towe manakone amani. Fara Babironi‑ka yama mai da‑daa yinero webote‑ya mai kiha, mai ati ihi bofe‑ka mai nafi yinero‑ya mai nokotonihe. Mai ihi towe amani.
REV.18.24	Deoso‑ka mai toha, Deoso ati‑ya mai ka‑kamina mai toha, mai na, mai one‑ya mai nanahabamaro, wami dami‑ya mai one sawi, mai‑ya mai nanahaba namaro, mai manakone‑ya Deoso daanane, Babironi‑ka mai‑ya.” Ati nene.
REV.19.1	“Yehowa dai kahiyarahi. Ai‑ka Deoso ati ene ai hasineni. Ai‑ka Deoso amosabote amane. Ai‑ka Deoso kitabote amane.
REV.19.2	Hika yama we‑wee amosa hinama toha, keyehe sawi awirani. Fara fana towe mai‑ya ye‑yeeni‑ya Deoso weenene. Fana ihi yama towe‑ya mai one nafi nokotonihe. Fana ihi Deoso‑ya mai na‑narifa mai‑ya mai nanahabamaro, Deoso ene hini mai ihi manakone koboneni.” Mai ati nani.
REV.19.3	Mai ati yananamatasa,
REV.19.3	“Yehowa dai kahiyarahi. Fana towe hirini‑ka asawi tokomisa, asawi fawateraboneni.” Mai ati nani.
REV.19.4	Hidi bi‑bidi mai na 24 mai kana mai toha, Deoso‑ka bara mai 4 kana mai toha, mai na, mai baki‑kaya mai wiyani, Deoso‑ya mai kahiyarabonehe. Deoso ai‑ka Hidi Webote tohe, Deoso‑ya mai kahiyara,
REV.19.4	“Fara amani. Yehowa ai kahiyaraharihi.” Mai ati nani.
REV.19.5	Deoso‑ka kadera amosa kawi‑ya yama ati yanana,
REV.19.5	“Deoso dai na‑narifa dai toha, Deoso dai nayofina dai toha, dai na, webote dai toha, webote dai tohi awira dai toha, dai na, dai nafi ai‑ka Deoso dai kahiyaraharihi.” Ati nene.
REV.19.6	Mai dama mai hiyari‑nima mai ati na, mai ati yanana, mai ati omitani. Faha webote rike moni‑nima mai ati nihi, bahi ati kite ati‑nima mai ati nihi na, mai ati omita,
REV.19.6	“Yehowa ai kahiyarahi. Ai‑ka Deoso kitabote yokana amane. Yama nafi‑ka hidi tohawahane.
REV.19.8	Bora bise wadara, sa‑sawani kita, amosa‑ya fadi‑bone kayafineni. Bora amosa Deoso‑ka ai toha ai ene amosa tamine amani.
REV.19.9	Deoso‑ka yo‑yose ati yananamatase,
REV.19.9	“Owati tikanahanohi,
REV.19.9	‘Kaneiro Bidi fanebona, dai yorotokanaboneni, dai tafabonehe. Dai‑ya mai haaniya, dai ya‑yainaboneni.’” Deoso ati nene.
REV.19.9	“Deoso ati yokana okaminineni.” Deoso‑ka yo‑yose ati nene.
REV.19.10	Teme yowi‑ya owa bako‑kaya ohoma, okahiyarebona,
REV.19.10	“Araba! Owa tikahiyarariyahi! Yeso tamine dai ka‑kamina dai‑nima ona ama·oni. Yeso ati dai to‑tokadaba dai toha, yama yananabone tamine oda ka‑kamina oda toha, ai na, Deoso‑ya ai na‑narifa ai amani. Ai‑ka hidi oharine, Deoso tikahiyarabisahi.” Deoso‑ka yo‑yose ati namatasene.
REV.19.11	“Deoso ati‑ya tokadabi ohari, keyehe‑ya hirire.”
REV.19.11	Mai ihi yokana‑ya wato, fara mai‑ya nanahabeya, yama sibarini, hini mai ihi manakone‑ya daanane.
REV.19.16	Hika bora fanaki‑ya oni kawane,
REV.19.16	“Hidi webote mai‑ka hidi ama·oni. Hidi mai nafi mai‑ka hidi ama·oni.” Hika bora fanaki‑ka yama hani kawana ati nani.
REV.19.17	“Owa‑kaya dai kakihi. Deoso ati ene dai tafi nafeboneni.
REV.19.18	Wami hidi mai toha, sodado mai‑ka hidi mai toha, mai kita mai toha, kafaro mai toha, kafaro bari‑ya mai i‑itari mai toha, mai‑ya mai ka‑kanika mai toha, mai‑ya mai kanikatera mai toha, webote mai toha, webote mai tohi awira mai toha, mai na, fara mai aboi dama mai‑ya dai kababonehe.” Deoso‑ka yo‑yose ati nene.
REV.19.19	“Kafaro bari‑ya itari hika sodado mai eyehe ai weenaho.” Bani Hame faha‑ke hika mai eyehe ati nene.
REV.19.20	Mai kiti awirani. Bani Hame faha‑ke toha, Deoso ati‑ya mi‑mita‑mona ati ne toha, mai na, mai‑ya mai wata, mai‑ya mai nanahabi awira, hiniya wara hirini‑ya yati hirini sawini‑kaya mai‑ya mai korotoniki amani. Deoso ati‑ya mi‑mita‑mona ati ne, hiniya keyehe‑ya hi‑hiri, ene kite bofe‑ka mai awiya, hika keyehe mai hikadabamaroni. Bani Hame faha‑ke‑ka yo‑yose amane. Keyehe‑ya hi‑hiri ene Bani Hame faha‑ke oni korimari‑ya bofe‑ka mai kobobokanihe, Bani Hame faha‑ke korimari‑ya mai kahiyara namaroni.
REV.19.21	Kafaro bari‑ya itari iridi‑kaya yima kake ihi mai one nafi abi ohareni. Fara mai aboi‑ya bani mai afe daatokana mai kaba, mai nafi korimanani.
REV.20.1	Deoso‑ka yo‑yose neme‑ya kise oawani. Hodi yaba‑ka safi‑ya damakana, koheti‑ya damakana nene.
REV.20.2	Dafi‑ya wate, koheti‑ya dafi‑ya sokine, faha fowe 1.000 kani‑ya dafi seekani awirebonane. Dafi Satanasi amane. Oni owa Diaboro amane. Satanasi maka‑nima nematamona, fare amane.
REV.20.3	Hodi yaba‑ya korohini, nokobi‑ya barikawamene, Dafi‑ka keyehe‑ya bofe‑ka mai mitamarabonehe. Faha fowe 1.000 kani hawa tohiya, dafi‑ya seekaneya, hiwatamatasebonane.
REV.20.4	Hidi‑ka kadera dama oawani. Ai one kadera‑ya mai nahore, hidi mai tohawahani, mai ihi mai kadikabonehe. Ai korimari dama oawani. Yeso tamine‑ya mai kaminamaro, Deoso ati‑ya mai tokadaba ihi mai namidi mai tiihinakosamaro, mai korimari oawani. Bani Hame faha‑ke abano toha, Bani Hame faha‑ke korimari toha ne‑ya mai kahiyari awira, mai korimari oawani. Bani Hame faha‑ke oni korimari mai noki ate‑ya kobobokarihi mai toha, mai yahi‑ya oni korimari kobobokarihi mai toha, mai na, mai korimari oawani. Fara mai abamaro, mai kitama, hidi mai tohawaha, mai oawani. Faha fowe 1.000 kani‑ya Deoso‑ka Ka‑kadika eyehe hidi bidi mai tohawahani.
REV.20.5	Fara mai kitami daidi amani. Mai one‑ta hibayata kitami awira, faha fowe 1.000 kani hawa tohiya, mai kitamamakitasaboneni.
REV.20.6	Mai kitami daidi mai ya‑yainaboneni. Deoso‑ka mai toha, wara hirini mai‑ya natiraboneni. I‑di Deoso, i‑di Yeso ne mai‑ya mai ka‑kahiyaraboneni. Faha fowe 1.000 kani‑ya Deoso‑ka Ka‑kadika eyehe hidi bidi mai tohawahaboneni.
REV.20.7	Faha fowe 1.000 kani hawa tohiya, Satanasi‑ya seekanebonane.
REV.20.8	Satanasi kimisameya, bofe‑ka mai nafi‑ya keyehe‑ya hirinebonane. Koki‑ka sodado mai toha, Makoki‑ka sodado mai toha, mai na, Satanasi mai‑ya yorotokanihibonane. Faha webote widi‑ka siki‑nima mai na, mai dama mai kadiki ai watoraboneni.
REV.20.10	Diaboro mai‑ya keyehemari wara hirini‑ya korohiniwahene. Wara hirini‑ya Bani Hame faha‑ke hibati‑ya sawi, Deoso ati‑ya mi‑mita‑mona ati ne hiniya keyehe‑ya hi‑hiri hibati‑ya sawi, fara wara hirini, yati hirini na sawi‑kaya mai toka, yama tehe‑ya mai kome tohanadi, yama soki‑ya mai kome tohanaba, mai kome kita fawateraboneni.
REV.20.11	Hidi Webote‑ka kadera sa‑sawana‑ya hidi itari oawani. Bofe toha, neme toha na, hidi‑ya mai nayofina, mai fawanani.
REV.20.14	Mai korimari wiye‑ya wara hirini‑ya korotoniwahene. Fara wara hirini‑ya mai sawe, mai abi oharimatasa‑nima mai na, mai kome kita fawaraboneni.
REV.20.15	Ai abarabone‑ka yama hani‑ya mai oni sawira, wara hirini‑kaya mai‑ya weretoniwahene.
REV.21.1	Neme yati toha, bofe yati toha na, oawani. Neme hibati‑ka‑nima na awimarihi, bofe hibati‑ka‑nima na awimarihi, faha webote wadamarihi nani.
REV.21.3	Hidi Webote‑ka kadera‑kaya yama ati kita yanana,
REV.21.3	“Deoso tabaro bofe‑ya tohawahe, Deoso‑ka mai tohawahani. Deoso mai‑ya sawiwahe, mai‑ya winawahene.
REV.21.4	Deoso ati ene mai ohini fawana, mai abamarihi, mai ohinamarihi, mai atibodi ohinamarihi, mai kome wadamarihi nani. Fara hibati‑ka yama nafi fawaneni.” Ati nene.
REV.21.5	Hidi Webote kadera‑ya itari, ati yanane,
REV.21.5	“Owati ihi yama nafi yati tohawamani. Owati amosa hinama, keyehe sawi awira, fara ihi owati tikanahanohi.
REV.21.7	Haa‑nima yama naboneni. Hawi bai‑ya mai maakani awiriya, oka tabora‑ya mai saweboneni. Mai‑ka Deoso ohaboneni. Oka dao mai tohaboneni.
REV.21.8	Mai habi siitona ihi oka hawi‑ya mai sawira mai toha, owati‑ya mai tokadabara mai toha, mai ihi towe mai toha, mai one‑ya mai nanahaba mai toha, mai si‑siwa mai toha, madi mai‑ya mai ha‑haa mai toha, deoso bara mai‑ya mai ka‑kahiyara mai toha, keyehe‑ya mai hi‑hiri mai toha, mai na, wara hirini yati hirini sawi‑kaya mai sawibisaboneni. Mai abi oharimatasa‑nima mai na, mai kome fawaraboneni.” Hidi Webote ati nene.
REV.21.9	Hibati‑ya Deoso‑ka yo‑yose mai 7 kana mai oawani. Barato 7 kane doro‑ya Deoso‑ka yama we‑wee‑bone‑ya mai aka mai‑ka owa ohari kamatase, owa‑ya haane,
REV.21.9	“Tikihi owa‑ya, Kaneiro Bidi fadi‑bone yofi·okanaboneni.” Deoso‑ka yo‑yose ati nene.
REV.21.11	Deoso sawi ene Yerosare wahi wadani. Yati bide manakone fota ooya‑nima ooyana, yasibe amosi nafe ai noko‑ya barikara‑nima nani.
REV.21.12	Yama ba‑barikana fota nemehe toha, yama barikani‑ka nokobi 12 kana toha, nokobi‑ya Deoso‑ka yo‑yose mai 12 kana mai nahoneni. Nokobi 12 kana mese‑ya Isara·eo bidi mai oni 12 kana mai oni kobobokanani. Isara·eo‑ka nodi mai tamine amani.
REV.21.13	Mahi ka‑kaki‑kaya nokobi 3 kana toha, mahi to‑toka‑kaya nokobi 3 kana toha, mahi ka‑kaki berenakosi‑kaya nokobi one 3 kana toha, berenakosi kowani‑kaya one 3 kana toha nani.
REV.21.15	Deoso‑ka yo‑yose owa‑ya hiyare, yama mi‑midikana oro wamani‑ya damanene, sidadi midiki‑bone‑karo.
REV.21.16	Sidadi fowari amosa 4 kana toha, fowari yowi hinama toha, yowi 2.400 kirometoro toha, fowari 4 kana yowi hinama toha, tati mese yowi 2.400 kirometoro toha nani.
REV.21.17	Yama ba‑barikana‑ya midikanamaki, ifi baiye yowi‑ka 75 metoro tohani. Deoso‑ka yo‑yose‑ka yama mi‑midi ai‑ka yama mi‑midi yowi‑nima yowineni.
REV.21.18	Yama ba‑barikana yasibe wamani toha, yama ba‑barikana dori‑ya sidadi oro wamani toha, oro amosa kahafa‑nima na, amosi nafe, ai noko‑ya barikani awirani.
REV.21.19	Yama barikani‑ka awe siitona, yati wamani amani. Yati amosi nafe, manakone fotani. Yati siitona daidi yasibe toha, yati 2‑ke safira toha, yati 3‑ke akata toha, yati 4‑ke esimeraoda toha,
REV.21.20	Yati 5‑ke sadonika toha, yati 6‑ke saridio toha, yati 7‑ke kirisorito toha, yati 8‑ke beriro toha, yati 9‑ke tabasio toha, yati 10‑ke kirisobaraso toha, yati 11‑ke yasinito toha, yati 12‑ke ametisita toha nene.
REV.21.21	Yama barikani‑ka nokobi 12 kana, daro‑ka kasaro webote kare wamani toha, fara hinama 12 tohani. Hawi‑ta oro wamani toha, oro amosa kahafa‑nima na toha na, ai noko‑ya barikani awirani.
REV.21.23	Deoso Kaneiro Bidi mai fama mai wahi ihi tabora nafi‑nima yama teheteni. Fara mahi toha, abariko toha ne, mai wahi hiniya amani.
REV.21.24	Deoso Kaneiro Bidi mai fama, mai wahi‑ya bofe‑ka mai nafi yakanaboneni. Wami hidi webote mai‑ka yama amosa‑ya sidadi‑ya mai isonaboneni.
REV.21.26	Bofe‑ya mai nafi‑ka yama amosa‑ya sidadi‑ya mai kakamaboneni.
REV.21.27	Yama amosara toha, mai ihi towe mai toha, keyehe‑ya mai hi‑hiri mai toha, mai na, sidadi‑ya mai tokiyomateraboneni. Kaneiro Bidi‑ka yama hani‑ya mai oni sawe, sidadi‑ya mai tokiyomabisaboneni. Kaneiro Bidi‑ka yama hani ai abarabone‑ka yama hani amani.
REV.22.1	Makobote sidadi‑ka hawi bai‑ya faha kayana‑ya Deoso‑ka yo‑yose owa‑ya yofikanene. Ai abarabone‑ka faha amani. Fara Deoso‑ka kadera toha, Kaneiro Bidi‑ka kadera toha na‑ya faha yanana, noki amosi nafe, kahafa amosabote‑nima na, ai noko‑ya barikani awirani.
REV.22.2	Faha widi fami‑ya awa siitona, ai abarabone‑ka awa amani, fara abariko‑nima awa bonona, bofe‑ya mai wina mai‑ya awa afe kasomaboneni.
REV.22.3	Sidadi‑ka mai toha, sidadi‑ka yama toha na mai kahabanamateraboneni. Deoso Kaneiro Bidi‑ya fame mai‑ka kadera amosa sidadi‑ya yorokanaboneni. Deoso‑ya ai na‑narifa Deoso‑ya ai kahiyaraboneni.
REV.22.5	Yama soki wadateraboneni. Yama tehe hinama teboneni. Nabarina wahi, mahi wehene ne, hiniya amani. Deoso hidi webote ene yama nafi‑nima yama tehenineni. Hidi bidi ai tohawahabone, yama maakani awiraboneni.
REV.22.6	Deoso‑ka yo‑yose ati yanane,
REV.22.6	“Yama tamine tikanahana, fara amosa hinama amani. Keyehe sawi awirani. Deoso ati‑ya mai mi‑mita mai atibodi‑ya ai‑ka hidi Deoso kanawatotene. Hika yo‑yose‑ya yosene, Deoso‑ya dai na‑narifa dai toha dai‑ya yofikanebonaha. Yama yana kanibote naboneni.” Deoso‑ka yo‑yose ati nene.
REV.22.7	Ati yanane,
REV.22.7	“Kiki, kobo kanibote onaboneni. Yama hani ati‑ya mai tokadabiya, mai ya‑yainibisaboneni.” Ati nene.
REV.22.8	Yowaho ama·oni. Fara yama tamine omita, yama oawa ona, fara ama·oni. Makobote Deoso‑ka yo‑yose owa‑ya yofikane, fai teme yowi‑ya owa bako‑kaya ohoma, okahiyarebonaha.
REV.22.9	Deoso‑ka yo‑yose owa‑ya hiyare,
REV.22.9	“Araba! Deoso‑ya dai na‑narifa dai toha, fara dai owa ama·oni, Deoso ati‑ya dai ka‑kamina dai toha, yama hani ati‑ya dai tokadaba dai toha, dai na, fara dai‑nima ona ama·oni. Deoso tikahiyarabisahi.” Deoso‑ka yo‑yose ati nene.
REV.22.10	Ati yananamatase,
REV.22.10	“Yama hani ati tikahemoriyahi. Fara yama tamine dama hibayata timita, fara yama yanani yanatonineni.
REV.22.11	Mai ihi towe mai maakani awiraboneni. Towe mai toha, towe hinama mai tohaboneni. Mai ihi amosa, mai ihi amosi maakaraboneni. Hini amosa, amosahareboneni.” Deoso‑ka yo‑yose ati nene.
REV.22.12	Ati yanane,
REV.22.12	“Kiki, kobo kanibote onaboneni. Mai ihi amosa manakone dama·okana, daa·onabonehe. Hini mai ihi‑nima manakone na daa·onaboneni.
REV.22.13	Aofa ama·oni. Omeka ama·oni. Yama yanakani‑ke ama·oni. Faina ama·oni. Oyanaterani. O·abateraboneni.
REV.22.15	Mai ihi towe mai toha, madi towe mai‑ya mai ha‑haa mai toha, mai si‑siwa mai toha, ai one‑ya mai na‑nanahaba mai toha, deoso bara mai‑ya mai ka‑kahiyara mai toha, keyehe‑ya mai no‑nofa mai toha, keyehe‑ya mai hi‑hiri mai toha, mai na, sidadi‑ya mai tokiyomateraboneni.
REV.22.17	Deoso‑ka Doni ati toha, Kaneiro Bidi fadi‑bone ati toha na, mai ati,
REV.22.17	“Yeso, kobotinahi.”
REV.22.17	Yama hani ati dai mitiya, dai ati yananamatasahi.
REV.22.17	“Yeso, kobotinahi.” Dai ati nahi.
REV.22.17	Dai bako hoko‑ya dai kamahi. Ai abarabone‑ka faha dai fawiya, manakone wadaraboneni.
REV.22.18	Owati dai nafi mitahi. Mai ati yananiya,
REV.22.18	“Yama hani ati kote hasina, okaminamakeboneni.” Mai ati na, keyehe‑ya mai hirina,
REV.22.18	Deoso ati ene yama we‑wee‑bone‑ya mai saweboneni. Fara yama we‑wee‑bone kobonabone yama hani ati na, fara koboniya, mai saweboneni.
REV.22.19	Dai one keyehe‑ya hiriniya,
REV.22.19	“Yama hani ati kote tosaware, yama owatobisineni.” Mai ati na,
REV.22.19	Deoso ati ene ai abarabone‑ka awa bono‑ya mai kabaraboneni. Deoso‑ka sidadi‑ya mai sawiraboneni. Ai abarabone‑ka awa bono toha, Deoso‑ka sidadi toha na, tamine okanahanoneni.
REV.22.20	Yama hani hidi ati,
REV.22.20	“Hehe, kobo kanibote onaboneni.” Ati nene.
REV.22.20	Ayo Yeso, fara amani. Kobo kanibote tinahi.
REV.22.21	Yeso‑ka yama ka‑kasoma dai‑ya sawiya, ya‑yai·onaboneni. Feye amani.
