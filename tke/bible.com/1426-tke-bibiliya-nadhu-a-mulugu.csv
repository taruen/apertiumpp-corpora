GEN.1.1	Vowambeela Mulugu ahipaddusa odhulu ni elabo ya vati. 
GEN.1.2	Elaboya kayawomele naari kayanna dhego. Yaali mahinje ooddiiha, owoopiha yahuruwedhiwe ni yiihi. Muneba wa Mulugu
GEN.1.3	Vevale Mulugu ahiiraga: <<Okalewo waara!>> Vano waara wahikalawo. 
GEN.1.4	Mulugu ahoona wi waara waali wapama, ahigawa waara ni yiihi. 
GEN.1.5	Mulugu ahithwa waara ndina na <<mutana>>;
GEN.1.6	Mulugu teto ahiiraga: <<Ekalewo yego enaagawe mahinje dhipaddi biili>>. 
GEN.1.7	Mulugu ahisasanya yego ele, yagawa mahinje oodhulu ni a vati. 
GEN.1.8	Mulugu ahithwa yego ele ndina na <<odhulu>>. Wahiriba, osa; ndda naali nlabo na nabiili.
GEN.1.9	Mulugu teto ahiiraga: <<Mahinje a vati etugumane niburo nimohi wi wooneye niburo nowumma>>. Dhahiireya ndala ebaribareene. 
GEN.1.10	Mulugu ahithwa niburo nendde nowumma ndina na <<theya>>, ahithwa teto niburo na mahinje ndina na <<nyaza>>. Mulugu ahoona wi dhasasanyiliiye dhaali dhapama. 
GEN.1.11	Mulugu ahiiraga teto: <<Theya emele mithanko ni manasi a misawo-misawo. Mithanko nde dhivahege dhoovaha, manasi ekalegena bewu>>. Dhahiireya ndala ebaribareene. 
GEN.1.12	Mithanko ni manasi dhahunnuwa vatheyani, dhahivaha dhoovaha dhiwa dha misawo-misawo. Mulugu ahoona wi dhasasanyiliiye dhaali dhapama. 
GEN.1.13	Wahiriba, osa; ndda naali nlabo na neethaaru.
GEN.1.14	Mulugu teto ahiiraga: <<Dhikalewo dhoomoneya odhulu wi dhigawege mutana ni mahiyu. Nda dhikale dhitoonyihedho dha mudhidhi, malabo ni yaaka. 
GEN.1.15	Dhoomoneya nda dhikale odhulu, dhimoneyelege elabo ya vati>>. Dhahiireya ndala ebaribareene. 
GEN.1.16	Mulugu ahisasanya dhoomoneya biili dhuulubale, yoomoneya emohi yuulubale yoolamula
GEN.1.17	Mulugu ahihela dhaatedhene dhedhi odhulu wi dhimoneyelege elabo ya vati, 
GEN.1.18	dhilamulege mutana ni mahiyu ni ogawa waara ni yiihi. Vano Mulugu ahoona wi dhasasanyiliiye dhaali dhapama. 
GEN.1.19	Wahiriba, osa; ndda naali nlabo na nennayi.
GEN.1.20	Mulugu teto ahiiraga: <<Mmahinjeni dhidhaalemo dhoopaddusiwa dha misawo-misawo, dhikalewo balame dhoovava vaari va odhulu ni elabo ya vati>>. 
GEN.1.21	Mulugu ahaapaddusa aneenyama alubale ni owoopiha a mmahinjeni ni dhoopaddusiwa dhimohi dha misawo-misawo dhineedda mmahinjeni; ahipaddusa teto balame dha misawo-misawo. Mulugu ahoona wi dhasasanyiliiye dhaali dhapama. 
GEN.1.22	Ndala Mulugu ahireeliha, wiira: <<Murelane, mudhaale mmahinjeni balame dhirelane mwiilaboni>>. 
GEN.1.23	Wahiribaga, osa; ndda naaligi nlabo na neetanu.
GEN.1.24	Mulugu teto ahiiraga: <<Ekalewo aneenyama aatene a misawo-misawo vatheyani vaatevene oofuwiwa, a mukokolani, vamohi ni dhowaabadha dha misawo-misawo>>. Dhahiireya ndala ebaribareene. 
GEN.1.25	Mulugu ahaapaddusa aneenyama aatene a misawo-misawo a mukokolani, oofuwiwa vamohi ni dhowaabadha. Mulugu ahoona wi dhasasanyiliiye dhaali dhapama.
GEN.1.26	Mulugu ahiiraga: <<Nimusasanye oofwanafwana ni ooligana ni hiyo. Oyene alamulelege somba dha mmahinjeni, balame dha odhulu, aneenyama a elabo yaatene ni dhowaabadha dhaatedhene>>.
GEN.1.27	Ndala Mulugu ahimpaddusa muthu ooligana ni oliye,
GEN.1.27	ooligana ni Mulugu ebaribareene ahaapaddusa.
GEN.1.27	Ahimpaddusa mulobwana ni mwihiyana.
GEN.1.28	Mulugu ahaareeliha, wiira: <<Mbalanege, murelane mudhaale mwiilaboni ya vati vano musogolelege. Mulamulelege somba dha mmahinjeni, balame dha odhulu ni dhoopaddusiwa dhaatedhene dhineedda mwiilaboni ya vati>>. 
GEN.1.29	Mulugu teto ahiiraga: <<Guhuuvahani mwiilaboni ya vati manasi maatene oovaha bewu ni mithanko dhaatedhene dhinavaha dhoovaha wi mujege. 
GEN.1.30	Ginovaha teto aneenyama ni balame ni dhowaabadha, dhoopaddusiwa dhaatedhene dhinna egumi, thongwe wi dhijege>>. Dhahiireya ndala ebaribareene.
GEN.1.31	Mulugu ahoona wi dhaatedhene dhasasanyiliiye dhahitthabwa okala pama. Wahiriba, osa; ndda naali nlabo na neetanu nammohi.
GEN.2.1	Ndala dhahaakwanela osasanyiwa wa odhulu ni elabo ya vati ni dhaatedhene dha mwemo.
GEN.2.2	Mulugu agamarihe mabasa aaye maatene, ahivumaga nlabo na neetanu nabiili.
GEN.2.3	Nuwindo Mulugu ahireeliha nlabo ndde, aheeliha wi nikale naaye-naaye, vowi thi nlabo navumiliiye mwa mabasa aaye oopaddusa.
GEN.2.4	Mwaha wa oopaddusiwa wa odhulu ni elabo ya vati waali ndala. 
GEN.2.5	kamwaali mithanko naari kamwamelile manasi naariwene.
GEN.2.6	Mahinje yakuma vati va theya wi ekuwalihege vaatevene.
GEN.2.9	Mudda ole 
GEN.2.10	Mu Eddeni mwahikala mwihinje, oyene wavaha mahinje mudda olene. Mwihinje ola otiwiwa wahigawanyeya mihinje minnayi. 
GEN.2.11	Mwihinje wowambeela oneethaniwa Pixoni, oyene waapeelele mwiilaboni ya oHavila mwemo muli oro mwijinji 
GEN.2.12	ni apama, wewo ohukalawo manddela muthanko oonukwela pama ni mabwe oofuneyesesa. 
GEN.2.13	Mwihinje wa nabiili oneethaniwa Giyoni, oyene waapeelele mwiilaboni yaatene ya Kuxi. 
GEN.2.14	Mwihinje wa neethaaru oneethaniwa Tigiri, oyene onavira epaddi ya wewo onakuma nduwa yo Axuuri. Mwihinje wa nennayi oneethaniwa Ewufarati.
GEN.2.16	 Mulugu ahimulamulelaga, wiira: <<Ojege dhoovaha dha mithanko dhimohi dhaatedhene, 
GEN.2.17	mbwenye muthanko onanoniha yapama ni yootakala. Kuje. Waja onookwa ebaribareene>>.
GEN.2.18	Vano 
GEN.2.19	 Mulugu ahawuuba ni theya aneenyama ni balame misawo dhaatedhene, ahimwinka muthu wi aatwe mandina eewa. Mandina athwiliiye dhoopaddusiwa dhaatedhene baayene. 
GEN.2.20	Ndala muthu ahithwa mandina aneenyama aatene oofuwiwa ni amukokolani ni balame dhene. Ndala, kaafwanyeyile oomukamihedha aaye Adamu omfwaneelela.
GEN.2.21	Veva 
GEN.2.22	Mwa bararu elene, 
GEN.2.23	Veva mulobwana ahiiraga:
GEN.2.23	<<Mbwenye vano gihimfwanya! Ola muthu
GEN.2.23	okumile mwa makuva aaga ni mwiili waaga.
GEN.2.23	Ola, ndina naaye di mwihiyana,
GEN.2.23	vowi okumile mwa mulobwana>>.
GEN.2.24	Mwahaya buuyene mulobwana enamwihiyeliiye babe ni amaaye, otaganyihedhana ni mwihiyanaaye, abiili ala enakala mwiili mmohive.
GEN.2.25	Mulobwana ni mwihiyanaaye
GEN.3.1	Wewule wahikala nyowa, ela yaali yooxaga waakwaranya aneenyama aatene a mukokolani, alene 
GEN.3.2	Mwihiyana ahaakulaga, wiira: <<Nnorumeedhihiwa oja dhoovaha dha mithanko dha mmuddani. 
GEN.3.3	Mbwenye Mulugu ohuwoga wi nihijege dhoovaha dha muthanko oli vaari va mudda. Nahiddave yoovahaya nnokwa>>.
GEN.3.4	Nyowa yahimwaakulaga, wiira: <<Naari! Nyo kamunakwa. 
GEN.3.5	Sowi Mulugu ohunona wi mwajave dhoovaha dhiwa, meento eenyu enadha efuguwe, vano munonege yootakala ni yapama wona Mulugu>>.
GEN.3.6	Mwihiyana ahoonaga wi yoovaha ya muthanko ole yaali yoodhiva ni yapama vowoona, ni yoofuneya yoodhiiha tthottho. Ahithukulaga, oja; omvahawo mamune, oja. 
GEN.3.7	Mudhidhi olene, meento eewa yahifuguwaga, wambeela woona wi yaali madave. Yahaagumanihaga mataakuru anamutaambwi wi yaande wiikuneelana.
GEN.3.8	Vevale nduwa nigarugunuwe,
GEN.3.9	 Mulugu ahimwiithanaga mulobwana, omukoha, wiira: <<Oli wuuvi?>>
GEN.3.10	Mulobwana ahaakulaga, wiira: <<Giiwile ndhu mweeddaga mmuddani; gowoova, gihithawa wiipita vowi gili madave>>.
GEN.3.12	Mulobwana ahaakulaga, wiira: <<Mwihiyana ola mugivahiliinyu wi akalege ni miyo, digivahile yoovaha ya muthanko ole, gija>>.
GEN.3.14	Vevale 
GEN.3.14	<<We nyowa, mwaha wa ela yiiriliiwe:
GEN.3.14	Wa aneenyama aatene,
GEN.3.14	oofuwiwa ni a mukokolani, ohuulumeleleya.
GEN.3.14	Oneeddege mowiiburula,
GEN.3.14	onaajege theya egumi yaawo yaatene.
GEN.3.15	Weevo ni mwihiyana ginoodha guwiiddaniheni,
GEN.3.15	anamabaliwelamo aawo ni anamabaliwelamo aaye;
GEN.3.15	mwihima a mwihiyana onoodha ooporose muru,
GEN.3.15	vano weevo onoodha omporose epothokoro>>.
GEN.3.16	Mulugu ahiwogaga wa mwihiyana, wiira:
GEN.3.16	<<Ginoodha geenjedhedhe goyi warubalela,
GEN.3.16	vano nlabo noobala naawo, oneerege woona ovoreya.
GEN.3.16	Oneerege ofuna omulamula mamuno,
GEN.3.16	mbwenye oliye dineere oolamulelege>>.
GEN.3.17	Vano wa Adamu wiira:
GEN.3.17	<<Vowi ohumwiiwelela mwihiyanaawo,
GEN.3.17	oja yoovaha eyene galamuleliimi wi kuje:
GEN.3.17	Theya ehuulumeleleya mwaha wa we.
GEN.3.17	Oneerege woona goyi wafunaga okalana dhooja
GEN.3.17	egumi yaawo yaatene.
GEN.3.18	Theya enaavahege miinga ni marula,
GEN.3.18	weevo onaajege dhoovaha dha mmiddani.
GEN.3.19	Egumi yaawo yaatene wafunaga oja,
GEN.3.19	oneerege okuma nikurumela
GEN.3.19	ofiyedha owelela otheyani,
GEN.3.19	vowi mwa theya poobiwiiwe.
GEN.3.19	Ebaribareene weevo oli nthubi,
GEN.3.19	onoodha owelele okale nthubi>>.
GEN.3.20	Vano mulobwana ahimuthwa mwihiyanaaye ndina na Eva
GEN.3.21	Veva 
GEN.3.22	Ndala, 
GEN.3.23	Mwa ela 
GEN.3.24	 agamwiigarile muthu, ahihela dhoopaddusiwa dha odhulu dha mompelo
GEN.4.1	Adamu ahigona ni mwihiyanaaye Eva, ahirubalela, ombala Kayini. Agambalile, Eva ahiiraga: <<
GEN.4.2	Ahimbala teto mwaana mmohi. Ola di Abeli, ddibile Kayini. Abeli aali makambuzi a aneenyama. Kayini aali namalima.
GEN.4.3	Nlabo nimohi, Kayini ahidhana wa 
GEN.4.4	Abeli ahidhana wa 
GEN.4.5	mbwenye kaahagalalena Kayini ni yooveleela yaaye. Mwaha wa ela Kayini ahitakaleliwa, kove yaaye yahivololaga. 
GEN.4.6	Ndala 
GEN.4.7	Weera yapama, kove enohagalala.
GEN.4.8	Nlabo nimohi Kayini ahiwogaga ni ddibile Abeli wi edhowe omidda. Egali wewule, Kayini ahimwiinyuwelaga ddibile, ompa.
GEN.4.9	Vevale 
GEN.4.10	 ahimukohaga, wiira: <<Weevo yiiriliiwe ddi? Mwazi wa ddibilo, oyene othathileliwe vati onogiithana wi giindde kunyawunya. 
GEN.4.11	Vowindala ohuulumeleleya. Kudha olima teto theya eyene edhaalile mwazi wa ddibilo ompiliiwe. 
GEN.4.12	Naari olimege, theya kidha yuuvaha dhooreela. Onokala namathawa ozeezeyege mwiilaboni>>.
GEN.4.13	Kayini ahimwaakulaga 
GEN.4.14	Peeno munagihiiha olima theya ni okala ni nyo. Gineere githawe gizeezeyege mwiilaboni, muthu oyene oneere agifwanye onoogipa>>.
GEN.4.15	Mbwenye 
GEN.4.16	Veva Kayini ahitama, ahimwihiya 
GEN.4.17	Kayini ahigona ni mwihiyanaaye, orubalela ombala mwaana Enoki. Kayini ola ahimaga nluwa, othwa ndina na mwaanaye Enoki. 
GEN.4.18	Enoki ola ahimbala Eradi. Eradi ahimbala Mewuzhayeli, ola ahimbala Metuxayeli, ola ahimbala Lameki.
GEN.4.19	Lameki aatelile ahiyana abiili, mmohi eethaniwa Aadda, mmohiwa Ziila. 
GEN.4.20	Aadda ahimbala Zhabali, oyene aali nikolo na athu yakala mmisasani yaajihaga aneenyama eewa. 
GEN.4.21	Ddibile eethaniwa Zhubali, oyene aali nikolo na athu aatene yawooba abaangwe ni mvilovilo. 
GEN.4.22	Ziila ahimbala Tubalikayini, oyene aali mpogo a aliba ohana mukuwa ni migogo. Tubalikayini ahikalana murogoriye eethaniwa Naama.
GEN.4.23	Nlabo nimohi Lameki ahiwogaga ni ahiyanaaye, wiira:
GEN.4.23	<<Aadda ni Ziila, mugivuruwane pama,
GEN.4.23	mwiiwe yego ginafuniimi owoga.
GEN.4.23	Gahimpa mulobwana oyene agiporosile,
GEN.4.23	ni muzombwe oyene aginyingalile.
GEN.4.24	Wi Kayini anddiwe kunyawunya dila tanu nabiili,
GEN.4.24	miyo Lameki gineere giinddiwe kunyawunya
GEN.4.24	dila makumi matanu nameenddi
GEN.4.24	ni dila tanu nabiili>>.
GEN.4.25	Adamu ahiwelela ogona ni mwihiyanaaye, orubalela ombala mwaana-mulobwana, omuthwa ndina na Seti vowi Mulugu ahimvaha mwaana mmohi, vamburoni va Abeli, oyene Kayini ampiliiye. 
GEN.4.26	Seti ola ahimbala mwaanaye mmohi eethaniwa Enoxi. Mudhidhi oyene fambeeliiwa olobela mu ndina na 
GEN.5.1	Ola mwaha woweelengiwa wa makolo wambeela Adamu: Mulugu vampaddusiliiye muthu, ahimusasanya oofwanafwana ni oliye. 
GEN.5.2	Ahimpaddusa mulobwana ni mwihiyana. Vaapaddusiliiye, ahaareeliha, waathwa ndina nowi <<muthu>>.
GEN.5.3	Adamu aganna yaaka zana ni yaaka makumi maraaru (130), ahimbala mwaanaye oofwanafwana ni ooligana ni oliye, vano ahimuthwa ndina naaye Seti. 
GEN.5.4	Agambalile Seti, Adamu ahimala yaaka mazana matanu namaraaru (800), vano ahaabala ahima amohiwa anaalobwana ni anaahiyana.
GEN.5.5	Adamu amalile yaaka mazana matanu namannayi ni yaaka makumi maraaru (930) okwa.
GEN.5.6	Seti aganna yaaka zana ni yaaka tanu (105), ahimbala Enoxi. 
GEN.5.7	Agambalile Enoxi, Seti ahimala yaaka mazana matanu namaraaru ni yaaka tanu nabiili (807), vano ahaabala ahima amohi anaalobwana ni anaahiyana. 
GEN.5.8	Seti amalile yaaka mazana matanu namannayi ni yaaka kumi nabiili (912) okwa.
GEN.5.9	Enoxi aganna yaaka makumi matanu namannayi (90), ahimbala Kenani. 
GEN.5.10	Agambalile Kenani, Enoxi ahimala yaaka mazana matanu namaraaru ni yaaka kumi ni tanu (815), vano ahaabala ahima amohi anaalobwana ni anaahiyana. 
GEN.5.11	Enoxi amalile yaaka mazana matanu namannayi ni yaaka tanu (905) okwa.
GEN.5.12	Kenani aganna yaaka makumi matanu nameenddi (70), ahimbala Mahalaleli. 
GEN.5.13	Agambalile Mahalaleli, Kenani ahimala yaaka mazana matanu namaraaru ni yaaka makumi mannayi (840), vano ahaabala ahima amohiwa anaalobwana ni anaahiyana. 
GEN.5.14	Kenani amalile yaaka mazana matanu namannayi ni yaaka kumi (910) okwa.
GEN.5.15	Mahalaleli aganna yaaka makumi matanu nammohi ni yaaka tanu (65), ahimbala Zharedi. 
GEN.5.16	Agambalile Zharedi, Mahalaleli ahimala yaaka mazana matanu namaraaru ni yaaka makumi maraaru (830), vano ahaabala ahima amohi anaalobwana ni anaahiyana. 
GEN.5.17	Mahalaleli akwile aganna yaaka mazana matanu namaraaru ni yaaka makumi matanu namannayi ni yaaka tanu (895).
GEN.5.18	Zharedi aganna yaaka zana ni makumi matanu nammohi ni yaaka biili (162), ahimbala Enoki. 
GEN.5.19	Agambalile Enoki, Zharedi ahimala yaaka mazana matanu namaraaru (800), vano ahaabala ahima amohi, anaalobwana ni anaahiyana. 
GEN.5.20	Zharedi amalile yaaka mazana matanu namannayi ni yaaka makumi matanu nammohi ni yaaka biili (962) okwa.
GEN.5.21	Enoki aganna yaaka makumi matanu nammohi ni yaaka tanu (65), ahimbala Methuzalemi. 
GEN.5.22	Enoki eedda ni Mulugu. Agambalile Methuzalemi ahimala yaaka mazana maraaru (300), vano ahaabala ahima amohi anaalobwana ni anaahiyana. 
GEN.5.23	Yaaka dhaaye dhaatedhene dhaali mazana maraaru ni yaaka makumi matanu nammohi ni yaaka tanu (365). 
GEN.5.24	Enoki ola eedda ni Mulugu, veva ahirimeela kuhooneyaga. Di Mulugu amuthukule.
GEN.5.25	Methuzalemi aganna yaaka zana ni makumi matanu namaraaru ni yaaka tanu nabiili (187), ahimbala Lameki. 
GEN.5.26	Agambalile Lameki, Methuzalemi ahimala yaaka mazana matanu nameenddi ni yaaka makumi matanu namaraaru ni yaaka biili (782), vano ahaabala ahima amohi anaalobwana ni anaahiyana. 
GEN.5.27	Methuzalemi amalile yaaka mazana matanu namannayi ni makumi matanu nammohi ni yaaka tanu nennayi (969) okwa.
GEN.5.28	Lameki aganna yaaka zana ni yaaka makumi matanu namaraaru ni yaaka biili (182) ahimbala mwaana-mulobwana. 
GEN.5.29	Ahimuthwa ndina naaye Nowe, ahiwoga: <<Ola dineere avugule goyi ni mabasa oonyemela a theya ela 
GEN.5.30	Agambalile Nowe, Lameki ahimala yaaka mazana matanu ni makumi matanu namannayi ni yaaka tanu (595), vano ahaabala ahima amohi, anaalobwana ni anaahiyana. 
GEN.5.31	Lameki amalile yaaka mazana matanu nameenddi ni makumi matanu nameenddi ni yaaka tanu nabiili (777) okwa.
GEN.5.32	Nowe aganna yaaka mazana matanu (500) ahaabala anaaye Semu, Kami ni Zhafeti.
GEN.6.1	Athu venjiviliiwa mwiilaboni, yahibaliwa ahima anaahiyana ajinji. 
GEN.6.2	Ahima a Mulugu
GEN.6.3	Veva 
GEN.6.4	Malabo alene ni musogolo mweewa yahikalamo mwiilaboni athu oolapa a nlogo na aNefili.
GEN.6.6	ahiira: <<Geerela ddi ompaddusa muthu?>>
GEN.6.7	 fawogiliiye: <<Ginafuna gaatolose athu gaapaddusiliimi, vamohi ni aneenyama, ni dhowaabadha, balame dha odhulu ni dhaatedhene dhinavuma. Guhukuuwa waapaddusa alena>>.
GEN.6.8	Mbwenye Nowe yeeka dooneya pama vameentoni va 
GEN.6.9	Ola mwaha wa Nowe, mulobwana mmohive ahariha efunelo ya Mulugu mwa mukalelo wowaakwanela vaari va athu a mudhidhi olene, eedda ni Mulugu.
GEN.6.10	Nowe aganna ahima araaru: Semu, Kami ni Zhafeti.
GEN.6.11	Mulugu ahoona wi elabo ya vati yahipahuwa, athu aatene yahidhaaliwa owali. 
GEN.6.12	Vowoona, Mulugu ahifwanya dhigapahuwe dhoopaddusiwa dhaatedhene dha mwiilaboni eharaga dila dhootakala. 
GEN.6.13	Nuwindo Mulugu ahiira wa Nowe: <<Ginafuna gaatolose athu aatene, vowi elabo ehidhaaliwa owali, bu mwahaya ginaatoloseliimi vamohi ni elabweene.
GEN.6.14	<<Osasanye mwanddeya
GEN.6.15	Opime, malapeloya okale meeturu zana ni makumi matanu (150), orambalala wiwa meeturu makumi meenddi ni matanu (25), vano mataameloya ekale meeturu kumi ni matanu. 
GEN.6.16	Otomeye ni pato, olapelawa odhulu okale vaari ni vaari va meeturu, okalena musiwo mbararuni. Ogawemo maburo maraaru, etandaanyihedhane, nimohi vati, nimohi vaari, nimohi odhulu.
GEN.6.17	<<Miyo ginoodha gaadhiihe mahinje majinji, emire elabo yaatene ni otolosa dhoovuma dhaatedhene. Dhaatedhene mwiilaboni ya vati dhirimeele. 
GEN.6.18	Mbwenye ginohelavo nipangano no waandana waaga ni weevo. Onoodha ovolowe mmwanddeyani vamohi ni mwihiyanaawo, anaawo, ahiyaniiwa.
GEN.6.19	Ovolowena aneenyama a misawo dhaatedhene mmwanddeyani wi evuluwe, abiili-abiili, dhapogo ni dhamukolo. 
GEN.6.20	Enoodha, evolowe ni weevo aneenyama a misawo dhaatedhene, balame ni dhowaabadha. 
GEN.6.21	Othukule teto dhooja dhaatedhene dhaawo ni anaawo, ni dha aneenyama>>.
GEN.6.22	Ndala Nowe ahiirana dhaatedhene wona Mulugu mwamulamuleliiye. Ebaribareene ahiirana.
GEN.7.2	Waathukule aneenyama misawo dhaatedhene. Wa aneenyama ookuthiwa
GEN.7.3	Balame othukule tanu nabiili dha pogo ni dha mukolo, misawo dhaatedhene. Ndala aneenyama ni balame dhinoodha dhilogoleleye wi dhikale musogolo mwiilaboni ya vati. 
GEN.7.4	Sowi yavira malabo matanu nameenddi, ginoodha gimurubwihe muzongwe mwiilaboni malabo makumi mannayi, mutana ni mahiyu. Gineere gitolose dhaatedhene dhipaddusiliimi>>.
GEN.7.5	Nowe ahiirana dhaatedhene wona 
GEN.7.6	Aganna yaaka mazana matanu nammohi (600) veva mahinje fadhiliiwa mwiilaboni. 
GEN.7.7	Nowe ahivolowa mmwanddeyani vamohi ni mwihiyanaaye, anaaye ni ahiyaniiwa wi ehifwanyiwe mahinje. 
GEN.7.8	Wa aneenyama ootadhiwa ni oohutadhiwa, balame ni dhowaabadha, dhaatedhene dha misawo-misawo, 
GEN.7.9	dhahidha ovolowa biili-biili dhapogo ni dhamukolo, okala ni Nowe mmwanddeyani mwemo, wona mwemo Mulugu amulamuleliiye Nowe. 
GEN.7.10	Vano nlabo na neetanu na biili mahinje majinji yahidha mwiilaboni.
GEN.7.11	Yahidha mahinje yaakwanaga malabo kumi namatanu nameenddi a mweeri wa nabiili, Nowe aganna yaaka mazana matanu nammohi (600). Aneedduuddu a mahinje aatene a vati yahipula, misiwo dha mahinje oodhulu dhahithuleya. 
GEN.7.12	Ahirubwa muzongwe moolibana ni elabo malabo makumi mannayi, mutana ni mahiyu. 
GEN.7.13	Nlabo nendde nadhiile mahinje, Nowe ahivolowa mmwanddeyani vamohi ni mwihiyanaaye, anaaye, Semu, Kami, ni Zhafeti ni ahiyaniiwa araaru. 
GEN.7.14	Yahivolowa mmwanddeyani teto aneenyama oofuwiwa a misawo-misawo, a mukokolani, owaabadha, balame ni dhaatedhene dhinna mompelo. 
GEN.7.15	Wa dheegumi dhaatedhene, dhahivolowa biili-biili okala vamohi ni Nowe. 
GEN.7.16	Dhaali dhapogo ni dhamukolo mwa misawo dhaatedhene, wona Mulugu mwamulamuleliiye. Voomariha 
GEN.7.17	Malabo makumi mannayi, vadhiile mahinje mwiilaboni, mahinje alene yaheenjedhedheya, mwanddeya wahambeela ogwela, ohiya theya. 
GEN.7.18	Mahinje yeenjedhedheyagave mwiilaboni, mwanddeya weedda vadhulu viwa. 
GEN.7.19	Yahidhaala, ohuruwedha mwaango dhaatedhene ofiyedha dhootaamesesa. 
GEN.7.20	Egamalile ohuruwedha, yaheenjedhedheya meeturu matanu nameenddi vadhulu va mwaango.
GEN.7.21	Malabo alene yahikwa aneenyama aatene a mwiilaboni ya vati, oofuwiwa, a mukokolani, balame, ni dha makwedda dhimohi. Yahikwa teto athu aatene. 
GEN.7.22	Dhahikwa dhoovuma dhaatedhene mwiilaboni ya vati. 
GEN.7.23	Ndala ahitolosa dhigumi dhaatedhene dhaali mwiilaboni: athu, aneenyama, dhowaabadha vamohi ni balame. Nowe yeeka davuluwile ni alene yanniiyena mmwanddeyani. 
GEN.7.24	Mahinje yahihuruwedha elabo ya vati ofiyedha malabo zana ni makumi matanu (150).
GEN.8.1	Mbwenye Mulugu oomuubuwelelave Nowe ni aneenyama oofuwiwa ni a mukokolani alene yaali ni oliye mmwanddeyani. Mulugu ahoobiha pevo, vano mahinje yahambeela ovuguwa, 
GEN.8.2	ahaafuga mahinje aneedduuddu, mahinje a vati ni misiwo dha mahinje a odhulu, muzongwe ahimaala orubwa. 
GEN.8.3	Ndala mahinje yaali mwiilaboni yoovuguwa vang'ono-vang'ono. Vano yahaakwana malabo zana ni makumi matanu (150) mahinje egavuguwe, 
GEN.8.4	mwanddeya wahikaraatigi vadhulu va mwaango dha oErarati. Naali nlabo na neekumi ni matanu ni meenddi mweeri wa neetanu nabiili. 
GEN.8.5	Vano mahinje yoovuguwave. Mwaango dhahambeela wooneya nlabo nowambeela na mweeri wa neekumi.
GEN.8.6	Egamalile malabo mamohi matanu nameenddi Nowe ahifugula zhaneela nasasanyiliiye vamwanddeyani, 
GEN.8.7	ahimukumihedhavo nakugu. Oliye oodhowa awelaga, ofiyedha mahinje ovuguwa. 
GEN.8.8	Nowe ahikumiha teto kangayiwa wi oone akala mahinje ehiweleela. 
GEN.8.9	Kangayiwa vahooniliiwa voomorela, yahiwela. Vevale Nowe ahogoolaga moono waakelela, ahiwelihedha mmwanddeyani, vowi mahinje yaali ehinaweleelese mwiilaboni.
GEN.8.10	Ahijejihedha malabo mamohi matanu nameenddi, ahirumiha kangayiwa dila ya nabiili. 
GEN.8.11	Yahiwelela wa Nowe ociguwoni egalumile ntaakuru nikiiti na muthanko. Nuwindo, Nowe ahinona wi mahinje yahivuguwa. 
GEN.8.12	Ahijejihedha malabo mamohi matanu nameenddi, ahirumiha kangayiwa dila ya neethaaru, nuwindo kayawelilewo. 
GEN.8.13	Mahinje yaweleele nlabo nowambeela na mweeri wowambeela, Nowe aganna yaaka mazana matanu nammohi ni yaaka emohi (601). Veva Nowe ahifugula mwanddeya, woona theya egavuvure. 
GEN.8.14	Ndala va malabo makumi meenddi ni malabo matanu na meenddi a mweeri wa namiinddi, theya yahumma yaatene.
GEN.8.15	Mulugu ahiiraga wa Nowe: 
GEN.8.16	<<Okumemo mmwanddeyani, weevo, mwihiyanaawo, anaawo vamohi ni ahiyaniiwa.
GEN.8.17	Okumena dheegumi dhaatedhene dhili mmwanddeyani mo: Aneenyama aatene, balame, ni dhowaabadha. Dhirelane dhidhaale mwiilaboni ya vati>>.
GEN.8.18	Nowe ahikuma ni mwihiyanaaye, anaaye vamohi ni ahiyaniiwa. 
GEN.8.19	Dhigumi dhaatedhene dha mwiilaboni dhahikuma teto mmwanddeyani wona mwa misawo dhiwa: Aneenyama, owaabadha ni balame dhaatedhene.
GEN.8.20	Vevale Nowe ahisasanya ebuwa ya mukutho wa 
GEN.8.21	 vooniliiye onukwela pama wa dhoopahiwa nde, ahihagalalaga. Ahuubuwelelaga, wiira:
GEN.8.21	<<Kagidha guulumela theya mwaha wa athu.
GEN.8.21	Gihinona wi wuubuwelela weewa oli wootakala
GEN.8.21	wambeela wiihimani weewa.
GEN.8.21	Kagidha teto gitolosa dhigumi dhaatedhene wona giiriliimina.
GEN.8.22	Ofiyedha omakuthulo wa elabo,
GEN.8.22	onoodha okalena dhoodhala ni dhoohadda,
GEN.8.22	oddiddila ni oviha, elimwe ni sinja,
GEN.8.22	mutana ni mahiyu>>.
GEN.9.1	Mulugu ahimureeliha Nowe ni anaaye, wiira: <<Murelane, mwiinjive, mudhaale elabo ya vati. 
GEN.9.2	Aneenyama a mukokolani ni balame dha mudhulu, dhowaabadha dha mwiilaboni ni somba dha munyaza, dhaatedhene dhineerege wuwoovani, vano mulamulelege. 
GEN.9.3	Mutakunege dhaatedhene dhedhi wona munajeliinyu mataakuru ni manasi guuvahiliimini. 
GEN.9.4	Mbwenye muhutakunege nyama ni mwazeene, oyene onooneyiha egumi.
GEN.9.5	Oyene onampa muthu, avuuviha mwazi wa egumi yaaye, naari muthu naari mwaneenyama, ginodha gimuthonge.
GEN.9.6	<Oyene onampa muthu,
GEN.9.6	muthu ampe oliye teto.
GEN.9.6	Mwaha wi muthu opaddusiwe mooligana ni Mulugu.
GEN.9.7	Mbwenye nyo, murelane, mwiinjive,
GEN.9.7	mudhaale elabo yaatene ya vati.> >>
GEN.9.8	Mulugu ahiwelela owoga ni Nowe ni anaaye, wiira: 
GEN.9.9	<<Peeno ginasasanya nipangano no waandana waaga ni nyo vamohi ni aniinyu a musogolo, 
GEN.9.10	ni dhoovuma dhaatedhene dhedho dhakumile mmwanddeyani, balame ni aneenyama, dhaatedhene dhinna egumi mwiilaboni. 
GEN.9.11	Ginosasanya nipangano no waandana waaga ni nyo wi kagidha gitolosa dhoovuma dhaatedhene ni mahinje majinji. Kidha edha mahinje majinji oobwanyula elabo ya vati>>. 
GEN.9.12	Mulugu ahiwogaga, wiira: <<Ela enaakale etoonyihedho ya nipangano no waandana waaga ni nyo ni dhoovuma dhaatedhene mudhidhi dhaatedhene: 
GEN.9.13	Ginohelamo mmiraboni muzirilimbo wi ekale yowuubusedha nipangano no waandana waaga ni elabo. 
GEN.9.14	Gadhiiha murabo odhulu, wooneyawo muzirilimbo, 
GEN.9.15	ginoobuwelelege dha nipangano no waandana waaga ni nyo ni dha egumi dhoovuma dhaatedhene wi kagidha gitolosa ni mahinje majinji. 
GEN.9.16	Goonave muzirilimbo mmiraboni, miyo Mulugu ginoodha guubuwelele nipangano no waandana waaga woohumala ni dha egumi dhoovuma dhaatedhene dha elabo ya vati>>.
GEN.9.17	Ndala Mulugu ahimwaaddela Nowe, wiira: <<Ela etoonyihedho ya nipangano no waandana giiriliimina ni dhoovuma dhaatedhene dhookala mwiilaboni ya vati>>.
GEN.9.18	Ahima a Nowe yakumile mmwanddeyani yaali Semu, Kami ni Zhafeti. Kami aali baabi a Kanani. 
GEN.9.19	Yaali alenave araaru ahima a Nowe, vano athu aatene ookala mwiilaboni ya vati bi aniiwa.
GEN.9.20	Nowe aali namalima vano daali owambeela odhala muthanko wa vinyu. 
GEN.9.21	Nlabo nimohi ahimung'wa vinyu, olezela, ahikurula dhoowara dhaaye dhaatedhene, ahigona mmusasani mwaaye. 
GEN.9.22	Kami, baabi a aKanani, ahimoonaga babe ahiwarile yego, ahidhowa vaade wawaaddela addibile abiili.
GEN.9.23	Mbwenye Semu ni Zhafeti yahithukulaga guwo, okapatha weeddaga ni dduli yahimukuneelaga babiiwa wi ehoone omadave waaye.
GEN.9.24	Vinyu ahimuugunuwaga, Nowe ahivenyaga, onona yego yeerile mwaanaye amung'onong'ono.
GEN.9.25	Oliye ahiiraga:
GEN.9.25	<<Kanani oolumeleleye!
GEN.9.25	Oyene akale ookuthula,
GEN.9.25	mudhaari a addibile>>.
GEN.9.26	Ahiwogaga teto:
GEN.9.26	<<Oothithimiheya di 
GEN.9.26	Kanani akale mudhaari a Semu.
GEN.9.27	Mulugu amunnuwihe Zhafeti
GEN.9.27	Ahima aaye emagege vamohi ni ahima a Semu;
GEN.9.27	Kanani akale mudhaari eewa>>.
GEN.9.28	Ogavirile mudhidhi wa mahinje majinji Nowe ahimala yaaka mazana maraaru ni yaaka makumi matanu (350). 
GEN.9.29	Nowe akwile aganna yaaka mazana matanu namannayi ni yaaka makumi matanu (950).
GEN.10.1	Ola mwaha wa ahima a Nowe: Semu, Kami ni Zhafeti ni aniiwa, ayene yabaliwe ogavirile mudhidhi wa mahinje majinji.
GEN.10.2	Ahima a Zhafeti yaali: Goomeri, Magogi, Madayi, Yavani, Tubali, Mexeki ni Tirasi.
GEN.10.3	Ahima a Goomeri yaali Axekenazi, Rifati ni Togaarima.
GEN.10.4	Ahima a Yavani yaali: Elixa, Tarixixi, Kitiimi ni Rodanimu.
GEN.10.5	Mwa alena fwakumile milogo dhaatedhene omaga okobela wa nyaza. Nlogo ni nlogo nookanna elabo yeewa, mu ewogelo weewa ni athu eewa.
GEN.10.6	Ahima a Kami yaali: Kuxi, Egubuddu,
GEN.10.7	Ahima a Kuxi yaali: Seba, Havila, Sabita, Raama ni Sabiteka.
GEN.10.7	Ahima a Raama yaali: Xeba ni Deddani.
GEN.10.8	Kuxi ola aali baabi a Niimiroddi, muliba olamula mulubale owambeela a mwiilaboni. 
GEN.10.9	Niimiroddi ola aali muliba osaya ookwaranya, akamihedhiwaga ni 
GEN.10.10	Ola ahambeela olamula maluwa a Babeli, Ereki, Akaddi, ni Kaline mu elabo ya oXinari. 
GEN.10.11	Ovenya vevale oolamula o Axuuri, yahimaga maluwa a Ninive, Rehoboti-Iri, Kala, 
GEN.10.12	ni Reeseni. Reeseni aali vaari va Ninive ni nluwa nuulubale Kala.
GEN.10.13	Egubuddu aali nikolo na aLudi, aAnami, aLehabi ni aNafetu, 
GEN.10.14	vamohi ni aPaturusi, aKaasuluhi, mwemo mwakumile aFilisti, ni aKafitori.
GEN.10.15	Ahima a Kanani yaali: Sidoni, mwaanaye owambeela, ni Heti. 
GEN.10.16	Aali nikolo na aZhebusi, aAmori, aGirigaxi, 
GEN.10.17	aHevi, aAraki, aSini 
GEN.10.18	aArivadi, aZemari, ni aHamati. Musogolo mweewa, mahimo ala a ahima a Kanani yahimwadheya. 
GEN.10.19	Elabo yeewa yavenyile oSidoni, eyaaga dhipaddi dha oGerari, waaddamela oGaza, ofiyedha oSoddoma, oGomora, oAdama ni oZeboyiimi, ofiyedha epaddi ya oLaxa.
GEN.10.20	Baalena ahima a Kami. Nlogo ni nlogo nookanna mu ewogelo weewa, elabo yeewa, ni athu eewa.
GEN.10.21	Semu, ddibile mulubale a Zhafeti, ahaabala anaaye. Aali nikolo na ahima aatene a aHeberi.
GEN.10.22	Ahima a Semu yaali: Elamu, Axuuri, Arifaxadi, Lude ni Aramu.
GEN.10.23	Ahima a Aramu yaali: Uzi, Hula, Geteri ni Maxi.
GEN.10.24	Arifaxadi aali baabi a Sala, vano Sala aali baabi a Heberi.
GEN.10.25	Heberi aali baabi a ahima abiili, mmohi eethaniwa Pelegi vowi mu mudhidhi weewa athu yahimwadheliwa mwiilaboni, vano mmohi eethaniwa Zhokitani.
GEN.10.26	Zhokitani aali baabi a: Alimodadi, Xelefe, Hazaremaveti, Zhera, 
GEN.10.27	Hadoramu, Uzali, Dikila, 
GEN.10.28	Obali, Abimayeli, Xeba, 
GEN.10.29	Ofiri, Havila ni Yobabe. Aatene alena yaali ahima a Zhokitani.
GEN.10.30	Yamagile elabo eyene yavenyile oMexa ofiyedha oSefari, elabo ya mwaango epaddi ya wewo onakuma nduwa.
GEN.10.31	Baalena ahima a Semu. Nlogo ni nlogo nookanna mu ewogelo weewa, elabo yeewa ni athu eewa.
GEN.10.32	Nda milogo dha ahima a Nowe, wona mapadduwelo a athu eewa. Mwa alena fwakumiliwa athu a elabo ya vati egavirile mahinje majinji.
GEN.11.1	Malabo awale athu aatene a elabo ya vati yanna ewogelo emohi ni madhu mamohive. 
GEN.11.2	Mudhidhi olene athu yeeddaga epaddi ya wewo onakuma nduwa, yahifwanyaga mburo wootadeeleya wa oXinari, okalaga wewule.
GEN.11.3	Vano yahiwogaga mmohi ni mukwaaye, wiira: <<Kabeni, nuube njola, nipahe pama>>. Sowi, yamaga ni njola ni arikataraya voohukalana mabwe ni ologo.
GEN.11.4	Yahiiraga: <<Kabeni, niimagele nluwa ni sanja yowi njoo efiye odhulu wi nivuwe, nihimwadheyele mwiilaboni yaatene ya vati>>.
GEN.11.6	Vevale 
GEN.11.7	Kabeni nikitele vati wi navunganyedhe ewogelo yeewa, ehiiwananege mmohi ni mukwaaye>>. 
GEN.11.8	Nuwindo 
GEN.11.9	Mwa ela, nluwa ndde nneethaniwa Babeli,
GEN.11.10	Ola mwaha wa ahima a Semu: Semu ola aganna yaaka zana (100), ahimbala Arifaxadi, yaaka biili dhigavirile mudhidhi wa mahinje majinji. 
GEN.11.11	Agambalile Arifaxadi, Semu ahimala yaaka mazana matanu (500), vano ahaabala ahima amohi anaalobwana ni anaahiyana. 
GEN.11.12	Arifaxadi aganna yaaka makumi maraaru ni yaaka tanu, ahimbala Sala. 
GEN.11.13	Agambalile Sala, Arifaxadi ahimala yaaka mazana mannayi ni yaaka thaaru (403), vano ahaabala ahima amohi anaalobwana ni anaahiyana.
GEN.11.14	Sala aganna yaaka makumi maraaru, ahimbala Heberi. 
GEN.11.15	Agambalile Heberi, Sala ahimala yaaka mazana mannayi ni yaaka makumi maraaru (430), vano ahaabala ahima amohi anaalobwana ni anaahiyana.
GEN.11.16	Heberi aganna yaaka makumi maraaru ni yaaka nnayi, ahimbala Pelegi.
GEN.11.17	Agambalile Pelegi, Heberi ahimala yaaka mazana mannayi ni yaaka thaaru (403), vano ahaabala ahima amohi anaalobwana ni anaahiyana.
GEN.11.18	Pelegi aganna yaaka makumi maraaru, ahimbala Rewu. 
GEN.11.19	Agambalile Rewu, Pelegi ahimala yaaka mazana meenddi ni yaaka tanu nennayi (209), vano ahaabala ahima amohi anaalobwana ni anaahiyana.
GEN.11.20	Rewu aganna yaaka makumi maraaru ni yaaka biili, ahimbala Serugi. 
GEN.11.21	Agambalile Serugi, Rewu ahimala yaaka mazana meenddi ni yaaka tanu nabiili (207), vano ahaabala ahima amohi anaalobwana ni anaahiyana.
GEN.11.22	Serugi aganna yaaka makumi maraaru, ahimbala Nahori. 
GEN.11.23	Agambalile Nahori, Serugi ahimala yaaka mazana meenddi (200), vano ahaabala ahima amohi anaalobwana ni anaahiyana.
GEN.11.24	Nahori aganna yaaka makumi meenddi ni yaaka tanu nennayi, ahimbala Tera. 
GEN.11.25	Agambalile Tera, Nahori ahimala yaaka zana ni kumi natanu nennayi (119), vano ahaabala ahima amohi anaalobwana ni anaahiyana.
GEN.11.26	Tera aganna yaaka makumi matanu nameenddi (70) ahaabala anaaye: Abaramu, Nahori ni Harani.
GEN.11.27	Ala mandina a ahima a Tera: Olena ahaabala anaaye Abaramu, Nahori ni Harani. Vano Harani ahimbala Lothi. 
GEN.11.28	Harani akwile ababe Tera ehinakwe, owaniwa nluwa na Uri wa oKalideya.
GEN.11.29	Abaramu ni Nahori yahitela. Mwadha a Abaramu eethaniwa Sarayi, vano mwadha a Nahori eethaniwa Milika, mwaana a Harani. Milika ddibile aali Isika. 
GEN.11.30	Mbwenye Sarayi aali guba, kaakwaniha waabala ahima.
GEN.11.31	Nuwindo Tera ahihiya elabo yaaye ya Uri wa aKalideya afunaga odhowa elabo ya oKanani, ahimuthukula Abaramu mwaanaye vamohi ni Lothi, mwaana a mwaanaye Harani, vamohi ni Sarayi mwihiyanaaye Abaramu. Mbwenye egafiyile oHarani yahimaga wewo.
GEN.11.32	Tera amalile yaaka mazana meenddi ni yaaka tanu (205), okwa agali oHarani.
GEN.12.2	Ginowuwiira mulogo mulubale, guureelihe, givuwihe ndina naawo wi okale mareeliho. 
GEN.12.3	Ginoodha gaareelihe ayene eneere yuureelihege, gaaddubege ayene eneere yuuddubege. Malogo maatene a elabo ya vati enoodha ereelihiwe mwa we>>.
GEN.12.4	Abaramu ahimaruwaga wona 
GEN.12.5	Ahimuthukulaga mwihiyanaaye Sarayi, vamohi ni mudhule Lothi ni dhooreela dhaaye dhaatedhene dhanniiwana. Ahaathukulaga teto athu alene yaalaba egali oHarani, odhowaga vamohi eyaaga oKanani.
GEN.12.6	Abaramu oweedda ofiya niburo na oXikemu, musiddo mwa muthanko mulubale wa More. Mudhidhi olene aKanani yamagile elabo elene.
GEN.12.8	Okwaranyavo odhowaga omwaangoni epaddi ya wewo onakuma nduwa, ahimaga musasa waaye vaari va Beteli, wewo onadhowa nduwa, ni Ayi, wewo onakuma nduwa. Vevale ahisasanyavo teto ebuwa ya mukutho wa 
GEN.12.9	Nuwindo Abaramu ahimaruwaga, weeddaga ayaaga epaddi ya oNegevi.
GEN.12.10	OKanani yahifiyawo dala yowoopiha, vano Abaramu ahithawela wEgubuddu, okala wewo mudhidhi mmohi.
GEN.12.11	Yaaddamelaga wEgubuddu Abaramu ahiwogaga ni mwihiyanaaye Sarayi, wiira: <<Gihinona wi weevo oli mwihiyana ooriyesesa. 
GEN.12.12	AEgubuddu yowoona, enona wi weevo oli mwihiyanaaga, enogipa wi ehale ni weevo. 
GEN.12.13	Ndala weerege weevo oli murogoraga wi miyo gaakeliwe pama mwaha wa we, ni mwaha wa we goobowe>>.
GEN.12.14	Egafiyile, aEgubuddu yahoona ebaribareene wi mwihiyana ole ahitthabwa oriya.
GEN.12.15	Anamalaba a Farawo, mwene o wEgubuddu, vamooniliiwa, yooddoddobela dha oriya wa Sarayi. Mowindala mwadha a Abaramu ahithukuliwa wi akalege vaade va Farawo. 
GEN.12.16	Abaramu ahaakeliwa pama mwaha wa Sarayi. Farawo ahimvaha mabila, ng'ombe, abuuru aalobwana ni aahiyana, anamalaba aalobwana ni aahiyana, vamohi ni akamelo.
GEN.12.17	Mbwenye 
GEN.12.18	Ndala Farawo ahimwiithana Abaramu, omukoha, wiira: <<Elaya egiireliiwe ddi? Mwaha bwaddi odhe ohugaaddelelege wi ola di mwihiyanaawo? 
GEN.12.19	Weerele ddi wi: <Di murogoraga>? Vano miyo gimutela oliye. Mwihiyanaawo ola omuladde, omudhowegena>>.
GEN.12.20	Farawo ahaalamulelaga alobwana aaye wi emveleele Abaramu ni mwihiyanaaye ni dhaatedhene dhaali dhaaye, omvenyihamo mu Egubuddu.
GEN.13.1	Ndala Abaramu ahivenyawo wEgubuddu odhowaga oNegevi ni mwihiyanaaye, dhooreela dheewa dhaatedhene ni mudhule Lothi. 
GEN.13.2	Abaramu aali mwiinya a dhooreela, ahikalana aneenyama ajinji vamohi ni parata ni oro. 
GEN.13.3	Ahivenya oNegevi odhowaga dhipaddi dha oBeteli wewo wamagiliiye musasa waaye, vaari va Beteli ni Ayi, 
GEN.13.4	vevo vowambeela vasasanyiliiye ebuwa ya mukutho wa 
GEN.13.5	Lothi ole eedda ni Abaramu, ahikalana mabila ni ng'ombe ni misasa dhijinji.
GEN.13.6	Va mwaha ola kaakwaniha omaga vamohi ni Abaramu, vowi mburo wahiyeva wookalvo aabiili ni dhooreela dheewa.
GEN.13.7	Vevale vahikala owana-wana wa amakambuzi a mabila a Abaramu ni a Lothi. Ohiya ela, mwiilaboni mule yahimagamo aKanani ni aPerezi mudhidhi olene.
GEN.13.8	Abaramu ahiwogaga ni Lothi, wiira: <<Kukalevo owana-wana wa hiyo naari wa amakambuzi a mabila eehu, vowi nili emudhi.
GEN.13.9	Elabo yaatene ela, osakule eyene enafuniiwe. Nimwalane. Waya epaddi ya omoononi woong'oto, miyo ginaya omoononi wooja. Waya epaddi ya omoononi wooja, miyo ginaya woong'oto>>.
GEN.13.10	Lothi ahisugwa dhipaddi dhaatedhene, woona nddiba na oZhordawu, ofiyedha oZowari, nenddo nanna mahinje majinji wona mudda wa 
GEN.13.11	Ndala Lothi ahisakula nddiba nendde na oZhordawu, weeddaga odhowaga wewo onakuma nduwa. Nuwindo famwalaniliiye ni Abaramu. 
GEN.13.12	Abaramu amagile epaddi ya oKanani, vano Lothi ahisakula epaddi ya maluwa a nddiba na Zhordawu, ahitibela misasa dhaaye waaddamela oSoddoma.
GEN.13.13	Mbwenye athu a oSoddoma yaali ootakala mirima, yoomuthegelesa 
GEN.13.15	Elabo yaatene ela enooniiwe ginowuuvaha we ni anaawo a musogolo, mudhidhi dhaatedhene.
GEN.13.16	Ginoodha gaweenjedhedhe aniiwa alena, ekale wona nthubi na vatheyani. Kalivo onaakwaniha weelengela nthubi naatenene, kalivo teto oneere aakwanihe waweelengela anaawo. 
GEN.13.17	Vano, ovenye weeddeedde dhipaddi dhaatedhene dha elabo ela vowi ginowuuvaha>>.
GEN.13.18	Abaramu ahitamiha misasa dhaaye, odhowa omaga mmithankoni dhuulubale dha Mamere oHeboroni, vano ahisasanya wewo ebuwa ya mukutho wa 
GEN.14.1	Amerafile mwene a oXinari, Ariyoki mwene a oElasari, Kedarolawomere mwene a oElamu, ni Tidali mwene a oGoyiimi, 
GEN.14.2	ala yahiwaniha koddo ni Bera mwene a oSoddoma, ni Birixa mwene a oGomora, ni Xinabe mwene a oAdama, ni Xemeberi mwene a oZeboyiimi, vamohi ni mwene a oBela, ela sowi oZowari. 
GEN.14.3	Alena oogomihedha atanu yahaatugumanya anyakoddo eewa nddiba na Siddima wewo oli Nyaza Yookwa. 
GEN.14.4	Yaaka kumi nabiili yathongiwa ni Kedarolawomere mbwenye dhaakwanaga yaaka kumi nathaaru, yahikoodda othongiwa ni oliye. 
GEN.14.5	Dhaakwanaga yaaka kumi nennayi, ahidha Kedarolawomere vamohi ni mamwene mamohi yaandaniliiyena. Yahaaporosa aRefayiimi oAxtaroti-Karinayiimi, vamohi ni aZuzi oKami, aEmi ya oXave-Kiriyatayimu, 
GEN.14.6	ni aHori yakala omwaangoni dha oSeyire, yahawiigara aliwa ofiyedha oEli-Parani, waaddamela okokolani. 
GEN.14.7	Yahiwelela teto oEni-Mixipati, nda sowi oKadexi, othukula elabo yaatene ya aAmaleke ni ya aAmori, ayene yamagile oHazezoni-Tamari.
GEN.14.8	Mbwenye mamwene ala a oSoddoma, oGomora, oAdama, oZeboyiimi ni oBela, ela enatapulela oZowari, favenyiliiwa odhowaga okoddoni. Yahiwana koddo nddiba na oSiddima. 
GEN.14.9	Yaali mamwene matanu ala ewanaga ni mamwene mannayi, Kedarolawomere mwene a oElamu, Tidali mwene a oGoyiimi, Amerafile mwene a oXinari ni Ariyoki mwene a oElasari.
GEN.14.10	Nddiba na Siddima wadhaalile miliddi dha arikataraya, vano vowiigariwa mamwene ala a oSoddoma ni oGomora, ethawaga yahimorela mmiliddini mwemule. Amohi yahalile, yathawele mmwaangoni. 
GEN.14.11	Amwiiddani yahithukula dhooreela dha oSoddoma ni oGomora vamohi ni dhooja dhiwa dhaatedhene, odhowana. 
GEN.14.12	Yahimuthukula teto Lothi, mudhule Abaramu ni dhooreela dhaaye dhaatedhene, vowi Lothi ola amagile oSoddoma.
GEN.14.13	Veva mmohi agoobowe ahidhowa omwaaddela Abaramu, muHeberi, dhedho dheereyile. Abaramu, agamagile mmithankoni dhuulubale dha Mamere muAmori. Ola ni emudhi yaaye Exikole ni Aneri bi ayene Abaramu yasasanyiliiyena nipangano no waandana. 
GEN.14.14	Ageewile wi mudhule ahihiddiwa, Abaramu ahaasasanyedha alobwana aaye oororomeleya, yabaliwe vaade vaaye. Wiinjiva weewa waali mazana maraaru ni kumi ni atanu ni araaru (318). Yahaathamagela amwiiddani ofiyedha oDani.
GEN.14.15	Abaramu ahaagawa alobwana aaye mmakuruni, yahaagurumusa mahiyu, vano yahawiigara, ofiyedha oHoba, epaddi ya omoononi woong'oto wa oDamasiku. 
GEN.14.16	Yahawaaka dhego dhaatedhene, omwaakihedha Lothi, mudhule, ni dhooreela dhaaye dhaatedhene, ni ahiyana ni athu amohi yahiddiwe.
GEN.14.17	Abaramu awelagawo okoddoni wewule wamporosiliiye Kedarolawomere ni mamwene mamohi yannigiiyena, mwene a oSoddoma ahimuharela wi amwaakelele nddiba na Xave, ela sowi nddiba na mwene.
GEN.14.18	Melikizedeki, mwene a oSalemi,
GEN.14.19	Ahimureeliha Abaramu ni madhu ala, wiira:
GEN.14.19	<<Wi Mulugu a Mudhulu-dhulu,
GEN.14.19	mpaddusi a odhulu ni elabo ya vati,
GEN.14.19	amureelihe Abaramu!
GEN.14.20	Athithimihiwe Mulugu a Mudhulu-dhulu,
GEN.14.20	oyene wuuvahile waagonjiha amwiiddani aawo!>>
GEN.14.20	Mowindo Abaramu ahivaha yaneekumi ya dhaatedhene dhawaakiliiye amwiiddani.
GEN.14.21	Vano mwene a oSoddoma ahiwogaga ni Abaramu, wiira: <<Muginke athuve, dhooreela muhalena>>. 
GEN.14.22	Abaramu ahimwaakulaga mwene a oSoddoma, wiira: <<Gihigwelihedha odhulu madada aaga, ginolibela wa 
GEN.14.23	wi wa eyene eli yeenyu kaginathukula, nivang'onong'ono, naari mungoyi woomagana sapatho. Kaginafuna wi muwogege wi: <Abaramu gihimureeliha>.
GEN.14.24	Wa miyo yaaga si elene azombwe aaga yajiliiwa, ni eyene yaali ya athu alene yanniimina vamohi: Aneri, Exikole ni Mamere. Ala mbwenye ahiyeni ethukule yeewa>>.
GEN.15.1	Dhigamalile nda 
GEN.15.1	<<Ohoove, Abaramu, miyo ginowuwaakihedha,
GEN.15.1	vano onoodha okalena ya mahala yuulubale>>.
GEN.15.2	Abaramu ahaakulaga, wiira: <<Nyoovo 
GEN.15.3	Abaramu aheenjedhedhaga owoga, wiira: <<Vowi kamugivahile ahima ndala namalaba aaga dinaakele dha vaade vaaga>>.
GEN.15.4	Mbwenye 
GEN.15.5	Ahimurumaga Abaramu wi akumele vaade, wiira: <<Osugwe odhulu, woone akala onaande weelengela ttendderi nde. Ahima aawo a musogolo enaakale ndale!>>
GEN.15.6	Abaramu oomuroromela 
GEN.15.8	Abaramu ahikohaga, wiira: <<Nyoovo 
GEN.15.10	Abaramu ahaadhana aneenyama ale, ahaagwaddaga vaari mmohi ni mmohi okala dhipaddi biili, vano ahaahiyaga esugwanaga. Mbwenye balame kaagwaddile. 
GEN.15.11	Mpungu dhoomorelaga vaaligi aneenyama ookwa ale, Abaramu owiigarelaga. 
GEN.15.12	Waasiguwaga kove dhuulubale dhoomudheela Abaramu. Mowaaguva woomudheela woova ni yiihi yuulubale.
GEN.15.13	Veva 
GEN.15.14	Mbwenye miyo ginoodha gaathonge athu eni yawiire adhaari, enoodha ekumemo mwiilaboni mwemule ni dhooreela dhijinji.
GEN.15.15	Weevo onoodha okwe mmurenddeleni ni yaaka dhijinji, weethuuwe ni makolo aawo. 
GEN.15.16	Ahima aawo a musogolo enoodha ewelele veva, dhigavirile yaaka mazana mannayi (400). Sowi obure wa Amori kinaakwanelihe othega weewa wi ethongiwe>>.
GEN.15.17	Ndala wahiriba, odha yiihi. Wahooneya munddo othuwaga mwiisi, vevale wahooneya mutigo woohidda oviraga vaari va aneenyama ale yagwaddanyiwe.
GEN.15.18	Nlabo nendde, 
GEN.15.19	Ginoodha gaavahe elabo ya aKeni, ya aKenezi, ya aKadimoni, 
GEN.15.20	ya aHeti, ya aPerezi, ya aRefayiimi, 
GEN.15.21	ya aAmori, ya aKanani, ya aGirigaxi ni ya aZhebusi>>.
GEN.16.1	Sarayi, mwadha a Abaramu, kaambalele mwaana. Mbwenye oliye ahikalana namalaba aaye mu Egubuddu eethaniwa Hagari. 
GEN.16.2	Ndala Sarayi ahiwoga ni Abaramu, wiira: <<Miyo 
GEN.16.3	Egamalile yaaka kumi egatamele oKanani Sarayi, mwadha a Abaramu, ahimvaha mamune namalaba aaye Hagari wi akale mwihiyanaaye a nabiili. 
GEN.16.4	Abaramu ahigonana, orubalela. Vanoniliiye wi ohurubalela, Hagari ahambeela ombedda Sarayi, nabwiya aaye.
GEN.16.5	Ndala Sarayi ahiwoga ni Abaramu, wiira: <<Mwa ela muhukalana mwaha! Miyo guhuuvahani namalaba aaga, vano virubaleliiye, onoginyemula. 
GEN.16.6	Abaramu ahimwaakulaga Sarayi, wiira: <<Oliye di namalaba aawo, we dinamulamula. Omwiirele eyene enafuniiwe>>. Vevale Sarayi ahambeela omooniha goyi, Hagari ahithawa.
GEN.16.7	Mungero a 
GEN.16.8	Ahimukohaga oliye, wiira: <<Hagari, namalaba a Sarayi, onadha wuuvi, vano onadhowa wuuvi?>> Oliye ahimwaakulaga, wiira: <<Ginamuthawa Sarayi, nabwiya aaga>>. 
GEN.16.9	Mbwenye mungero a 
GEN.16.10	Mungero a 
GEN.16.11	Mungero a 
GEN.16.11	<<Ohurubalela, oneere ombala mwaana-mulobwana.
GEN.16.11	Onamuthwiwe ndina na Zhumayili
GEN.16.11	vowi 
GEN.16.12	Oneere akale wona mwaneenyama a mukokolani,
GEN.16.12	awanege mudhidhi dhaatedhene ni akwaaye,
GEN.16.12	aliwa ewanaga ni oliye.
GEN.16.12	Avirigane ni addibile
GEN.16.12	naari agaaddamanena>>.
GEN.16.13	Hagari ahiromola ndina na 
GEN.16.14	Mwa mwaha ola ceela ele eneethaniwa: Ceela ya Lahayi-Royi,
GEN.16.15	Ndala Hagari ahimbala mwaana-mulobwana. Babe Abaramu ahimuthwa ndina na Zhumayili. 
GEN.16.16	Abaramu aganna yaaka makumi matanu na maraaru ni yaaka tanu nammohi (86), Hagari ahimbalela Zhumayili.
GEN.17.1	Abaramu aganna yaaka makumi matanu na mannayi, ni yaaka tanu nennayi (99) 
GEN.17.1	<<Miyo gili Mulugu oowodha-wodha;
GEN.17.1	weeddege ni miyo, okalege apama.
GEN.17.2	Miyo ginoodha nkaraateyihe
GEN.17.2	waandana woopanganela waaga ni weevo,
GEN.17.2	ginoodha guuvahe ahima owiinjivesesa>>.
GEN.17.3	Abaramu ahiworomihedhaga yuuji yaaye vati, vano Mulugu ahididelaga owoga ni oliye, wiira: 
GEN.17.4	<<Mwa miyo, nipangano no waandana gineeriimi ni weevo, onoodha okale baabi a malogo majinji. 
GEN.17.5	Wambeela peeno, ndina naawo kunaakale Abaramu, mbwenye, Abarahamu,
GEN.17.6	Ginoodha guuvahe anamabaliwelamo owiinjivesa, mwa weevo enoodha ekumemo malogo ni mamwene. 
GEN.17.7	Waandana woopanganela waaga onoodha okale ni weevo ni wa anaawo a musogolo, wona waandana woopanganela woohumala. Gineere gikale Mulugu aawo ni Mulugu a anaawo.
GEN.17.8	Ginoodha guuvahe weevo ni anamabaliwelamo aawo elabo ela yaatene ya oKanani oliiwe wi ekale yaawo mudhidhi waatene. Ebaribari ginoodha gikale Mulugu eewa>>.
GEN.17.9	Mulugu teto ahiwogaga, wiira: <<Vano weevo Abarahamu, waakwanelihege waandana waaga, weevo ni anaawo malabo maatene. 
GEN.17.10	Makalelo owaakwaneliha waandana waaga ni weevo vamohi ni anaawo aatene baala: Mwawiinelege
GEN.17.11	Ogwaddiwa mwiili wa alobwana eenyu eneere ekale etoonyihedho ya nipangano no waandana waaga ni nyoovo. 
GEN.17.12	Ahima eenyu yaakwanaga malabo matanu na maraaru, mwawiinelege aatene ale eli anaalobwana mowaagwadda, ebaliwe vaade vaawo, naari adhaari ooguliwa ni a malogo mamohi. 
GEN.17.13	Ale oobaliwa a vaade vaawo, ni adhaareene ooguliwa, yiineliwege. Ela eneere ekale etoonyihedho yoohumala yo waandana waaga mmwiilini mweenyu. 
GEN.17.14	Oyene oneere ahiineliwe, ahigwaddiwe mwiili waaye, eegariwege mmulogoni mwaaye, vowi ohukoodda waandana woopanganela waaga>>.
GEN.17.15	Mulugu ahiwogaga ni Abarahamu, wiira: <<Vano mwihiyanaawo kaneethaniwege Sarayi, mbwenye Saara.
GEN.17.16	Ginomureeliha wi akale mma a malogo majinji, vano mwa oliye enoodha ekumemo mamwene>>.
GEN.17.17	Abarahamu ahiworomihedhaga yuuji vati mbwenye ahiteyaga, wiikoha mmurimani mwaaye, wiira: <<Ebaribari mulobwana onoodha abale aganna yaaka zana (100)? Ebaribari Saara onoodha abale, aganna yaaka makumi matanu na mannayi (90)?>> 
GEN.17.18	Ndala Abarahamu ahimwaakulaga Mulugu, wiira: <<Mwaheere mmurumeedha Zhumayili wi akalege vameentoni veenyu!>> 
GEN.17.19	Mbwenye Mulugu ahiiraga: <<Naari, mwihiyanaawo Saara onoodha ombalele mwaana-mulobwana, vano weevo onoodha omuthwe ndina naaye Ezaaki.
GEN.17.20	<<Mbwenye dha Zhumayili, gihiiwa. Ginoodha gimureelihe vano ginoodha gimvahe anaaye owiinjiva. Oneere akale baabi a asogoleli kumi nabiili, ni a milogo dhijinji. 
GEN.17.21	Waandana waaga ginakaraateyihe ni Ezaaki, mwaana oyene Saara oneeriiwe ombalele mudhidhi olena yaaka eyo>>. 
GEN.17.22	Mulugu agamalile owoga ni Abarahamu, ahivenyagavo va oliye.
GEN.17.23	Wona Mulugu vawogeliiye, nlabo nendde Abarahamu ahawiinela alobwana aatene a vaade vaaye, mwaanaye Zhumayili, aatene ayene yabaliwe owaniwa ni aatene alene yaali adhaari ooguliwa. 
GEN.17.24	Yiineliwaga Abarahamu aganna yaaka makumi matanu namannayi ni yaaka tanu nennayi (99), 
GEN.17.25	Zhumayili aganna yaaka kumi nathaaru. 
GEN.17.26	Nlabo nendde yahiineliwaga Abarahamu ni mwaanaye Zhumayili 
GEN.17.27	vamohi ni alobwana aatene a vaade vaaye, ayene oobaliwa vevale, naari teto adhaari ooguliwa a malogo mamohi.
GEN.18.1	Nlabo nimohi, dhipaddi dha mithanko dhuulubale dha oMamere, 
GEN.18.2	Abarahamu agavenyihile muru, ahawoonaga athu araaru egeemelile vakukuuve vaaye. Ahivenyaga vakaraatiligiiye, othamagela vaaligiisu, okokora.
GEN.18.3	Vano ahiwogaga, wiira: <<Mwagirumeedha, nabwiya, muhabuwe vang'ono voowanuhu va. 
GEN.18.4	Enodhiiwana mahinje wi muhabihe manyalo eenyu, mvume mudhidhi vang'ono vamurintini wa muthanko ola. 
GEN.18.5	Ginoodhana mukaathe, mutakune wi mfwanye kopolo dhoweeddana vowi muhuvira vaade va namalaba eenyu>>.
GEN.18.5	Aliwa yahaakulaga, wiira: <<Dhihiwomela; dhikale ndo wona muwogeliiwe>>.
GEN.18.6	Abarahamu ahithamagelaga mba, owoga ni Saara, wiira: <<Waaguve! Wapime mpimo miraaru dha saambale nendde napama wi osasanye mikaathe>>. 
GEN.18.7	Vano oliye ahithamagelaga dhoofuwa dhaaye, omwihidda mwaana ng'ombe ooruva, omwiikelela muzombwe aaye omoosa mowaaguva. 
GEN.18.8	Ndala ahaavaha aleddo ale mwaneenyama amoosiligiiye, waavaha teto makura ni mukaka. Abarahamu ahawiimelelaga vamurintini vevale aleddo aaye ejaga.
GEN.18.9	Aliwa yahimukohaga, wiira: <<Oli wuuvi mwihiyanaawo Saara?>> Oliye ahaakulaga, wiira: <<Oli mba mu>>.
GEN.18.10	Vevale mmohi mwa aliwa ahiiraga: <<Ebaribari, yaaka eyo ginoodha giwelele veva, mudhidhi oyene mwihiyanaawo Saara oneere ombala mwaana-mulobwana>>. Saara ahawiiwaga agali odduli wa mamune Abarahamu, vamulago wa musasa olene.
GEN.18.11	Abarahamu ni Saara yahuuluvala, ehaandile waabala ahima. 
GEN.18.12	Saara vowuubuwelela elena ahiteyaga yeeka, wiira: <<Ginaafwanye addi ohagalala wo? Vowi miyo ni mamunaaga, Nabwiya aaga nuhuuluvala, nihigomeliwa>>.
GEN.18.14	Onoobuwela wi 
GEN.18.15	Saara ni mwaha wowoova, ahirunaga yowi ohuteya. Mbwenye 
GEN.18.16	Aleddo yahivenyaga wi ewelele olenddo weewa wooya oSoddoma, Abarahamu ahaaveleelaga aliwa. 
GEN.18.17	 mwa yeeka, ahiiraga: <<Kinafwaneelela omukuwa Abarahamu yego ginafuniimi wiirana. 
GEN.18.18	Ebaribari Abarahamu oneere akale baabi a malogo majinji ni akopolo, vano mwa oliye enoodha ereelihiwe malogo maatene a elabo ya vati. 
GEN.18.19	Miyo gihimusakula oliye wi aasuuzihege anaaye ni aniiwa, oharihamo efunelo ya 
GEN.18.20	Vevale 
GEN.18.21	Ginaya wewo goone akala pumwemo wona mwiiweliimi naari eehi kahuwo mwemo. Ginafuna ginone ebaribari>>.
GEN.18.22	Aleddo abiili yahihabuwa dila yooya oSoddoma, mbwenye Abarahamu ahalilege ni 
GEN.18.23	Abarahamu ahimwaaddamelaga Nabwiya, ahikohaga, wiira: <<Kaahi munaya mwaatolose vamohi athu apama ni oothegaya?
GEN.18.24	Mwaafwanyawo athu apama makumi matanu (50), muneere waapela vamohi? Kamunaalevelele nluwa ndde va mwaha wa alena makumi matanu (50) apama? 
GEN.18.25	Kadhinarumeedheya wi nyo mwiirena yego yowinda wi apiwe muthu apama vamohi ni oothega! Munowaafwanafwaniha apama ni oothega? Ndala, naari. Nyoovo munothonga elabo yaatene ya vati, munothonga mowogoowa!>>
GEN.18.27	Abarahamu ahiwelelaga okoha, wiira: <<Naari ngali nthubi ni nddoora, gihiileva owoga ni Nabwiya aaga. Mugirumeedhe okoha teto: 
GEN.18.28	Ki mweera, mwaafwanyawo ehaakwanaga makumi matanu (50), ehalaga atanu? Muneere obwanyula nluwa naatenene va mwaha wa ala atanu?>> 
GEN.18.29	Abarahamu ahididelaga owoga ni 
GEN.18.30	Abarahamu ahiwelelaga owoga, wiira: <<Nabwiya aaga, muhutakaleliwe teto gookohani wi: Ki mweera mwaafwanyawo makumi maraaru?>> Nabwiya ahimwaakulaga, wiira: <<Naari gaafwanyawo athu makumi maraaru, kaginawiirela yootakala>>.
GEN.18.31	Nuwindo Abarahamu ahiwogaga, wiira: <<Gihiileva owoga ni Nabwiya aaga. Mugirumeedhe okoha: Ki mweera mwaafwanyawo makumi meenddi?>> Nabwiya ahimwaakulaga, wiira: <<Kaginapahula va mwaha wa ayene makumi meenddi>>.
GEN.18.32	Abarahamu ahididelaga owoga, wiira: <<Nabwiya aaga, muhutakaleliwe. Ela yookoha yaaga yoomariha: Ki mweera mwaafwanyawo kumi?>> Ahimwaakulaga, wiira: <<Kaginapahula va mwaha wa ayene kumi>>.
GEN.19.1	Angero ale abiili yahifiyaga oSoddoma ogasiguwile, Lothi agakaraatile vamulago va nluwa ndde.
GEN.19.2	wiira: <<Mugirumeedhe wi mvolowe mba mwa namalaba eenyu ola, muhuwe manyalo eenyu, mugone veva. Vano menselo bebehi, muneere owelela olenddo weenyu>>. Aliwa yahimwaakulaga, wiira: <<Naari, hiyo nnaya nagone murampani>>. 
GEN.19.3	Mbwenye Lothi ahaakalelaga ntidi, waaloba yahirumeedhaga odhowa owaniwa. Lothi ahisasanyedhaga yooja yapama, woosa mukaathe dhoohuhela emela, aleddo ale oja.
GEN.19.4	Mbwenye ehinadhowe omagonelo, alobwana aatene a nluwa na oSoddoma, azombwe ni owuuluvala, ahihalile mmohi naariwene, yahaapeelelaga nyuba ya Lothi. 
GEN.19.5	Omwiithanaga, yiiraga: <<Eli wuuvi alobwana evolowile mba mwaawo mahiyu alena? Waakumihedhe vaade va, hiyo nnafuna naagonihe>>. 
GEN.19.6	Lothi ahikumelaga vaade, ofuga musiwo, 
GEN.19.7	wiira: <<Akwaaga, ginowuulobani wi muhusasanyevo yego yowindo yootakala. 
GEN.19.8	Muhunona wi gihikalana ahima aaga abiili, ayene ehiteliwe. Mwafuna ginowaakumiha wi nyoovo mwawiirele eyene munafuniinyu. Mbwenye wa alobwana ala kamwawiirele yego, edheele ohaya vaade vaaga>>.
GEN.19.9	Athu ale yahimwaakulaga, wiira: <<Ovenyevo! We oli mwanaweendda, onafuna onilamulege? Nnowuwooniha goyi waakwaranya athu aawo ayene!>> Yahimutukumaga Lothi omudhowiha vamulago wi epwese musiwo. 
GEN.19.10	Vevale aleddo alene yahimuthukulaga Lothi omvolosiha mba, ofugawo. 
GEN.19.11	Waara wuulubale wahaarurumusaga alobwana a oSoddoma ale yarijilege nyuba ya Lothi, yahiribiwaga wiintoni, wambeela wa ang'onong'ono ofiyedha wa apogo eewa. Kayaandilege ohidda musiwo.
GEN.19.12	Aleddo ale yahiwogaga ni Lothi, wiira: <<Ohukalana anaawo muluwani mu? Ovenyevo mburo olena vamohi ni aatene ayene eli aawo, akamwene aawo, anaawo anaalobwana ni anaahiyana, ni dhego dhendo dhinniiwena. 
GEN.19.13	Hiyo nadheele onoonga nluwa nddi. Muladdu weewa ohutthabwa wunnuwa, ndala 
GEN.19.14	Lothi ahimaruwaga, odhowa wawaaddela azombwe aaye ayene yafuna waatela anaaye, wiira: <<Mvenyemo muluwani mu! 
GEN.19.15	Bebeheene angero ale yahimvenyihaga Lothi ni ntidi, wiira: <<Waaguve ovenye, waakumihemo muluwani mu mwihiyanaawo ni ahima alena abiili winniiwena, waahifunaga wi olagiwe vamohi ni nluwa nddi>>. 
GEN.19.16	Alobwana ale vamooniligiiwa Lothi othigariga, yahimwihiddeelaga moono, oliye, mwihiyanaaye, ni anaaye abiili, yahaakumihedhaga ode wa nluwa ndde. Yahiirana ndale mwaha wa thagaraga dha 
GEN.19.17	Egavenyilemo muluwani mule, mmohi wa alene ahiwogaga ni Lothi, wiira: <<Othawe! Ohusugwe mundduli wi ovuluwe, ohukale vakukuuve, othawele omwaangoni wi ohufwanyiwe>>.
GEN.19.18	Mbwenye Lothi ahawaakulaga, wiira: <<Ginowuulobani. 
GEN.19.19	Muhugiirela yapama, miyo namalaba eenyu, vano muhuvulusa egumi yaaga ni mahala. Mbwenye kaginaakale oothawela omwaangoni vowi yowoopiha enadha egifwanye, gihinafiye, gikwe. 
GEN.19.20	Vakukuuve va vihikala nluwa ning'onong'ono. Githawele wewo wi goobowe, nluwa ning'onong'onoove!>> 
GEN.19.21	Mulobwana ole ahimwaakulaga, wiira: <<Ginowuuvaha yooloba yaawo vano kaginapahula nluwa nenddo niwogiliiwe. 
GEN.19.22	Vano waaguve othawele wewo, miyo kaginaanda wiirana yego ohuvolowile>>. Mwaha ola buulena nluwa ndde nneethaniwiiwa Zowari.
GEN.19.23	Lothi ahivolowaga oZowari nduwa nikumagawene. 
GEN.19.24	Ndala 
GEN.19.25	Yahaabwanyula maluwa alene ni elabweene, athu aatene yamagile mwemule ni manasi maatene. 
GEN.19.26	Vano, mwadha Lothi, ahisugwaga mundduli, ahitaduwa eruwa ya mwiinyu.
GEN.19.27	Abarahamu ahimaruwaga bebeheene, ahidhowaga niburo nendde nawogiligiiye ni 
GEN.19.28	Vasugwiligiiye dhipaddi dha oSoddoma ni oGomora ni elabo ele yaatene, ahoonaga mirabo dha mwiisi dhigwelaga wona mwiisi wa thukutha. 
GEN.19.29	Ndala Mulugu ahibwanyula maluwa a elabo elene, mbwenye ahuubuwelela dha Abarahamu, ahimvulusa Lothi mwa otolosiwa wa alene yamagile mmaluwani mule.
GEN.19.30	Lothi ahimaruwaga oZowari, okalaga omwaangoni, okunguni vamohi ni anaaye ale abiili anaahiyana, vowi owoova okala oZowari.
GEN.19.31	Nlabo nimohi mwaanaye amulubale ahiwoga ni ddibile a mung'onong'ono: <<Ababa ala ehuuluvala vano elabo ela kamuli mulobwana oonitela hiyo wona dhineereya elabo yaatene ya vati. 
GEN.19.32	Naalezelihe ababa wi nigonena wi aliwa enivahe ahima>>. 
GEN.19.33	Mahiyu alene yahimulezelihaga babiiwa, vano mwaana owambeela obaliwa ahimugonana. Mbwenye oliye kaanonile dha ogonana waaye, naari ovenyavo waaye. 
GEN.19.34	Omenseloni wiwa apogoya ole, ahiwogaga ni ddibile, wiira: <<Ndilo mahiyu miyo gihigona ni ababa. Naalezelihe teto peeno mahiyu, we waagonena wi oliye anivahe ahima>>. 
GEN.19.35	Mahiyu alene yahimulezelihaga, vano ddibile amung'onong'ono ahigonaga ni ababe. Mbwenye oliye kaanonile dha ogonana waaye, naari ovenyavo waaye. 
GEN.19.36	Ndala aabiileene ala yahirubalelihiwa ni babiiwa.
GEN.19.37	Amulubale ahimbala mwaana-mulobwana, omuthwa ndina na Mowabe.
GEN.19.38	Amung'onong'onoya ahimbala teto mwaana-mulobwana, omuthwa ndina na Beni-Ami.
GEN.20.1	Abarahamu ahitama ayaaga oNegevi, wewo wamagiliiye vaari ni vaari va Kadexi ni Xuri. Ahikaraateya oGerari, 
GEN.20.2	Abarahamu ahimwiirela mwihiyanaaye okala murogoriye. Abimileki, mwene a oGerari, ahimuthukula Saara wi akale mwihiyanaaye.
GEN.20.3	Mahiyu mamohi, Mulugu ahiyooneyiha wa Abimileki ole moorohani, wiira: <<Onookwa vowi ohumuthukula mwihiyana ooteliweene>>.
GEN.20.4	Mbwenye Abimileki kaamugonilena, vevale ahimwaakulaga, wiira: <<Nyoovo, Nabwiya aaga, muneere ompa muthu ahithegile yego? 
GEN.20.5	Abarahamu dagaaddele wi Saara di murogoriye, teto Saara ahiwoga ndo. Mwaha olena, ebaribari giirilena gihinonaga>>.
GEN.20.6	Mulugu ahimwaakulaga moorohani, wiira: <<Miyo gihinona wi ebaribari wiirilena ohunonaga. Fi veva guukooddihiliimi ogonana oliye wi ohugithegele. 
GEN.20.7	Omveleele mwihiyana oyo wa mamune. Oliye namavuhulela, onoodha oolobelele wa miyo wi ohukwe. Mbwenye waahimuwelihedha mamune, onone wi onookwa ebaribareene, we ni aatene a vaade vaawo>>.
GEN.20.8	Bebeheene Abimileki ahawiithanaga anamalaga aaye oororomeleya aatene, wawaaddela eyene yamwiireyele. Vevale aatene yahidhaaliwa woova.
GEN.20.9	Abimileki ahimwiithanihaga Abarahamu, wiira: <<Eniireliiwe ela ddi? Guupahulele ddi wi ogidheelena yoothega yuulubale miyo ni athu aaga? Eyene egiireliiwe kineereyege>>. 
GEN.20.10	Abimileki ahimukohaga teto, wiira: <<Wiirele ddi yego yowindala?>> 
GEN.20.11	Abarahamu ahimwaakulaga, wiira: <<Sowi goobuwelela wi athu a elabo ela kinamoova Mulugu. Ndala yoogipa mwaha wa mwihiyanaaga. 
GEN.20.12	Ebaribareene ola di murogoraga vowi mwaana a ababa. Mbwenye kahuwo mwaana amma, ndala gihimutela. 
GEN.20.13	Mulugu agivenyihaga wa addibilaga miyo gahiwogaga ni mwihiyanaaga, wiira: <Ginowuuloba ogirumeedhe wi mwaatemwene muneeriihu niviregemo, owogege wi oli murogoraga> >>.
GEN.20.14	Abimileki ahimvahaga Abarahamu mabila, ng'ombe, ni adhaari anaalobwana ni anaahiyana, vano ahimuwelihedhaga mwihiyanaaye Saara. 
GEN.20.15	Ahiwogaga ni Abarahamu, wiira: <<Elabo ela saaga, vinafuniiwe omagavo, omagevo>>. 
GEN.20.16	Vano ahiwogaga ni Saara, wiira: <<Gihimvaha murogoriyo korowa dha parata okwaranya kilu kumi ni emohi wi gawoonihedhe athu aawo aatene wi kawinna mwaha ni miyo, ahikalevo onowiinkedhe>>.
GEN.20.17	Abarahamu ahimulobelelaga Abimileki wa Mulugu, vevale Mulugu ahimuyiliha Abimileki, mwihiyanaaye ni adhaari aaye anaahiyana, vano yahambeela obala. 
GEN.20.18	Sowi 
GEN.21.1	Wona 
GEN.21.2	Abarahamu agooluvale ndale, Saara ahirubalela, ombala mwaana-mulobwana mudhidhi olene Mulugu wawogeliiye.
GEN.21.3	Abarahamu ahimuthwa ndina na Ezaaki
GEN.21.4	Agaakwanihile malabo matanu namaraaru, Abarahamu ahimwiinela wona Mulugu mwamulamuleliiye. 
GEN.21.5	Abarahamu aganna yaaka zana (100), fambaliliiye mwaanaye Ezaaki. 
GEN.21.6	Saara ahiiraga: <<Mulugu ohugivaha oteya, vano aatene alene eneewe muselu olena, eneere oteyela vamohi ni miyo! 
GEN.21.7	Kalivo aamwaaddele Abarahamu wi Saara onoodha akalena nnyenya, nowaamwiha. Naari oliye agooluvale, gihimvaha mwaana!>>
GEN.21.8	Mwaana Ezaaki ahunnuwa, ahihiya waamwa. Mudhidhi oyene Abarahamu ahimusasanyedhela mathanga.
GEN.21.9	Mbwenye Saara ahimoona Zhumayili, mwaana a mu Egubuddu Hagari ni Abarahamu, emunyemulaga Ezaaki. 
GEN.21.10	Saara ahimwaaddelaga Abarahamu, eeraga: <<Mmwiigare mudhaari ola ni mwaanaye vowi kanaakele mureelelo wa vaade veehu mwaana a mudhaari ola, vamohi ni mwaana aaga Ezaaki>>.
GEN.21.11	Abarahamu ahukuuwaga vajinji ni yoowoga elene vowi Zhumayili teto aali mwaanaye. 
GEN.21.12	Mbwenye Mulugu ahiwogaga ni Abarahamu, wiira: <<Ohukuuwe mwaha wa mwaana, vamohi ni mudhaari aawo. Orumeedhe yoowoga ya Saara vowi mwa Ezaaki eneere yiithaniwege anaawo. 
GEN.21.13	Mbwenye mwaana a mudhaari aawo onoodha akale nikolo na nlogo, vowi oliye teto di mwaana aawo>>.
GEN.21.14	Omenseloni wiwa bebeheene, Abarahamu ahithukulaga yooja ni mulinga ohelamo mahinje, omwinka Hagari. Ahimureyaga dhego nde, omwiikelela mwaana, omuruma odhowaga. Hagari ahambeelaga weedda, azeezeyaga mwiiddeddereni ya oBerexeba.
GEN.21.15	Vamaliliiwa mahinje ale yaathukuligiiwa, Hagari ahimwihiyaga mwaanaye vati va nikupu. 
GEN.21.16	Osusavo, odhowa voolapela vang'ono okaraati, vowi kaafunaga omoona mwaanaye aakwaga. Agakaraatile vatheyani, owunddaga, oobaga kutho.
GEN.21.17	Mulugu ahiiwa wuundda wa mwaana. Mungero a Mulugu odhulu ahimwiithanaga Hagari, wiira: <<Hagari, ddi? Ohoove vowi Mulugu ohiiwa wuundda wa mwaana vevale viliiye. 
GEN.21.18	Venya, wamvenyihe mwaanawo, omwihiddeele pama ndada vowi ginoodha gimwiire nikolo na nlogo nuulubale>>.
GEN.21.19	Vevale Mulugu ahimoonihaga Hagari ceela. Oliye odhowa odhaaliha muno waaye mahinje, omung'wiha mwaanaye. 
GEN.21.20+GEN.21.21	Mulugu aali ni mwaana ole, mowunnuwa waaye. Ahikala kokola ya oParani vano osogolo wiwa aali muliba orwa. Amaaye yahimuteliha oliye ni mwihiyana a wEgubuddu.
GEN.21.22	Mudhidhi oyene Abimileki aliiye ni Fikoli, musogoleli aaye a anyakoddo, ahiwogaga ni Abarahamu, wiira: <<Mulugu oli ni we mwa dhaatedhene dhendo dhineeriiwe. 
GEN.21.23	Ginowuuloba wi dhiinoveva olibele vameentoni va Mulugu wi kudha oginyengetha, naari ahima aaga ginniimina ni a musogoloya. Okalege oororomeleya ni miyo, ni athu a elabo ela emagiliiwe wona teto miyo ginowiireliimi>>. 
GEN.21.24	Abarahamu ahimwaakulaga, wiira: <<Ginolibela>>.
GEN.21.25	Vevale Abarahamu ahimwaaddelaga Abimileki dha ceela eyene, anamalaba aaye yamwaakiliiwa Abarahamu. 
GEN.21.26	Abimileki ahimwaakulaga, wiira: <<Miyo kagimunonile oyene wiirilena ndala. Ginowambeelawene wiiwa, we kawagaaddele>>.
GEN.21.27	Egeerile omwaandani abiili ala, Abarahamu ahimvaha Abimileki mabila ni ng'ombe. 
GEN.21.28	Mbwenye Abarahamu ahaalogolela epaddi ya mabila matanu nameenddi a dhoofuwa dhaaye. 
GEN.21.29	Abimileki ahimukohaga, wiira: <<Mwaha bwaddi waahiyiliiwe epaddi ya mabila ala matanu nameenddi?>> 
GEN.21.30	Abarahamu ahimwaakulaga, wiira: <<Waarumeedhe mabila ala wi ogiirele onamoona okale ni miyo wi miyo ditibile ceela ela>>.
GEN.21.31	Mowindala niburo ndde nneethaniwa Berexeba
GEN.21.32	Egamalile osasanya nipangano no waandana ndda oBerexeba, Abimileki ni Fikoli, musogoleli aaye a anyakoddo, yahiwelelaga owaniwa wa aFilisti. 
GEN.21.33	Abarahamu ahidhalavo muthanko wa murinti va Berexeba, vevale oolobela mu ndina na 
GEN.21.34	Abarahamu ahimaga mwiilaboni mwemule mwa aFilisti, okala wewule mudhidhi mujinji.
GEN.22.1	Egavirile malabo, Mulugu aheeha nroromelo na Abarahamu, ahimwiithanaga, wiira: <<Abarahamu!>> Oliye ahimwaakulaga, wiira: <<Di miyo, gili va>>. 
GEN.22.2	Mulugu ahiiraga: <<Omuthukule mwaanawo mmohive, oyene onamudhiveliiwe, Ezaaki, omudhowena epaddi ya oMuriya, wamukuthe wewo mukutho woopaha, mwaango oyene gineeriimi guutoonyihedhe>>.
GEN.22.3	Omenseloni wiwa bebeheene, ahimusasanyedhaga buuru aaye, omaganya kuni dhoopahana mukutho, weeddaga edhowaga wewo Mulugu wamutoonyihedhigiiye. Ahaathukulaga teto anamalaba aaye abiili vamohi ni mwaanaye Ezaaki.
GEN.22.4	Amalile malabo meenddi eeraga weedda, na neethaaru ahoona woolapelawene niburo ndde. 
GEN.22.5	Vevale ahawaaddelaga anamalaba aaye, wiira: <<Muhale veva ni buuru ola. Miyo ni mwaanaga nnaya osogolo wule wi namutamaale Nabwiya. Neera ndo, nuufwanyeni veva>>.
GEN.22.6	Abarahamu ahimukapathihaga kuni dha mukutho mwaanaye Ezaaki, oliyeya othukula munddo ni mbene. Aabiileene othaananaga, 
GEN.22.7	Ezaaki ahimwiithanaga Abarahamu, wiira: <<Babani>>. Oliye ahimwaakulaga, wiira: <<Gaaddele, mwaanaga>>. Ezaaki ahimukohaga, wiira: <<Nihithukula munddo ni kuni, ki nibila na mukutho nili wuuvi?>> 
GEN.22.8	Abarahamu ahimwaakulaga, wiira: <<Mulugu ononivaha nibila na mukutho, mwaanaga>>. Aabiileene yeeraga ethaananaga. 
GEN.22.9	Egafiyile mburo ole Mulugu wamwaaddeliiye, Abarahamu ahisasanyaga vevale ebuwa ya mukutho, ohelavo kuni vadhulu viwa. Vano ommaga mwaanaye Ezaaki, omuhela veebuwani vevale va mukutho, vadhulu va kuni.
GEN.22.10	Vevale Abarahamu ahithukulaga mbene waaye ni ndada naaye wi ampe mwaanaye. 
GEN.22.11	Mbwenye mudhidhi olene mungero a 
GEN.22.12	Mungero a Nabwiya ahiiraga: <<Ohuvenyihe ndada wi omwiirele yootakala mwaanawo, kumwiirele yego! Vano gihinona wi onomwiiwelela ni omuthithimiha Mulugu vowi kumukooddihile mwaanawo mmohive>>.
GEN.22.13	Abarahamu agarugunuwe, ahoonaga odduli waaye nibila napogo nigamageleliwe manyaga vanikupuni. Ahithukulaga, ohela mukutho vamburoni va mwaanaye.
GEN.22.14	Abarahamu ahithwa niburo ndde ndina na <<
GEN.22.15	Olenddo wa nabiili, mungero a 
GEN.22.16	<<
GEN.22.17	ginoodha guureelihe ebaribareene vano ginoodha guuvahe okale nikolo na athu ajinji. Wiinjiva weewa onaakale wona ttendderi dha odhulu, vano wona miseenga dha seresere ya nyaza. Enoodha yaathukule maluwa a amwiiddani wi ekale eewa. 
GEN.22.18	Odheela mwa anamabaliwelamo
GEN.22.19	Abarahamu ahiwelelaga waaligi azombwe aaye, ovenya vamohi odhowa oBerexeba, omaga wewo.
GEN.22.20	Egavirile malabo, Abarahamu ahaaddeliwa wi Milika ohumbalela ahima Nahori, ddibile Abarahamu. 
GEN.22.21	Vowambeela aali Uzi, ni addibile: Buzi, Kemuweli (ababe Aramu), 
GEN.22.22	Kesedi, Hazo, Pilidaxi, Yidilafi, ni Betuweli. 
GEN.22.23	Betuweli ola aali babe a Rabeka. Ala yaali ahima atanu ni araaru ayene Milika yaabaliliiye ni Nahori, ddibile Abarahamu. 
GEN.22.24	Nahori ola ahikalana mwihiyanaaye a nabiili, eeriwa Rewuma, vano ola ahaabala: Teba, Gahamu, Tahaxi, ni Maaka.
GEN.23.1	Saara amalile yaaka zana ni yaaka makumi meenddi ni yaaka tanu nabiili (127), 
GEN.23.2	okwa oKwiriyati-Araba, sowi oHeboroni, elabo ya oKanani. Abarahamu ahivolowaga mba ahikubanyaga, wuundda okwa wa Saara. 
GEN.23.3	Vevale Abarahamu ahihiyaga muruthu waaye ole, odhowa waawogana aHeti, wiira: 
GEN.23.4	<<Miyo gimagile ni nyoovo wona mwanaweendda. Mugihiye gigule mburo wi okale waaga mwiilaboni mweenyu mu wi gimulogohevo mwihiyanaaga>>. 
GEN.23.5	AHeti yahimwaakulaga Abarahamu, wiira: 
GEN.23.6	<<Nabwiya, munivuruwane yoowoga yeehu. Mwa hiyo muli wona mwene oosakuliwa a Mulugu. Nnowuurumeedhihani wi mwamulogohe
GEN.23.7	Abarahamu ahivenyaga vaaligiiye, okokora, aariihaga aHeti, anya a elabo ele. 
GEN.23.8	Vano ahiiraga: <<Akala ebaribari munorumeedha wi gamulogohe mwihiyanaaga, mmulobe Eforoni, mwaana a Zohari, 
GEN.23.9	wi agigulihedhe nikungu naaye na oMakepela, nenddo nili seresere ya mudda waaye. Miyo gilivele mutheengo weewa waatene nikungu ndde wi nikale nsiye nowaalogohamo amudhaaga>>.
GEN.23.10	Vano Eforoni agakaraatile vevale ni aHeti akwaaye vamulago wa nluwa, ahimwaakulaga Abarahamu, athu aatene yiiwaga, wiira: 
GEN.23.11	<<Naari, nabwiya aaga, ginowuuvahani mudda ole, vamohi ni nikungu nili mwemo mwa mahala. Va gili vameentoni va athu aaga ala aatene, ginowuuvahani waatene ole wi mwaamvite mwihiyaniinyu>>.
GEN.23.12	Abarahamu ahikokoraga olenddo wa nabiili, aariihaga anya a elabo ele. 
GEN.23.13	Ahimwaakulaga Eforoni, athu aatene yiiwaga, wiira: <<Ginowuulobani wi mugirumeedhe oliva mudda ole. Ginafuniimi omvitamo mwihiyanaaga>>. 
GEN.23.14	Eforoni ahimwaakulaga, wiira: 
GEN.23.15	<<Nyo, nabwiya aaga, mudda ole bwa korowa dha parata mazana mannayi (400). Nyo ni miyo, eyene ddi? Mudhowe mwamulogohe mwihiyaniinyu vevale>>.
GEN.23.16	Ndala Abarahamu ahimurumeedhelaga Eforoni oliva mutheengo ole, ahipimaga korowa nde, athu aatene yoonaga. (Athu ala yeeriwa aHeti.) Dhaali korowa dha parata mazana mannayi (400) wona mpimo wakoveleliwe.
GEN.23.17	Mowindala mudda wa Eforoni, oMakepela, waaddamela oMamere vamohi nikungu ni mithanko dhaatedhene dhaali mmiddani, yahimpelekelaga okala dha 
GEN.23.18	Abarahamu vameentoni va aHeti aatene, yahitugumanaga vamulago, yoonaga.
GEN.23.19	Dhigeereyile nda, Abarahamu ahimvitaga mwihiyanaaye Saara, nikungu naaye na oMakepela wang'anana ni Mamere epaddi ya oHeboroni, elabo ya oKanani.
GEN.23.20	Ndala aHeti yahimpelekelaga Abarahamu mudda ni nikungu ndde wi aavitegemo amudhi aaye.
GEN.24.1	Abarahamu owuuluvaleene, 
GEN.24.2	Nlabo nimohi ahiwogaga ni namalaba aaye oororomeleya, musogoleli a akwaaye, oyene aang'anela dhego dhaaye dhaatedhene: <<Ginafuna ohele ndada naawo vamweddoni vaaga, 
GEN.24.3	olibele mu ndina na 
GEN.24.4	Odhowe elabo yaaga, wamusayele wa amudhaaga mwihiyana wi Ezaaki amutele>>.
GEN.24.5	Namalaba ahimwaakulaga, wiira: <<Ki eera mwihiyana oyo ahifuna ogihara, odha elabo ela, mwaaninyu gimuyiihe elabo eyene mukumiliinyu?>>
GEN.24.6	Abarahamu ahimwaakulaga, wiira: <<Kawiireve dhedho, omuyiiha elabo ele. 
GEN.24.7	, Mulugu a odhulu, diirilena ogivenyiha vaade va ababa ni elabo ya addibilaga, vano ahigiroromeliha, olibelela waavaha elabo elena ahima aaga a musogolo. Nabwiya yekaaye onomuruma mungero aaye osogolo waawo wi omudhena mwihiyana a mwaanaga. 
GEN.24.8	Mwihiyana oyo aahifuna wuuhara, we kunaakalena mwaha mwa olibela waaga. Naari, kumuyiihewo mwaanaga>>. 
GEN.24.9	Namalaba ahitadeelelaga ndada naaye vamweddoni va Abarahamu vano ahilibelaga wiirana dhende dharumiwiiye. 
GEN.24.10	Ahaathukulaga akamelo kumi a nabwiye, ni dhoovaha dhapama dha misawo-misawo dha Abarahamu. Vevale ahivenyaga odhowaga oAramu-Naharimu, nluwa na Nahori.
GEN.24.11	Ahifiyaga nluwa ndde ciguwo, mudhidhi oyene ahiyana vinarugwiiwa mahinje, ahaavumihaga akamelo okwibi wa nluwa, waaddamela vaceelani. 
GEN.24.12	Ahilobelaga, wiira: <<Nyoovo 
GEN.24.13	Viimeliliimi vaceelani va, anamwali a nluwa nddi enoodha orugwaga mahinje. 
GEN.24.14	Mwiirena wi oyene gineeriimi gimulobe mahinje, aworomihe muno waaye vang'ono wi ging'we, oliye agaakula, eera: <Ng'wani, ginowaavaha teto akamelo eenyu>, akale mwadha a namalaba eenyu Ezaaki. Ndo gineere ginone wi munowooniha odhivela weenyu, woororomeleya ni nabwiya aaga>>.
GEN.24.15	Amarihaga owoga madhu alena, ahidhawo Rabeka, mwaana a Betuweli, akumaga muluwani agakapathile muno waaye. Betuweli aali mwaana a Milika ni a Nahori, ddibile Abarahamu. 
GEN.24.16	Ola ebaribareene aali oowomesesa, oliye aali namwali ahamunonile mulobwana. Rabeka ahikitelaga vaceelani, odhaaliha muno waaye ogwelela. 
GEN.24.17	Namalaba a Abarahamu ahimuthamagelaga, omuloba mahinje, wiira: <<Ginowuuloba, ogihiye ging'we mahinje a mmunoni mwaawo>>. 
GEN.24.18	Oliye ahaakulaga, wiira: <<Ng'wani, nabwiya aaga>>. Vano mowaaguva ahirulaga muno waaye, ohiddeela mmadani wi amvahe mahinje. 
GEN.24.19	Agamalile omvaha mahinje, oliye ahiwogaga, wiira: <<Ginowaavaha teto akamelo eenyu, vinafuneliiwa>>.
GEN.24.20	Mowaaguva ahaamarihagamo mmunoni eetthelaga mwang'wela aneenyama. Oweeddaga wiinddi-wiinddi, arugwaga mahinje vaceelani, aavahaga akamelo aatene. 
GEN.24.21	Namalaba oomusugwaga, agamaalile wi oone 
GEN.24.22	Akamelo egamalile ong'wa, oliye ahimvahaga Rabeka cipini ya oro, yanyemelaga garama tanu nammohi, vamohi ni purusera biili dha oro, onyemela wiwa okwaranya garama zana. 
GEN.24.23	Vano ahiwogagana, wiira: <<Ginowuukoha, babo baani? Aliwa ehikalana mburo wi gihayewo vamohi ni ala ginniimina?>> 
GEN.24.24	Oliye ahimwaakulaga, wiira: <<Miyo gili mwaana a Betuweli, mwaana a Milika ni Nahori. 
GEN.24.25	Owanuhu ohukalawo mburo wowaakwana nyoovo. Ehikalawo teto manasi, ni dhooja dhijinji dha aneenyama>>.
GEN.24.26	Vevale namalaba ahikokoraga, omutamaalela 
GEN.24.27	eeraga: <<Athithimihiwe, 
GEN.24.28	Namwali ole ahithamagelaga owaniwa, wawaaddela amaaye dheereyilege. 
GEN.24.29	Vano Rabeka ola ahikalana murogoriye eeriwa Labani. Ola ahithamagaga mowaaguva adhowaga oceelani, okwibi wa nluwa wi agumane ni mulobwana ole. 
GEN.24.30	Labani vooniligiiye cipini ni purusera mmoononi, ahimwaaddelaga Rabeka dhego dhawogile mulobwana ole, ahidhowaga ogumana ni oliye. Namalaba a Abarahamu eemelilege vaceelani vevale ni akamelo aaye. 
GEN.24.31	Labani ahiiraga: <<Mudhe, niye owanuhu. Nyo muli ooreelihiwa a 
GEN.24.32	Vevale yahifiyaga vaade otapula dhego dha akamelo, waahelela manasi, odhiiwana mahinje omvaha muleddo ni alene yannigiiyena wi ehabihe manyalo. 
GEN.24.33	Mbwenye agavahiwe yooja, namalaba ole ahiiraga: <<Kaginaanda oja gihinawoge yego eyene girumiwiimi>>. Labani ahaakulaga, wiira: <<Wogani>>. 
GEN.24.34	Vevale ahiiraga: <<Miyo gili namalaba a Abarahamu. 
GEN.24.35	 ahimudhaaliha mareeliho, okala muliba a dhooreela, omvaha mabila ni ng'ombe, parata ni oro, anamalaba aalobwana ni aahiyana, akamelo ni abuuru. 
GEN.24.36	Mwihiyanaaye Saara ohumbalela mwaana-mulobwana, naari agooluvale. Vano Abarahamu omvaha mwaana oyene dhooreela dhaaye dhaatedhene, dhanniiyena. 
GEN.24.37	Nabwiya aaga ahigiruma olibela, wiira: <Kumutelihe mwaanaga ni ahiyana a oKanani wuno oliimi dhiinova. 
GEN.24.38	Odhowe owani wa ababa, wamusakule mwihiyana mwa nlogo naaga wi mwaanaga amutele>. 
GEN.24.39	Miyo gahimwaakulaga nabwiya aaga, wiira: <Ki eera mwihiyana oyo ahifuna ogihara?> 
GEN.24.40	Oliye ahaakulaga, wiira: <
GEN.24.41	Waafwanya amudhaaga ehifuna wuuvaha mwihiyana, veva onaakale ootapuwa mwa olibela wu>.
GEN.24.42	<<Mwa mwaha olena, peeno ngafiyile vaceelani gilobelaga, giiraga: <Nyo 
GEN.24.43	Miyo gili vaceelani va, adha namwali aarugwaga mahinje, giwoga ni oliye, giira: <<Ogihiye wi ging'we mahinje a mmunoni mwaawo>>, 
GEN.24.44	oliye agaakula, eera: <<Ng'wani teto ginowaavaha akamelo eenyu>>, mwiirena wi oyene akale mwadha a mwaana a nabwiya aaga, oyene munamudhiveliinyu, 
GEN.24.45	Gimarihagawene madhu ala muwari mwaaga, ahifiya Rabeka agakapathile muno waaye, ahikitelaga vaceelani wi aarugwe mahinje. Vano miyo gahiiraga: <Ginowuuloba wi ogivahe mahinje>.
GEN.24.46	<<Mowaaguva ahirulaga muno wa mahinje, wiira: <Ng'wani, ginowaavaha teto akamelo eenyu>. Miyo gahing'wa, ahaang'wiha akamelo aaga. 
GEN.24.47	Ndala gahimukohaga, wiira: <Ababo baani?> Oliye ahaakulaga wi mwaana a Betuweli, mwaana a Milika ni Nahori. Vevo miyo omuwariha cipini, ni purusera mmoononi. 
GEN.24.48	Gahikokora gimutamaalaga 
GEN.24.49	Ndala, mwaafunaga wooniha odhivela ni ororomeleya wa nabwiya aaga, mugaaddele. Dhaahirumeedheyaga mugaaddele wi gidhowe dhipaddi dhimohi>>.
GEN.24.50	Labani ni Betuweli yahimwaakulaga, wiira: <<Nda sa 
GEN.24.51	Rabeka ola, oli va. Mmuthukule wi ateliwe ni mwaana a nabwiya eenyu, wona 
GEN.24.52	Namalaba a Abarahamu veewiligiiye yowaakula yeewa, ahikokoraga, omutamaalela 
GEN.24.53	Vevale ahithukulaga dhego dhoosasanyiwa ni parata ni oro, vamohi ni dhoowara, ahimvahaga Rabeka, waavaha teto dhego dhimohi dhapama murogoriye, vamohi ni amaaye. 
GEN.24.54	Ndala ahija, ong'wa, vamohi ni alobwana ale yannigiiyena, ogona vevale. Omenseloni wiwa namalaba ole ahiiraga: <<Mugihiye wi gidhowege wa nabwiya aaga>>. 
GEN.24.55	Mbwenye, murogoriye ni amaaye Rabeka yahaakulaga, wiira: <<Mmwihiye wi akale ni hiyo mudhidhi vang'ono, malabo kumi vano, avenye adhowege>>. 
GEN.24.56	Oliye ahawaakulaga, wiira: <<Kamugiselihe owela waaga vowi 
GEN.24.57	Aliwa yahaakulaga, wiira: <<Mbwenye nimwiithane namwaliya wi nimwiiwe yoofuna yaaye>>. 
GEN.24.58	Vevale yahimwiithanaga Rabeka, omukoha, wiira: <<Oneere omuhara mulobwana ola?>> Oliye ahawaakulaga, wiira: <<Ginomuhara>>.
GEN.24.59	Vevale arogoriye yahimpaganyaga Rabeka, namalaba aaye, vamohi ni namalaba a Abarahamu ni alobwana aaye. 
GEN.24.60	Vano yahimureelihaga Rabeka, yiiraga:
GEN.24.60	<<Mwa we, murogorihu, ekumemo
GEN.24.60	ahima macikwi ni macikwi;
GEN.24.60	anamabaliwelamo aawo yaande othukula
GEN.24.60	maluwa a amwiiddani eewa>>.
GEN.24.61	Egamalile elena, Rabeka ni anamalaba aaye egamaganyile, yahaagwelaga akamelo wi emuharege namalaba a Abarahamu. Oliye agamuthukule Rabeka, yahimaruwaga. 
GEN.24.62	Mudhidhi olene Ezaaki ahiwelelaga oCeelani ya Lahayi-Royi, amagile elabo ya oNegevi. 
GEN.24.63	Nlabo nimohi, osiguwaga, ahidhowaga weeddelela midda, vasugwiligiiye woolapelawene, ahawoonaga akamelo edhaaga. 
GEN.24.64	Rabeka vamooniligiiye Ezaaki, ahikitaga vakameloni, 
GEN.24.65	omukoha namalaba a Abarahamu, wiira: <<Mulobwana ole onadha mmiddani mule aniharelaga baani?>> Oliye ahimwaakulaga, wiira: <<Di nabwiya aaga>>. Vevale oliye ahithukulaga guwo wiikuneelana wiintoni.
GEN.24.66	Namalaba ahimwaaddelaga Ezaaki dhaatedhene dheereyile. 
GEN.24.67	Ezaaki ahimudhowagana Rabeka nyuba eyene yaali ya amaaye Saara. Ahimutela Rabeka, omudhivela. Ndala ahihagalalihiwa amaaye vakwiliiwa.
GEN.25.1	Abarahamu ahimutela mwihiyana mmohi eeriwa Ketura. 
GEN.25.2	Mwa ola ahaabala ahima ala: Zimirani, Yokixani, Medani, Midiyani, Ixibaki ni Xuwa. 
GEN.25.3	Yokixani aali baabi a Xeba ni Deddani. Deddani aali nikolo na aAxuuri, aLetuxi, ni aLewumimu.
GEN.25.4	Midiyani aali baabi a Efa, Eferi, Enoki, Abida ni Elida. Aatene alena yaali a nlogo na Ketura.
GEN.25.5	Abarahamu ahimwihiyedha Ezaaki dhaatedhene dhanniiyena. 
GEN.25.6	Mbwenye Abarahamu ahinakwe, ahaavaha dhooreela ahima a ahiyanaaye amohi, ahaaruma odhowa epaddi ya wewo onakumela nduwa, ahaamwalaniha ni mwaanaye Ezaaki.
GEN.25.7	Abarahamu amalile yaaka zana ni yaaka makumi matanu na meenddi ni yaaka tanu (175), 
GEN.25.8	okwa mmurenddeleni agooluvale vajinji, okala vamohi ni makolo aaye.
GEN.25.9	Ahima aaye Ezaaki ni Zhumayili yahimulogoha
GEN.25.10	Waali mudda oyene Abarahamu waguliliiye ni aHeti. Mwemo mwalogohiwe
GEN.25.11	Agakwile Abarahamu Mulugu ahimureeliha mwaanaye Ezaaki, oyene amagile vaCeelani ya Lahayi-Royi.
GEN.25.12	Ola mwaha wa ahima a Zhumayili. Zhumayili aali mwaana a Abarahamu ni a muEgubuddu Hagari, namalaba a Saara. 
GEN.25.13	Ala mandina a anaaye wona obaliwa weewa: owambeela Nebayoti, Kedari, Abideli, Mibisami, 
GEN.25.14	Mixima, Duma, Masa, 
GEN.25.15	Hadadi, Tema, Yeturi, Nafixi ni Kedema.
GEN.25.16	Ahima ala a Zhumayili yaali makolo a mahimo kumi nameenddi, yavaha mandina eewa murudda dheewa ni misasa dheewa.
GEN.25.17	Zhumayili akwile aganna yaaka zana ni yaaka makumi maraaru ni yaaka tanu nabiili (137), okala vamohi ni makolo aaye.
GEN.25.18	Ahima aaye yamagile ovenya oHavila ofiyedha oXuri waaddamela wEgubuddu, dila enaya oAxuuri, yahivirigana ni amudhi eewa amohi.
GEN.25.19	Ola mwaha wa ahima a Ezaaki: Ezaaki aali mwaana a Abarahamu. 
GEN.25.20	Aganna yaaka makumi mannayi, ahimutela Rabeka, aali mwaana a Betuweli ni murogora a Labani, ayene yaali a Aramu oPadani-Aramu.
GEN.25.21	Ezaaki ahiloba wa 
GEN.25.22	Mbaani mwaali anapata, yoowana mmohi ni mukwaaye. Rabeka ahiiraga: <<Garubalela ddi?>> Vevale ahidhowaga omukoha 
GEN.25.23	Vano 
GEN.25.23	<<Winna mbaani mwaawo milogo miinddi,
GEN.25.23	mbaani mwaawo enoodha ekumemo
GEN.25.23	mahimo meenddi oogawanyeya.
GEN.25.23	Nimohi nnoodha nikale nakopolo dhijinji,
GEN.25.23	mulubale onaakale oomulaba amung'onong'ono>>.
GEN.25.24	Wahifiya mudhidhi wa obala Rabeka, ahibala pata anaalobwana. 
GEN.25.25	Owambeela obaliwa aali oofiila ni a mooya mwiili waaye waatene, ndala ahithwiwa ndina na Esawu.
GEN.25.26	Vooharela fabaliwe ddibile agahiddeele epothokoro ya Esawu. Mowindala ahithwiwa ndina na Yakobo.
GEN.25.27	Ahima ala yowunnuwa. Esawu aali muliba osaya, akala mukokolani. Yakobo aali oomaala, ahalesa ni mabasa a vaade.
GEN.25.28	Ezaaki oomudhivela vajinji Esawu vowi oomudheelana nyama, atakunaga. Mbwenye Rabeka amudhivela vajinji Yakobo.
GEN.25.29	Nlabo nimohi Yakobo ahipiyaga mataba a cibamba, Esawu eeraga akumaga okokolani, oogomeene. 
GEN.25.30	Esawu ahiwogaga, wiira: <<Ogivahe yego eyo yiire ndo ofiila. Gihitthabwa ogoma>>. (Va mwaha olena Esawu sineethaneliwiiye Edomu.)
GEN.25.31	Yakobo ahimwaakulaga, wiira: <<Wafuna, vowambeela ogigulihedhe epogo yaawo>>.
GEN.25.32	Esawu ahimwaakulaga, wiira: <<Gikwaga dala ndala! Epogo yaaga kinagikamihedha yego>>. 
GEN.25.33	Yakobo ahiiraga: <<Olibele: <Ee wi onogivaha> >>. Vevale Esawu ahilibelaga, omvaha Yakobo epogo yaaye.
GEN.25.34	Nuwindo Yakobo ahimvahaga oliye mukaathe vamohi ni mataba a cibamba. Esawu oja, ong'wela, okwaranyavo. Ndala ahivevusa epogo yaaye.
GEN.26.1	Yahidha dala mwiilaboni wona mwa malabo alene a Abarahamu. Ezaaki ahithawela oGerari, elabo ya aFilisti, wewo waali mwene Abimileki. 
GEN.26.2	 ahooneyelaga wa Ezaaki, wiira: <<Ohudhowe wEgubuddu, omage elabo eyene gineeriimi guutoonyihedhe. 
GEN.26.3	Okale elabo elena. Miyo ginakalege ni we, ginowuureeliha. Ginowuuvaha dhilabo dhedhi vamohi ni anaawo, gaakwanihelaga olibela wewo geeriliimina ni ababo Abarahamu.
GEN.26.4	<<Ginoodha guuvahe anamabaliwelamo ajinji wona ttendderi dha odhulu. Ginoodha gaavahe aliwa dhilabo dhaatedhene. Malogo maatene a elabo ya vati enoodha ereelihiwe mwa anamabaliwelamo aawo 
GEN.26.5	mwaha wi Abarahamu oogiiwelela, oohariha dhaatedhene dhamurumiimi: malamulo aaga, magano aaga ni masuuziho aaga>>.
GEN.26.6	Ndala Ezaaki ahikala oGerari. 
GEN.26.7	Alobwana a elabo ele yahimukohaga dha mwihiyanaaye, oliye ahawaakulaga wi aali murogoriye, oovaga opiwa wi ehale ni Rabeka vowi ahitthabwa oriya.
GEN.26.8	Vigavirile mudhidhi mwijinji, nlabo nimohi Abimileki, mwene a aFilisti, agali vazhaneelani, ahimoonaga Ezaaki aaredhaga ni mwihiyanaaye Rabeka. 
GEN.26.9	Abimileki ahimwiithanaga Ezaaki, omukoha, wiira: <<Ebaribari ole di mwihiyanaawo! Wawogela ddi wiiraga di murogoraga?>> Ezaaki ahaakulaga, wiira: <<Goova opiwa mwaha wa oliye>>. 
GEN.26.10	Abimileki ahimuwogagana, wiira: <<Oniireliiwe ddi? Mmohi a hiyo ahaararuwe ni mwihiyanaawo we wafuna omuthegihe>>. 
GEN.26.11	Abimileki ahaalamulaga athu aaye aatene, wiira: <<Oyene oneere amukahinye mulobwana ola naari mwihiyanaaye onoodha apiwe!>>
GEN.26.12	Yaaka elene, Ezaaki ahilimawo mudda ahihadda dhooja dhijinji; ebaribareene 
GEN.26.13	Ezaaki oovira areelagave, ahikanna dhooreela dhijinji. 
GEN.26.14	Ahikalana mabila ni ng'ombe dhijinji vamohi ni anamalaba ajinji. AFilisti yoomukalela nrima. 
GEN.26.15	Mowindala yahivuhelela maceela ayene anamalaba a ababe Abarahamu yaatibiliiwa wale.
GEN.26.16	Abimileki ahiwogaga ni Ezaaki, wiira: <<Okwaranyemo mwiilaboni mu, ohutthabwa oreelawa onikwaranya hiyo>>. 
GEN.26.17	Ezaaki ahivenyamo, odhowa omaga seresere ya nddiba na oGerari, okalaga wewo. 
GEN.26.18	Vevale Ezaaki ahivuhula maceela alene ababe Abarahamu yaatibiliiwa, ayene aFilisti yaavuheleliiwa Abarahamu agakwile. Ahithwa mandina eewa maceela ale ayene yathwiwe mudhidhi wa Abarahamu. 
GEN.26.19	Nddiba ndde anamalaba a Ezaaki yahitiba ceela emohi omfwanya needduuddu. 
GEN.26.20	Mowindo, amakambuzi a mabila a oGerari yookangana ni amakambuzi a mabila a Ezaaki, yeera mahinje ale beewa. Ezaaki ahithwa ndina na ceela ele Eseki
GEN.26.21	Nuwindo anamalaba a Ezaaki yahitiba ceela emohi; amakambuzi a mabila a oGerari teto yookanganela. Vevale Ezaaki ahithwa ceela ele Sitina.
GEN.26.22	Ezaaki ahitamavo vevale, otiba ceela emohi, eyene yahatatamulile muladdu. Ezaaki ahithwa ndina na Rehoboti,
GEN.26.23	Agavenyile vevale agele oBerexeba. 
GEN.26.24	Mahiyu alene 
GEN.26.24	<<Miyo gili Mulugu a ababo Abarahamu.
GEN.26.24	Ohoove, miyo gili ni we.
GEN.26.24	Va mwaha wa namalaba aaga Abarahamu,
GEN.26.24	ginowuureeliha ni wuuvaha anamabaliwelamo ajinji>>.
GEN.26.25	Ezaaki ahisasanyaga vevale ebuwa ya mukutho wa 
GEN.26.26	Nlabo nimohi Abimileki ahivenyaga oGerari ni mukamihedhi aaye, Awuzati, vamohi ni Fikoli, musogoleli aaye a anyakoddo, wi yagumane ni Ezaaki. 
GEN.26.27	Vevale Ezaaki ahaakohaga, wiira: <<Mwadheela ddi, nyo muhugifunaga? Kahuwo nyeene mugiigarile elabo yeenyu?>> 
GEN.26.28	Aliwa yahimwaakulaga, wiira: <<Sowi nihoona wi 
GEN.26.29	Olibele ohuniirele yootakala wona hiyo nuhuwiireliihu, nowuukameela pama, nuupaganya ni murenddele. Dhiinova oli muthu ooreelihiwa ni 
GEN.26.30	Ezaaki ahaasasanyedhelaga mathanga, oja, ong'wa.
GEN.26.31	Omenseloni wiwa bebeheene, yahilibelelaga waandana woopanganela mmohi ni mukwaaye. Ezaaki ahaapaganyaga, ovenya vevale mmurenddeleni.
GEN.26.32	Nlabo nendde anamalaba a Ezaaki yahimwaaddelaga wi ehimala ceela ele, aliwa wiira: <<Nihaafwanya mahinje>>. 
GEN.26.33	Ezaaki ahithwa ndina na ceela ele Xeba.
GEN.26.34	Esawu aganna yaaka makumi mannayi, ahimutela Zhuditi, mwaana a muHeti eethaniwa Beeri, teto ahimutela Basemati, mwaana a muHeti mmohi eethaniwa Eloni. 
GEN.26.35	Mukalelo wa ahiyana ala wowaarusa Ezaaki ni Rabeka.
GEN.27.1	Ezaaki owuuluvaleene, ahaandaga woona naariwene. Veva ahimwiithanaga mwaanaye owambeela, Esawu, wiira: <<Mwaanaga!>> Oliye ahaakulaga, wiira: <<Miyo gili va, Babani!>> 
GEN.27.2	Ezaaki ahiiraga: <<Miyo guhuuluvala, kaginonile mudhidhi ohalilewo wookwa waaga. 
GEN.27.3	Mowindala othukule mwaalago dhaawo dhoosayana ni orwa dhaawo, odhowe mukokolani, wampe mwaneenyama. 
GEN.27.4	Ogisasanyedhele yooja yoodhivesa wona munafuneliimi wi guureelihe gihinakwe>>.
GEN.27.5	Esawu ahidhowaga okokolani wi asaye nyama yoomvaha babe. Rabeka owiiwaga eyene Ezaaki yamwaaddeligiiye Esawu, mwaanaye amudhiveliiye. 
GEN.27.6	Vevale Rabeka ahimwaaddelaga Yakobo, mwaanaye amudhiveliiye, wiira: <<Miyo gihawiiwa ababo ewogaga ni ddibilo Esawu. Ehimwaaddela wi 
GEN.27.7	asaye, asasanye yooja yoodhiva wi aje, eera ndo amureelihe mu ndina na 
GEN.27.8	Mowindala mwaanaga, ogivuruwane yoowoga yaaga, weerena. 
GEN.27.9	Odhowe onikolani, waathukule ana-ahima a mbuzi abiili apama wi gisasanyedhe yooja yoodhivesa wona ababo vinafuneliiwa. 
GEN.27.10	Waavahe ababo wi yaja, yuureelihe, ehinakwe>>.
GEN.27.11	Yakobo ahimwaakulaga Rabeka, amaaye, wiira: <<Soononeya wi ddibilaaga Esawu da mooya mwiili waaye waatene, mbwenye miyo kaginna. 
GEN.27.12	Ababa yagihidda, eneere ogoona wi gili muliba oratha, eneere ogidduba
GEN.27.13	Amaaye yahimwaakulaga, wiira: <<Giddubiwe
GEN.27.14	Yakobo ahidhowelaga, odhana, amaaye yahisasanyedhaga yooja yoodhivesa wona mwemo ababe mwafuneligiiwa. 
GEN.27.15	Vevale Rabeka ahidhowelaga dhoowara dhooriyesesa dha Esawu, mwaanaye owambeela, dhedho dhalogoleliiye mba, omuwariha Yakobo, ddibile amung'onong'ono. 
GEN.27.16	Ahithukulaga mooya a mbuzi, ahihuruwedhaga madada ni nikohi na Yakobo, nahanna mooya. 
GEN.27.17	Ahimwinkaga yooja yoodhivesesa ni mukaathe oyene wasasanyiligiiye.
GEN.27.18	Yakobo ahidhowagana wa ababe, wawiithana, wiira: <<Babani!>> Ezaaki ahaakulaga, wiira: <<Miyo gili va. We oli mwaanaga baani?>> 
GEN.27.19	Yakobo ahaakulaga, wiira: <<Miyo gili Esawu, mwaaninyu owambeela, gihiirana mwagirumiliinyu. Gihidhana nyama yoosaya yoowomesesa, mvenye, mukaraati, muje wi mugireelihe>>. 
GEN.27.20	Ezaaki ahimukohaga, wiira: <<Mwaanaga, waaguvile osaya addi?>> Yakobo ahaakulaga, wiira: <<Sowi 
GEN.27.21	Ezaaki ahiwogaga ni Yakobo, wiira: <<Gaaddamele mwaanaga, wi guuhidde, guwoone akala ebaribari diweene Esawu>>. 
GEN.27.22	Vevale Yakobo ahimwaaddamelaga Ezaaki, ababe. Ahimwihiddaga oliye, Ezaaki ahiiraga: <<Ndhu tha Yakobo, mbwenye madada ala ba Esawu>>. 
GEN.27.23	Ezaaki kaamudidelege vowi madada yaali amooya wona Esawu, ahimureelihaga. 
GEN.27.24	Naari ndala ahimukohaga, wiira: <<Di weene mwaanaga Esawu?>> Yakobo ahaakulaga, wiira: <<Di miyeene, ee!>> 
GEN.27.25	Ezaaki ahiiraga: <<Dhaana nyama esayiliiwe wi gije, guureelihe, mwaanaga>>. Yakobo ahimwinkaga Ezaaki, oja, ahimvahaga teto vinyu, omung'wa. 
GEN.27.26	Babe ahimwiithanaga, wiira: <<Gaaddamele mwaanaga, ogibezhari>>. 
GEN.27.27	Yakobo ahimwaaddamelaga, ombezhari. Ezaaki ahoonaga onukwela pama wa guwo, ndala ahimureelihaga, eeraga:
GEN.27.27	<<We mwaanaga, ononukwela pama
GEN.27.27	wona kokola yoreelihiwa ni 
GEN.27.28	Mulugu oovahe muzongwe a odhulu,
GEN.27.28	ni dhoovaha dhapama mwiilaboni
GEN.27.28	vamohi ni dhooja ni vinyu owiinjivesesa.
GEN.27.29	Athu yuulabege,
GEN.27.29	milogo dhikokorege vameentoni vaawo.
GEN.27.29	Waathongege addibilo;
GEN.27.29	odhuulu wa amaayo okokorege vameentoni vaawo.
GEN.27.29	Ayene enooddubege enoodha eddubiwege;
GEN.27.29	ale enoreelihege enoodha ereelihiwege>>.
GEN.27.30	Ezaaki agamalile omureeliha, Yakobo ahivenyagavo. Akumagawene, Esawu eera adhaaga omasayelo. 
GEN.27.31	Esawu ahipiyaga teto yooja yoodhiva odhana wa ababe, wiira: <<Babani, venyani, muje yoosaya ya mwaaninyu wi mugireelihe>>. 
GEN.27.32	Ezaaki ahimukohaga, wiira: <<We oli aani?>> Oliye ahaakulaga, wiira: <<Di miyo Esawu, mwaaninyu owambeela>>. 
GEN.27.33	Ezaaki ahigurumelaga, athikeyaga, wiira: <<Ki baani waaguvihile, ogivaha yoosaya eyo? Miyo gihija dhiinoveva ohunafiye. Gihimureeliha, oliye ohureeliheya>>.
GEN.27.34	Esawu veewiligiiye madhu ala a babe, ahitakaleliwaga, ahoobaga kutho. Amulobaga oliye, eeraga: <<Babani, mugireelihe teto!>> 
GEN.27.35	Ezaaki ahimwaakulaga, wiira: <<Ddibilo didhiile ni onyengetha, ohuwiiyela mareeliho yaali aawo>>. 
GEN.27.36	Esawu aheenjedhedhaga owoga, wiira: <<Ebaribareene ndina na Yakobo
GEN.27.37	Ezaaki ahimwaakulaga Esawu, wiira: <<Gihimvaha wuuthonga we vamohi ni anaawo. Mmulabelege oliye. Gihimvaha teto dhooja ni vinyu. Ki mwaanaga, we ginowiirele ddi?>> 
GEN.27.38	Vevale Esawu ahaakulaga, wiira: <<Nyo Babani, mwanna mareeliho ayeneve, baahi? Mugireelihe teto ni miyeene!>> Vevale Esawu ahooba kutho. 
GEN.27.39	Babe Ezaaki ahimwaakulaga, wiira:
GEN.27.39	<<We oneerege omaga woolapelawene wa midda dhapama,
GEN.27.39	woolapelawene wa muzongwe oorubwa odhulu.
GEN.27.40	Onakalelege owanave.
GEN.27.40	Onathongiwege ni ddibilo,
GEN.27.40	mbwenye onoodha omurugunuwele oliye,
GEN.27.40	woobowe muudhaarini mwa fingwi yaaye
GEN.27.40	eli mukohi mwaawo>>.
GEN.27.41	Esawu aali mwiiddani a Yakobo, ni mwaha wa oreelihiwa ni babe, owuubuwelela mmurimani mwaaye, eeraga: <<Ababa ehalile vang'ono okwa; yakwa, nganddile, ginompa Yakobo>>.
GEN.27.42	Rabeka vanoniliiye dhowuubuwela dha Esawu, mwaanaye owambeela, ahimwiithanaga Yakobo, mwaanaye amung'onong'ono, wiira: <<Ddibilo Esawu onafuna wuundda kunyawunya wi oope. 
GEN.27.43	Vowindala mwaanaga, ovuruwane yoowoga yaaga. Othawele wa murogoraga Labani, oHarani. 
GEN.27.44	Wakalege wewo ofiyedha owali waaye ommalele. 
GEN.27.45	Wammalela addiwaala eyene emwiireliiwe, miyo ginowuwaaddela wi odhewo. Kaginafuna wuuyeleelani mwaabiileene nlabo nimohive>>.
GEN.27.46	Vevale Rabeka ahimwaaddamelaga Ezaaki, wiira: <<Guhukuuwa ni ahiyana alena aHeti Esawu yaateliliiye. Yakobo amutela mwihiyana a elabo elena muHeti, miyo gineere gikwe>>.
GEN.28.1	Ezaaki ahimwiithanihaga Yakobo, ahimureelihaga, ahimulamulaga, wiira: <<Kumuteleve mwihiyana a oKanani.
GEN.28.2	Odhowe oPadani-Aramu, wa Betuweli, amaayo babiiwa wamusakule mmohi mwa ahima a murogoriye Labani wi omutele oyene. 
GEN.28.3	Mulugu oowodha-wodha ooreelihe, oovahe ahima ajinji wi mwa we mukume malogo majinji. 
GEN.28.4	Mareeliho yaroromelihiwe ovahiwa Abarahamu ekale mwa we ni mwa anaawo. Elabo elena oliiwemo namadha, ekale yaawo. Si elena Mulugu emvahiliiye Abarahamu>>.
GEN.28.5	Vevale Ezaaki ahimpaganyaga Yakobo. Oliye odhowaga oPadani-Aramu owaniwa wa Labani, mwaana a Betuweli muAramu, murogora a Rabeka, oyene aali amaaye Yakobo ni Esawu.
GEN.28.6	Esawu ahinona wi ababe yahimureeliha Yakobo, omuruma oliye oPadani-Aramu wi wewo amusayele oneeriiye amutele. Ahiiwa wi ababe emureelihaga yahimwaaddelaga wi ahimuteleve muKanani. 
GEN.28.7	Vanoniliiye wi Yakobo ahiiwelela yoowoga ya ababe ni ya amaaye, ahimaruwaga odhowaga oPadani-Aramu, 
GEN.28.8	vevale Esawu fooniliiye wi ababe kayaafuna ahiyana oKanani. 
GEN.28.9	Mowindo, ahidhowaga wa Zhumayili, mwaana a Abarahamu, omutela Mahalati, murogora a Nebayoti, mwaana a Zhumayili, omvalaanyana ni ahiyana aaye yanniiyena.
GEN.28.10	Yakobo ahimaruwaga oBerexeba odhowaga oHarani.
GEN.28.11	Osiguwaga ahifiyaga vamburoni vevale vagoniligiiye. Ahithukulaga nibwe naaligi vevale osameeliha muru waaye, ogonaga. 
GEN.28.12	Ahirohaga, oonaga sikaadda egeemelihiwe vati ofiya odhulu. Angero a Mulugu yoogwelaga, ekitaga vevale.
GEN.28.14	Ahima aawo enoodha ekale ajinji wona theya ya vati. Munoodha mmwadheyele dhipaddi dhaatedhene: Wewo onakumela nduwa ni wewo onadhoweliiwa, onakumela pevo ni wewo onadhoweliiwa. Mwa weevo ni anaawo enoodha ereelihiwe malogo maatene a elabo ya vati.
GEN.28.15	<<Ebaribareene miyo gili ni weevo, gineerege wuwiing'anela onaadhowigiiwe wi guuwelelihedhe elabo elena. Kagidha guuhiya ofiyedha gaakwanelihe dhuuroromelihiimi>>.
GEN.28.16	Yakobo ahirurumuwaga, wiira: <<Ebaribareene 
GEN.28.17	Oovaga, ahiwogaga, wiira: <<Mburo olena bwa malavi! Vala vaade va Mulugu, ni mulago wa odhulu>>.
GEN.28.18	Bebeheene Yakobo ahithukulaga nibwe nasameeligiiye agonaga, wiimesa wona etoonyihedho, ahikuthulelaga makura a mareeliho.
GEN.28.19	Yakobo ahithwa niburo ndde ndina nowi Beteli.
GEN.28.20	Yakobo ahilibelaga vevale, eeraga: <<Eera Mulugu akala ni miyo, agisogolela olenddo waaga, agivaha dhooja, ni dhoowara dhedho dhinafuniimi, 
GEN.28.21	giwelawo ngali mugumi, gifiya vaade va ababa mmurenddeleni, 
GEN.28.22	Nibwe nenddi giimesiliimi wona etoonyihedho ya vaade va Mulugu gineerege ovaha yaneekumi ya dhaatedhene dhineerigiiye agivahege>>.
GEN.29.1	Yakobo ahiwelelaga olenddo waaye, odhowaga epaddi ya wewo onakumela nduwa. 
GEN.29.2	Nlabo nimohi ahigumanyedhaga ceela mmiddani, egarijiwe ni makuru maraaru a mabila, ayene yang'wesa vevale. Nibwe noonyemela thakuneela ceela ele. 
GEN.29.3	Yajejihesa amakambuzi a mabila aatene egatugumane, yoorija, opigirisa nibwe ndde, waanda waang'wiha mabila eewa. Vano egaang'wihilevo yoowelihedhavo nibwe ndde vaceelani vale.
GEN.29.4	Yakobo ahaakohaga amakambuzi a mabila yaaligi vevale, wiira: <<Akwaaga, muli awuuvi?>> Aliwa yahimwaakulaga, wiira: <<Owanuhu oHarani>>. 
GEN.29.5	Oliye ahaakohaga, wiira: <<Muhumunona Labani, mwaana a Nahori?>> Yahimwaakulaga, wiira: <<Ee, nihimunona>>. 
GEN.29.6	Yakobo ahaakohaga dila biili, wiira: <<Oliye dapameene?>> Aliwa yahimwaakulaga, wiira: <<Mugumi. Mwaanaye Rakeli duuyeene onadha vo ni mabila>>.
GEN.29.7	Yakobo ahiiraga: <<Vano kahuwo mutana, kunafiye mudhidhi wowaatugumanya mabila. Mwaang'wihe, mwaawelelihe waajiha>>. 
GEN.29.8	Aliwa yahimwaakulaga, wiira: <<Kadhinaandeya. Nnaajejihedha amakambuzi a mabila amohi wi yaatugumanye aneenyama eewa aatene, nivenyihevo vamohi nibwe nddi nili vaceelani va wi ning'we vano naang'wihe aneenyama eehu>>.
GEN.29.9	Ewogagave elena, ahifiyaga Rakeli ni mabila a ababe, vowi daali makambuziya. 
GEN.29.10	Yakobo vamooniligiiye Rakeli, mwaana a murogora a amaaye, eeriwa Labani, ni mabila eewa, Yakobo ahithamagelaga vaceelani, ovenyihavo nibwe, waang'wiha mabila a Labani. 
GEN.29.11	Vevale ahimbezharigi Rakeli anddaga nuuhagalala. 
GEN.29.12	Yakobo ahimwaaddelaga Rakeli wi mwaana ababe vowi oliye mwaana a Rabeka. Rakeli ahimuthamagelaga babe, omwaaddela.
GEN.29.13	Labani veewiligiiye wi mudhule Yakobo ohufiya, ahimuharelaga, omukubaarela, omulojela, omudhowana owaniwa. Yakobo ahimwaaddelaga Labani dhaatedhene dhamwiireyele. 
GEN.29.14	Labani ahiiraga: <<Ebaribareene we oli mmudhi aaga!>> Yakobo ahimala mweeri mmohi akalaga vaade va Labani.
GEN.29.15	Ogavirile mudhidhi olene Labani ahiiraga: <<Naari ogalive mmudhi aaga, kahuwo wi ogilabege ebeweene. Gaaddele, onafuna waakelege avi?>>
GEN.29.16	Labani ahikalana ahima abiili anaahiyana, amulubale eeriwa Liya, amung'onong'ono Rakeli. 
GEN.29.17	Liya aali oolenga meento, mbwenye Rakeli aali ooriya, kove yaaye ni mwiili waaye. 
GEN.29.18	Yakobo amfunesesa Rakeli, va mwaha olena ahaakulaga, wiira: <<Ginarumeedha wuulabani ofiyedha yaaka tanu nabiili wi miyo gimutele Rakeli, mwaaninyu amung'onong'ono>>.
GEN.29.19	Labani ahaakulaga, wiira: <<Dhihikala pama. Sapama omutela weevo ohiya oteliwa ni muthu mmoheene. Okalege ni miyo>>. 
GEN.29.20	Ndala Yakobo ahilaba yaaka tanu nabiili wi amutele Rakeli. Vowi ahimudhivela, yaakadha dhavirile wona malabo ooyeva.
GEN.29.21	Vaakwanihiliiye, Yakobo ahiira wa Labani: <<Muginke mwihiyanaaga wi gimutele vowi ohuvira mudhidhiya wapanganiliihu>>. 
GEN.29.22	Labani ahawiithana athu aatene owaaddamanana oja mathanga amatelo.
GEN.29.23	Mbwenye ogaribile, vamburoni va Rakeli, Labani amwinkilege Liya. Yakobo odhowa omugonana. 
GEN.29.24	(Wa mwaanaye ola Liya, Labani ahimvaha namalaba aaye Zilipa wi amulabege.)
GEN.29.25	Obebehini, Yakobo famooniligiiye, wiira: <<Ii, ola di Liya>>. Vevale ahidhowaga omukoha Labani, wiira: <<Elaya mugiireliinyu ddi? Galabela wi muginke Rakeli. Mwahaya bwaddi muginyengethiliinyu?>>
GEN.29.26	Labani ahimwaakulaga, wiira: <<Sowi elabo yeehu ela kanilemeelele omuteliha mwaana amung'onong'ono, ahiyiwa a mulubale.
GEN.29.27	Waakwanelihe malabo matanu nameenddi a otela wula, oneere omuthukula mmohi ola omutele, warumeedhelaga ogilaba yaaka dhimohi tanu nabiili>>.
GEN.29.28	Yakobo ahiirana ndala. Ahaakwaneliha malabo matanu nameenddi a otela, Labani ahimwinka teto Rakeli wi akale mwihiyanaaye. 
GEN.29.29	(Wa mwaanaye Rakeli, Labani ahimvaha namalaba aaye Bila wi amulabege.) 
GEN.29.30	Yakobo agonesa ni Rakeli, ola amfunesiiye okwaranya Liya. Yakobo ahimulaba Labani yaaka dhimohi tanu nabiili.
GEN.29.31	Vooniliiye 
GEN.29.32	Liya ahirubalela, ombala mwaana-mulobwana. Ahimuthwa ndina na Rubeni,
GEN.29.33	Ahirubalela dila emohi, ombala mwaana-mulobwana, omuthwa ndina na Simiyoni,
GEN.29.34	Ahirubalela dila emohi, ahimbala mwaana-mulobwana, omuthwa ndina na Leevi,
GEN.29.35	Ahiwelela orubalela dila emohi, voombala mwaana-mulobwana, ahiiraga: <<Vano ginomutamaala 
GEN.30.1	Rakeli vooniliiye wi kanambalela ahima Yakobo, oomukalela nrima ddibile, omwiirela Yakobo: <<Ogivahe ahima, waahifunaga wi miyo gikwe!>> 
GEN.30.2	Yakobo ahitakaleliwaga ni Rakeli, wiira: <<Onoobuwela wi miyo gili vamburoni va Mulugu? Oliyeene diirilena wi ohubalege>>.
GEN.30.3	Vevale, Rakeli ahiiraga: <<Ginowuuvaha mwiimeleli aaga Bila, akale wona mwihiyanaawo. Ahimaya eneeriiye aabalege ni we, enaakalege ahima aaga>>.
GEN.30.4	Ndala Rakeli ahimvaha mamune namalaba aaye wona mwihiyanaaye, ahimugonana. 
GEN.30.5	Nuwindo Bila ahirubalela, ombala mwaana-mulobwana. 
GEN.30.6	Vevale, Rakeli ahiiraga: <<Mulugu ohuthonga, ohiiwa yooloba yaaga, ohugivaha mwaana>>. Mowindala ahimuthwa ndina na Dani.
GEN.30.7	Vano Bila ahirubalela, ombalela Yakobo mwaana-mulobwana mmohiwa teto. 
GEN.30.8	Rakeli ahiiraga: <<Gihitthabwa owana ni ddibilaaga, mbwenye gihimugonjiha>>. Mowindala ahimuthwa ndina na Nafitali.
GEN.30.9	Ndala Liya vooniliiye wi ohumala obala, ahimuthukula namalaba aaye Zilipa, omwinka Yakobo wona mwihiyanaaye. 
GEN.30.10	Ola ahimbalela Yakobo mwaana-mulobwana. 
GEN.30.11	Nuwindo Liya ahiira: <<Gihikalana gari!>> Mowindala ahimuthwa ndina nowi Gadi.
GEN.30.12	Zilipa, ole namalaba a Liya, teto ahimbalela Yakobo mwaana-mulobwana mmohiwa. 
GEN.30.13	Vano Liya ahiiraga: <<Gihaakela ohagalala! Ahiyana amohiwa enoodha egiire oohagalala!>> Mowindala ahimuthwa ndina nowi Azeri.
GEN.30.14	Nlabo nimohi, mudhidhi woomuredda tirigu, Rubeni ahidhowa omidda ofwanya mataakuru a kanddeliwa,
GEN.30.15	Liya ahimwaakulaga, wiira: <<Kowaakwanile mamunaaga ole ogaakiliiwe? Teto onafuna ogaake mataakuru a kanddeliwa a mwaanaga?>> Rakeli ahimwaakulaga, wiira: <<Oginke mataakuru, mahiyu alena Yakobo onoodha agone ni we>>.
GEN.30.16	Ociguwoni wiwa Yakobo afiyaga okumela omidda, Liya ahimuharelaga, wiira: <<Peeno oli aaga vowi guhuugula ni mataakuru a kanddeliwa a mwaanaga>>. Yakobo ahigonaga ni oliye mahiyu alene.
GEN.30.17	Mulugu ahimwiiwaga Liya, orubalela, obala dila ya neetanu mwaana-mulobwana. 
GEN.30.18	Liya ahiiraga: <<Ola Mulugu digivahile mwa ogiliva, vowi gihimwihiyedha mamunaaga namalaba aaga>>. Mowindo ahimuthwa ndina nowi Esakari.
GEN.30.19	Liya ole ahiwelela orubalela, ombala mwaana a neetanu ni mmohi a mwaana-mulobwana. 
GEN.30.20	Oliye ahiiraga: <<Mulugu ohugivaha ya mahala yapama. Mamunaaga oneerege ogiriiha mwaha wi gihimbalela ahima alobwana atanu namohi>>. Mowindala ahimuthwa ndina nowi Zebuloni.
GEN.30.21	Voomariha ahimbala mwaana-mwihiyana, omuthwa ndina nowi Dina.
GEN.30.22	Vevale Mulugu ahimuubuwelela Rakeli, wiiwa yooloba yaaye, ahimvaha obala. 
GEN.30.23	Ndala oliye ahirubalela, ombala mwaana-mulobwana, ahiiraga: <<Mulugu ohuvenyihavo manyazo aaga!>> 
GEN.30.24	Ahiwogaga teto, wiira: <<
GEN.30.25	Rakeli agambalile Zhuuze, Yakobo ahiiraga wa Labani: <<Mugihiye wi gidhowege owanuhu. 
GEN.30.26	Muginke ahiyanaaga ni anaaga gaadhowegena. Ala gihaalabela, nyoovo muhunona wi guhuulabelani pama>>.
GEN.30.27	Labani ahimwaakulaga, wiira: <<Mwagirumeedhela, mukale wewuno ni miyo. Ginonile mmakangani wi 
GEN.30.28	Mugaaddele yowaakeliinyu, ginowuulivani>>. 
GEN.30.29	Yakobo ahaakulaga, wiira: <<Nyo muhunona wi guhuulabelani pama. Muhunona wawaang'anela waaga aneenyama eenyu. 
GEN.30.30	Gihinadhe nda kadharelane, vano dhihithabwa orelana. 
GEN.30.31	Labani ahimukohaga, wiira: <<Munafuna oliviwa avi?>> Yakobo ahimwaakulaga, wiira: <<Kamunagiliva yego. Miyo ginorumeedha waakameela aneenyama eenyu, mwarumeedhela yego ginafuniimi owoga: 
GEN.30.32	Peeno ginaya onikolani wi gaasakulele aneenyama aatene a maganga ni ooriba, mabila ni mbuzi dhedhi sinaakale yooliveliwa yaaga. 
GEN.30.33	Ndala munodha moone ororomeleya waaga musogolo mwaafunaga osugwa yoolivela yaaga. Mwafwanya mbuzi ehinna maganga naari nibila nihiribile, munonona wi guhuwiiyelani>>.
GEN.30.34	Labani ahaakulaga, wiira: <<Dhihikala pama. Dhikale wona munawogeliinyu>>. 
GEN.30.35	Mbwenye nlabo nendde Labani ahigawanyaga mbuzi dhapogo ni dhamukolo dha maganga, dhaatedhene dhoweela, ni mabila mang'onong'ono ooriba, ahawinkaga anaaye wi ejihege. 
GEN.30.36	Ahaarumaga wi edhowena woolapela, weedda wa malabo maraaru. Yakobo ahihalaga aajihaga aneenyama amohiwa ni Labani.
GEN.30.37	Yakobo ahithukulaga dhimiri dhikiiti dha matadu a mithanko miraaru dhoohiyana-hiyana, owaga magulaya, ahiyedhedhaga, dhikalagana magangaya oweela. 
GEN.30.38	Ahitibelaga dhimiri nde vaceelani vevale aneenyama vang'wiiwa, vowi mudhidhi woong'wa fagumaneliiwa. 
GEN.30.39	Vevale aneenyama apogo vagumaneliiwa ni a mukolo esugwaga dhimiri nde, dhowaabala ana-ahima amaganga.
GEN.30.40	Yakobo ahaagawaga ana-ahima ale, ni aneenyama ooriba ni amaganga yaali a Labani. Mowindala faagawanyigiiye aneenyama aaye, kuhaataganyihedhaga ni a Labani. 
GEN.30.41	Vagumaneliiwa aneenyama akopolo, Yakobo ooreyaga osogolo wa aneenyama dhimiri dhaaye nde mmamburoni mwang'wiiwa. Ndale doogumanelaga dhisugwaga dhimiri nde. 
GEN.30.42	Wa aneenyama oolodhowa, kaareyela dhimiri osogolo wiwa. Vevale oolodhowa yakala a Labani, akopolo yakala a Yakobo. 
GEN.30.43	Mowindala, Yakobo ahitthabwa oreela, ahikalana aneenyama ajinji, anamalaba a alobwana ni a ahiyana, akamelo ni abuuru.
GEN.31.1	Yakobo ahiiwa wi ahima alobwana a Labani yoomuwoga, yiiraga: <<Yakobo ohuthukula dhego dhaatedhene dhaali dha babiihu. Ebaribareene oliye oreelele dhooreela dhende>>. 
GEN.31.2	Yakobo ahoona wi Labani kanahagalala wona yeeriiye.
GEN.31.4	Vevale Yakobo ahawiithanihaga Rakeli ni Liya wi yagumanele okokolani waali aneenyama aaye. 
GEN.31.5	Ahawiirelaga aliwa: <<Ginowoona wi babiinyu kanagoona pama wona dheeriiye, mbwenye Mulugu a ababa oli ni miyo. 
GEN.31.6	Nyoovo muhunona wi goomulaba babiinyu ni kopolo dhaatedhene. 
GEN.31.7	Naari ndo, oliye ooginyengetha wiinddi-wiinddi, asaddulaga yoolivela yaaga, mbwenye Mulugu aaga kaarumeedhe wi girabulege. 
GEN.31.8	Ahiwoga, wiira: <Ana-ahima yaabaliwege a maganga binaakalege aawo>, veva ana-ahima aatene yakala ndale. Vawogiliiwa wi: <Ana-ahima aatene a maganga a mutthoonttho binaakalege aawo>, ana-ahima aatene yabaliwa yakala owindale. 
GEN.31.9	Sowi Mulugu deerana waathukula aneenyama a babiinyu, agivahaga miyo. 
GEN.31.10	Nlabo nimohi, mudhidhi woogumanela aneenyama, gahirohaga. Gahoonaga wi aneenyama aatene apogo yagumanele ni a mukolo, yaali a maganga. 
GEN.31.11	Veva mungero a Mulugu ahigiithanaga, wiira: <Yakobo!> Gahaakulaga: <Miyo gili va!> 
GEN.31.12	Oliye ahigaaddelaga, wiira: <Osugwe wi aneenyama aatene apogo enogumanela ni a mukolo, ehili amaganga. Ndala wi gihoona dhaatedhene dhendo Labani dhinowiireliiye.
GEN.31.13	Miyo gili Mulugu geyooneyihile oBeteli,
GEN.31.14	Rakeli ni Liya yahimwaakulaga, wiira: <<Kaninna yego yoojejihedha ovahiwa ni babiihu. 
GEN.31.15	Aliwa enanoona wona amarala. Ehimala oniguliha, ehija teto yooliveliwa yeehu. 
GEN.31.16	Ebaribareene dhooreela dhaatedhene dhende Mulugu dhithukuliiye wa babiihu dhili ni hiyo ni ahima eehu. Mwiirena eyene Mulugu yuwaaddeliiyeni>>.
GEN.31.17	Yakobo ahimaruwaga agaagwelihe ahiyanaaye ni anaaye vakameloni. 
GEN.31.18	Ahaasogolihaga aneenyama aaye ni dhaatedhene dhende dhapuriliiye agali oPadani-Aramu, weeddaga adhowaga wa ababe Ezaaki oKanani. 
GEN.31.19	Sowi mudhidhi olene Labani agali epaddi emohiya awiigaga mabila aaye, Rakeli ahiiya thumwa
GEN.31.20	Yakobo ahaanda omunyengetha Labani mu Aramu, othawa vaade vaaye ahimwaaddele. 
GEN.31.21	Ahithawa ni dhaatedhene dhanniiyena, olabuwa mwihinje Ewufarati, odhowaga mwaango dha oGileyadi.
GEN.31.22	Egavirile malabo maraaru, ahaaddeliwaga Labani wi Yakobo ohuthawa. 
GEN.31.23	Labani ahimaruwaga ni amudhi aaye omuthamagelaga Yakobo. Agamalile malabo matanu nameenddi, ahimfwanyaga mwaango dha oGileyadi. 
GEN.31.24	Mulugu ahimooneyelaga Labani muAramu mahiyu moorohani, omwaaddela, wiira: <<Pole-pole, kumwiirele yego, kumuthuuse Yakobo, mwa dila eli yaatene!>> 
GEN.31.25	Labani amfwanyilege Yakobo agakaraatile mwaango dha oGileyadi mmusasani. Labani ni addibile yahikaraatigi teto vevale.
GEN.31.26	Ndala Labani ahimukohaga Yakobo, wiira: <<Wiirile ddi? Oginyengetha othawa ni anaaga wona athu oohiddiwa okoddoni. 
GEN.31.27	Mwaha bwaddi wiira oginyengetha ohugaaddela wi ginafuna gidhowege? Wahagaadele miyo goosasanya mathanga a mpaganyo oohagalala ni majibo ni dhowiibela dhooruma. 
GEN.31.28	Mbwenye weevo kawafunile wi gaapaganye anaaga ni adhulaaga, osasanyile dha otaduwa! 
GEN.31.29	Gowuwiirela yootakala, mbwenye Mulugu a ababo ohugaaddela ndilo mahiyu, wiira: <Pole-pole, kumwiirele yego, kumuthuuse Yakobo, mwa dila eli yaatene!> 
GEN.31.30	Ebaribareene we ohukalana munukwela woodhowa owaninyu, wa ababo, ki waathukulele ddi amilugu oosemiwa a vaade vaaga?>>
GEN.31.31	Yakobo ahimwaakulaga Labani, wiira: <<Miyo kaguwaaddele vowi gowoova wi onagaake anaawo. 
GEN.31.32	Mbwenye amilugu aawo oosemiwa, akalavo waathukulile, akwe, amudhi aawo egali veva, osayele eyene eli yaawo, othukule>>. Yakobo kaanonaga wi Rakeli dawiiyilege.
GEN.31.33	Labani ahivolowaga mmusasani mwa Yakobo, mwa Liya, ni mwa amwiimeleli aahiyana abiili, kaafwanyilege yego. Ahivolowaga teto mmusasani mwa Rakeli. 
GEN.31.34	Rakeli vathukuliiye thumwa, ahithukuthedhaga vati va ettengu ya kamelo, okaraatela. Labani ahisayelaga mmusasani mwaatemwene mwa Rakeli, kaafwanyilege yego. 
GEN.31.35	Rakeli ahimwiirelaga babe: <<Nyoovo babani, kamuguubuwelena mootakala, kaginaanda ovenya vowi gili omweerini>>. Labani ahididelaga osayela, mbwenye kaafwanyilege.
GEN.31.36	Yakobo ahitakaleliwaga mmurimani ni mwaha wa ela, yowaakulana ni Labani, eeraga: <<Giirilena yootakala baani? Oniharaga ndala giirile ddi? 
GEN.31.37	Ohumwadha dhoobo dhaaga dhaatedhene. Akala ohufwanya yego eli yaawo, woonihe wa amudhi aawo aatene ala eli veva, enikohe hiyo aabiileene wi emfwanye winna mwaha.
GEN.31.38	<<Gaali owaninyu yaaka makumi meenddi guulabaga. Mabila ni mbuzi dhaawo kadhinaabihege othathila ana-ahima, naari miyo kagitakunile nibila, naari nimohi, naariwene ya dhoofuwa dhaawo. 
GEN.31.39	Kaginaabihege odhiiha nibila nimohi nigahiddiwe ni mwaneenyama wona muneereyeliiwa. Vamburoni mwa ndde nahiddiwavo, gooliva ni nibila nimohi. We woogiliviha ayene yeeyiwa mutana naari mahiyu. 
GEN.31.40	Mutana gazha nduwa, mahiyu garabula ni oddiddila, kagagona. 
GEN.31.41	Gihilaba yaaka dhedhi makumi meenddi. Yaaka kumi ni yaaka nnayi gihaalabela anaawo abiili wi gaatele. Yaaka tanu nammohi galaba wi gawaakele aneenyama. Mbwenye wooginyengetha dila biili-biili yoolivela yaaga.
GEN.31.42	<<Ahigikamihedha Mulugu a makolo aaga, Mulugu Abarahamu, Mulugu owoopiha a ababa Ezaaki, peeno onagidhowiha gihinna yego. Mulugu ahoona orabula waaga ni wukuuwa waaga, ndala ohuusumulula ndilo mahiyu>>.
GEN.31.43	Labani ahimwaakulaga Yakobo, wiira: <<Ahima ala baaga, aniiwa baaga, aneenyama baaga. Dhaatedhene dhinooniiwe saaga. Ki gawiirena ddi anaaga ala, naari aniiwa ale yaabaliliiwa? 
GEN.31.44	Vamwaha olena, nisasanye waandana woopanganela wi okale onamoona weevo ni miyo>>.
GEN.31.45	Vevale Yakobo ahithukulaga nibwe, wiimesa. 
GEN.31.46	Yakobo ahiiraga wa amudhi aaye: <<Muugele mabwe mamohi>>. Yahiiragana ndale, wuugela mabwe majinji, oja vadhulu vevale va mabwe. 
GEN.31.47	Yahithwa niburo ndde ndina na Yegari-Saduta
GEN.31.48	Labani ahiwogaga dha ndina nathwiliiye niburo ndde, wiira: <<Mabwe ala yuugeliwe peeno ekale onamoona wa miyo ni we>>. 
GEN.31.49	Ahithwa mabwe ale yoogeliwege teto ndina nimohi nowi Misipa,
GEN.31.50	Waarabulihaga ahima aaga, waahiya waatela ahiyana amohi, naari vahili muthu onanaang'anela, onone wi Mulugu onoodha akale namoona a miyo ni we>>.
GEN.31.51	Labani ahiiraga wa Yakobo: <<Ala mabwe yuugeliwe va. Ndda teto nibwe niimesiliimi vaari va we ni miyo. 
GEN.31.52	Aabiileene ala yahiirelaga onamoona wi miyo gihikwaranye mabwe ala guwiirela yootakala. Emodha-modhave weevo kukwaranye mabwe ala ni nibwe ndda wi ogiirele yootakala. 
GEN.31.53	Wi Mulugu a Abarahamu, ni Mulugu a Nahori, Mulugu a nlogo neehu aniing'anele>>. Ndala Yakobo ahimulibelaga Mulugu owoopiha a ababe Ezaaki.
GEN.31.54	Yahimpaga mwaneenyama a mukutho vamwaangoni vevale, wawiithana amudhi aaye wi eje mathanga. Yahijaga, ogona vamwaangoni vevale.
GEN.31.55	Omaselo bebeheene, Labani ahaakubaarelaga anaaye abiili ni adhule, ahaareelihaga, odhowaga owaniwa.
GEN.32.1	Yakobo ahiwelelaga weedda olenddo waaye, yahimuharelaga angero a Mulugu. 
GEN.32.2	Vawooniliiye Yakobo ahitikinaga, wiira: <<Ale anyakoddo a Mulugu!>> Mwaha wa ela, ahitwaga niburo ndde ndina nowi Mahanayimu.
GEN.32.3	Yakobo ahaarumaga osogolo waaye aliba muselu wa ddibile Esawu. Oyene aali oSeyire elabo ya Edomu. 
GEN.32.4	Ahiwogaga wi: <<Yamwaaddele Esawu, nabwiya aaga, muselu wowi: <Miyo gili Yakobo, mwiimeleli aawo. Gakala wa Labani yaaka dhaatedhene dhedhi dhivirile. 
GEN.32.5	Gihikanna ng'ombe, abuuru ni mabila, anamalaba aahiyana ni aalobwana. Ginafuna mwamwaaddele nabwiya aaga dha ofiya waaga wi agaakelele> >>.
GEN.32.6	Oorumiwa yahiwelelaga wa Yakobo, omwaaddela, wiira: <<Hiyo nahidhowa owoga ni ddibilinyu Esawu. Ohumaruwa onoodha owaakeleleni ni alobwana mazana mannayi (400)>>.
GEN.32.7	Yakobo ahukuuwaga vajinji ni woova. Vevale ahaagawaga athu aaye vamohi ni mabila, ng'ombe ni akamelo makuru meenddi. 
GEN.32.8	Ahuubuwelelaga ndala: <<Eera Esawu aliga nikuru nimohi, nimohiniwa nnodha nivuluwe>>. 
GEN.32.9	Yakobo ahilobelaga, wiira: <<Nyoovo 
GEN.32.10	Miyo gihinona wi kugifwaneele odhivela weenyu ni ororomeleya weenyu mugiireliinyu miyo, namalaba eenyu. Gilabuwaga mwihinje Zhordawu, kagannaga yego, gathukulilege ddooddo yaaga baahi. Gihikanna makuru meenddi a athu ni aneenyama. 
GEN.32.11	Ginowuulobani wi mugaakihedhe mmadani mwa ddibilaaga Esawu. Ginamoova wi onadha agipe, vamohi ni ahiyanaaga, ni ahima. 
GEN.32.12	Nyo mwahigiroromeliha wi dhaatedhene dhineerege ogeeddela pama wa miyo, ni ahima aaga enoodha yiinjive wona museenga wa munyaza, kadha akalavo muthu onaandege waweelenga>>.
GEN.32.13	Yakobo ahigona vevale mahiyu alene. Ahaasakulelaga aneenyama amohi yannigiiyena wi amvahe ddibile Esawu: 
GEN.32.14	Mbuzi dhamukolo mazana meenddi (200), dhapogo makumi meenddi, mabila amukolo mazana meenddi (200), apogo makumi meenddi, 
GEN.32.15	akamelo makumi maraaru ni ahimaya, ng'ombe dhamukolo makumi mannayi ni dhapogo kumi, abuuru amukolo makumi meenddi ni apogo kumi. 
GEN.32.16	Ahawiikelelaga anamalaba aaye, makuru ala ogawanyeya, wiira: <<Mudhowege osogolo waaga, nikuru ni nikuru na aneenyama, nilapelanege ni nimohi>>. 
GEN.32.17	Ahimwaaddelaga namalaba owambeela, wiira: <<Wagumana ni ddibilaaga Esawu, ookoha eera: <Nabwiya aawo baani? Onadhowa wuuvi? Aneenyama ala esogoliiwena bawani?>, 
GEN.32.18	omwaaddele, wiire: <A Yakobo, namalaba eenyu. Dhedhi dhoovaha dhimurumihedheliiye Esawu, nabwiya aaye. Mwiinyaya onoodha mundduli> >>. 
GEN.32.19	Omwaaddela namalaba a nabiili, a neethaaru, ni aatene alene yawiikeleligiiye aneenyama ale, wiira: <<Nyo, mwamfwanya Esawu, muwoge emohive. 
GEN.32.20	Mmwaaddele wi: <Namalaba eenyu Yakobo oliye onoodha mundduli> >>. Yakobo wuubuwela ndala: <<Gasogoliha dhoovaha dhedhi, murima onomweela, gagumanana afuna oliye onogaakelela pama>>. 
GEN.32.21	Aneenyama yaali dhoovaha dhoosogolihiwa, Yakobo ahihalaga mahiyu alene agonilege omusasani.
GEN.32.22	Mahiyu alene Yakobo ahimaruwaga wi alabuwe mwihinje wa Yaboke, ahaathukulaga ahiyanaaye abiili ni anamalaba aaye abiili anaahiyana, vamohi ni anaaye kumi nammohi. 
GEN.32.23	Ahaarumaga wi elabuwele kobela ya mwihinje olene, egathukule dhego dhaaye dhannigiiyena. 
GEN.32.24	Yakobo ahalilege mundduli yeeka, ahigumanaga ni mulobwana. Wambeela wuuburusana ofiyedha osa. 
GEN.32.25	Vooniligiiye wi kanamwaakwaniha Yakobo, mulobwana ole ahimuhunyulaga moogumana thabala. 
GEN.32.26	Bebeheene mulobwana ole ahimwiirela Yakobo: <<Gihiye, gidhowege, vihisa>>. Yakobo ahimwaakulaga, wiira: <<Kaginoohiya odhowa, ohugireelihe>>. 
GEN.32.27	Mulobwana ahimukohaga, wiira: <<Ndina naawo oli aani?>> Yakobo ahaakulaga, wiira: <<Gineethaniwa Yakobo>>. 
GEN.32.28	Mulobwana ole ahiiraga: <<Wambeela dhiinova odhowa osogolo ndina naawo kahuwo Yakobo, mbwenye oli Ezarayeli,
GEN.32.29	Yakobo ahimukohaga, wiira: <<Ki nyo, ndina neenyu muli aani?>> Oliye ahaakulaga, wiira: <<Onagikohela ddi ndina naaga?>> Nuwindo ahimureelihaga Yakobo.
GEN.32.30	Yakobo ahithwaga niburo ndde ndina nowi Peniyeli,
GEN.32.31	Avenyagavo va Peniyeli nduwa nahikumaga, Yakobo oogaddibwaga. 
GEN.32.32	(Vamwaha ola, ofiyedha peeno, aEzarayeli kinaja musepa onagumaniha thabala, vowi buuyene wahunyuliwe.)
GEN.33.1	Dhigeereye dhedhi Yakobo ahimaruwaga vevale asugwaga osogolo, ahimoonaga Esawu aaddamelaga agali ni alobwana aaye mazana mannayi (400). Vevale ahaagawaga anaaye, amohi omwinka Liya amohi Rakeli, amohiwa anamalaba ale abiili anaahiyana. 
GEN.33.2	Ahaasogolihaga anamalaba alene abiili ni anaaye, vooharela Liya ni anaaye, voogomihedha Rakeli ni Zhuuze. 
GEN.33.3	Yakobo ahaasogolelaga odhowa ogumana ni ddibile, ahikokoraga va oliye dila tanu nabiili.
GEN.33.4	Esawu ahimuthamagelaga, omukubaarela, ombezhari oliye, aabiileene yahiinddaga vamohi. 
GEN.33.5	Esawu vaasugwiliiye ahiyana ni ahima, ahimukohaga, wiira: <<Ala baani?>> Yakobo ahaakulaga, wiira: <<Ala bi ahima ayene Mulugu mwa mahala egivahiliiye miyo, namalaba eenyu>>. 
GEN.33.6	Veva anamalaba aahiyana ale yahaadhaagana aniiwa, okokora va Esawu. 
GEN.33.7	Liya ni anaaye yahimwaaddamelaga, okokora. Voogomihedha ahidhaaga Zhuuze ni Rakeli, ala teto yahikokoraga va oliye.
GEN.33.8	Esawu ahikohaga, wiira: <<Nikuru na aneenyama ndde gigumaniliimina mundila thawani?>> Yakobo ahaakulaga, wiira: <<Gafuna mugaakele pama nyoovo, nabwiya aaga>>. 
GEN.33.9	Esawu ahimwaakulaga, wiira: <<Miyo gihikanna dhijinji, ddibilaaga. Ndo dhikaleve dhaawo>>. 
GEN.33.10	Mbwenye Yakobo ahaakulaga, wiira: <<Naari! Mwaafunaga ogaakela pama, muthukule yoovaha ela ya mmadani mwaaga, vowi vowoona kove yeenyu enofwanafwana ni woona kove ya Mulugu. Vowi muhugaakela pama mookwaranya. 
GEN.33.11	Murumeedhe yoovaha yaaga ginowikiimini, Mulugu ohugiirela dhapama, kilivo enagihaleela>>. Yakobo ahimuwaddihedhaga, omagomelo wiwa Esawu ahaakelaga.
GEN.33.12	Esawu ahiiraga: <<Vano ndowe nthaananege>>. 
GEN.33.13	Yakobo ahimwaakulaga, wiira: <<Nyoovo nabwiya, muhunona wi ahima kinaaguviha weedda, miyo ginowukuuwa ni mabila ni ng'ombe dhendo dhinna ana-ahima eewa. Neera wi naaguvihege weedda, naari nlabo nimohi nenddi aneenyama aatene enookwa. 
GEN.33.14	Ginowuulobani, nabwiya aaga, wi musogolege. Miyo geeddege vang'onong'onove, giharihaga weedda wa aneenyama ni ahima, ofiyedha nikale vamohi ni nyoovo, nabwiya aaga, oSeyire>>.
GEN.33.15	Esawu ahaakulaga, wiira: <<Kawiirena, ogihiye gaarume alobwana aaga wi yuukamihedhe>>. Yakobo ahaakulaga, wiira: <<Mwaha wa ddi, Nabwiya? Dhihaakwana veva mugaakeleliinyu pama!>>
GEN.33.16	Vevale Esawu ahisogolaga owelelaga owaniwa oSeyire. 
GEN.33.17	Mbwenye Yakobo ahidhowaga oSukoti wewo wamagiliiye nyuba yaaye, wewo fwaasasanyiliiye makola a aneenyama aaye. Mwa ela niburo ndde nneethaniwa Sukoti.
GEN.33.18	Ndala Yakobo awelaga oPadani-Aramu, ahifiyaga mmurenddeleni nluwa na oXikemu, elabo ya oKanani, ahitibelaga misasa dhaaye okalaga mwemo vowaaddamela ni nluwa. 
GEN.33.19	Ahigula mburo wa ahima a Hamori, babe a Xikemu, korowa zana (100), vevale vamagiliiye misasa dhaaye.
GEN.33.20	Vevale ahisasanyavo ebuwa ya mukutho, othwa ndina <<Mulugu, Mulugu aEzarayeli>>.
GEN.34.1	Nlabo nimohi Dina, mwaana Liya ambaleliiye Yakobo, ahidhowaga waweeddela ahiyana a elabo elene. 
GEN.34.2	Xikemu, mwaana a Hamori muHevi mpogo a elabo elene, ahimoonaga, ahimwihiddelaga, omugonana moomurabuliha. 
GEN.34.3	Vevale murima waaye wahijeya ni namwali ole, mwaana a Yakobo, ahixixaga omuwogana madhu oodhivela. 
GEN.34.4	Mowindo Xikemu ahiwogaga ni ababe Hamori: <<Mugiwogelena namwali ole wi gimutele!>>
GEN.34.5	Yakobo ahiiwaga wi mwaanaye Dina ohutakalihiwa ni Xikemu mbwenye kaawogileve yego ofiyedha anaaye yaali woolapela egawelile waajihigiisu aneenyama. 
GEN.34.6	Hamori, babe a Xikemu, ahidhowaga othapanyedha dha mavevo ni Yakobo.
GEN.34.7	Ahima a Yakobo egawelilewo okokolani, egeewile eyene yeereyilege, yahukuuwaga ni otakaleliwa vowi Xikemu ahaathegela ni waapudha aEzarayeli. Eyene yeeriliiye ni Dina yaali yoohurumeedheya. 
GEN.34.8	Hamori ahiwogaga ni aliwa, wiira: <<Mwaanaga Xikemu ohutthabwa omfuna namwali ola. Ginowuulobani wi mmwihiye amutele. 
GEN.34.9	Nisasanye waandana: Hiyo naatelege aniinyu, nyoovo mwaatelege ahima eehu. 
GEN.34.10	Nyoovo mmage ni hiyo. Mukalege mwiilaboni mweehu wona anamurala, mmage mwemu, mmweeddegemo nagooso eenyu, mugulegemo mburo dheenyu>>.
GEN.34.11	Xikemu ahaalobaga ababe ni arogora a Dina, wiira: <<Ginowuulobani wi mwaakulele! Ginorumeedhela wuuvahani dhaatedhene dhinafunigiinyu. 
GEN.34.12	Naari mugalobile dhooreela dhijinji ni pethe ya mutheengo wookwima, ginowuuvahani, mwarumeedhela wi gimutele oliye>>.
GEN.34.13	Ahima a Yakobo yahaareyelaga musapa a Hamori ni Xikemu va mwaha ola woomutakaliha murogoriwa Dina. Yahimwaakulaga, wiira: 
GEN.34.14	<<Wa hiyo omuteliha murogorihu ni mulobwana oohiineliwa, kanneeregena. Mwa hiyo sookaliha manyazo. 
GEN.34.15	Mwa ela nnorumeedhela yoowoga yeenyu mweerana ela baahi: Murumeedhele wawiinela alobwana eenyu aatene wona hiyo dhineeriihu. 
GEN.34.16	Ndo nneerege waahiya ahima eehu wi mwaatelege, hiyo teto nneerege waatela aniinyu. Nnoodha nimage ni nyo, nnoodha nikale athu a nlogo nimohive. 
GEN.34.17	Mwahirumeedha yowiineliwaga nnoomuthukula mwaanihu, nimudhowegena>>.
GEN.34.18	Yoowoga ele yahimudhivelaga Hamori vamohi ni mwaanaye Xikemu. 
GEN.34.19	Mowaaguva Xikemu ahisasanyedhaga dhaatedhene dhalobiligiisu mwaha woonfunesa mwaana a Yakobo. Xikemu aali ooriiheyesesa mwa emudhi ya ababe. 
GEN.34.20	Mowindo Hamori ni mwaanaye Xikemu yahidhowaga owoga ni alobwana a muluwani mule. Yahitugumanaga vamohi, wiira: 
GEN.34.21	<<Athu ala eli mmurenddeleni ni hiyo. Mwaahiye wi emage ni hiyo mwiilaboni mweehu, emwiiregena nagooso eewa mwemu vowi elabo ehitthabwa wunnuwa. Naatelege aniiwa, aliwa teto yaatelege eehu. 
GEN.34.22	Aliwa enarumeedha omaga ni hiyo wi nikale athu a nlogo nimohive, neerana ela: <Nawiinela alobwana eehu aatene>, wona aliwa vawiineleliiwa. 
GEN.34.23	Aneenyama eewa ni dhooreela dheewa, nnoona wi dhineere dhikale dheehu! Narumeedhela wi ekalege ni hiyo>>.
GEN.34.24	Alobwana aatene a nluwa ndde yaanda owana koddo, yahirumeedha yoowoga ya Hamori ni Xikemu, aatene yahiineliwa.
GEN.34.25	Mmuroddoni mwiwa, ebulelaga ndale, ahima abiili a Yakobo, Simiyoni ni Leevi, arogora a Dina, yahithukulaga mmohi ni mukwaaye masupaadda eewa ovolowa muluwani mule mugali moopwaasa, waapa alobwana aatene alene. 
GEN.34.26	Yahimpaga ni supaadda Hamori ni mwaanaye Xikemu, yahimuthukulaga Dina, omudhowagana. 
GEN.34.27	Vevale ahima amohi a Yakobo yahivolowaga muluwani mule, enyingalaga miruthu, othukulamo dhooreela dhaatedhene dha nluwa ndde mwatakalihiwege murogoriwa. 
GEN.34.28	Yahithukulagawo mabila, ng'ombe, abuuru ni dhendo dhafwanyiliisu muluwani ni mmiddani mwene. 
GEN.34.29	Yahithukulaga dhooreela dhaatedhene ni dhimohi dhaali mmamba, vamohi ni ahima ni ahiyana waadhowagana.
GEN.34.30	Yakobo ahiiraga wa Simiyoni ni Leevi: <<Nyo muhugitatamulela otadhiwa ni onukwa yuudde. Muhaaliga anya a elabo ela, aKanani ni aPerezi wi egisayelege miyo. Munowoona wi miyo ginna alobwana vang'ono. Yiira egumanela egidheela ogiliga, enogipa ni ahima aaga aatene>>. 
GEN.34.31	Aliwa yahimwaakulaga, wiira: <<Enorumeedheya wi murogorihu eeriwe wona namararuwa?>>
GEN.35.1	Dhigeereye nda Mulugu ahiwogaga ni Yakobo, wiira: <<Dhowa! Wamage oBeteli,
GEN.35.2	Vevale Yakobo ahaalamulaga anaaye aatene ni ayene yanniiyena, wiira: <<Mwaathathilele okwibi amilugu eebeweene aatene ayene mwinniinyuna. Mwiyeelihe muware guwo dhimohi.
GEN.35.3	Nivenyemo mwemu, nidhowe oBeteli wi gasasanyewo ebuwa ya mukutho wa Mulugu, oyene agikamihedhe mudhidhi garabuliimi, ahigisogolela mwaatemwene mwaviriimi>>.
GEN.35.4	Yahimwinkaga Yakobo amilugu eebeweene aatene yannigiiwana vamohi ni birinku dha mmabaruni. Yakobo ahitibelaga muliddi musiddo mwa muthanko waaddamela oXikemu.
GEN.35.5	Yahimaruwaga olenddo odhowaga, Mulugu ahiirana wi athu a maluwa owaaddamela yawoovege, mwa ela kayaandilege wawiigara ahima a Yakobo. 
GEN.35.6	Vevale Yakobo ahifiyaga ni athu aaye aatene oLuzi, naari wi oBeteli, elabo ya oKanani.
GEN.35.7	Wewo ahisasanyaga ebuwa ya mukutho, ahithwaga niburo ndde Mulugu-oBeteli,
GEN.35.8	Dibora, namalaba amulela Rabeka, ahikwaga vevale, ologohiwa
GEN.35.9	Mulugu ahooneyelaga dila ya nabiili wa Yakobo, vaweliliiye oPadani-Aramu, ahimureeliha. 
GEN.35.10	Mulugu ahiiraga:
GEN.35.10	<<Ndina naawo oli Yakobo,
GEN.35.10	mbwenye ohunoniwe ni ndina na Yakobo.
GEN.35.10	Oneere ononiwe ni ndina na Ezarayeli>>.
GEN.35.10	Ndala Mulugu ahimuthwa oliye ndina na Ezarayeli. 
GEN.35.11	Oliye ahiiraga:
GEN.35.11	<<Miyo gili Mulugu oowodha-wodha.
GEN.35.11	We oneerege waabala anaawo ajinji.
GEN.35.11	Malogo ni malogo enoodha ekume mwa we.
GEN.35.11	Mwa weevo enoodha ekumemo mamwene.
GEN.35.12	Elabo elene gamvahiliimi Abarahamu ni Ezaaki,
GEN.35.12	ginowuuvaha weevo.
GEN.35.12	Ginoodha gaavahe
GEN.35.12	athu a musogolo a nlogo naawo>>.
GEN.35.13	Ndala Mulugu ahigwela, ovenyavo vevale vawogiliiye ni Yakobo. 
GEN.35.14	Niburo nendde Yakobo ahiimesagavo nibwe okala etoonyihedho, ahimukuthulelagavo vinyu ni makura a mareeliho.
GEN.35.15	Mowindala, Yakobo ahithwa niburo ndde Beteli, vevale Mulugu vawogiligiiye ni oliye.
GEN.35.16	Vavenyiligiiwa oBeteli, eviraga epaddi ya Efarata, Rakeli wari yahitatamuwaga obala waaye waaligi wa goyi. 
GEN.35.17	Namabaliha vamooniliiye okathamiheya waaye, ahiiraga: <<Ohoove! Ohumbala mwaana mmohi a mulobwana>>. 
GEN.35.18	Agahalile vang'ono ni okwa arovelaga, ahimvahaga ndina mwaana ole Benoni
GEN.35.19	Ndala Rakeli okwa, ologohiwa
GEN.35.20	Yakobo ahiimesagavo nibwe wi nikale etoonyihedho vansiyeni na Rakeli. Ofiyedha peeno nili vansiyeni vevale.
GEN.35.21	Ezarayeli okwaranyavo, ahisasanyaga misasa dhaaye osogolo wa Sanja ya oEderi. 
GEN.35.22	Egamagile vevale, Rubeni ahidhowaga wa Bila oyene aali mwihiyana a nabiili a ababe, ahimugonagana. Mbwenye mwaha ola wahimfwanya babe.
GEN.35.22	Yakobo ahima aaye a alobwana yaali kumi ni abiili.
GEN.35.23	Yakobo ahima yabaliwe ni Liya yaali: Rubeni, mwaanaye owambeela, Simiyoni, Leevi, Zhuda, Esakari, ni Zebuloni. 
GEN.35.24	Yabaliwe ni Rakeli yaali: Zhuuze ni Benzhami. 
GEN.35.25	Yabaliwe ni Bila, namalaba a Rakeli, yaali: Dani ni Nafitali. 
GEN.35.26	Vano yabaliwe ni Zilipa, namalaba a Liya, yaali: Gadi ni Azeri. Ahima ala aabalile agali oPadani-Aramu.
GEN.35.27	Yakobo ahidhowaga wa ababe Ezaaki, oMamere waaddamela oKwiriyati-Araba, sowi oHeboroni, wewo wamagile Abarahamu ni Ezaaki.
GEN.35.28	Ezaaki amalile yaaka zana ni yaaka makumi matanu namaraaru (180), 
GEN.35.29	okwa mmurenddeleni, agooluvale vajinji, okala vamohi ni makolo aaye. Ahima aaye Esawu ni Yakobo yahimulogoha.
GEN.36.1	Ola mwaha wa nlogo na Esawu sowi Edomu. 
GEN.36.2	Esawu ahaatela ahiyana a oKanani: Ada mwaana a muHeti Eloni, ni Olibama mwaana a Anaa. Baabi a Anaa aali Zibeyoni muHevi. 
GEN.36.3	Ahimutela teto Basemati mwaana a Zhumayili, murogora a Nebayoti.
GEN.36.4	Ada ahimbalela Esawu Elifazi; Basemati ahimbalela Ruwele. 
GEN.36.5	Olibama ahaabala Yewuxi, Yalamu ni Kora. Ala ahima Esawu yaabaliiye oKanani.
GEN.36.6	Vevale Esawu ahitamela elabo emohi, omwalana ni ddibile Yakobo. Ahaathukulaga ahiyanaaye, anaaye, athu a vaade vaaye, vamohi ni ng'ombe dhaaye ni aneenyama aaye aatene, dhooreela dhaatedhene dhafwanyiliiye oKanani. 
GEN.36.7	Kayaandile okala vamohi vowi aabiileene yahikalana dhooreela dhijinji. Elabo ele kayanna mburo wowaakwanela wi aabiileene ekale wewule mwaha wa aneenyama ajinji yanniiwana. 
GEN.36.8	Mowindala Esawu ahivenyaga, odhowa, omaga epaddi ya mwaango dha oSeyire. (Esawu eeriwa teto Edomu.)
GEN.36.9	Ola mwaha wa nlogo na Esawu oyene oli nikolo na athu emagile wEdomu, epaddi ya mwaango dha oSeyire. 
GEN.36.10	Mandina a anaaye Esawu baala: Elifazi, mwaana a mwihiyanaaye Ada ni Ruwele, mwaana a mwihiyanaaye Basemati. 
GEN.36.11	Ahima a Elifazi yaali: Temani, Omare, Zefo, Gatamu ni Kenazi. 
GEN.36.12	Elifazi, mwaana a Esawu, ahikalana mwihiyanaaye a nabiili Tiimina, ola ahimbala Amaleke. Ala yakumile mwa Ada, mwihiyanaaye Esawu.
GEN.36.13	Ahima a Ruwele yaali: Nahati, Zera, Xama ni Miza. Ala yakumile mwa Basemati, mwihiyanaaye Esawu.
GEN.36.14	Ahima a Olibama, mwihiyanaaye Esawu, mwaana a Anaa, mudhula a Zibeyoni,
GEN.36.15	Ala yaali asogoleli a nlogo na Esawu mwa nlogo na Elifazi, mwaana owambeela a Esawu. Asogoleli eewa yaali: Temani, Omare, Zefo, Kenazi, 
GEN.36.16	Kora, Gatamu ni Amaleke. Ala yaali asogoleli a nlogo na aElifazi wEdomu, yakumile mwa Ada.
GEN.36.17	Mwa nlogo na Ruwele, mwaana a Esawu, asogoleli eewa yaali: Nahati, Zera, Xama ni Miza. Ala yaali asogoleli a nlogo na Ruwele wEdomu, yakumile mwa Basemati, mwihiyanaaye Esawu.
GEN.36.18	Mwa nlogo na ahima a Olibama, mwihiyanaaye Esawu, asogoleliya yaali: Yewuxi, Yalamu ni Kora, asogoleli ala yakumile mwa Olibama, mwihiyanaaye Esawu, mwaana a Anaa.
GEN.36.19	Ala athu a nlogo na Esawu ni asogoleli eewa wEdomu.
GEN.36.20	Ala ahima a Seyire, muHori ayene yamagile elabo ele: Lotani, Xobale, Zibeyoni, Anaa, 
GEN.36.21	Dixoni, Ezere ni Dixani. Ala baali asogoleli a nlogo nowi aHori, yakumile mwa Seyire, mwiilaboni ya Edomu. 
GEN.36.22	Ahima a Lotani yaali: Hori ni Hemani. Murogoriye a Lotani aali Tiimina. 
GEN.36.23	Ahima a Xobale yaali: Aluvane, Manahathi, Ebali, Xefo, Onami. 
GEN.36.24	Ahima a Zibeyoni yaali: Ahiya ni Anaa. Anaa ola daafwanyile aneedduuddu,
GEN.36.25	Ahima a Anaa yaali: Dixoni mwaana-mulobwana, Olibama mwaana-mwihiyana. 
GEN.36.26	Ahima a Dixoni yaali: Hemedani, Exibani, Itarani ni Kerani.
GEN.36.27	Ahima a Ezere yaali: Bilani, Zaavani ni Akani. 
GEN.36.28	Ahima a Dixani yaali: Uzi ni Harani.
GEN.36.29	Ala yaali asogoleli a aHori: Lotani, Xobale, Zibeyoni, Anaa, 
GEN.36.30	Dixoni, Ezere ni Dixani. Yaali asogoleli a mahimo maatene aHori mu elabo ya oSeyire.
GEN.36.31	Ala yaali mamwene ayene yathonga wEdomu, ahinakalewo mwene aathonga a aEzarayeli. 
GEN.36.32	Bela, mwaana a Beyori a luwani na Dinaba aali mwene a Edomu. 
GEN.36.33	Bela agakwile, athonga aali Yobabe, mwaana a Zera a oBozara. 
GEN.36.34	Yobabe agakwile, athonga aali Huxamu, a elabo ya aTemani. 
GEN.36.35	Huxamu agakwile, athonga aali Hadadi, mwaana a Bedadi a luwani na Avite, ola ahaagonjiha aMidiyani, mburo wa musewasewa wa oMowabe. 
GEN.36.36	Hadadi agakwile, athonga aali Samila a oMasareka. 
GEN.36.37	Samila agakwile, athonga aali Xawuli a oRehoboti aali seresere ya mwihinje. 
GEN.36.38	Agakwile Xawuli, athonga aali Baali-Hanani, mwaana a Akibori. 
GEN.36.39	Agakwile Baali-Hanani, mwaana a Akibori, athonga aali Hadari, a nluwa na Pawu. Mwihiyanaaye aali Mehetabeli, mwaana a Materedi, mwaana a Mezabi.
GEN.36.40	Asogoleli a nlogo na Esawu niharihaga mandina eewa, mahimo eewa ni maburo eewa, baala: Tiimina, Aleva, Yeteti, 
GEN.36.41	Olibama, Eela, Pinoni, 
GEN.36.42	Kenazi, Temani, Mibizari, 
GEN.36.43	Magidiyeli ni Irami. Esawu aali nikolo na athu aatene yamagile wEdomu. Ala yaali asogoleli eewa niharihaga maburo eewa ni dhilabo dheewa.
GEN.37.1	Yakobo ahimaga elabo ya oKanani, wewo ababe yamagiliiwawo wona namadha malabo aaye. 
GEN.37.2	Ola mwaha wa nlogo na Yakobo: Zhuuze aganna yaaka kumi ni tanu nabiili oojiha mabila a ababe vamohi ni addibile, ahima a Bila ni Zilipa, alene yaali ahiyana a ababe. Muzombwe ola ahidhowaga wawaaddela ababe dhootakala addibile dheeriliiwa.
GEN.37.3	Ezarayeli ahimudhivelesa Zhuuze waakwaranya anaaye amohi, vowi ambalile agooluvale. Ahimusonela oliye mukanjo wooriya.
GEN.37.4	Addibile vooniligiiwa wi babiiwa onomudhivela Zhuuze waakwaranya ahima amohi, yahimwiidda, naari kayamulojela.
GEN.37.5	Nlabo nimohi Zhuuze ahirohaga, odha wawaaddela addibile dhego dharohiligiiye. Wambeela vevale yaheenjedhedha omwiiddani weewa okwaranya omambeelelo. 
GEN.37.6	Zhuuze ahiiraga: <<Vuruwanani yego girohiliimi. 
GEN.37.7	Hiyo naamaganyile mapiddi eehu omidda, vevale nipiddi naaga nahiimela, mapiddi eenyu yahaapeelela naaga oworomela nipiddi naaga>>.
GEN.37.8	Yahimukohaga addibile, wiira: <<Weevo, sowi oneere okale mwene eehu, onilamulege?>> Omwiidda weewa waheenjedhedheya mwaha wa yooroha yaaye ni madhu aaye.
GEN.37.9	Zhuuze ahirohaga, wawaaddela addibile, wiira: <<Peeno gihiroha. Nduwa, mweeri, ttendderi kumi ni emohi, dhaatedhene dhenda dhahigirija, dhigikokorelaga miyo>>.
GEN.37.10	Vawaaddeligiiye yooroha elena ababe vamohi ni addibile, Yakobo ahimunyanyuwelaga, wiira: <<Eyene enarohesiiwe ddi? Onoobuwela wi miyo ni amaayo ni addibilo nnoodha nuukokorelege weevo?>> 
GEN.37.11	Mowindala addibile yahimukalelave omwiidda, ababe yowuubuwela yooroha ele.
GEN.37.12	Nlabo nimohi addibile Zhuuze yahidhowaga ojiha mabila ni mbuzi dha babiiwa epaddi ya oXikemu. 
GEN.37.13	Ezarayeli ahimwiirelaga Zhuuze: <<Addibilo enaajiha aneenyama oXikemu. Ginowuuruma wa aliwa>>. Zhuuze ahaakulaga, wiira: <<Ee, ginoyawo>>. 
GEN.37.14	Ezarayeli ahiiraga: <<Dhowa, wawoone addibilo akala bapameene ni mabilaya, odhe ogaaddele>>. Ezarayeli aaligi nddiba na Heboroni amurumaga Zhuuze. Oliye ahimaruwaga wewule, ahifiyaga epaddi ya oXikemu. 
GEN.37.15	Zhuuze oozeezeyaga mmiddani. Vevale muthu ahimfwanyaga, omukoha, wiira: <<Onasayela ddi?>> 
GEN.37.16	Oliye ahimwaakulaga, wiira: <<Ginaasayela addibilaga. Ginowuulobani, mugaaddele onajihiisu mabila ni mbuzi>>. 
GEN.37.17	Mulobwana ole ahiiraga: <<Ehivenyawo wuno. Gawiiwile wi enaya oDotani>>. Vevale Zhuuze owaasayelaga ayaaga oDotani, ahaafwanyaga wewo addibile.
GEN.37.18	Addibile yamoonilege adhaaga woolapelawene, ahinafiye yahipanganelaga ompa. 
GEN.37.19	Yahiiraga mmohi ni mukwaaye: <<Onoodha namaroha ole. 
GEN.37.20	Ohukweya! Nimpe, nimuthathilele vaceelani yowumma okokolani wuno, nawoge wi mwaneenyama dimutakunile. Noone oroha waaye oneeriiwa ogomele!>>
GEN.37.21	Rubeni veewiliiye, ahifunaga omvulumusa, wiira: <<Kanimpe>>.
GEN.37.22	Aheenjedhedhaga owoga, wiira: <<Kamuthathile mwazi! Niire omvokedha vaceelani okokolani wuno baahi, muhumporose ni madada eenyu>>. Oliye afunaga omwaakihedha wa addibile wi amuwelelihe wa babe.
GEN.37.23	Agafiyile Zhuuze yahimukurulaga mukanjo waaye ole wooriya, wawariligiiye, 
GEN.37.24	omwihidda, omvokedha vaceelani voohukala mahinje.
GEN.37.25	Yahikaraatigi ojaga. Vevale yahoonaga nikuru na aZhumayili nidhaaga woolapelawene epaddi ya oGileyadi. Akamelo eewa yathukulilege dhoonukwela makura ni manddela mithanko, eyaaga oguliha wEgubuddu. 
GEN.37.26	Zhuda ahiiraga wa addibile: <<Nneere nipure ddi nampa ddibilihu, nilogoha mwazi waaye? 
GEN.37.27	Ndoweni naagulihedhe aZhumayili ale. Nihimwiirele yootakala ela, vowi di ddibilihu a mwazi mmohive>>. Addibile yahimurumeedhaga.
GEN.37.28	Vevale aZhumayili ale, aliba malondda a oMidiyani, eviraga, addibile yahimvenyihagamo Zhuuze muceelani. Yahimugulihaga
GEN.37.29	Rubeni agawelele oceelani wewule ahoonaga wi Zhuuze kaalimo. Vevale ahitalaga maleya aaye, mwaha wa thagaraga. 
GEN.37.30	Ahiwelelaga wa addibile, wiira: <<Muzombwe kanooneya! Ki ginaadhowe wuuvi?>>
GEN.37.31	Vevale addibile yahithukulaga mukanjo wa Zhuuze, opa mbuzi othikithela mwazi mukanjo ole. 
GEN.37.32	Yahidhowagana wa babiiwa, wiira: <<Nifwanyile mukanjo ola. Moone, kahuwo olene wa mwaaninyu?>> 
GEN.37.33	Yakobo ahoonaga, wiira: <<Ebaribareene mukanjo wa mwaanaga. Mwaneenyama owoopiha dimutakunile. Zhuuze ohunyenyiwa!>>
GEN.37.34	Yakobo ahitalanyaga dhoowara dhaaye, owara nsakwi. Ahimala malabo majinji amunddelaga mwaanaye. 
GEN.37.35	Ahima aaye anaalobwana ni anaahiyana yoomuhagalaliha, embebeedhaga Yakobo, mbwenye karumeedhile omaalihiwa, eeraga: <<Ginaamunddelege ndala ofiyedha okwa, gagumane ni mwaanaga>>. Vano ahididela omuunddela mwaanaye.
GEN.37.36	AMidiyani vamuthukuligiisu Zhuuze, yahimugulihedhaga Potifare, namalaba oororomeleya mulubale a aliba waang'anela a Farawo, mwene a wEgubuddu.
GEN.38.1	Mwa mudhidhi olene Zhuda ahivenyawo wa addibile, odhowa okalaga vaade va mulobwana a wAdulamu, ndina naaye Hira. 
GEN.38.2	Agali wewule, Zhuda ahimoonaga mwaana a Xuwa, muKanani, omutela olene, ahikalana vamohi. 
GEN.38.3	Ahirubalela, ombala mwaana-mulobwana, ndina naaye Eri. 
GEN.38.4	Ahirubalela teto, ombala mwaana mmohi, ndina naaye Onani. 
GEN.38.5	Osogolo wiwa ahimbala mwaana mmohi, ndina naaye Xela, oyene ambaliliiye agali oKezibe.
GEN.38.6	Zhuda ahimuteliha mwaanaye owambeela Eri ni mwihiyana eeriwa Tamari. 
GEN.38.7	Mbwenye Eri ola keedda mwapama vameentoni va 
GEN.38.8	Veva Zhuda ahiiraga wa Onani: <<Omutele maamukwele ola, ombalele ahima ddibilo, enofwaneela vowi di mulamwaawo>>.
GEN.38.9	Mbwenye Onani ahinonaga wi veeriiye ambale mwaana, kaakale aaye. Vevale aagonaga ni mulamu aaye, athathilela vati elobwanaya, kaafuna ombalela mwaana ddibile. 
GEN.38.10	Meerelo ala yaali ootakala vameentoni va 
GEN.38.11	Vevale Zhuda ahiiraga wa Tamari, mwadha a mwaanaye: <<Owelele vaade va ababo, wakale maamukwele ndo ofiyedha mwaanaga Xela onnuwe>>. Zhuda amoovihaga mwaanaye okwa wona dheerile addibile ale amohiwa. Ndala Tamari ahiwelelaga wa ababiinya, okala wewo.
GEN.38.12	Egavirile malabo majinji, ahikwa mwadha a Zhuda, mwaana a Xuwa. Agamalile wuundda waaye, Zhuda ahidhowaga oTiimina vamohi ni mukwaaye Hira a wAdulamu wi oone mabasa owawiiga mabila aaye. 
GEN.38.13	Ahaaddeliwaga Tamari, wiira: <<Nabwiyo onaya oTiimina awiige mabila aaye>>. 
GEN.38.14	Vevale Tamari ahikurulaga dhoowara dha omaamukwele wiikuneela wiintoni ni guwo, okaraati dila enaya oTiimina, mundila waaddamela wEnayimu, vowi ahoonaga wi Xela ohunnuwa, ahimutelile Tamari. 
GEN.38.15	Zhuda vamooniligiiye, oobuwelelaga wi namararuwa vowi ahiikuneelaga wiintoni. 
GEN.38.16	Ahimuhabuwelaga, wiira: <<Ogihiye wi gigone ni we>>. Sowi kaanonaga wi mwadha a mwaanaye. Oliye ahimwaakulaga, wiira: <<Onaginka ddi wi ogone ni miyo?>> 
GEN.38.17	Zhuda ahimwaakulaga, wiira: <<Ginowuuvaha mbuzi emohi ya dhoofuwa dhaaga>>. Oliye ahimwaakula, wiira: <<Mbwenye ogihiyedhe yoohiddeelela ofiyedha mudhidhi oneeriiwe ogirumihedhe>>. 
GEN.38.18	Zhuda ahimukohaga, wiira: <<Yoohiddeela ddi enafuniiwe?>> Oliye ahimwaakulaga, wiira: <<Pethe yaawo ni mungoyiya vamohi mukumbuzo waawo, oyene oli mmadani mwaawo>>. Zhuda ahimwihiyedhaga dhego dhedhi, ogonana, vevale Tamari ahirubalelaga.
GEN.38.19	Ahidhowaga, ovenyihawo wiintoni guwo elene, owara teto guwo dha omaamukwele.
GEN.38.20	Zhuda ahimvahaga mbuzi mukwaaye muAdulamu wi mwihiyana ole amuwelihedhe yoohiddeelela, kamfwanyilege. 
GEN.38.21	Vevale ahaakohaga athu a epaddi elene, wiira: <<Ogele wuuvi namararuwa ole a wEnayimu, akala vadila va?>> Aliwa yahimwaakulaga, wiira: <<Va kavinakalege namararuwa>>. 
GEN.38.22	Ahiwelelaga wa Zhuda, wiira: <<Kagimfwanyilevo, athu awewule yiirile, epaddi elene kunakalege namararuwa>>. 
GEN.38.23	Zhuda ahimwaakulaga, wiira: <<Omwihiyedhe dhego ndo wi onanikalihegena manyazo. Ebaribari gihirumihawo mbuzi, mbwenye we kumfwanyilewo>>.
GEN.38.24	Egamalile mweeri miraaru, Zhuda ahaaddeliwaga wi: <<Tamari, mwadha a mwaanawo, ohurubalela, mmararuwo>>. Vevale Zhuda ahiiraga: <<Mmudhowena okwibi, apahiwe veeko!>>
GEN.38.25	Emudhowagana okwibi, Tamari ahirumihaga muselu wa ababe, wiira: <<Ogirubalelihe di mwiinya a dhego dhedhi. Ginowuulobani wi asayeliwe mwiinya a pethe ela, ni mungoyi ola vamohi ni mukumbuzo ola>>.
GEN.38.26	Zhuda ahinonaga wi saaye, ahiiraga: <<Miyo gihikanna muladdu okwaranya oliye, vowi ahifwaneelela omvaha mwaanaga Xela wi amutele, mbwenye kagiirilena>>. Ovenya vevale Zhuda kaagonilena.
GEN.38.27	Ogafiyile mudhidhi wa obala, Tamari ahaabala anapata. 
GEN.38.28	Abalaga, mwaana mmohi ahikumihaga ndada, namabaliha ahimagelela osalu woofiila, ahiiraga: <<Ola dowambeela obaliwa>>. 
GEN.38.29	Mbwenye oliye ahiwelihaga ndada, mukwaaye, dambeelilege obaliwa. Namabaliha, ahiiraga: <<We ohufugula dila!>> Ahimuthwaga ndina nowi Perezi.
GEN.38.30	Voogomihedha agakumile ddibile ole awarihiwe osalu woofiila, yahimuthwaga ndina nowi Zera.
GEN.39.1	Zhuuze ahidhowiwagana wEgubuddu ni aZhumayili; yahimugulihedhaga mu Egubuddu Potifare, namalaba oororomeleya, mpogo a aliba waang'anela a Farawo, mwene a wEgubuddu.
GEN.39.3	Nabwiya a Zhuuze ahoona wi 
GEN.39.4	Potifare oohagalala ni Zhuuze, omwiira namalaba aaye oororomeleya omwinka anamalaba ni dhooreela dhaatedhene dha vaade vaaye wi Zhuuze ang'anelege.
GEN.39.5	Wambeela vevale Zhuuze venkiwiiye ni Potifare anamalaba ni dhooreela dhaatedhene dha vaade vaaye, 
GEN.39.6	Mowindala, Potifare ahimwihiyedha dhaatedhene mmadani mwa Zhuuze; kaapwatha yego ehili yooja yajiiye.
GEN.39.6	Zhuuze aali mulobwana oofwaneeliwa ni ooriya. 
GEN.39.7	Ogavirile mudhidhi, mwadha Potifare ahambeela omfuna Zhuuze, wiira: <<Odhe, ogone ni miyo>>. 
GEN.39.8	Zhuuze ahikooddaga, owoga ni mwadha nabwiya aaye, wiira: <<Moone wi veva nabwiya aaga kaasanyeya ni dhego dhaaye. Ohugihiyedha wi gaang'anelege. 
GEN.39.9	Kalivo vaade va ogikwaranyile miyo, dhaatedhene ginolamula ohiya nyo muli mwihiyanaaye. Gineere gaande addi wiirana yego yootakala yowi ndala wi gimuthegele Mulugu?>>
GEN.39.10	Malabo maatene oomuloba Zhuuze, mbwenye oliye ookoodda ogonana. 
GEN.39.11	Nlabo nimohi Zhuuze ahivolowaga mba wi ahiddege mabasa aaye, mudhidhi olene kaaligivo namalaba mmohi vaade vale. 
GEN.39.12	Mwadha Potifare ahihiddaga yoowara ya Zhuuze, wiira: <<Ogone ni miyo!>> Mbwenye Zhuuze ahithawelaga vaade, omwihiyedha yoowara ele mmadani. 
GEN.39.13	Vevale mwadha Potifare, vooniligiiye wi ohalilena yoowarave mmadani, oliye agathawile, 
GEN.39.14	ahawiithanaga anamalaba amohi a vaade vale, wiira: <<Koonani! Mamunaaga ohunidheelana muHeberi ola vaade va, ohambeela onipudha. Ahidha wi agone ni miyo, mbwenye miyo gahikuwa. 
GEN.39.15	Vagiiwiliiye okuwa othathila yoowara yaaye, othawela vaade>>.
GEN.39.16	Oliye ahilogolelaga yoowara ele ofiyedha nabwiya a Zhuuze odhawo. 
GEN.39.17	Ahimwaaddelaga mwaha ole, wiira: <<Mudhaari ole muHeberi mugirumihedhiinyu vaade va ahidha wa miyo wi agipudhe. 
GEN.39.18	Vakuwiimi, ohiya yoowara yaaye ela, othawela vaade>>.
GEN.39.19	Nabwiya aaye ole a Zhuuze ahitakaleliwaga, veewiligiiye yoowoga ya mwihiyanaaye, eeraga: <<Mudhaari eenyu dhigiireliiye si nda>>. 
GEN.39.20	Zhuuze ahihiddiwaga, ofugeliwa mukaambura, mwemo mwaang'aneliwa athu yamuthegela mwene. Oliye agalive mukaambura mwemule, 
GEN.39.21	 aali ni Zhuuze; owoonihedha wa oliye odhivela waaye. Wiirana wi Zhuuze amuhagalalihege mpogo a mukaambura mule. 
GEN.39.22	Mpogo ole ahimwinka Zhuuze athu aatene oohiddiwa wi aakamihedhege ni osugwa mabasa maatene. 
GEN.39.23	Mpogo a mukaambura kaasanyeya ni dhego dhaali mmadani mwa Zhuuze mwaha wi 
GEN.40.1	Egavirile malabo, musogoleli a dhoong'wa
GEN.40.2	Farawo ahitakaleliwaga mmurimani ni anamalaba alene abiili, musogoleli a dhoong'wa ni musogoleli osasanya mikaathe.
GEN.40.3	Ahaafugelaga mukaambura eyene yaali vaade va mpogo a aliba waang'anela, mwemo Zhuuze mwafugeliwiiye. 
GEN.40.4	Mpogo a aliba waang'anela ahimwiikelelaga Zhuuze alobwana ale abiili wi aakamihedhege. Yahimalaga mudhidhi mwijinji egali mukaambura mwemule.
GEN.40.5	Nlabo nimohi musogoleli a dhoong'wa ni musogoleli oosasanya mikaathe dha mwene a wEgubuddu egali mukaambura mwemule, abiili ale yahirohaga mahiyu. Dhooroha nde dhatapulelaga moohiyana-hiyana. 
GEN.40.6	Obebehini wiwa, Zhuuze agawaaddamele, ahaafwanyaga abiili ale ekubanyaga. 
GEN.40.7	Vevale ahaakohaga anamalaba ale a Farawo, eeraga: <<Peeno kove dheenyu kadhihagalale mwaha bwaddi?>> 
GEN.40.8	Aliwa yahimwaakulaga, wiira: <<Sowi niire oroha mahiyu, kuhukalavo owaanda onitapulela dhooroha dheehu>>. Vevale Zhuuze ahiiraga: <<Mulugu dinaatapulele dhooroha ndo! Gaaddeleni dhooroha deenyu>>.
GEN.40.9	Musogoleli a dhoong'wa ahambeelaga; omwaaddela Zhuuze yooroha yaaye, eeraga: <<Girohile muthanko wa uuva odhaaga osogolo waaga. 
GEN.40.10	Muthanko ole wahikanna mijindda dhiwa miraaru, dhipwedheyaga, dhaaluwaga tododhiwa, dhivaha miwowo dhoovaha dhiwa dhowiitwadhene. 
GEN.40.11	Mmadani mwaaga mugali nakoma a Farawo. Gihapaga dhoovaha dhiwa, gifinyedhaga munakomani mwemule, gimvahaga oliye>>.
GEN.40.12	Zhuuze ahimwaaddelaga, wiira: <<Yootapulela ya yooroha eyene si ela: Mijindda miraaru dhinatapulela malabo maraaru. 
GEN.40.13	Yavira malabo maraaru, Farawo onodha oovenyihemo mukaambura mwemu wi owelele mabasa aawo yaalabiiwe. Mowindala oneerege omwiikelela Farawo nakoma aaye mmadani ni dhoong'wa wona weereliiwe ogali musogoleli a dhoong'wa. 
GEN.40.14	Ginowuuloba wi oguubuwelele mabasa aawo yeeddaga pama, okale oowoma murima wagiwogelelege wa Farawo wi miyo givenyemo mukaambura mu. 
GEN.40.15	Vowi gihiddiwe owanuhu, elabo ya aHeberi, wuno kagiirile yego yoofwaneelela ofugeliwa mukaambura mu>>.
GEN.40.16	Musogoleli oosasanya mikaathe vooniligiiye wi Zhuuze ahitapulela mwa pama yooroha ele, ahiiraga wa oliye: <<Miyo girohile ngapwathele middanga miraaru dha mikaathe vamuru. 
GEN.40.17	Muddanga waali vadhulu mwahikala bolu ni mikaathe dha misawo-misawo dha Farawo. Dhoodha balame dhijaga dhooja dhapwatheliimi vamuru>>.
GEN.40.18	Zhuuze ahimwaaddelaga, wiira: <<Yootapulela ya yooroha eyo si ela. Middanga miraaru dhinatapulela malabo maraaru. 
GEN.40.19	Yavira malabo maraaru Farawo onoodha avenyihewo muru waawo, otomeyiwe vamuthankoni, balame dinoodha dhijege muruthu waawo>>.
GEN.40.20	Ebaribareene egamalile malabo maraaru, Farawo ahisasanyaga mathanga owaakwaniha yaaka dhaaye, waavaha yooja anamalaga aaye aatene. Vaari va athu aatene alene, ahimvenyihagamo mukaambura musogoleli a dhoong'wa ni musogoleli osasanya mikaathe. 
GEN.40.21	Ahimuwelihedhaga mabasa aaye musogoleli a dhoong'wa wi amvahege Farawo nakoma aaye mmadani. 
GEN.40.22	Wa musogoleli osasanya mikaathe, ahithongaga wi asijiwe, atomeyiwe vamuthankoni wona mwemule Zhuuze mwatapuleligiiye. 
GEN.40.23	Mbwenye musogoleli a dhoong'wa ahiddiwaalaga omuwogelela Zhuuze wa Farawo.
GEN.41.1	Dhigavirile yaaka biili, nlabo nimohi Farawo ahirohaga. Arohilege agali seresere ya mwihinje Nilu. 
GEN.41.2	Ahoonaga ng'ombe dhamukolo tanu nabiili dhapama ni dhooruva dhikumaga muNilu, dhijaga thongwe. 
GEN.41.3	Mooharela dhahikumaga mwinko mwemule ng'ombe dhimohi dhamukolo tanu nabiili dhootakala, dhowoondda dhigeemelile seresere ya mwihinje, vamohi ni nde dhowambeela. 
GEN.41.4	Vevale ng'ombe dhootakala, dhowoondda dhoomiraga dhapama, dhooruva nde. Egamalile ela Farawo ahirurumuwaga. 
GEN.41.5	Agawelele ogona, ahirohaga teto yego emohi. Mangala matanu nameenddi a mahele apama ni malubale egakumile vamutatini mmohive. 
GEN.41.6	Voohulogela yahikumaga mangala mamohi matanu nameenddi oovabala, owummeene mwaha wa pevo yooviha. 
GEN.41.7	Mangala ale oovabala yahaamiraga mangala ale matanu nameenddi a mahele apama, malubale. Vevale Farawo ahirurumuwaga, woona wi waali oroha baahi. 
GEN.41.8	Ogasile, ahukuuwaga vajinji, wawiithaniha amasenga aatene vamohi ni atthottho a wEgubuddu wi awaaddele dhooroha dhaaye. Mbwenye kaalivo aandile omutapulela Farawo.
GEN.41.9	Vevale musogoleli a dhoong'wa ahiwogaga wa Farawo, wiira: <<Ebaribareene peeno ginowuubuwelela ovirigana waaga. 
GEN.41.10	Mudhidhi olene Farawo vatakaleliwiinyu ni anamalaba eenyu, mugifugela mukaambura wa mpogo a aliba waang'anela vamohi ni musogoleli oosasanya mikaathe. 
GEN.41.11	Mahiyu mamohi, hiyo abiili nahirohaga, dhooroha dhootapuleleya moohiyana-hiyana. 
GEN.41.12	Mwahikalaga mwemule muzombwe mmohi, muHeberi, aali namalaba a mpogo a aliba waang'anela. Nahimwaaddelaga dhooroha dheehu, ahinitapulelaga wona mwemo mmohi ni mukwaaye mwaroheligiiye. 
GEN.41.13	Ebaribareene yahiireya eyene yanaaddeligiiye: Miyo gahiwelihedhiwa mabasa aaga, mbwenye mukwaaga ahisijiwa>>.
GEN.41.14	Vevale Farawo ahimwiithanihaga Zhuuze; mowaaguva yahimukumihagamo mukaambura. Zhuuze ahiigaga ereru yaaye, owara guwo dhimohi, odhowa wa mwene. 
GEN.41.15	Farawo ahiiraga: <<Miyo giire oroha, kuhukalavo oowaanda ogitapulela. Vano giire waaddeliwa wi weewave yooroha onotapulela>>. 
GEN.41.16	Zhuuze ahaakulaga, wiira: <<Eyo kili mwa miyo, mbwenye Mulugu mwiinya dineere ootapuleleni mooriyela, mwene>>.
GEN.41.17	Vevale Farawo ahimwaaddelaga Zhuuze, wiira: <<Miyo girohile ngali seresere ya mwihinje Nilu. 
GEN.41.18	Gahoona ng'ombe dhamukolo tanu nabiili dhapama ni dhooruva dhikumaga muNilu, dhijaga thongwe. 
GEN.41.19	Mooharela mwiwa dhahikumamo ng'ombe tanu nabiili dhootakala, dhowoonddesesa, kaginaabihege woona mu Egubuddu mwemu. 
GEN.41.20	Ng'ombe nda dhowoondda, dhootakala dhahimira dhowambeela tanu nabiili dhapama ni dhooruva. 
GEN.41.21	Naari dhamirileve dhikwaaye, kadhariyele. Dhaalive dhootakala wona mwakaleliiwa, gahirurumuwa. 
GEN.41.22	Gahigonelavo teto, gahiroha mangala matanu nameenddi a mahele apama ni malubale egakumile vamutatini mmohive. 
GEN.41.23	Voohulogela yahikuma mangala mamohi matanu nameenddi oovabala, owoondda, owummeene mwaha wa pevo yooviha. 
GEN.41.24	Vevale mangala ale oovabala yahaamira mangala makwaaye matanu nameenddi apama. Gihawaaddela amasenga mbwenye kalivo waandile ogitapulela dhedhi>>.
GEN.41.25	Mowinda Zhuuze ahiiraga wa Farawo: <<Dhooroha dhaabiilidhene nda si emohive. Mulugu diirilena wuwaaddelani, mwene eyene enadhiiye eerena. 
GEN.41.26	Ng'ombe tanu nabiili dhooruva ni mangala matanu nameenddi apama dhinatapulela yego emohive, yaaka tanu nabiili. 
GEN.41.27	Ng'ombe tanu nabiili dhootakala, dhowoondda ni mangala oovabala, owumma ni pevo yooviha dhili yaaka tanu nabiili dha dala enafuna odha. 
GEN.41.28	Si eyene guwaaddeliimini mwene: Mulugu dinamooniha Farawo eyene enadhiiye eerena. 
GEN.41.29	Dhinoodha yaaka tanu nabiili dha dhilo elabo yaatene elena ya wEgubuddu. 
GEN.41.30	Mbwenye osogolo wiwa, dhinoodha yaaka tanu nabiili dha dala. Athu enoodha eddiwaale dhilo dhili mu Egubuddu, dala eyene enoodha enoonge elabo ela. 
GEN.41.31	Eneere ekale dala ya owali wi dhooja dhaatedhene dhareeliwe dhinoodha dhimale. 
GEN.41.32	Oroha weenyu, mwene, wiireyile dila biili sowi Mulugu onowiirana ebaribareene, voohulogela.
GEN.41.33	<<Va mwaha olena, mwene, enofwaneela wi mmusayele mulobwana oononelamo a tthottho, mmwinke wi asogolele elabo ela. 
GEN.41.34	Mwaasakule apogo, mwaarume mwiilaboni ela ya wEgubuddu yatugumanye ya neetanu ya dhooja dhaatedhene dha yaaka dhedhi tanu nabiili dhapama dhinafuna odha. 
GEN.41.35	Etugumanye dhooja dhaatedhene dha yaaka dhedhi dhapama, elogolele mmaluwani, mmatatani a mwene. 
GEN.41.36	Ndala enoodha ekameele yooja yowaakamihedhagana athu aatene mwa yaaka dhedhi tanu nabiili dha dala enafuna okalawo wEgubuddu. Mweera ndo athu kinaakwe dala>>.
GEN.41.37	Yoowoga ya Zhuuze yahimuriyelaga Farawo ni anamalaga aaye aatene. 
GEN.41.38	Vevale Farawo ahiiraga wa anamalaga: <<Nneere omfwanya ebaribareene muthu owindala, odhaaliwa muneba wa Mulugu?>> 
GEN.41.39	Mowindala ahiwogaga wa Zhuuze, wiira: <<Vowi Mulugu ohuuvaha ononelamo dhego nda, kalivo muthu mmohi oononelamo a tthottho owuukwaranya weevo.
GEN.41.40	Wambeela peeno oneere okale musogoleli a omwene waaga, athu aaga aatene eneerege wuwiiwelela. Miyo gineere gikale mpogo owuukwaranya weevo vowi gili mwene>>. 
GEN.41.41	Ahiwelelaga owoga Farawo, eeraga: <<We oli musogoleli a elabo yaatene elena ya wEgubuddu>>. 
GEN.41.42	Ahidhaagana pethe yaaye yoomwene,
GEN.41.43	Mwene ahimugwelihaga gareeta yaaye ya nabiili, yoomwene. Osogolowa ookuweliwaga, yiiraga: <<Mukokoreleni!>> Mowindala Zhuuze ahisakuliwa okala musogoleli a wEgubuddu waatewene.
GEN.41.44	Farawo ahiwogaga ni Zhuuze, wiira: <<Miyo gili mwene, mbwenye waahirumeedhela, kalivo oneeregena yego mu Egubuddu mwemu>>.
GEN.41.45	Farawo ahimvahaga Zhuuze ndina nimohi, Zafinati-Paneya. Ahimuteliha ni Azenati mwaana a Potifera, namakutha a oOni. Vevale Zhuuze ahambeela weeddelela elabo yaatene ya wEgubuddu.
GEN.41.46	Zhuuze aganna yaaka makumi maraaru fambeeliiye mabasa wa Farawo mwene a wEgubuddu. Ahivenyaga wa mwene, weddeeddaga Egubuddu aatene. 
GEN.41.47	Va yaaka dhedho tanu nabiili dha dhilo, theya yahivaha dhoovaha dhijinji. 
GEN.41.48	Zhuuze ahitugumanya dhooja dha yaaka dhende dha dhilo tanu nabiili, yahilogolela mmatatani a maluwa a wEgubuddu. Nluwa ni nluwa yoologolela dhooja dha midda dhowapeelela. 
GEN.41.49	Ndala Zhuuze ahaanda otugumanya dhooja dhijinji, wona miseenga dha munyaza. Ahihiya opima, vowi kadhandeya.
GEN.41.50	Ehinafiye yaaka ya dala, Azenati, mwaana a Potifera, namakutha a oOni, ahimbalela Zhuuze ahima abiili. 
GEN.41.51	Owambeela, Zhuuze ahimuthwa ndina nowi Manasesi,
GEN.41.52	A nabiili ahimuthwa ndina nowi Efarayimu,
GEN.41.53	Dhigamalile yaaka dhende tanu nabiili dha dhilo wEgubuddu, 
GEN.41.54	yahambeela dala ya yaaka tanu nabiili wona Zhuuze mwawogiliiye. Dhilabo dhaatedhene mwahikala dala, mbwenye wEgubuddu wahikala dhooja. 
GEN.41.55	Athu a wEgubuddu vambeeliwa ovoliwa dala, yadhowa wa Farawo olobaga dhooja. Oliye owawaakula aatene, eeraga: <<Dhowani wa Zhuuze, eyene oneeriiye oorumeni, mwiirena>>.
GEN.41.56	Dala vaakwaniliiwa elabo yaatene, Zhuuze ahifugula matata a dhooja wi aagulihedhege aEgubuddu, vowi dala yahitthabwa wEgubuddu. 
GEN.41.57	Athu a dhilabo dhaatedhene yoodhowa wEgubuddu wi yagulege dhooja ni Zhuuze, vowi dala yootthabwave dhipaddi dhaatedhene.
GEN.42.1	Yakobo vanoniliiye wi wEgubuddu ohukala dhooja, ahiiraga wa anaaye: <<Mwaha bwaddi munakaleliinyu wiing'ananave mmohi ni mukwaaye? 
GEN.42.2	Gihiiwa wi wEgubuddu onogulihiwa dhooja. Dhowani, mwagule wi naande okalawo, nihikwe dala>>.
GEN.42.3	Vevale addibile Zhuuze kumi yahimaruwaga wi yagule dhooja wEgubuddu. 
GEN.42.4	Mbwenye Yakobo kaamwihiyilege Benzhami, ddibile oobaliwana a Zhuuze wi athaane. Oovaga wi enamwiireyele yego yootakala mundila. 
GEN.42.5	Ndala ahima aEzarayeli yahidhowaga ogula dhooja vamohi ni athu amohiwa a elabo elene ya oKanani vowi dala yahitthabwa.
GEN.42.6	Zhuuze dalamula wEgubuddu, daagulihedha dhooja athu. Mowindala addibile Zhuuze yahidhaaga wa oliye okokora, oworomihedha kove dheewa vati.
GEN.42.7	Zhuuze agawoonile addibile, ahaadidelaga, mbwenye awaakelilege wona amarala, ahaakohaga ni owali, wiira: <<Nyoovo munadheela wuuvi?>> Aliwa yahaakulaga, wiira: <<Nnadha elabo ya oKanani wi nigule dhooja>>.
GEN.42.8	Zhuuze ahaadidelaga addibile, mbwenye aliwa kayamudidelilege. 
GEN.42.9	Zhuuze ahuubuwelelaga dharohesiiye dha addibile akalaga ni aliwa, wiira: <<Nyo muli anameeddelela, mudheele wi moone okala wa elabo ela!>> 
GEN.42.10	Aliwa yahaakulaga, wiira: <<Kahuwo mwemo, nabwiyani! Hiyo, anamalaba eenyu, nidheele ogula dhooja baahi. 
GEN.42.11	Hiyo aatene nili ahima a babiihu mmohive, nili athu oororomeleya; hiyo anamalaba eenyu, kannaabihege okala anameeddelela!>> 
GEN.42.12	Zhuuze ahawaakulaga, wiira: <<Munooratha! Mudheele weeddelela wi moone okala wa elabo ela!>> 
GEN.42.13	Mbwenye aliwa yoolibihedhagave owoga wi: <<Hiyo, anamalaba eenyu, naali kumi ni abiili oddibilave, aatene hiyo ahima a babiihu mmohive, amagile elabo ya oKanani. Ethogohiya ohalile owani ni babiihu, mmohi dirimeele>>.
GEN.42.14	Mbwenye Zhuuze ahaakulaga, wiira: <<Si eyene miyo guwaaddeliimini, nyo muli anameeddelela! 
GEN.42.15	Ndoweni goweeheni, noone. Ginolibela egumi ya Farawo, kamunavenyawo wuno ahidhiile ddibilinyu a ethogohiya. 
GEN.42.16	Mmohi a nyo amudhowele ddibilinyu, amohi mugali mukaambura. Akala ebaribareene eyene muwogiliinyu ya ddibilinyu, gineere girumeedhe dhoowoga dheenyu dhimohi. Dhaahikala dhooratha, ginolibela egumi ya Farawo, nyoovo muli anameeddelela>>. 
GEN.42.17	Zhuuze ahaafugelaga mukaambura mule, okalamo malabo maraaru.
GEN.42.18	Nlabo nendde na neethaaru, Zhuuze ahiiraga wa aliwa: <<Miyo gili muthu oomuthithimiha Mulugu. Mwaafunaga wi mukale agumi, mwiirena eyene ginoorumiimini. 
GEN.42.19	Akala ebaribareene muli athu oororomeleya, ahale mukaambura muthu mmohi, athu amohiwa ginowuuhiyani wi mudhowege, ethukule dhooja wi aniinyu yape dala. 
GEN.42.20	Mbwenye mugidheelena wuno ddibilinyu a ethogohiya wi goone yoowoga yeenyu akala ebaribari mweera ndo kamunaakwe>>.
GEN.42.20	Aliwa yahaakulelaga wiirana ndale. 
GEN.42.21	Yahambeelaga owoga mmohi ni mukwaaye, yiiraga: <<Ebaribareene nnorabulihiwa odheela mwaha wa ddibilihu Zhuuze. Nahimoona wukuuwa waaye anilobaga omweeddiwela thagaraga mbwenye kanarumeedhelege, siilena enarabuleliihu>>.
GEN.42.22	Rubeni ahiiraga: <<Vale miyo gahiiraga wi kanimwiirele yootakala muzombwe ole, mbwenye kamwafunilege ogiiwa. Koonani, ninowoonihiwa goyi mwaha wa okwa waaye>>.
GEN.42.23	Aliwa kayanonaga wi Zhuuze owawiiwaga dhedho dhawogigiiwa, mbwenye ahiwogaga wona ahikalavo muliba otapulela. 
GEN.42.24	Zhuuze ahivenyagavo, anddaga. Ahiwelelaga owoga ni aliwa, olamula wi Simiyoni amagiwe mudhidhi olene vameentoni va athu aatene, afugeliwe mukaambura.
GEN.42.25	Zhuuze ahilamulaga wi ehudde dhooja mmasakwini mweewa teto ehelemo korowa dha kadda muthu dhaguliisuna dhooja dhende. Ahaalamulaga wi evahiwe pooso a voolenddoni. Ela yahiireyaga. 
GEN.42.26	Addibile Zhuuze yahimagelelaga vaabuuruni eewa, owelelaga owaniwa.
GEN.42.27	Egafiyile vamburoni voogona, mmohi ahitapulaga nsakwi naaye wi athukulemo yooja amvahe buuru aaye, afwanyilege korowa omulomoni wa nsakwi. 
GEN.42.28	Ahawaaddelaga akwaaye, wiira: <<Ohugiwelihedha korowa! Koonani, nda dhili musakwini mu!>> Aliwa yahitutuwaga egurumelaga, ewogaga mmohi ni mukwaaye, yiiraga: <<Elena Mulugu eniireliiye ddi?>>
GEN.42.29	Egafiyile oKanani wa babiiwa Yakobo, yahimwaaddelaga dhaatedhene dhaapadduwelege, wiira: 
GEN.42.30	<<Mulobwana oyo onalamula elabo ele, awoga ni hiyo mwa owali eeraga hiyo naali anameeddelela a elabo ele. 
GEN.42.31	Mbwenye nahimwaakulaga wi nili athu oororomeleya, kannaabihege weeddelela. 
GEN.42.32	Nahimwaaddelaga wi naali kumi ni abiili omambeelelo, babiihu mmohive, ethogohiya ohalile owani ni babiihu mu elabo ya oKanani. 
GEN.42.33	Ndale mulobwana ole onalamula elabo ele, ahinaakulaga, wiira: <Wi ginone ebaribari yowi nyoovo muli athu oororomeleya, ahale wuno mmohi a nyo, amohiwa muthukule dhooja wi aniinyu yapena dala. 
GEN.42.34	Mbwenye mwamudhana ddibilinyu ethogohiya. Ndo fineeriimi ginone ebaribari wi nyoovo kamuli anameeddelela, mbwenye athu oororomeleya. Veva fineeriimi guuwelihedheni ddibilinyu vano muneeddege ofuna weenyu mu elabo ela> >>. 
GEN.42.35	Veethiliiwa masakwi eewa, kadda muthu ahifwanyagamo nipwethu na korowa dhagwingwi musakwini mwemule. Vooniliiwa korowa nde, yahidhaaliwaga woova vamohi ni babiiwa.
GEN.42.36	Vevale Yakobo ahiiraga: <<Nyo munogaaka ahima aaga! Zhuuze kaliwo, Simiyoni kaliwo. Munafuna teto ogaaka Benzhami? Dhaatedhene dhenda dhinagiireyela miyeeneve>>.
GEN.42.37	Ndala Rubeni ahawaakulaga ababe, wiira: <<Gaahimuwelana Benzhami, mwaape ahima aaga abiili. Mugihiyedhe miyo, ginomuwelana>>. 
GEN.42.38	Mbwenye Yakobo ahaakulaga, wiira: <<Mwaanaga kanooharani vowi ddibile ohukwa. Ola yampadduwela yego mundila, munogiruma miyo mwanakalaba okwa ni okubanya>>.
GEN.43.1	Dala mwiilaboni yooweenjedhedheyave. 
GEN.43.2	Vamaliliiwa dhooja dhende dhadhiliiwana wEgubuddu, Yakobo ahiwogaga ni anaaye, wiira: <<Muwelele wEgubuddu mwagule dhooja>>. 
GEN.43.3	Zhuda ahimwaakulaga, wiira: <<Mulobwana ole ahinoopopiha wi hiyo nihidhowewo nihimuthukulile ddibilihu ethogohiya, kananaakela. 
GEN.43.4	Mwarumeedhela wi ddibilihu athaanane ni hiyo nnodhowawo, nooguleleni dhooja. 
GEN.43.5	Mbwenye mwahirumeedhela, kannayawo, vowi mulobwana ole ahinaaddelaga wi kananaakelela naahimuthukula ddibilihu>>.
GEN.43.6	Ezarayeli ahaakulaga, wiira: <<Mwaha bwaddi wamwaaddeleliinyu mulobwana oyo wi muhukalana ddibilinyu mmohi? Muhugitakalihedha!>> 
GEN.43.7	Mbwenye aliwa yahimwaakulaga, wiira: <<Sowi mulobwana ole dambeelege onikoha dha emudhi yeehu. Ahinikohaga wi babiinyu ohukalawo? Wiira muhukalana ddibilinyu mmohi? Hiyo kanawogilege dhego dhimohi dhoohukala dhedho dhanikohiligiiye. Hiyo naanone addi wi onoodha anilamule omudhowanaawo ddibilihu?>>
GEN.43.8	Zhuda ahiwogaga ni ababe Ezarayeli, wiira: <<Mmwihiye muzombwe agiharege. Nnomudhowana, nihikwe dala: Hiyo, nyo naari ahima eehu. 
GEN.43.9	Miyo ginowuuroromelihani egumi yaaga, gineerege omwiing'anela. Oneere akale mmadani mwaaga. Gahimudhanaawo, guuvahani, gineere gikalena muladdu ni nyoovo egumi yaaga yaatene. 
GEN.43.10	Naheere nihiribeliwa wuno, neerege hivano nigadhowilewo, nigawelelewo dila ya nabiili>>.
GEN.43.11	Vevale babiiwa Ezarayeli ahawaakula, wiira: <<Akala ndo, mwiirena. Mwaadhowaga muthukule mmasakwini mweenyu dhego dhoofuneyesesa dhinniihuna elabo elena wi mwamvahe mulobwana oyene. Muthukule manddela mithanko oonukwela vang'ono, enwi, dhoonukwela dhimohi ni makura, vamohi ni furuuta dhimohi. 
GEN.43.12	Muwelihedhewo korowa dhafwanyiliinyu mmasakwini mweenyu; kaahi ehikalavo yavirigane. Muthukule korowa dhimohi. 
GEN.43.13	Mmuthukule teto ddibilinyu, muwelele wa mulobwana oyo. 
GEN.43.14	Vano Mulugu oowodha-wodha eerena wi mulobwana oyo oweeddiweleni thagaraga, oohiyedheni addibilinyu Simiyoni ni Benzhami. Wa miyo, gakala ndo gikale>>.
GEN.43.15	Vevale alobwana ale yahithukulaga mvahi, omaruwa odhowaga wEgubuddu wi yeeveleele wa Zhuuze, egathukule teto korowa dhimohi vamohi ni Benzhami. 
GEN.43.16	Zhuuze agamoonile Benzhami, ahimwaaddelaga musogoleli a anamalaba a vaade, wiira: <<Waathukule alobwana ale odhowena vaade vaaga. Wampe mwaneenyama, mmusasanyedhe dhiinoveva. Mutana ginafuna wi nije vamohi>>.
GEN.43.17	Namalaba a Zhuuze ahiiragana dhende dhalamuleliwigiiye, ahaathukulaga athu ale waadhowagana owaniwa wa Zhuuze. 
GEN.43.18	Vooniliiwa wi yahivolosihiwaga mba mwa Zhuuze, yowoovaga, ewogaga mmohi ni mukwaaye, yiiraga: <<Ola oddilu wa korowa dhende dhafwanyiliihu mmasakwini mweehu olenddo wowambeela. Onafuna anipele malango, anihidde, nikale adhaari aaye, anaake abuuru eehu>>. 
GEN.43.19	Vowindala, ehinavolowe mba mwa Zhuuze, yahimwaaddamelaga namalaba, omukoha, 
GEN.43.20	wiira: <<Ninowuulobani, nabwiya, olenddo wowambeela vadhiiligiihu wuno ogula dhooja, 
GEN.43.21	nidhowaga, vagoniligiihu, nigatapule masakwi eehu, mmohi ni mmohi a hiyo oofwanyagamo korowa dhaaye dhigali omulomoni wa nsakwi, dhihivenyihiwemo naari emohi wene. Nihidhana korowadha. 
GEN.43.22	Nihidhana dhimohi wi nigule dhooja dhimohi. Kanimunonile oyene awelihedhilegemo korowa nde mmasakwini mweehu>>.
GEN.43.23	Musogoleli a anamalaba ahawaakula, wiira: <<Maalani! Kamoove! Mulugu eenyu, Mulugu a babiinyu, oyene dahelilemo ya mahala mmasakwini mweenyu, vowi korowa dheenyu miyo daakelelege>>. Vevale namalaba ahimuthukulaga Simiyoni, omudhowana waaligi addibile. 
GEN.43.24	Namalaba ahaadhowagana mba mwa Zhuuze, waavaha mahinje ohabihagana manyalo eewa, waavaha abuuru eewa dhooja. 
GEN.43.25	Vaaddeliwiisu alobwana ale wi Zhuuze onoodha aje ni aliwa mutana, yahisasanyedhaga mvahi dheewa.
GEN.43.26	Zhuuze agafiyile yahimvahaga mvahi nde dhadhiiligiisuna, okokora, oworomihedha kove vati. 
GEN.43.27	Agamalile waaselusa, ahaakohaga, wiira: <<Babiinyu ole owuuluvala amuwogigiinyu, dapameene? Mugumi?>> 
GEN.43.28	Aliwa yahaakulaga, wiira: <<Namalaba eenyu, babiihu, mugumi dapameene>>. Yahiwelelaga okokora, oworomihedha kove vati. 
GEN.43.29	Vaasugwiligiiye, Zhuuze ahimoonaga Benzhami, ddibile oobaliwana, ahaakohaga, wiira: <<Duulena ddibilinyu eethogohi, oyene mwagaaddeligiinyu?>> Ahiwogaga teto, wiira: <<Mulugu ooreelihe, mwaanaga>>. 
GEN.43.30	Zhuuze ahidhaaleliwaga munukwela ni ddibile, ofunaga wuundda. Ahivenyagavo mowaaguva, odhowa mburo wowiipiteya, wuunddaga wewo.
GEN.43.31	Agasusure wiintoni ahiilibihedhaga, owelela waaligi addibile, ahilamulaga, wiira: <<Mudhena oja>>.
GEN.43.32	Zhuuze ajaga yeeka, addibile yajagavo weekiiwa, aEgubuddu yaaligi mba mwemule yajagavo weekiiwa. Vowi aEgubuddu kayaja vamohi ni aHeberi, yaali yootadhiwa mwa aliwa.
GEN.43.33	Addibile a Zhuuze yahivahiwaga mburo osogolo waaye, okaraatihiwa eharihaga obaliwa weewa, wambeela a mulubale ofiyedha wa eethogohi eewa. Vevale yahitikinaga, wang'ananaga kadda muthu ni mukwaaye. 
GEN.43.34	Yahivahiwaga yooja ya vameeza va Zhuuze. Benzhami ahivahiwaga dila tanu waakwaranya addibile aatene amohiwa. Yahijaga mathanga aatene ni Zhuuze, ong'wa wona vafuneligiisu.
GEN.44.1	Zhuuze ahimulamulaga musogoleli a anamalaba a vaade vaaye, wiira: <<Odhaalihege dhooja mmasakwini a alobwana ala, ehuddeye pama, omulomoni wiwa ohelegewo korowa dha parata
GEN.44.2	Ohelemo musakwini mwa ole amung'onong'ono nakoma aaga, ola a parata, vamohi ni korowa dhaguliisuna dhooja>>. Musogoleli ole ahiiragana ndale. 
GEN.44.3	Bebeheene addibile yahipaganyaga omaruwa, waathukula abuuru. 
GEN.44.4	Egeeddile vang'ono okuma muluwani, Zhuuze ahimwaaddelaga namalaba aaye, wiira: <<Waaguve, waathamagele alobwana ale. Waafwanya, weere: <Ki mwaha bwaddi muliveliinyu yapama ni yootakala? 
GEN.44.5	Muhumwiiya nakoma a nabwiya aaga amung'weliiye ni woombezela makanga! Ebaribari mwihiirana yootakala> >>.
GEN.44.6	Namalaba ahaafwanyaga, waawogana wona mwaaddeleliwigiiye. 
GEN.44.7	Aliwa yahimwaakulaga, wiira: <<Madhu owindala nabwiya, munawogela ddi? Hiyo kaniirilena yego yowindo! 
GEN.44.8	Muubuwelele wi nahidhaagana wi niwelihe korowa nde dhafwanyiligiihu mmasakwini mweehu oKanani. Nnaande addi omwiiyela nabwiya parata naari oro? 
GEN.44.9	Mwamfwanyana nakoma oyene, mmohi a hiyo akwe. Aatene nikale adhaari eenyu>>.
GEN.44.10	Namalaba ahaakulaga, wiira: <<Dhihikala pama! Mbwenye oyene oneere afwanyiwena nakoma onakala mudhaari aaga. Amohiwa nyo kamunakalana muladdu>>. 
GEN.44.11	Mmohi ni mmohi oorulaga nsakwi naaye, otedemaniha otapula. 
GEN.44.12	Namalaba oosugwaga, wambeela a mulubale ofiyedha wa ethogohi. Amfwanyilege nakoma ole musakwini mwa Benzhami.
GEN.44.13	Vooniligiiwa elena yahitalaga dhoowara dheewa yoonihaga okubanya. Aatene yahaarugunusaga abuuru eewa, owelelaga oluwani.
GEN.44.14	Zhuda ni addibile yahimfwanyaga Zhuuze dila biili agali vaade vaaye, okokora oworomihedha kove vati.
GEN.44.15	Zhuuze ahaakohaga, wiira: <<Mwiirile ddi? Kamunanona wi muthu owihimiyeene ginowaanda wona dha musogolo mwa makanga?>>
GEN.44.16	Zhuda ahimwaakulaga, wiira: <<Hiyo vano nneere niwoge ddi, nabwiya? Nihikanna madhu owaakula? Nnaande wiyeeliha addi? Mulugu ohooneyiha yoothega yeehu. Hiyo nili adhaari eenyu, nabwiya, vamohi ni oyene ofwanyiwena nakoma>>.
GEN.44.17	Zhuuze ahaakulaga, wiira: <<Miyo kaginaanda wiira yego yowindo, naari. Oyeneve ofwanyiwena nakoma dineere akale mudhaari aaga. Nyo amohi mudhowege ni murenddele wa babiinyu>>.
GEN.44.18	Vevale Zhuda ahimwaaddamelaga Zhuuze, wiira: <<Gihiilevela, nabwiya aaga, mwarumeedha mudhaari eenyu awoge ndhu naaye wa nyo muhutakaleliwe ni miyo, vowi nyo munoligana ni Farawo. 
GEN.44.19	Nyo nabwiya aaga, olenddo olene mwahinikoha hiyo, adhaari eenyu, wi babiinyu ohukalawo naari muhukalana ddibilinyu mmohiwa. 
GEN.44.20	Hiyo nahaakulaga nabwiya wi nihikalana, owuuluvaleene, ni ddibilihu a muzombwe, embaliliisu egooluvaleve. Babiihu onomudhivelesa vowi ddibile mmohi a egulu emohive, ohukwa, ohalile ola yeeka. 
GEN.44.21	Nyo nabwiya, mwahinaaddelaga, mwiiraga: <Mmudhena wuno, ginafuna gimoone>. 
GEN.44.22	Hiyo nahuwaaddelagani pama nabwiya wi muzombwe kanaakwanihe waahiya ababe, neera ndo ababa enookwa. 
GEN.44.23	Mbwenye nabwiya mwahididelagave, mwiiraga: <Mwaahimudhana ddibilinyu eethogohi, kagidha guwaakelani>. 
GEN.44.24	Mowindala, vaweleligiihu wa babiihu, namalaba eenyu, nahimwaaddelaga eyene mwanirumiligiinyu nabwiya.
GEN.44.25	<<Vevale babiihu ahiiraga: <Muwelelewo mwagule dhooja>. 
GEN.44.26	Hiyo nahaakulaga, wiira: <Kanili ooyawo nihimuthukule ddibilihu eethogohi vowi mulobwana ole kananaakela naahimudhowana>. 
GEN.44.27	Vevale babiihu, namalaba eenyu, ahiiraga: <Muhunona pama wi mwihiyanaaga Rakeli agivahile ahima alenave abiili. 
GEN.44.28	Mmohi ohugirimeela, ofiyedha peeno kaginamoona. Ginorumeedhela ebaribari wi otakuniwe ni mwaneenyama. 
GEN.44.29	Ki mwagaaka ola, yampadduwela yego, munomuruma wi mwanakalaba ola akwe ni okubanya>.
GEN.44.30	<<Kannanda owelela wa babiihu, namalaba eenyu, nihimuthukulile muzombwe vowi egumi yeewa si emohive mwa oliye. 
GEN.44.31	Anoonave nihinna muzombwe, onookwa. Hiyo anamalaba eenyu, dinamwiirihe mwanakalaba wi akwe ni okubanya. 
GEN.44.32	Fi vevo gaaroromelihiimi ababa omukameela, giiraga: <Gaahimudhanawo, gineere gikalena muladdu ni nyoovo egumi yaaga yaatene>.
GEN.44.33	<<Mwa mwaha olena, nabwiya aaga, ginowuulobani mugithukule wi gikale mudhaari eenyu, muzombwe ola mmwihiye adhowege ni addibile. 
GEN.44.34	Owelela wa ababa gineere avi gihimuthukule muzombwe? Kaginaanda ovilela vowawoona ababa yookubanyiha ela yawiireyelaga>>.
GEN.45.1	Vevale Zhuuze kaakwanihaga wiilibihedha vaari va athu aatene yannigiiyena. Ahaalamulaga anamalaba aaye, wiira: <<Venyavoni mwaatene!>> Ndala kavahalilege muthu mmohi Zhuuze eyooneyihaga wa addibile. 
GEN.45.2	Zhuuze ahoobaga kutho, aEgubuddu yiiwaga, athu a Farawo yahaaddeliwaga teto.
GEN.45.3	Zhuuze ahiiraga wa addibile: <<Di miyo, Zhuuze! Ababa nivano ehikalawo?>> Mbwenye aliwa kayaandilege omwaakula vowi yahitutuwaga vameentoni vaaye, yoovaga. 
GEN.45.4	Zhuuze ahididelaga, wiira: <<Mugaaddamele>>. Yahimwaaddamelaga Zhuuze, ahiiraga: <<Miyo gili Zhuuze, ddibilinyu olene mwamugulihiliinyu adhowiwana wEgubuddu. 
GEN.45.5	Mbwenye muhukubanye naari ogurumela mwaha wi mwahigiguliha wuno, vowi Mulugu dagisogolihe wi athu ehikwe. 
GEN.45.6	Dheereya yaaka biili dala egali mwiilaboni, dhigahalile yaaka tanu athu ehilimaga naari ohadda wene. 
GEN.45.7	Mulugu ahigisogoliha ndala wi aniinyu ekale agumi wi owooboleni mootikiniha.
GEN.45.8	Kahuwo nyo mugidhiihile wuno, Mulugu digiirilena okala wona baabi a Farawo wi gaasogolelege anamalaba aaye aatene ni olamula elabo yaatene ya wEgubuddu.
GEN.45.9	<<Dhowani mowaaguva mwawaaddele ababa wi mwaaninyu Zhuuze onowuwaaddelani wi: <Mulugu ohiirana wi miyo gikale nabwiya a wEgubuddu waatewene. Yaaguvege odha wa miyo. 
GEN.45.10	Muneere mmage elabo ya oGoxeni, vakukuuve ni miyo. Ohukala mburo oyene muneeriinyu mukalegewo nyoovo, aniinyu, aniiwa, mabila eenyu, mbuzi dheenyu, ni ng'ombe dheenyu ni dhaatedhene dhili dheenyu. 
GEN.45.11	Wewo miyo gineerege wuuvahani dhooja, nyoovo ni aniinyu, ni dhaatedhene dhedho dhili dheenyu, vowi dhihihalawo yaaka tanu dha dala> >>.
GEN.45.12	Ahiwelelaga owoga, wiira: <<Nyoovo mwaatene vamohi ni ddibilaaga Benzhami munowoona ni meento eenyu wi ebaribareene di miyeene. 
GEN.45.13	Mwawaaddele ababa dha nthithimiho ginniimina wEgubuddu wuno ni dhaatedhene dhendo mooniliinyu. Mwaadhena wuno mowaaguva ababa>>. 
GEN.45.14	Ndala Zhuuze, ahimbezharigi Benzhami, yuunddaga, aabiileene yahihabaga mitori. 
GEN.45.15	Anddagave Zhuuze ahaabezharigi aatene. Vevale yahambeelaga owoga ni oliye.
GEN.45.16	Mwaha olena wa odha addibile Zhuuze, wahiiweya vaade va Farawo. Vevale mwene ni anamalaga aaye yahihagalalaga. 
GEN.45.17	Farawo ahimwaaddelaga Zhuuze, wiira: <<Addibilo yaasasanyedhe aneenyama eewa, ewelelege oKanani. 
GEN.45.18	Yaadhenaawo ababo vamohi ni aniiwa aatene wi ekale wuno ni miyo. Ginowaavaha aliwa mburo wapama oli wEgubuddu wuno wi ejege dhooja dhapamadha dha elabo ela. 
GEN.45.19	Wawaaddele wi ethukule karo dha wewuno wi yaadhena aniiwa, ahiyaniiwa vamohi ni babiinyu. Edhe ebaribareene. 
GEN.45.20	Ehukuuwe ni dhendo dhineeriiwa ehiye wewo vowi dhapama dha wEgubuddu wuno dhineere dhikale dheenyu>>.
GEN.45.21	Ahima aEzarayeli yahiiragana ndale. Zhuuze ahawinkaga karo wona Farawo mwawogeligiiye, ahaavahaga pooso oomuja mundila. 
GEN.45.22	Ahaavahaga dhoowara dhixa mmohi ni mmohi. Mbwenye Benzhami ahivahiwaga korowa dha parata mazana maraaru (300) vamohi ni dhoowara dhoomodari dila tanu. 
GEN.45.23	Zhuuze ahaarumihedhaga ababe abuuru kumi othukula dhego dhapama dha wEgubuddu ni abuuru amukolo kumi othukula dhooja, ni mikaathe ni dhimohi okala pooso oomuja mundila.
GEN.45.24	Ahaapaganyaga addibile, emaruwaga Zhuuze ahiiraga: <<Muhupambihanege mundila>>. 
GEN.45.25	Aliwa yahimaruwaga wEgubuddu ofiya wa babiiwa oKanani.
GEN.45.26	Vamwaaddeligiisu wi Zhuuze ohukalawo, di oliyeene onalamula wEgubuddu waatewene, Yakobo kaakulilegeve, kaarumeedhege yoowoga yeewa. 
GEN.45.27	Mbwenye yahimwaaddelaga dhaatedhene Zhuuze dhawogiligiiye, vooniligiiye karo nde dharumihiligiiye wi emuthukulena, Yakobo ahiilibihedhaga. 
GEN.45.28	Vevale ahiiraga: <<Dhihaakwana, mwaanaga Zhuuze ohukalawo. Ginodhowa gamoone gihinakwe!>>
GEN.46.1	Ezarayeli ahimaruwaga ni dhego dhaatedhene dhanniiyena. Agafiyile oBerexeba ahikuthaga mukutho wa Mulugu wona babe Ezaaki. 
GEN.46.2	Mulugu ahooneyelaga wa oliye mahiyu, ahimwiithana, wiira: <<Yakobo! Yakobo!>> Ahaakulaga, wiira: <<Di miyo, gili va!>> 
GEN.46.3	Mulugu ahiwoga, wiira: <<Miyo gili Mulugu a ababo. Ohoove odhowa wEgubuddu vowi wewo ginoodha guwiire mwa we nlogo na athu ajinji. 
GEN.46.4	Miyo ginodhowa vamohi ni nyo wEgubuddu, miyo ginoodha guuwelihewo. We onoodha okwe mmadani mwa Zhuuze>>.
GEN.46.5	Vevale Yakobo ahivenyaga oBerexeba, vamohi ni anaaye. Yahimuthukulaga oliye mukaroni dhedho Farawo dharumihiligiiye vamohi ni ahiyana ni ahima. 
GEN.46.6	Yahaathukulaga aneenyama eewa aatene ni dhooreela dheewa dhanniiwana oKanani. Yakobo ahidhowaga ni athu aaye aatene: 
GEN.46.7	Anaaye, anaalobwana ni anaahiyana, ni aniiwa aatene wEgubuddu.
GEN.46.8	Ala bi mandina eewa aEzarayeli, enatapulela Yakobo ni anaaye, ayene yatamele wEgubuddu: Rubeni, mwaana owambeela a Yakobo.
GEN.46.9	Ahima a Rubeni: Hanoki, Palu, Hezironi ni Karimi.
GEN.46.10	Ahima a Simiyoni: Yemuweli, Yamini, Ohadi, Yakini, Zohari, ni Xawuli, aali mwaana a mwihiyana a oKanani.
GEN.46.11	Ahima a Leevi: Gerexoni, Kowati, ni Merari.
GEN.46.12	Ahima a Zhuda: Eri, Onani, Xela, Perezi ni Zera. Eri ni Onani, yahikwa egali oKanani. Perezi anna ahima abiili: Hezironi ni Hamuli.
GEN.46.13	Ahima a Esakari: Tola, Puva, Zhaxube
GEN.46.14	Ahima a Zebuloni: Seredi, Eloni, ni Zhaleli.
GEN.46.15	Ala yaali ahima a Yakobo ni Liya, yaabaliliiye oPadani-Aramu vamohi ni Dina. Alena ni anaaye wiinjiva weewa waali athu makumi maraaru ni athu araaru.
GEN.46.16	Ahima a Gadi: Zifiyoni, Hagi, Xuni, Eziboni, Eri, Arodi ni Areli.
GEN.46.17	Ahima a Azeri: Yimina, Yixiva, Yisivi, Beriya, vamohi ni Sera, murogoriwa. Ahima a Beriya: Heberi ni Malekiyeli.
GEN.46.18	Ala yaali ahima a Yakobo ni Zilipa, namalaba a Labani amvahiliiye mwaanaye Liya, alena ni anaaye wiinjiva weewa waali athu kumi ni atanu nammohi.
GEN.46.19	Ahima a Rakeli mwadha a Yakobo yaali Zhuuze ni Benzhami.
GEN.46.20	Zhuuze anna ahima abiili, yaabaliliiye wEgubuddu ni Azenati, mwaana a Potifera, namakutha a oOni: Manasesi ni Efarayimu.
GEN.46.21	Ahima a Benzhami: Bela, Bekeri, Asibeli, Gera, Naamani, Eehi, Roxi, Mupimu, Hupiimi ni Aredi. 
GEN.46.22	Ala yaali ahima a Yakobo ni Rakeli. Ahima eewa, wiinjiva weewa yaali athu kumi ni annayi.
GEN.46.23	Mwaana a Dani: Huximi.
GEN.46.24	Ahima a Nafitali: Zhazeli, Guni, Zhezeri ni Silemu. 
GEN.46.25	Ala yaali ahima a Yakobo ni Bila, namalaba a Labani amvahiliiye Rakeli. Ala ni aniiwa, wiinjiva weewa waali athu atanu nabiili.
GEN.46.26	Athu aatene yafiyile wEgubuddu vamohi ni Yakobo, a nlogo naaye waahiya ahiyaniiwa, wiinjiva weewa waali makumi matanu nammohi ni athu atanu nammohi (66). 
GEN.46.27	Ahima a Zhuuze yaabaliliiye wEgubuddu yaali abiili. Vowindo, aatene a nlogo na Yakobo egafiyile wEgubuddu yaali athu makumi matanu nameenddi (70).
GEN.46.28	Yakobo ahimusogolihaga Zhuda, omwaaddela Zhuuze wi yagumane oGoxeni. 
GEN.46.29	Zhuuze ahisasanyedhaga gareeta yaaye, odhowa wawaakela ababe, Ezarayeli. Vaafwanyiligiiye ahaakubaarelaga, wuundda mudhidhi mujinji.
GEN.46.30	Yakobo ahiiraga wa Zhuuze: <<Naari gikwaga, guhuwoona, ebaribareene ohukalawo>>.
GEN.46.31	Zhuuze ahiiraga wa addibile ni ahima aatene a ababe: <<Ginoowela gamwaaddele Farawo wi addibilaga, ni ahima ayene yaali oKanani ehidhawo, eli ni miyo wewuno. 
GEN.46.32	Ginomwaaddela wi ehidhana mabila, mbuzi, ng'ombe, ni dhaatedhene dhinniiwana vowi anamafuwa a aneenyama. 
GEN.46.33	Farawo owiithanani, ookohagani, eeraga: <Mabasa eenyu ba ddi?> 
GEN.46.34	Mmwaakule, mwiire: <Hiyo vano, anamalaba eenyu, nili anamafuwa a aneenyama. Wambeela nigali azombwe mabasa eehu baayene naari makolo eehu>. Mowindo fineeriinyu mmage elabo elene ya oGoxeni vowi aEgubuddu yowaatadha amakambuzi a mabila>>.
GEN.47.1	Zhuuze ahidhowaga omwaaddela Farawo, wiira: <<Ababa ni addibilaga ehidha oKanani, ehidhana mabila, mbuzi ni ng'ombe ni dhaatedhene dhinniiwana. Dhiinova eli elabo ya oGoxeni>>. 
GEN.47.2	Zhuuze ahaathukulaga addibile atanu wi Farawo aanone.
GEN.47.3	Ndala Farawo ahaakohaga addibila a Zhuuze, wiira: <<Mabasa eenyu ba ddi?>> Aliwa yahimwaakulaga, wiira: <<Hiyo vano, anamalaba eenyu, nili amakambuzi a mabila, wona makolo eehu>>. 
GEN.47.4	Yahimwaaddelaga Farawo, wiira: <<Ndheele okala aleddo elabo elena vowi owanuhu kiliwo thongwe woojiha aneenyama anamalaba eenyu ala. Elabo elene ya oKanani dala ehitthabwa. Vowindo nnoloba wi munihiye hiyo, anamalaba eenyu, wi nimage elabo ya oGoxeni>>. 
GEN.47.5	Vevale Farawo ahiwogaga ni Zhuuze, wiira: <<Vowi ababo ni addibilo ehidha okala ni weevo, 
GEN.47.6	elabo ya wEgubuddu siilena. Osakule vevo vinooriyele emagevo ababo ni addibilo. Ginowaarumeedha wi ekale elabo ya oGoxeni. Wawoona wi mwa aliwa ehikalamo alobwana enaanda mabasa, waasakule wi ejihege dhoofuwa dhaaga>>.
GEN.47.7	Zhuuze ahaadhowagana ababe wa Farawo. Yakobo ahimureelihaga mwene. 
GEN.47.8	Oliye ahimukohaga Yakobo, wiira: <<Dhiinova winna yaaka ngaasi?>> 
GEN.47.9	Yakobo ahimwaakulaga, wiira: <<Yaaka dha olenddo waaga wona namadha mwiilaboni ya vati dhili zana ni makumi maraaru (130). Dhili vang'ono ni dhookathamiheya. Kagaakwanihe ofiyedha yaaka dha olenddo dha makolo aaga>>. 
GEN.47.10	Yakobo ahimureelihaga Farawo, okwaranyavo.
GEN.47.11	Zhuuze ahaavahaga mburo woomagavo ababe ni addibile, yasakulile dhipaddi dhapama dha wEgubuddu, oRamesesi, wona Farawo mwalamuleligiiye.
GEN.47.12	Zhuuze owaarumihedha dhooja ababe ni addibile aatene aharihaga wiinjiva wa aniiwa.
GEN.47.13	Dhooja dhahirama elabo yaatene, dala yahitthabwa. Athu a wEgubuddu naari a oKanani yaali owiitheyeene mwaha woohukalana yooja. 
GEN.47.14	Zhuuze daakelela korowa dhaatedhene dha athu a wEgubuddu ni a oKanani, aliwa yaagulaga yooja. Ooveleela korowa nde wa Farawo. 
GEN.47.15	Korowa vaamaleliiwa aEgubuddu naari teto a oKanani, aEgubuddu yoodhowa wa Zhuuze, yiiraga: <<Munivahe dhooja! Muhunanihiya wi nikwe, munoonaga mwaha woohukalana korowa?>>
GEN.47.16	Zhuuze ahawaakulaga, wiira: <<Mwahikalana korowa, mudheegena dhifuwo dheenyu. Dha aneenyama gineerege wuuvahani dhooja>>. 
GEN.47.17	Vevale athu yoodhowana wa Zhuuze dhifuwo dheewa: akavalo, mabila, mbuzi, ng'ombe, ni abuuru. Yaaka elene Zhuuze owaagawela dhooja, ocenjanihaga
GEN.47.18	Yaaka egamalile yahidha owoga ni Zhuuze, wiira: <<Kanili ookuwa wa nabwiya eehu wi hiyo nihimaleliwa korowa, dhifuwo dheehu si dhedho mwinniinyuna. Kanihalilena yego emohi nabwiya, ahili hiyo, ni midda dheehu. 
GEN.47.19	Muhunihiye orimeela vameentoni veenyu mwiilaboni mweehu! Munigule ni dhooja, vamohi ni midda dheehu. Ndala hiyo nneere nikale adhaari a Farawo, midda dheehu dhikale teto dhaaye. Mbwenye nivahiwe bewu nihikwe dala wi midda dheehu dhinasadduwe kokola>>.
GEN.47.20	Vevale Zhuuze ahimugulela Farawo midda dhaatedhene dha wEgubuddu. Dala vathabwiiwa, kadda muthu a wEgubuddu ooguliha mudda waaye. Midda dhaatedhene dhaali dha Farawo. 
GEN.47.21	Athu aatene yamagile wEgubuddu yahidhowiwana mmaluwani.
GEN.47.22	Midda dhahalile dhihiguliwe dhaali dha anamakutha vowi yowaakelihiwa dhooja ni mwene. Aliwa yaaja dhedho, va mwaha olena kayagulihile midda dheewa.
GEN.47.23	Vevale, Zhuuze ahiiraga wa athu: <<Peeno guhuugulani, vamohi ni midda dheenyu wi mukale a Farawo. Bewu ela mudhale mmiddani mweenyu. 
GEN.47.24	Muneeriinyu muhaddege, mudheegena wa Farawo ya neetanu, dhinahalavo dhikalege dheenyu wi mudhale mmiddani, dhimohi mujege ni aniinyu ni ayene avaade veenyu>>. 
GEN.47.25	Aliwa yahaakulaga, wiira: <<Nabwiya, muhuvulumusa egumi yeehu, muhuniirela opama. Nneere nikale muudhaarini mwa Farawo>>.
GEN.47.26	Ndala Zhuuze ahilebaga nlamulo mwaha wa midda dha wEgubuddu wi eveleeliwege wa mwene ya neetanu ya dhoohadda, elena enowiireya ofiyedha peeno. Mbwenye midda dha anamakutha kahuwo dha Farawo.
GEN.47.27	AEzarayeli yamagile wEgubuddu, elabo ya oGoxeni. Yahivahiwaga mburo dhapama, vano yahaabala ahima ajinji.
GEN.47.28	Yakobo aali wEgubuddu yaaka kumi ni tanu nabiili. Ndala yaaka dha egumi yaaye dhaali zana ni makumi mannayi ni yaaka tanu nabiili (147). 
GEN.47.29	Vooniliiye wi malabo ookwa waaye enowaaddamela, ahimwiithanaga mwaanaye Zhuuze, wiira: <<Mwarumeedhela, muhele ndada neenyu vathabalani vaaga, mulibele moodhivela wi munowiirana mwa ebaribari yooloba yaaga. Ginowuulobani wi gakwa, muhugilogohe wEgubuddu wuno. 
GEN.47.30	Gakwa gakale vamohi ni makolo aaga, mugithukule wuno, mwagilogohe onsiyeni weewa>>. Zhuuze ahimwaakulaga, wiira: <<Ginoodha giirena wona mugilobeliinyu>>. 
GEN.47.31	Mbwenye Yakobo ahididelaga, wiira: <<Mulibele!>> Zhuuze ahilibelaga. Ezarayeli ahiworomaga, olobela voolilini vaaye.
GEN.48.1	Ogavirile mudhidhi, Zhuuze ahaaddeliwaga wi ababe enoobulela. Oliye ahidhowaga ni anaaye abiili, Manasesi ni Efarayimu. 
GEN.48.2	Yakobo veewiligiiye wi: <<Mwaanawo Zhuuze ohudha>>, ahiilibihedhaga ovenya okaraati vakonaantiligiiye, 
GEN.48.3	wiira wa Zhuuze: <<Mulugu oowodha-wodha ahooneyelaga wa miyo oLuzi, elabo ya oKanani, ogireeliha, 
GEN.48.4	eeraga: <Ginoodha gaweenjedhedhe anaawo wi mwa we ekumemo malogo majinji. Ginoodha gaavahe anaawo a musogolo elabo elena wi ekale yeewa mudhidhi dhaatedhene>. 
GEN.48.5	Ahima aawo ala abiili yaabaliliiwe wEgubuddu wuno, gihinadhe, alena teto ahima aaga.
GEN.48.6	Mbwenye ayene yaaharele odduli baawo. Eneere yaakele mburo dheewa mwiilaboni, mu ndina na addibiliwa ala abiili. 
GEN.48.7	Sowi miyo gidhaaga oPadani, ahikwaga mwihiyanaaga Rakeli mundila, elabo ya oKanani, waaddamela oEfarata. Gahimulogohaga niburo nendde seresere ya mundila ya Efarata (ela sowi oBetelemi)>>.
GEN.48.8	Aasugwaga ahima a Zhuuze, Ezarayeli ahikohaga, wiira: <<Ala baani?>> 
GEN.48.9	Zhuuze ahimwaakulaga babe, wiira: <<Ala ahima aaga ayene Mulugu egivaahiliiye wuno>>. Yakobo, ahiiraga: <<Waadhena va wi gaareelihe>>. 
GEN.48.10	Vowi Yakobo ahuuluvala, meento aaye kayaanda wawoona. Ndala Zhuuze ahawaaddamihedhaga ababe, waabezhari, waakubaarela. 
GEN.48.11	Vevale Ezarayeli ahiiraga wa Zhuuze: <<Mbwenye miyo kagajejihedha wi nnodha noonane, Mulugu ohugihiya teto wi gawoone anaawo!>>
GEN.48.12	Zhuuze ahaavenyihagavo anaaye vameddoni va Yakobo, ahikokoraga va oliye, agaworomihedhe kove vati. 
GEN.48.13	Ndala Zhuuze ahaathukulaga anaaye waadhowagana wa Ezarayeli. Efarayimu ni ndada noojana omwiimesa moono woong'oto wa ababe, Manasesi ni ndada noong'oto omwiimesa moono woojana wa ababe. 
GEN.48.14	Mbwenye Yakobo ahipilinganyaga moono dhaaye, ahitadeelelaga ndada naaye noojana ohela vamuru va Efarayimu, aali amung'onong'ono, ahitadeelelaga teto ndada naaye noong'oto, ohela vamuru va Manasesi oyene aali pogoya. 
GEN.48.15	Ahireelihaga nlogo na Zhuuze ni madhu ala:
GEN.48.15	<<Wi Mulugu, oyene aali ni makolo aaga,
GEN.48.15	oyene yamweeddeliiwa, yamwiiweleliisu Abarahamu ni Ezaaki,
GEN.48.15	Mulugu oyene agisogolela agikumbuzaga
GEN.48.15	okuma omambeelelo ofiyedha dhiinova,
GEN.48.16	olene mungero aaye adhiile agoobola
GEN.48.16	wa dhootakala dhaatedhene,
GEN.48.16	aareelihe azombwe ala.
GEN.48.16	Ndina naaga nromoliwege mwa alena,
GEN.48.16	vamohi ni ndina nowi makolo aaga Abarahamu ni Ezaaki.
GEN.48.16	Alena, aniiwa yeenjedhedheye mwiilaboni>>.
GEN.48.17	Zhuuze vooniliiye wi babe omuhelile ndada noojana vamuru va Efarayimu, kaafunile; ahaahiddaga ndadana ababe, ahixixaga otamihedha vamuru va Manasesi. 
GEN.48.18	Wawiirela ababe: <<Kahuwo ndala, babani. Ola dili mwaana mpogoya. Mmuheliliinyu ndada neenyu na elobwana vamuru vaaye>>. 
GEN.48.19	Mbwenye ababe yahikooddaga, wiira: <<Miyo gihinona, mwaanaga, gihinona. Naari ndala Manasesi ola onoodha akale nlogo nuulubale. Mbwenye ddibile amung'onong'ono onoodha akale pogo omukwaranya oliye, anaaye a musogolo enoodha ekale malogo majinji>>. 
GEN.48.20	Yakobo ahaareelihaga mudhidheene olene ni madhu ala:
GEN.48.20	<<AEzarayeli enoodha eromolege mandina eenyu,
GEN.48.20	yaamureelihaga muthu, yiiraga:
GEN.48.20	<Mulugu owunnuwihe wona Efarayimu ni Manasesi> >>.
GEN.48.20	Ndala Yakobo ahimuhelaga Efarayimu osogolo wa Manasesi.
GEN.48.21	Egamalile ela, Ezarayeli ahiiraga wa Zhuuze: <<Miyo ginookwa, mbwenye Mulugu onoodha akale ni we, ooweleliheni elabo ya makolo eenyu. 
GEN.48.22	Wa weevo ginowuuvaha elabo
GEN.49.1	Yakobo ahawiithanaga anaaye, wiira: <<Mugaaddamele wi guwaaddeleni eyene enafuna wuwiireyelani musogolo.>>
GEN.49.2	<<Mugirije, mwiiwe, nyoovo amwaana Yakobo,
GEN.49.2	mumvuruwane pama babiinyu Ezarayeli.
GEN.49.3	Rubeni, we oli mwaanaga owambeela,
GEN.49.3	we oli kopolo dhaaga,
GEN.49.3	yoovaha yowambeela ya ezombwe yaaga,
GEN.49.3	wambeela wa nthithimiho ni mwa kopolo.
GEN.49.4	Mbwenye kudha okala owambeela mwa addibilo,
GEN.49.4	vowi oli ookapudha wona nipweru.
GEN.49.4	Ohugona ni mwadha ababo,
GEN.49.4	ohutala olili waaga.
GEN.49.5	Simiyoni ni Leevi vooniliiwa,
GEN.49.5	waandana weewa yoosasanya dha owali ni mwaalago dheewa.
GEN.49.6	Murima waaga kuli ni moobuwelelo eewa,
GEN.49.6	ginokoodda mutugumano dheewa
GEN.49.6	vowi mwa otakaleliwa weewa ehaapa athu,
GEN.49.6	teto mwa ovudhuwa weewa yahiragaliha ng'ombe.
GEN.49.7	Wuulumeleleye owali weewa wootakala,
GEN.49.7	ni owali weewa woopahuwa mirima.
GEN.49.7	Ginoodha gaabalalesele mwiilaboni ya Yakobo,
GEN.49.7	ekalena elabo yeewa mu Ezarayeli.
GEN.49.8	Zhuda, weevo onoodha othithimihiwe ni addibilo,
GEN.49.8	enoodha ekokorege vameentoni vaawo.
GEN.49.8	Onoodha waahidde amwiiddani aawo mukohi.
GEN.49.9	Weevo oli poddogoma mung'onong'ono, mwaanaga Zhuda,
GEN.49.9	onawela omasayelo agamwihiddile mwaneenyama,
GEN.49.9	onokokora vati eedhogolaga wona poddogoma mulubale.
GEN.49.9	Onaamulige oliye baani?
GEN.49.10	Zhuda kadha aakiwa omwene waaye
GEN.49.10	naari mukogodho waaye onalamuligiiyena,
GEN.49.10	ofiyedha odha omwene oyene oli waaye-waaye,
GEN.49.10	oyene malogo eneriisu emwiiwelelege.
GEN.49.11	Oliye onommagelela mwaana a buuru
GEN.49.11	vamuthankoni,
GEN.49.11	onommagelela vamuthankoni
GEN.49.11	wa mvidera wapama.
GEN.49.11	Mwa oreela waaye
GEN.49.11	oneere ofula dhoowara dhaaye ni vinyu,
GEN.49.11	vinyu oneere akale wona mahinje.
GEN.49.12	Meento aaye boozherimela okwaranya vinyu,
GEN.49.12	meeno aaye boweela okwaranya mukaka.
GEN.49.13	Zebuloni onoodha amage seresere ya nyaza,
GEN.49.13	akalena mburo mwanddeya vineerigiiwa dhiimelegevo.
GEN.49.13	Munddile waaye onoodha ofiye oSidoni.
GEN.49.14	Esakari oli wona buuru akopolo
GEN.49.14	ogonile kukuru ya sapo dhaaye.
GEN.49.15	Vooniliiye wi ovuma fuujavo,
GEN.49.15	elabo yaaye sapama,
GEN.49.15	onoodha akale muliba othukula sapo,
GEN.49.15	arumeedhe odhaari.
GEN.49.16	Dani
GEN.49.16	wona eneereliiwa mahimo mamohi a aEzarayeli.
GEN.49.17	Dani oneere akale wona nyowa yoowiipita murampani,
GEN.49.17	wona evili seresere ya dila,
GEN.49.17	eyene enaluma ddoddobwa ya kavalo,
GEN.49.17	emutongwihedha vati muliba omweeddihaya.
GEN.49.18	Mbwenye miyo ginajejihedha ovulumusa weenyu, 
GEN.49.19	Gadi
GEN.49.19	mbwenye oliye onoodha aakudduwelege aliwa.
GEN.49.20	Elabo ya Azeri enovaha yooja yapama,
GEN.49.20	yowaajiha mamwene.
GEN.49.21	Nafitali oli wona naase otapuliwe,
GEN.49.21	oyene onaabala anaaye ooriyesesa.
GEN.49.22	Zhuuze oli wona muthanko woovaha,
GEN.49.22	seresere ya ceela,
GEN.49.22	mijindda dhiwa dhinarabela siri.
GEN.49.23	Amwiiddani aaye enoomukudduwela mwa owali,
GEN.49.23	emwiigaraga ni matthere eewa.
GEN.49.24	Mbwenye Mulugu oowodha a Yakobo onoodha amukamihedhe.
GEN.49.24	Oyene oli Makambuzi a mabila, Mwaango wa Ezarayeli
GEN.49.24	onowongoolela orwa waaye,
GEN.49.24	aaguvihaga moono dhaaye.
GEN.49.25	Mulugu a ababa ookamihedhe,
GEN.49.25	Mulugu oowodha-wodha ooreelihe,
GEN.49.25	ooreelihe ni muzongwe a odhulu,
GEN.49.25	ooreelihe ni aneedduuddu a vati,
GEN.49.25	ooreelihe ni ahima ajinji ni dhifuwo dhijinji.
GEN.49.26	Mareeliho ginoovahiimi eli ookwaranya
GEN.49.26	mareeliho gawaakeliliimi wa ababa.
GEN.49.26	Ofiyedha omakuthulo wa mwaango dhoohumala,
GEN.49.26	mareeliho maatene alena ekale wa Zhuuze,
GEN.49.26	emuthithimihege olena osakuliwe mwa addibile.
GEN.49.27	Benzhami oli wona miiji wooguwa,
GEN.49.27	bebeheene onatakuna yoosaya yaaye,
GEN.49.27	ociguwoni wiwa ogawaga yoohalaya>>.
GEN.49.28	Ala mahimo kumi na meenddi aEzarayeli. Babiiwa ahiwogaga madhu alena aavahaga mmohi ni mmohi wa anaaye mareeliho omfwaneelela.
GEN.49.29	Vevale Yakobo ahaalamulaga anaaye, wiira: <<Miyo ginookwa, gakale vamohi ni athu aaga. Mwagilogohe niburo nilogohiwe makolo aaga, nikungu nili mmiddani mwa Eforoni, muHeti, 
GEN.49.30	nenddo nili oMakepela, vakukuuve va Mamere, elabo ya oKanani. Abarahamu dagulile mudda oyo ni Eforoni muHeti wi okale weehu, nilogohanegewo. 
GEN.49.31	Wewo fwalogohiwe Abarahamu ni mwihiyanaaye Saara, Ezaaki ni mwihiyanaaye Rabeka, vano fuwewo gimulogohiliimiwo Liya. 
GEN.49.32	Mudda olene vamohi ni nikungu nendde naguliwe ni aHeti>>.
GEN.49.33	Ahaalamulelaga anaaye agakonaantile voolilini, Yakobo ahigonaga, okwa, odhowa okala ni athu aaye.
GEN.50.1	Vevale Zhuuze ahaathamagelaga ababe waakubaarela, anddaga, waabezhari. 
GEN.50.2	Ndala ahaarumaga anamugu yalaba wi edholihe murombwe muruthu wa ababe wi onaavudde. Anamugu yahiiragana ndo. 
GEN.50.3	Wona mookovelela wa aEgubuddu, yahimuthikithelaga murombwe malabo owaakwana makumi mannayi. Athu a wEgubuddu yahimunddela Yakobo malabo makumi matanu nameenddi (70).
GEN.50.4	Egamalile malabo owuundda Zhuuze ahiwogaga ni anamalaga a Farawo, wiira: <<Ginowuulobani, yakala yoorumeedheya, mwamwaaddele Farawo wi: 
GEN.50.5	Ababa ehinakwe, yahigilibeleliha wi gaalogohe onsiyeni nenddo aliwa natibiliisu oKanani. Mmulobe mwene wi agihiye gidhowe, gaalogohe ababa, geera ndo ginowelawo>>.
GEN.50.6	Farawo ahaakulaga, wiira: <<Dhowa waalogohe ababo, wona yoolibelelihiisu>>.
GEN.50.7	Vevale Zhuuze ahidhowaga waalogoha ababe. Yahimveleelaga anamalaga aatene a mwene, apogo a vaade va Farawo ni apogo aatene a wEgubuddu. 
GEN.50.8	Yahidhowaga athu aatene a vaade va Zhuuze, addibile ni ahima amohi a Yakobo. Yahalilege oGoxeni yaaligi ahima, mabila ni ng'ombe baahi. 
GEN.50.9	Yahimveleelaga anyakoddo ni magareeta ni akavalo eewa. Ebaribareene waaligi mulogo mulubale. 
GEN.50.10	Vafiyiligiiwa okobela wa Zhordawu, nibuwa na Atadi, yahiiragana malobelo malubale owiikubanyedha. Vevale yahimuunddelaga Yakobo malabo matanu nameenddi.
GEN.50.11	AKanani yamagile elabo elene vooniligiiwa makalelo ale owuundda a niburo nowi Atadi, yahiiraga: <<Manddelo a aEgubuddu boonyemela!>> Va mwaha ola mwaana-nluwa ndde nneethaniwa Abeli-Mizarayimi, nili kobela ya Zhordawu.
GEN.50.12	Ndala ahima a Yakobo yahiiragana wona mwaalamuleliiye: 
GEN.50.13	Yahimudhowagana elabo ya oKanani, omulogoha onikunguni nendde na mudda wa oMakepela, dhipaddi dha oMamere. Naali niburo Abarahamu naguliliiye ni Eforoni muHeti wi ekale masiye eewa. 
GEN.50.14	Agamalile omulogoha babe, Zhuuze ahiwelelaga wEgubuddu ni addibile, ni aatene alene yamveleelege adhowaga ologoha muruthu.
GEN.50.15	Agakwile babiiwa, addibile Zhuuze yahambeelaga owoga mmohi ni mukwaaye, yiiraga: <<Mwaaga wi Zhuuze kinamvoreya elene yamwiireliihu? Onowundda kunyawunya ni hiyo>>. 
GEN.50.16	Vowindala yahirumihaga muselu wa Zhuuze, wiira: <<Ababa ehinakwe yahiniruma 
GEN.50.17	nuwaaddeleni, wiira: <Ginowuulobani wi mwaalevelele addibilinyu yootakala yeeriligiisuna yahuuthegelani>. Ninowuulobani wi mukurumuwele yoothega yeehu. Nili anamalaba a Mulugu a babiinyu>>. Vaakeligiiye muselu olena Zhuuze ahunddaga. 
GEN.50.18	Vevale yahidhowaga addibile ale, okokora, wiira: <<Hiyo nili va, nili adhaari eenyu>>.
GEN.50.19	Zhuuze ahaakulaga, wiira: <<Kamoove naariwene. Miyo gili vamburoni va Mulugu?
GEN.50.20	Nyo mwafuna ogiirela yootakala, mbwenye Mulugu afunile wiira yapama wi aavulumuse athu ajinjeene wona vinooneliihu peeno. 
GEN.50.21	Ndala kamoove. Miyo gineerege wuukameelani ni aniinyu>>. Mowindala Zhuuze onowaalibiha mirima addibile, awogaga ni waabebeedha.
GEN.50.22	Zhuuze amagile wEgubuddu wewule ni addibile. Anna yaaka zana ni yaaka kumi (110). 
GEN.50.23	Ahoona odhuulu wa ahima a Efarayimu, ahawaakela teto mwa nlogo naaye ahima a Makiri, mwaanaye Manasesi. 
GEN.50.24	Nlabo nimohi Zhuuze ahiwogaga ni addibile, wiira: <<Miyo ginookwa. Mbwenye Mulugu oneere wuukamihedhani ebaribareene, oovenyihemoni mwiilaboni mu wi mudhowe elabo eyene yalibeleliiye waavaha makolo eehu, Abarahamu, Ezaaki ni Yakobo>>. 
GEN.50.25	Ndala Zhuuze ahaalibelihaga aEzarayeli, wiira: <<Ebaribareene Mulugu ookamihedhani, mwaadhowaga, muthukule makuva aaga>>.
GEN.50.26	Zhuuze akwile aganna yaaka zana ni yaaka kumi (110). Mwiili waaye yahidholihaga murombwe, oheliwa mbawuloni.
EXO.1.1	Baala mandina a ahima aEzarayeli, naari wi Yakobo,
EXO.1.2	Rubeni, Simiyoni, Leevi ni Zhuda, 
EXO.1.3	Esakari, Zebuloni ni Benzhami, 
EXO.1.4	Dani ni Nafitali, Gadi ni Azeri. 
EXO.1.5	Athu aatene a emudhi ya Yakobo yaali makumi matanu nameenddi (70). Mbwenye mwaanaye Zhuuze aali wEgubuddu.
EXO.1.6	Vano ahikwa Zhuuze ni addibile aatene vamohi ni athu aatene a mudhidhi waaye. 
EXO.1.7	Mbwenye aEzarayeli yahirelana wiinjiva okala akopolo vajinji. Mowindala yahidhaala mwiilaboni mule.
EXO.1.8	Vevale ahihabawo mwene mmohiwa wEgubuddu, oyene ahaapwathile dha Zhuuze. 
EXO.1.9	Mwene ole ahawaaddela athu aaye, wiira: <<Moone, athu aEzarayeli ehitthabwa wiinjiva, ba kopolo onikwaranya hiyo. 
EXO.1.10	Nisasanye malango wi eheenjedhedheyege. Enaadhe etaganele ni amwiiddani eehu mukoddoni ewanege ni hiyo, evenyemo mwiilaboni mu>>.
EXO.1.11	Vano aEgubuddu yahaasakula asupayi a mabasa oohiddeliwa wi yaalabihege mwa owali. AEzarayeli yahimmagela Farawo
EXO.1.12	AEzarayeli yarabulihiwave yootthabwa wiinjiva yahimwadheyela mwiilaboni. AEgubuddu yowoopopiheya ni aEzarayeli. 
EXO.1.13	Ndala yowaalabiha ni owali aEzarayeli. 
EXO.1.14	Yowawooniha goyi, wawiira adhaari, yoopondda ologo, wuubaga njola ni ohidda mabasa maatene a mmiddani. Mabasa maatene yaali oorusa.
EXO.1.15	Vevale mwene a wEgubuddu ahawiithanaga Sifara ni Puwa, anamabaliha a aHeberi, wiira: 
EXO.1.16	<<Mwaakamihedhaga ahiyana aHeberi, mwiing'anege. Akala mwaana-mulobwana mumpege, mbwenye akala mwaana-mwihiyana mmwihiyege>>. 
EXO.1.17	Mbwenye anamabaliha ale yoomoova Mulugu. Kiyeerilena wona dhalamuleliwiisu ni mwene a wEgubuddu, yowaahiya ahima ni egumi yeewa. 
EXO.1.18	Mwene a wEgubuddu ahawiithanaga, aliwa, wiira: <<Mwaha bwaddi munaahiyeliinyu ahima muhaapaga?>> 
EXO.1.19	Yahimwaakulaga Farawo, wiira: <<Sowi ahiyana aHeberi ba kopolo, kinafwanafwana ni ahiyana aEgubuddu. Hiyo nadhaaga nnaafwanya egaabalile aniiwa>>. 
EXO.1.20	Mulugu ahawiirela yapama anamabaliha. Vevale mulogo wa Ezarayeli wahinjiva okala teto wakopolo. 
EXO.1.21	Vowi ahiyana ale yoomoova Mulugu, oliye ahaavaha emudhi yeewa.
EXO.1.22	Vevale Farawo ahaalamulaga teto athu aaye aatene, eeraga: <<Voobaliwa ahima anaalobwana a aHeberi, mwaavokedhege aatene mmahinjeni a muNilu. Mbwenye ahima anaahiyana aatene kamwaapege>>.
EXO.2.1	Mudhidhi olene mulobwana mmohi a nihimo na aLeevi ahimutela mwihiyana a nihimo nendde. 
EXO.2.2	Mwihiyanaaye ahirubalela, ombala mwaana-mulobwana. Vamooniligiiye wi aali ooriya, ahimulogoha mweeri miraaru. 
EXO.2.3	Mbwenye vahaandiliiye omulogoha okwaranya malabo alene, ahithukulaga muddanga wa bango, omara waatene ni yego yoobanda wona nipula
EXO.2.4	Murogoriye ahiipitaga omusugwaga wi oone yafuna omwiireyela. 
EXO.2.5	Ahivenyaga mwaana a Farawo a mwihiyana wi ahabe oNilu. Anamwali aaye ale yamwiing'anela, yeeddaga seresere ya mwihinje, mwaana a Farawo ahoonaga muddanga ogali mmahinjeni. Ahimurumaga mwiimeleli aaye amwihiyana otavula. 
EXO.2.6	Vathukuligiiye muddanga ole ahimoonaga mwihima, mwaana-mulobwana anddaga mmuddangani
EXO.2.7	Vevale murogoriye a mwaana ole ahiwogaga ni mwaana a Farawo, wiira: <<Munofuna wi gamwiithane mwihiyana mmohi muHeberi wi amulelege mwaana ola?>> 
EXO.2.8	Mwaana a Farawo ahimwaakulaga, wiira: <<Dhowa>>. Ahivenyaga namwali wawiithana amaaye a mwaana. 
EXO.2.9	Ndala mwaana a Farawo ahimuwogagana, wiira: <<Omuthukule mwaana ola omulelege, ginowuulivela>>. Mwihiyana ole ahimuthukulaga mwaana omulelaga. 
EXO.2.10	Vonnuwiliiye ahimveleela wa mwaana a Farawo, ahimuthukulaga, okala wona mwaanaye. Oliye ahimuthwa ndina nowi Mozezi, wiira: <<Mwaha gimutavulile mmahinjeni>>.
EXO.2.11	Nlabo nimohi Mozezi agonnuwile, ahivenyaga waweeddela amudhi aaye, ahoonaga wi mabasa eewa yaali agoyi. Ahimoonaga muHeberi mukwaaye addwadhiwaga ni muEgubuddu mmohi. 
EXO.2.12	Ahisugwaga wula ni wula, vooniligiiye wi kanadhawo muthu, ahimpaga muEgubuddu omvuhelela vamuseengani. 
EXO.2.13	Omenseloni wiwa ahivenyaga, waafwanya alobwana abiili a aHeberi ewanaga. Ahimukohaga annaga mwaha, wiira: <<Onamuddwadhela ddi mukwaawo?>> 
EXO.2.14	Oliye ahaakulaga, wiira: <<Wuuvahile okala musogoleli ni muliba onithonga hiyo baani? Onafuna teto ogipe wona ompiliiwe muEgubuddu ole?>> Vevale Mozezi ahoovaga, wiira: <<Ebaribareene ehinoniwa!>> 
EXO.2.15	Farawo veewiliiye mwaha olena, oomusayela Mozezi wi ampe. Mozezi ahithawa, odhowa elabo ya oMidiyani. Vafiyiliiye wewule, ahikaraatigi vaceelani.
EXO.2.16	Namakutha a oMidiyani ahikalana anaaye anaahiyana atanu ni abiili. Yahidhowaga oceelani orugwa mahinje, odhaaliha mino wi yaavahe mabila ababiwa. 
EXO.2.17	Mbwenye yahidhaaga amakambuzi a mabila amohi wawiigaravo vaceelani vale. Mozezi ahivenyaga, wawaakiha, waavaha mabila mahinje, waang'wa. 
EXO.2.18	Vaweleligiiwa wa babiiwa Reweli, ahaakohaga, wiira: <<Peeno mwaaguvelewo ddi wiiko?>> 
EXO.2.19	Aliwa yahaakulaga, wiira: <<MuEgubuddu dinaakihe mmadani mwa amakambuzi a mabila teto waarugwa mahinje waavaha mabila eehu>>. 
EXO.2.20	Ahaakohaga anaaye, wiira: <<Oli wuuvi? Mwaha bwaddi mmwihiyeliinyu wewo mulobwana oyo? Mmwiithane wi nimvahe yooja>>. 
EXO.2.21	Mozezi ahirumeedhaga okalaga wa Reweli. Oliye ahimvaha mwaanaye Zipora wi Mozezi amutele. 
EXO.2.22	Zipora ahimbala mwihima mwaana-mulobwana, Mozezi ahimuthwa ndina nowi Geresomi
EXO.2.23	Egavirile malabo majinji, mwene a wEgubuddu ahikwa. AEzarayeli yookuwa mwaha wowoonihiwa goyi muudhaarini, wuundda weewa wahiiweya wa Mulugu. 
EXO.2.24	Mulugu veewiliiye wuundda weewa, ahuubuwelela nipangano no waandana neeriliiyena ni Abarahamu, Ezaaki, ni Yakobo. 
EXO.2.25	Mulugu ahawoona aEzarayeli, Mulugu ahinona wukuuwa weewa.
EXO.3.1	Mozezi aajihaga mabila a mooya aaye Zhetero,
EXO.3.2	Mungero a 
EXO.3.3	Ndala Mozezi ahiwogaga mwa yekaaye, wiira: <<Asaa! Ginaya wewule wi goone yootikiniha ele, mwaha bwaddi mataakuru ehinalaleliiwa>>. 
EXO.3.4	Vooniligiiye 
EXO.3.5	Mulugu ahiwelelaga owoga, wiira: <<Kufiye wuno, okurule sapatho mmanyaloni mwaawo, mwaha niburo viliiwe thi noweela>>. 
EXO.3.6	Ahiwogaga teto, wiira: <<Miyo gili Mulugu a makolo aawo, Mulugu a Abarahamu, Mulugu a Ezaaki ni Mulugu a Yakobo>>. Mozezi ahilogohaga kove yaaye, vowi owoovaga omusugwa Mulugu. 
EXO.3.7	Nabwiya ahiwogaga teto, wiira: <<Ebaribareene, gihoona orabulihiwa wa mulogo waaga oli wEgubuddu. Gihiiwa wuundda weewa ni mwaha woolabihiwa ni owali. Gihinona orabula weewa. 
EXO.3.8	Mowindala gihikita wi gawaakihedhe wa aEgubuddu, ni waavenyihamo mwiilaboni mule, gaadhowena elabo yapama ni yuulubale wewo oli mukaka ni enwi wona mihinje, elabo ya aKanani, aHeti, aAmori, aPerezi, aHevi ni aZhebusi. 
EXO.3.9	Gihiiwa wuundda wa aEzarayeli, vano miyo gihoona orabulihiwa weewa ni aEgubuddu. 
EXO.3.10	Ginowuuruma odhowe wa Farawo, wavenyihewo mulogo waaga, aEzarayeli wEgubuddu>>.
EXO.3.11	Mozezi ahimwaakulaga Mulugu, wiira: <<Miyo gili aani wi gidhowe wa Farawo gaavenyihewo aEzarayeli wEgubuddu?>> 
EXO.3.12	Mulugu ahimwaakulaga, wiira: <<Miyo gili ni weevo. Ela enoodha ekale etoonyihedho yowi di miyo ginooruma: Wakumiha mulogo waaga wEgubuddu, onoodha omulabege Mulugu vamwaangoni veva>>. 
EXO.3.13	Mozezi ahiwogaga ni Mulugu, wiira: <<Geera wi gaafwanya aEzarayeli, giira: <Mulugu a makolo eenyu ohugiruma wa nyoovo>, yagikoha, yiira: <Ndina naaye baani?> Gawaaddele avi?>> 
EXO.3.14	Mulugu ahiwoga ni Mozezi, wiira: <<Miyo Gili Oyene Oli Oyene. Wawaaddele aEzarayeli, weere: <Miyo Gili Oyene> digirumile odha wa nyoovo>>. 
EXO.3.15	Mulugu ahiwogaga teto ni Mozezi, wiira: <<Wawaaddele aEzarayeli, weere: <
EXO.3.16	Dhowa, waatugumanye apogo aEzarayeli, wawaaddele weere: <
EXO.3.17	Mowindala gihiwoga wi: Miyo ginoodha guuvenyihewoni wEgubuddu wewo munarabulihiwiinyu, guudhowiheni elabo ya Kanani, ya aHeti, ya Amori, ya aPerezi, ya aHevi, ya aZhebusi, mwiilaboni mwemo muli mukaka ni enwi wona mwihinje>. 
EXO.3.18	Aliwa enoodha yiiwe owoga waawo. Odhowe wa mwene a wEgubuddu vamohi ni apogo aEzarayeli vano omwaaddele wiire: <
EXO.3.19	Mbwenye, miyo gihinona wi mwene a wEgubuddu kadha oohiyani wi mudhowege vahikala owaddihedhiwa ni kopolo. 
EXO.3.20	Mowindala, ginoodha gimuddwadhe Egubuddu ni kopolo dhaaga, gimoonihe dhootikiniha vaari vaaye, ndo onoodha oohiyeni wi mudhowege. 
EXO.3.21	Ginoodha giirihe wi aEzarayeli erumeedhiwege pama ni aEgubuddu wi mwaadhowaga muhuvenye ndo mwihinna yego. 
EXO.3.22	Kadda mwihiyana amulobege mwaaddamani aaye naari namadha onakaliiyena, amvahege dhoosasanyiwa ni parata ni oro, amvahege guwo dhowaawariha aniinyu anaalobwana ni anaahiyana. Ndala munoodha mwawaake dhooreela dheewa aEgubuddu>>.
EXO.4.1	Mozezi ahaakulaga, wiira: <<Ki yeera wi ehifunave ogiroromela naari wiiwelela owoga waaga, yiira: <
EXO.4.2	 ahimukohaga Mozezi, wiira: <<Eyo eli mmadani mwaawo ddi?>> Ahaakulaga, wiira: <<Mukumbuzo>>. 
EXO.4.3	 ahiiraga: <<Ovokedhe vati>>. Mukumbuzo wahisadduwaga nyowa. Vevale Mozezi oothawaga. 
EXO.4.4	 ahiiraga wa Mozezi: <<Ohidde mwiila>>. Oliye ahitadeelaga moono waaye ohidda nyowa ele mwiila, vano yahisadduwaga okala mukumbuzo. 
EXO.4.5	 ahiwogaga, wiira: <<Ela etoonyihedho, eroromele wi 
EXO.4.7	Nabwiya ahiwogaga, wiira: <<Ovolosihe ndada naawo omurimani>>. Mozezi ahiwelelaga ovolosihawo, vavenyihiliiyewo ahoonaga nigali wona mwakaleliiwa nikupa naaye. 
EXO.4.8	 ahiwogaga, wiira: <<Yahuuroromela, naari ehirumeedhela pama etoonyihedho yowambeela, mwa emohi, enoodha eroromele. 
EXO.4.9	Mbwenye yahiroromela dhitoonyihedho dhedho biili, ehiiwa teto owoga waawo, orugwe mahinje a muNilu, othathiledhe vati vowumma. Mahinje ayene onaarugwiiwe mwinko enoodha esadduwe ekale a mwazi vati vevale>>.
EXO.4.10	Ndala Mozezi ahiiraga wa 
EXO.4.11	 ahimwaakulaga, wiira: <<Osasanyile mulomo wa muthu baani? Naari omusasanyile muthu okala oohuwoga, oohiiwa, owoona naari ohoona baani? Kahuwo miyo 
EXO.4.12	Dhowa dhiinoveva! Miyo ginowuukamihedha yoofwaneela owoga>>.
EXO.4.13	Mozezi ahaakulaga, wiira: <<Aa, Nabwiya! Murumeni mmohi ogihiya miyo>>. 
EXO.4.14	Vevale 
EXO.4.15	Ndala onoodha omwaaddele ni omvaheedhele madhuya. Miyo ginoodha gikale ni we vamohi ni Aroni, ginoodha gusuuzihe yego munaafunigiinyu wiirana. 
EXO.4.16	Aroni onoodha awoge ni mulogo vamburoni vaawo wona namafiyihedha, afiyihedhege dhoowoga dhaawo, ndala we onoodha okale wona Mulugu a oliye. 
EXO.4.17	Thukula mukumbuzo ola mmadani mwaawo; mwa olena onoodha wiirena dhitoonyihedho>>.
EXO.4.18	Mozezi ahiwelela wa mooya aaye Zhetero, wiira: <<Mugihiye giwelele wEgubuddu wi gawoone addibilaga akala agumi>>. Zhetero ahimwaakulaga, wiira: <<Dhowa mmurenddeleni>>.
EXO.4.20	Ndala Mozezi ahimuthukulaga mwihiyanaaye vamohi ni anaaye, waagweliha vabuuruni, owelelaga elabo ya wEgubuddu, agathukule mukumbuzo wa Mulugu mmadani mwaaye.
EXO.4.22	Omwaaddele Farawo, wiire: <
EXO.4.23	Guhuwaaddela wi: Omwihiye adhowege mwaanaga adhowe agilabege. Akala we ohumukooddiha odhowa, ginompa mwaanawo owambeela> >>.
EXO.4.24	Mozezi voolenddoni, agali vamburoni voogonavo, 
EXO.4.25	Vevale Zipora ahithukulaga nibwe nowiirwa, omwiinelana mwaanaye; omukahinyana manyalo Mozezi, ahiwogaga, wiira: <<Ebaribareene, we oli ndala mamuna a mwazi wa miyo>>. 
EXO.4.26	Ndala 
EXO.4.28	Mozezi ahimwaaddelaga Aroni madhu maatene yamurumile 
EXO.4.29	Ahivenyaga Mozezi ni Aroni, waatugumanya apogo aatene aEzarayeli. 
EXO.4.30	Aroni ahawaaddelaga madhu maatene ayene 
EXO.4.31	Mulogo wa Ezarayeli wahiroromelaga. Veewiliiwa wi 
EXO.5.1	Ndala ahivenyaga Mozezi ni Aroni owoga ni Farawo, wiira: <<
EXO.5.2	Farawo ahaakulaga, wiira: <<
EXO.5.3	Aliwa yahiiraga: <<Mulugu a aHeberi ohugumana ni hiyo. Mowindala, munihiye wi nidhowe wiiddeddereni malabo maraaru wi nakuthe mukutho wa 
EXO.5.4	Vevale mwene a wEgubuddu ahiiraga: <<We Mozezi ni Aroni, mwaha bwaddi munaahiiheliinyu athu olaba mmabasani mweewa? Dhowani, mwawelele mmabasani mweenyu!>> 
EXO.5.5	Teto Farawo ahiwogaga, wiira: <<Athu ala ehiinjiva waakwaranya a mwiilaboni mu, mbwenye nyoovo munowaahiiha mabasa eewa!>>
EXO.5.6	Nlabo nendde Farawo ahaalamulaga apogo a mabasa ni asupayi, wiira: 
EXO.5.7	<<Wambeela peeno odhowa musogolo muhaavahege manasi athu alena oosasanyana njola wona mweeresiinyu. Aliwa yaadhowelege, etugumanyege weekiiwa>>. 
EXO.5.8	Ahawaaddelaga teto wi wiinjiva wiwa wa njola okale wona malabo amundduli. <<Muhuvuguleve! Booyere, mwahaya buuyene enawogeliisu, yiiraga: <Ndoweni nakuthe mukutho wa Mulugu eehu>. 
EXO.5.9	Mweenjedhedhe mabasa wa alobwana ale, esugwiwege ohidda dhedho wi ehiiwelelege madhu ooratha>>.
EXO.5.10	Ndala yahivenyaga apogo a mabasa vamohi ni asupayi, waaddela mulogo, yiiraga: <<Farawo dinawoga wi nuhuuvahegeni manasi.
EXO.5.11	Mwaadhowelege weekiinyu wewo munooniinyu. Mbwenye kilivo nneeriihu nivugule va mabasa eenyu>>. 
EXO.5.12	Vevale athu yahimwadheyela elabo yaatene ya wEgubuddu osayela dhoolalela dha manasi baahi. 
EXO.5.13	Apogo a mabasa yowaavahesa mabasa yiiraga: <<Mwaaguve mmarihe mabasa eenyu wona vevale vaaliiwawo manasi>>. 
EXO.5.14	Asupayi ayene Farawo yaasakuliiye mwa aEzarayeli, yoowaxuliwa ni apogo a mabasa. Apogo ale yowaakoha, yiiraga: <<Mwaha bwaddi muhumariheliinyu mabasa a ndilo naari a peeno oosasanya njola wona mweeresiinyu?>>
EXO.5.15	Asupayi aEzarayeli yahidhowa wa Farawo wiikubanyedha, yiiraga: <<Mwaha bwaddi munanirabulihiinyu mowindala hiyo, anamalaba eenyu? 
EXO.5.16	Manasi kinanivaha. Enoniruma teto yiiraga: <Musasanye njola>. Hiyo, anamalaba eenyu, nnowaxuliwa vihili mwaha, mbwenye athu eenyu bineeriha>>.
EXO.5.17	Farawo ahaakulaga, wiira: <<Muli ooyere, vano muli ooyere! Veva munawogiinyu, mwiiraga: <Nidhowege nakuthe mukutho wa 
EXO.5.18	Dhowani dhiinoveva, mwalabege. Manasi ebaribareene kamunavahiwege, mbwenye ginafuna wiinjiva wa njola okalege wona mwemule guulamuleliimini>>. 
EXO.5.19	Vevale asupayi aEzarayeli yahihaleeliheya mwaha dhawaaddeliiwa wi: <<Kagidha givugulave wiinjiva wa njola guulamuleliimini wuuba nlabo ni nlabo>>. 
EXO.5.20	Evenyagavo vameentoni va Farawo yahigumanaga ni Mozezi vamohi ni Aroni, ayene yaajejihedhaga. 
EXO.5.21	Asupayi yahaawogana, yiiraga: <<
EXO.5.22	Vevale Mozezi ahiwelelaga wa 
EXO.5.23	Wambeela vevale giwogiliimi ni Farawo mu ndina neenyu, oliye onorabulihave mulogo weenyu teto kamunaakamihedha athu eenyu>>.
EXO.6.2	Mulugu ahiwogaga teto ni Mozezi, wiira: <<Miyo gili 
EXO.6.3	Geyooneyihile wa Abarahamu, Ezaaki ni wa Yakobo wona Mulugu oowodha-wodha, mbwenye ndina naaga nowi 
EXO.6.4	Gahisasanya nipangano naaga no Waandana ni aliwa wi gaavahe elabo ya oKanani, wewo wamagiliiwa wona anamadha. 
EXO.6.5	Ndala gihiiwa wuundda wa aEzarayeli, alene aEgubuddu yawiiriiwa adhaari. Guhuubuwelela nipangano naaga no waandana ni aliwa. 
EXO.6.6	Mowindala, wawaaddele aEzarayeli, wiire: Miyo 
EXO.6.7	Ginoodha guuthukuleni mukale mulogo waaga, ginoodha gikale Mulugu eenyu. Muneere munone wi miyo gili 
EXO.6.8	Ginoodha guudhowiheni elabo eyene galibeleliimi waavaha makolo eenyu Abarahamu, Ezaaki ni Yakobo. Ginowuuvahani, okala yeenyu. Miyo gili 
EXO.6.9	Mozezi ahawaaddelaga dhedhi aEzarayeli, mbwenye aliwa kayamwiiwelele mwaha wookathamiheya ni odhaari wa owali. 
EXO.6.10	Nuwindo 
EXO.6.11	<<Dhowa, wamwaaddele Farawo, mwene a wEgubuddu, wi aahiye edhowege aEzarayeli mwiilaboni mweewa>>. 
EXO.6.12	Mozezi ahimwaakulaga 
EXO.6.13	Mbwenye ndala 
EXO.6.14	Ala makolo ni asogoleli a emudhi ya aEzarayeli, eharihaga abaabi eewa:
EXO.6.14	Rubeni, mwaana owambeela obaliwa a Yakobo
EXO.6.15	Simiyoni anna ahima ala: Yemuweli, Yamini, Ohadi, Yakini, Zohari, ni Xawuli (ola amaaye yaali muKanani); alena asogoleli a emudhi ya Simiyoni.
EXO.6.16	Leevi, oyene anna yaaka zana ni makumi maraaru ni yaaka tanu nabiili (137), anaaye baala, owambeela a mulubale ofiyedha oogomihedha: Gerexoni, Kowati, ni Merari.
EXO.6.17	Ahima a Gerexoni, asogoleli a emudhi, baala: Libini ni Ximeyi.
EXO.6.18	Kowati, oliye anna yaaka zana ni makumi maraaru ni yaaka thaaru (133), anaaye baala: Amerami, Yisari, Heboroni ni Uziyeli.
EXO.6.19	Ahima a Merari baala: Mali ni Muxi.
EXO.6.19	Ala ba emudhi ya aLeevi wona mwa makolo eewa.
EXO.6.20	Amerami mwihiyanaaye aali Yokobedi, muLeevi teto.
EXO.6.21	Ahima a Yisari baala: Kora, Nefege ni Zikiri.
EXO.6.22	Ahima a Uziyeli baala: Mixayeli, Elezafani ni Sitiri.
EXO.6.23	Aroni mwihiyanaaye aali Elixeba, mwaana a Aminadabi, murogora a Naxoni. Elixeba ahaabala Nadabi, Abihu, Eleyazari ni Etamari.
EXO.6.24	Ahima a Kora yaali: Asiri, Elikana ni Abiyasafi. Baalena ahima a emudhi ya Kora.
EXO.6.25	Eleyazari, mwaana a Aroni, mwihiyanaaye aali mmohi a ahima a Putiyeli, oliye ahimbala Fineyasi.
EXO.6.25	Baalena asogoleli a emudhi ya aLeevi wona mwa makolo eewa.
EXO.6.26	Aroni ni Mozezi, baalena 
EXO.6.27	Aroni ni Mozezi, baalena yawogile ni Farawo, mwene a wEgubuddu wi yaakumihemo mu Egubuddu aEzarayeli.
EXO.6.28	Nlabo 
EXO.6.29	ahimwiirelaga: <<Miyo gili 
EXO.6.30	Mozezi ahimwaakulaga 
EXO.7.1	Vevale 
EXO.7.2	Weevo omwaaddelege ddibilo Aroni dhaatedhene gineerigiimi guulamulelege, oliye amwaaddelege Farawo wi aahiye aEzarayeli evenyemo mwiilaboni mwaaye. 
EXO.7.3	Mbwenye ginoodha gimummihe murima Farawo wi geenjedhedhe dhitoonyihedho ni dhootikiniha dhaaga mwiilaboni ya wEgubuddu. 
EXO.7.4	Farawo kadha arumeedha mbwenye miyo ginoodha goonihedhe kopolo dhaaga mu Egubuddu. Ginoodha gikumihemo mulogo waaga, aEzarayeli, makuru aaga a anyakoddo, gaathonge ni goyi ejinji aEgubuddu. 
EXO.7.5	Enoodha enone aEgubuddu wi miyo gili 
EXO.7.6	Mozezi ni Aroni yahiirana dhedho wona 
EXO.7.7	Mozezi anna yaaka makumi matanu namaraaru (80), Aroni anna yaaka makumi matanu namaraaru ni yaaka thaaru (83) mudhidhi wawogiliisu ni Farawo.
EXO.7.9	<<Akala wi Farawo oorumani wi: <Mwiirena yootikiniha>, omwaaddele Aroni wi athukule mukumbuzo waaye avokedhe vinaakale Farawo. Oyene onoodha osadduwe nyowa yuulubale>>. 
EXO.7.10	Veva Mozezi ni Aroni yahigumana ni Farawo, wiirana wona valamuleliwiiwa ni 
EXO.7.11	Farawo ahawiithana atthottho, akwiri ni amasenga aEgubuddu. Aliwa yahiirana emodha-modhave mwa masenga eewa. 
EXO.7.12	Yahivokedhaga mukumbuzo dheewa mmohi ni mmohi, vano mikumbuzo dhahisadduwaga nyowa. Mbwenye mukumbuzo wa Aroni wahimira mikumbuzo dheewa. 
EXO.7.13	Naari ndala Farawo murima wahimumma, kaarumeedhele wona 
EXO.7.15	Menselo bebeheene Farawo onadhowa wiiko. Wamujejihege wewo wi wagumanena. Waadhowaga othukule teto mukumbuzo ole wasadduwile nyowa, vano weere: 
EXO.7.16	<
EXO.7.17	Ndala 
EXO.7.18	Somba dhili mmahinjeni mu dhineere okwa. Mahinje a mwihinje ola eneerege onukwa, vano aEgubuddu yaang'waga eneerege waweeddiha murima> >>.
EXO.7.19	Ahiwogaga teto 
EXO.7.20	Mozezi ni Aroni yahiirana ndala wona 
EXO.7.21	Ebaribareene somba dhahikwamo mmwihinjeni vano mwihinje woonukwa nriba nootakala. Vevale aEgubuddu kayaanda ong'wa mwaha elabo yaatene ya wEgubuddu yahidhaala mwazi. 
EXO.7.22	Mbwenye amasenga aEgubuddu yahiirana ndala teto mwa masenga eewa. Va mwaha olena Farawo murima wahimumma, karumeedhele wona 
EXO.7.23	Ahivenyavo Farawo ahidhowa vaade vaaye, moohupwatha. 
EXO.7.24	AEgubuddu aatene yahitiba maceela seresere ya mwihinje wi efwanye mahinje apama, vowi mahinje a mwinko kayawaakwaniha waang'wa.
EXO.7.25	Yavirile malabo matanu nameenddi 
EXO.8.1	Oliye ahiwogaga ni Mozezi, wiira: <<Dhowa wa Farawo wamwaaddele, wiire: <
EXO.8.2	Wakooddiha mulogo waaga odhowa, ginoodha guurabulihe ni anamujoro elabo yaawo yaatene. 
EXO.8.3	Mwihinje onoodha waatotore anamujoro ajinji. Ayene enaagwelege evolowege mba mwaawo, vakamani vaawo, ni nyuba dha anamalaga aawo, ni wa athu aawo aatene, ni mwemule munosiinyumo mikaathe dheenyu ni moopiya mweenyu. 
EXO.8.4	Anamujoro enaadheege wa we, wa athu aawo ni wa anamalaga aawo aatene> >>.
EXO.8.5	Ahiwoga teto 
EXO.8.6	Ndala Aroni ahogoolela moono waaye mahinje a wEgubuddu, vano yahigwela anamujoro, ohuruwedha elabo elene. 
EXO.8.7	Mbwenye amasenga a Egubuddu yahiirana ndale teto mwa masenga eewa, yahaadhana teto anamujoro elabo ya wEgubuddu. 
EXO.8.8	Farawo ahawiithana Mozezi ni Aroni, wiira: <<Lobelani wa 
EXO.8.9	Mozezi ahimwaakula Farawo, eeraga: <<Munafuna gamulobele 
EXO.8.10	Oliye ahaakulaga, wiira: <<Menselo>>. Mozezi ahiiraga: <<Dhikale ndo wona muwogeliinyu, munone wi kalivo teto mmohi wona 
EXO.8.11	Enoodha evenyevo anamujoro va nyoovo, mmanyubani mweenyu, mwa anamalaga eenyu ni wa athu eenyu. Anamujoro enodha ewelele mmwihinjeni>>.
EXO.8.12	Vevale yahivenyavo Mozezi ni Aroni wa Farawo. Mozezi ahikuwa wa 
EXO.8.13	 ahiirana wona yooloba ya Mozezi; okwa anamujoro yaali mmamba, vaade ni mmiddani. 
EXO.8.14	Athu yahawuugela milu ni milu, vano elabo yoonukwa yuudde. 
EXO.8.15	Vooniliiye Farawo wi yahivenyihiwavo anamujoro ale, ahummiha teto murima waaye, karumeedhele wona 
EXO.8.17	Yahiirana ndo; Aroni ahithukula mukumbuzo waaye oddwadha nthubi na theya, vano dhahaadheela dhimbu athu ni aneenyameene. Nthubi naatenene na wEgubuddu nahisadduwa dhimbu. 
EXO.8.18	Amasenga yahixixa osasanya teto dhimbu mwa masenga eewa mbwenye kayaandile. Ebaribareene athu ni aneenyama yahirijiwa ni dhimbu. 
EXO.8.19	Vevale amasenga yahiwoga ni Farawo, yiiraga: <<Ela mwiinya di Mulugu diirilena>>. Mbwenye Farawo murima wahimumma, kaarumeedhileve wona 
EXO.8.21	Mbwenye waahirumeedha waahiya athu aaga, ginoodha guurumihedhe makwedda a gulihi, wa we ni wa anamalaga aawo, wa athu aawo ni mmanyubani mwaawo. Mmanyubani dha aEgubuddu mwahidhaala makwedda a gulihi, yahihuruwedha theya yaatene. 
EXO.8.22	Nlabo nenddo ginoodha gitale munddile wa elabo ya oGoxeni wewo omagile athu aaga wi aliwa dhihaafwanye gulihi dhedho; vano onone wi miyo 
EXO.8.23	Ginoodha gaamwalanihe athu aaga ni athu aawo. Menselo eneere yiireye etoonyihedho elena> >>.
EXO.8.25	Farawo ahawiithana Mozezi ni Aroni, owoga, wiira: <<Dhowani wi mwakuthe mukutho wa Mulugu eenyu mwiilaboni mwemu>>. 
EXO.8.26	Mozezi ahimwaakulaga, wiira: <<Dhinorumeedheya wi hiyo nikuthe mukutho wa 
EXO.8.27	Nnafuna needde olenddo wa malabo maraaru nidhowaga mwiiddeddereni wi nakuthe mukutho wa 
EXO.8.28	Ndala Farawo ahiira: <<Ginowuuhiyani wi mwakuthe mukutho wa 
EXO.8.29	Mozezi ahimwaakulaga, wiira: <<Ginoovenyavo va nyoovo wi gamulobele 
EXO.8.30	Vevale Mozezi ahivenyagavo va Farawo, ahilobelaga wa 
EXO.8.31	 ahiirana wona yooloba ya Mozezi. Gulihi dhahivenyavo va Farawo ni va anamalaga aaye vamohi ni athu aaye, kayahalileve gulihi, naari emohi. 
EXO.8.32	Mbwenye dila ela teto Farawo ahummiha murima waaye kaahiyileve athu wi emaruwe.
EXO.9.1	Nuwindo 
EXO.9.2	Mbwenye walibihedhave waawadeeliha wi ehidhowege, 
EXO.9.3	kopolo dha 
EXO.9.4	Mbwenye 
EXO.9.5	 ahitoonyaga mudhidhiya, wiira: <<Menselo 
EXO.9.6	Ebaribareene, omenseloni wiwa 
EXO.9.7	Farawo ahaarumaga athu wi yoone dhoofuwa dha aEzarayeli. Aliwa yahimwaaddelaga wi kadhakwile. Naari ndala Farawo murima wahimumma, kaahiyilege athu wi emaruwe.
EXO.9.9	Nenddo nneere nsadduwe nikale nthubi nivavele veelaboni yaatene ya wEgubuddu. Ndda nneere osadduwa nikale analibwe enapuduwege wi ekale makwadda wa athu, ni wa aneenyama aatene a elabo ya wEgubuddu>>.
EXO.9.10	Aliwa yahithukulaga nddoora na muthukuthani, vano yahooneyihaga wa Farawo. Mozezi ahivavihedhaga odhulu, vano nahisadduwaga okala analibwe ayene yahipuduwa osadduwaga anamungovola wa athu ni wa aneenyama. 
EXO.9.11	Amasenga kayaandile ofiya vameentoni va Mozezi mwaha wa analibwe oopuduwa. Yaali ni aliba masengeene wona teto aEgubuddu aatene. 
EXO.9.12	Naari ndala 
EXO.9.14	Vano ginoodha girumihe mulili dhaaga dhaatedhene wa weevo mwiinya, wa anamalaga aawo ni wa athu aawo, onone wi mwiilaboni yaatene ya vati kalivo onafwanafwana ni miyo. 
EXO.9.15	Gahaafune wuupa ni athu aawo aatene ni yoolaga ya kopolo dhaaga, wootolowa mwiilaboni ya vati. 
EXO.9.16	Gahuulogolela wi gawoonihedhe kopolo dhaaga wi ndina naaga nivuwihiwe mwiilaboni yaatene. 
EXO.9.17	Naari ndala onowaakooddiha athu aaga wi emaruwe. 
EXO.9.18	Menselo mudhidhi wowi huulena ginomurubwiha muzongwe mujinji a maralala, oyene ohunarubwege wEgubuddu wambeela vevo vipaddusiwe elabo eyo ofiyedha peeno. 
EXO.9.19	Vano wavenyihevo ng'ombe dhaawo ni dhego dhaatedhene dhili ode. Athu aatene ni aneenyama waathawihedhe mba, vowi dhafwanyiwave muzongwe a maralala oyo dhinookwa> >>.
EXO.9.20	Anamalaga amohi a Farawo yahoovaga madhu a 
EXO.9.21	Ale yaheewelelege madhu a 
EXO.9.22	 ahiwogaga ni Mozezi, wiira: <<Otedeedhele moono odhulu, wewo onoodha odhe muzongwe mulubale a maralala emorele elabo yaatene ya wEgubuddu. Enoodha yaaddwadhe athu, aneenyama ni dhoovaha dhaatedhene dha mmiddani mwa elabo eyene>>. 
EXO.9.23	Mozezi ahitedeedhelaga mukumbuzo waaye odhulu, vano 
EXO.9.24	Maralala ale yaali malubale ni dari dhooharana, yaaligi yego ehineereyege wambeela vevale athu vamagiliiwa wewule. 
EXO.9.25	Mwiilaboni yaatene ya wEgubuddu, muzongwe ole a maralala ahiddwadha onoonga dhego dhaatedhene dhaali ode, wambeela athu, aneenyama, dhoovaha, ni mithanko dhaatedhene dha mukokolani. 
EXO.9.26	Mbwenye muzongwe ole a maralala kaafiyile elabo ya oGoxeni wakala aEzarayeli.
EXO.9.27	Vevale Farawo ahimwiithanaga Mozezi ni Aroni, wiira: <<Vano gihithega. 
EXO.9.28	Lobani wa 
EXO.9.29	Mozezi ahaakulaga, wiira: <<Gaakumaga muluwani mu ginomuloba 
EXO.9.30	Mbwenye gihinona wi nyoovo ni anamalaga eenyu ebaribareene nivanove kamunamoova 
EXO.9.31	Nthoje ni mahele dhahinoongeya, vowi dheereya mahele egamagile mihubu vano nthoje niganna todo. 
EXO.9.32	Mbwenye tirigu ni dhoodhaliwa dhimohi kadhawaxuliwe vowi dhaali dhihinamele.
EXO.9.33	Mozezi ahivenyagavo va Farawo ahikumagamo muluwani mule, otadeelela moono wa 
EXO.9.34	Vooniliiye Farawo wi muzongwe ni dari dhahimaala ahiwelela othega; wummiha murima waaye vamohi ni anamalaga aaye. 
EXO.9.35	Vevale Farawo mwa ohaaddeleya waaye kaarumeedhele wi aEzarayeli emaruwe wona 
EXO.10.2	Gahiirana ndala teto wi wawaaddelege anaawo ni aniiwa waavevusa waaga aEgubuddu ni dhitoonyihedho dhedho giiragana vaari veewa, enone wi miyo gili 
EXO.10.3	Mozezi ni Aroni yahidhowaga wa Farawo, wiira: <<
EXO.10.4	Wakooddave waahiya athu aaga wi emaruwe, menselo ginowuurumihedha mwiilaboni mwaawo pombo. 
EXO.10.5	Dhedho dhinadha dhidhaale elabo yaatene, theya ehooneyege. Enoodha eje dhoodhaliwa dhaatedhene ni mithanko dhaatedhene dhahalile mudhidhi wa muzongwe a maralala. 
EXO.10.6	Pombo dhedhi, dhinoodha dhidhaale mmanyubani mwaawo, mmanyubani mwa anamalaga aawo aatene ni mmanyubani mwa aEgubuddu aatene, yego ehinaabihege wiireya wa ababiinyu naari wa makolo eenyu, ovenya omambeelelo vamagiliiwa veva ofiyedha peeno>>. Mozezi ahirugunuwaga ovenyavo va Farawo. 
EXO.10.7	Vevale anamalaga a Farawo yahiiraga wa oliye: <<Ofiyedha alini mulobwana ola anireyelaga musapa ndala? Mwaahiye alobwana ala wi yamweebedhege 
EXO.10.8	Mozezi ni Aroni yahidhowiwagana wa Farawo. Oliye ahiwogaga ni aliwa, wiira: <<Dhowani wi mwamulabe 
EXO.10.9	Mozezi ahimwaakulaga, wiira: <<Nnadhowawo ni azombwe eehu, ni owuuluvala eehu ni ahima eehu anaalobwana ni anaahiyana. Nnodhowana teto mabila eehu, mbuzi dheehu ni ng'ombe dheehu, vowi nnaya osasanya mathanga a 
EXO.10.10	Farawo ahiwogaga ni aliwa, wiira: <<Goohiyani odhowa ni ahima, sowi 
EXO.10.11	Mudhowe alobwanave wi mwamulabe 
EXO.10.12	Vevale 
EXO.10.13	Mozezi ahogoolaga moono otoonya elabo ya wEgubuddu ni mukumbuzo vano 
EXO.10.14	Nda dhaali dhijinji dhahimorela elabo ya wEgubuddu, dhahimwadheya okuneela elabo yaatene ele. Yoopadduwa ela kinaabihege wiireya wewule ovenya omambeelelo, ofiyedha peeno. 
EXO.10.15	Dhahihuruwedha elabo yaatene, vati viribaga; dhahija dhoodhaliwa dhaatedhene ni dhoovaha dha mithanko, dhende muzongwe a maralala dhahanoongiliiye. Kayaalivo yaali ekiiti, mmithankoni ni dhoodhaliwa dhaatedhene dha mmiddani mwiilaboni ya wEgubuddu.
EXO.10.16	Mowaaguva Farawo ahimwiithanaga Mozezi ni Aroni, wiira: <<Gihimuthegela 
EXO.10.17	Vano ginoloba wi mugikurumuwele yoothega yaaga olenddo olena. Mulobele wa 
EXO.10.18	Mozezi avenyaga vameentoni va Farawo, ahilobelaga wa 
EXO.10.19	Vevale 
EXO.10.20	Naari ndala 
EXO.10.22	Vevale Mozezi ahogoolaga moono waaye, vano yahidhaaga epipi, oribiha elabo ele yaatene ofiyedha malabo maraaru. 
EXO.10.23	Athu kayoonanaga, vano kaalivo avenyagavo vevale vakaraatiligiiye ofiyedha malabo maraaru. Mbwenye aEzarayeli aatene yahikalagana waara mumburoni mweewa. 
EXO.10.24	Vevale Farawo ahimwiithanaga Mozezi, wiira: <<Dhowani ni mirala dheenyu mwamulabe 
EXO.10.25	Mozezi ahaakulaga, wiira: <<Munihiye wi nakuthe mukutho wa 
EXO.10.26	Nnothukula dhifuwo dheehu dhaatedhene, vowi kinahalave ya ddoddobwa naariwene. Dhaatedhene nnothukula wi nakuthe mukutho wa 
EXO.10.28	Farawo ahiwogaga ni Mozezi, wiira: <<Ogivenyedhevo, wiyiinanele teto kuwele woona kove yaaga. Wawelave ginowuupa>>. 
EXO.10.29	Mozezi ahaakulaga, wiira: <<Ohuwoga pama. Kagidha teto goona kove yaawo>>.
EXO.11.1	Vevale 
EXO.11.2	Wawaaddele athu wi alobwana aatene yaalobege amwaaddamani eewa, ahiyana aatene yaalobege amwaaddamani eewa, dhego dhoosasanyiwa ni parata ni oro>>. 
EXO.11.3	 ahiirana wi a Ezarayeli erumeedhiwege pama ni a wEgubuddu. Mulobwana ole Mozezi aali oovuweya mwiilaboni ya wEgubuddu, oovuweya wa anamalaga a Farawo ni wa athu aatene.
EXO.11.4	Mozezi ahiwogaga, wiira: <<Ndala 
EXO.11.5	Dhowambeela obaliwa dhaatedhene dhinoodha dhikwe, wambeela wa mwaana a Farawo, oyene onalamula, ofiyedha mwaana owambeela a mwihiyana mudhaari, oyene oli vasiloni. Enoodha ekwe teto aneenyama oofuwiwa aatene owambeela obaliwa. 
EXO.11.6	Onoodha wiiweye wuundda wuulubale mwiilaboni yaatene ya wEgubuddu, wuundda wewo ohunaabihege wiireya, kudha wiireya teto dila emohi. 
EXO.11.7	Mbwenye wi munone yowi 
EXO.11.8	Vevale Mozezi ahiwogaga teto, wiira: <<Enoodha egifwanye anamalaga aawo alena aatene egikokorele, yiiraga: <Mvenyemo, we vamohi ni athu aawo aatene yuuharege>. Egeereyile ela fineeriimi givenye>>. Mozezi ootakaleliweene ahivenyavo va Farawo.
EXO.11.9	Ndala 
EXO.11.10	Mozezi ni Aroni yahiirana dhootikiniha dhedhi dhaatedhene vameentoni va Farawo, mbwenye 
EXO.12.1	Mwiilaboni ya wEgubuddu 
EXO.12.2	<<Wa nyoovo mweeri olena oneere okale mweeri wowambeela wa yaaka. 
EXO.12.3	Mwaaddele mulogo waatene wa Ezarayeli, mwiire: Wa malabo kumi a mweeri olena, kadda muthu vaade vaaye athukulege nibila nimohi va emudhi yaaye. 
EXO.12.4	Veemudhini yaahinjivavo athu, egawanege nibila nimohi ni owaaddamanana eewa wona viinjiveliiwa, mooligana ni majelo a kadda muthu. 
EXO.12.5	Muthukulege nibila naari mbuzi, mbwenye ekalege yowaakwanela, yapogo emalile yaaka emohi. 
EXO.12.6	Mulogolele ofiyedha yaakwanaga malabo kumi ni mannayi a mweeri olena. Vevale mulogo waatene wa Ezarayeli funeeriiwa wiibege ociguwoni. 
EXO.12.7	Muthukule mwazi mudholihe vamulago wula ni wula ni vadhuluviwa, nyuba dhedho munaatakuniwege nyama ya aneenyama ale. 
EXO.12.8	Mahiyu alene mutakune nyama yowoosiwa veeko vamohi ni mikaathe dhoohuheliwa emela teto ni mataakuru oowaawa. 
EXO.12.9	Ehikalevo muneeriinyu mutakune ekiiti, naari yoopiyiwa ni mahinje, mbwenye yowoosiwa veeko. Mutakune teto muru ni meddo ni mirubo. 
EXO.12.10	Mutakune yaatene ehihalege; yeera ehala mmenseloni mwiwa mpahege veeko. 
EXO.12.11	Mutakune mugawarile dha voolenddoni ni sapatho dheenyu, mukogodho weenyu ogali mmadani. Muje mowaaguva; di Paxkwa a 
EXO.12.12	Sowi mahiyu ayene ginoodha givire mwiilaboni ya wEgubuddu, vano ginoodha gaape mwiilaboni mwemo ahima aatene owambeela obaliwa, a athu ni aneenyama. Ginoodha gaathonge ni wawooniha goyi amilugu aatene a wEgubuddu. Miyo gili 
EXO.12.13	<<Mwazi oneere okale etoonyihedho ya nyuba muneeriinyu mukalemo. Goonave mwazi kaginaavire wa nyoovo vano kudha wudheelani mulili wootolosa, gineeriimi gaape athu mu Egubuddu. 
EXO.12.14	Nlabo nenddi nneere nikale noothabela vano munoodha mwiirena wona mathanga malubale a 
EXO.12.15	Malabo matanu nameenddi munoodha mujege mikaathe dhoohuheliwa emela. Nlabo nowambeela mvenyihegemo emela mba mweenyu, vowi oyene oneere aje yego ya emela, ovenya nlabo nowambeela ofiyedha nlabo na neetanu nameenddi, muthu oyene onoodha avenyihiwemo mwa Ezarayeli. 
EXO.12.16	Nlabo nowambeela ni nlabo na neetanu nameenddi okalegewo otugumana woweela wa nyoovo. Kamwihiddege mabasa, ehili osasanya dhooja. 
EXO.12.17	Ndala mwiirihedhege mathanga a mikaathe dhoohuheliwa emela, vowi thi nlabo nenddo gaavenyihiliimi makuru eenyu a anyakoddo mwiilaboni ya wEgubuddu. Mowindala, muubuwelelege nlabo nenddi nyoovo ni anamabaliwelamo eenyu a musogolo wona nlamulo noohumala. 
EXO.12.18	Mujege mikaathe dhoohuheliwa emela, wambeela ociguwoni wa nlabo na neekumi nennayi na mweeri wowambeela, ofiyedha sumaana yaatene. 
EXO.12.19	Wa malabo alena matanu nameenddi, kamuhelege mba mweenyu yego ya emela; oyene oneere aje elena, naari agali namadha naari mwanamurala, onoodha avenyihiwemo munlogoni mwa Ezarayeli. 
EXO.12.20	Kamujege yego ya emela. Munlogoni mweenyu mwaatemwene mujege mikaathe dhoohuheliwa emela>>.
EXO.12.21	Mozezi ahawiithanaga apogo aatene aEzarayeli, wiira: <<Emudhi ni emudhi musakulege nibila wi mupele Paxkwa. 
EXO.12.22	Mmaganye matadu, mbwinihe mbasiyani muli mwazi wa nibila, mudholihege mmilagoni mweenyu, wula ni wula ni vadhuluviwa. Ahikalevo oneere akumemo mba mwaaye ofiyedha mmenseloni mwiwa.
EXO.12.23	Vowi 
EXO.12.24	Muharihege malamulo alena mudhidhi waatene, nyoovo ni aniinyu. 
EXO.12.25	Mwafiya elabo eyene 
EXO.12.26	Ahima yookohagani, yiiraga: <Mabasa baani alaya?>, 
EXO.12.27	Mwaakulege, mwiiraga: <Ola mukutho wa Paxkwa
EXO.12.28	Vevale aEzarayeli yahidhowaga wiirana wona mwemo 
EXO.12.29	Efiyedhaga vaari ni vaari va mahiyu, 
EXO.12.30	Farawo ahivenya mahiyu, vamohi ni anamalaga aaye ni aEgubuddu aatene. Wahiiweya kutho yuulubale mu Egubuddu vowi kuwahalile nyuba mwahaali muthu ookwa. 
EXO.12.31	Mahiyu alene Farawo ahimwiithanihaga Mozezi ni Aroni, wiira: <<Mvenyemo mwiilaboni mu, nyoovo vamohi ni aEzarayeli. Mudhowege mwamulabege 
EXO.12.32	Muthukule teto dhoofuwa dheenyu dhaatedhene wona muwogeliinyu. Maruwani mudhowege, mweera ndo mugireelihe miyo teto>>. 
EXO.12.33	AEgubuddu yowawiigaraga aEzarayeli efunaga wi yaaguve ovenyemo mwiilaboni mweewa, yiiraga: <<Nnokwa hiyo aatene!>> 
EXO.12.34	AEzarayeli yahithukulaga saambale nookandda na mikaathe noohuheliwa emela mukarikoni, ohuruwedha ni guwo okapatha. 
EXO.12.35	AEzarayeli yahaalobaga aEgubuddu dhego dhoosasanyiwa ni parata ni oro, vamohi ni dhoowara, wona Mozezi mwawogeliiye. 
EXO.12.36	 ahiiriha wi athu aaye erumeedhiwe pama ni aEgubuddu, yowaavahaga dhedho dhalobigiiwa. Ndala yahawaaka dhego dhijinji aEgubuddu.
EXO.12.37	Ndala yahimaruwaga aEzarayeli, nluwa no oRamesesi odhowaga murudda wa oSukoti ni meddo, wiinjiva wiwa waali macikwi mazana matanu ni zana nimohi (600.000) alobwanave yaanda owana koddo, dhiheelengiwe mirala. 
EXO.12.38	Yahitaganyihedheyaga teto ni athu amohiwa ajinjeene, ayene yamaruwiliiwana vamohi, yahaathukulaga mabila ni ng'ombe dhijinji. 
EXO.12.39	Yahoosaga mikaathe dhedho dhadhiliiwana wEgubuddu ehihelile emela, mwaha wowiigariwa kayamusasanyedhe pooso.
EXO.12.40	Mudhidhi wamaliliiwa wEgubuddu aEzarayeli dhaali yaaka mazana mannayi ni yaaka makumi maraaru (430). 
EXO.12.41	Vaakwaniliiwa yaaka dhedhi nlabo nendde makuru maatene a anyakoddo a 
EXO.12.42	Mahiyu alene 
EXO.12.44	Mbwenye mudhaari ooguliwa ni korowa, aabihege wiineliwa wi ajege mathanga a Paxkwa. 
EXO.12.45	Anaweendda naari elabaga vevo kijewene. 
EXO.12.46	Nibila nitakuniwege mu nyuba emohive, kamudhowegena mburo mmohi naari opwesa nikuvaniwa. 
EXO.12.47	Mulogo waatene wa aEzarayeli othabelege mathanga ala a Paxkwa. 
EXO.12.48	Eera akalavo namadha mwa nyoovo afunaga omwiirana Paxkwa oomuthithimiha 
EXO.12.49	Malamulo ala bi mamohive wa anamurala a mwemu naari wa anamadha enakala mwa nyoovo>>.
EXO.12.50	AEzarayeli yahiiragana ndala wona mwemo 
EXO.12.51	Nlabo nendde 
EXO.13.2	<<Mugiveleelele ahima a aEzarayeli aatene anapongwe owambeela obaliwa, baaga. Teto aneenyama apogo aatene owambeela obaliwa, baaga>>.
EXO.13.3	Mozezi ahiwogaga ni athu, wiira: <<Muubuwelelege nlabo nenddi, mmaruwiliinyu wEgubuddu wewo mwaaliinyu adhaari. Vowi 
EXO.13.4	Peeno veva munakumiinyu mu Egubuddu thi nlabo na mweeri wa Abibi.
EXO.13.5	 onowuufiyihani mwiilaboni ya aKanani, aHeti, aAmori, aHevi ni aZhebusi. Eyene 
EXO.13.6	Malabo matanu nameenddi mutakunege mikaathe dhihiheliwe emela. Nlabo na neetanu nameenddi musasanyege mathanga oomuthithimihana 
EXO.13.7	Malabo alena matanu nameenddi mutakunege mikaathe dhihiheliwe emela; mwiilaboni mweenyu mwaatemwene ehifwanyeyemo emela. 
EXO.13.8	Nlabo nendde mwawaaddelihege aniinyu, mwiiraga: <Nnowiirana nda mwaha wa eyene 
EXO.13.9	Mabasa ala enoodha ekale wona etoonyihedho eli mmadani mwaawo naari vayuuji vaawo wi muwogege malamulo a 
EXO.13.10	Ndala mulogolelege magano ala mwa mudhidhiya wi muthabelege yaaka ni yaaka.
EXO.13.11	<<
EXO.13.12	mwaaveleelege ahima aatene owambeela obaliwa wa 
EXO.13.13	Wa mwanamwaana owambeela obaliwa a buuru, mmoobolege ni nibila. Mwahiirana ndala mmukotholege nikohi. Mwawoobolege teto aniinyu anapongwe aatene owambeela obaliwa. 
EXO.13.14	Musogolo aniinyu yuukohagani, yiiraga: <Dhedhi dhinatapulela ddi?> munoodha mwawaakulege, mwiirege: <
EXO.13.15	Wahooneya wi Farawo ahummiha murima waaye kaafuna onihiya wi nivenyemo mwiilaboni mule, 
EXO.13.16	Mabasa ala enoodha ekale wona etoonyihedho eli mmadani mwaawo, naari va yuuji vaawo wi 
EXO.13.17	Farawo agahiyile mulogo wi odhowege, Mulugu kaavirihile dila yavira wa aFilisti, naari yaalive yavakuukuvi, oliye ahuubuwelaga wi athu enoopopiheye ni koddo ewelele wEgubuddu. 
EXO.13.18	Vevale Mulugu ahaaviriha dila ya mwiiddeddereni yoogoromba yoodhowa Nyaza Yoofiila. Mulogo wa Ezarayeli ovenyaga wEgubuddu wahitadaana wowiisasanyedheleene owana. 
EXO.13.19	Mozezi ahaathukulaga makuva a Zhuuze, vowi Zhuuze ahaalibeliha aEzarayeli wi yiirena ndo. Zhuuze teto ahiwoga, wiira: <<Ebaribareene Mulugu onoodha ookamihedheni. Eera ndo, mwaadhowaga mwaathukule makuva aaga>>.
EXO.13.20	Vavenyiliiwa oSukoti yahimaga misasa dheewa wEtamu, waaddamela mwiiddeddereni. 
EXO.13.21	 owaasogolela aliwa mutana ni murabo wowiimela dhololo, vano mahiyu owaasogolela ni munddo wowiimela dhololo wi yeeddege mutana ni mahiyu. 
EXO.13.22	Murabo ni munddo kawaahiyave moweedda mweewa, mutana ni mahiyu.
EXO.14.2	<<Wawaaddele aEzarayeli wi ewelele mundduli, yamage misasa dheewa osogolo wa Pi-Hayiroti vaari ni vaari va Migidoli ni nyaza, waaddamela wa Bahala-Zefomi. 
EXO.14.3	Vano Farawo onoodha oobuwele dha aEzarayeli, eerege: <Ehiholowa mwiiddeddereni>. 
EXO.14.4	Ginoodha gimummihe murima Farawo wi oothamagelegeni, vevale fineeriimi githithimihiwe mwa Farawo ni anyakoddo aaye aatene. AEgubuddu enoodha enone wi miyo gili 
EXO.14.5	Vaaddeliwiiye mwene a wEgubuddu wi mulogo ohuthawa, yahicenja moobuwelelo mamohi a Farawo ni wa anamalaga aaye, wiira: <<Elaya niiriliihu ddi? Waarumeedhela aEzarayeli, naahiya odhowa; kaninna oonilabela?>>
EXO.14.6	Vevale Farawo ahisasanyedhaga gareeta dha koddo dhaaye vamohi ni anyakoddo aaye. 
EXO.14.7	Ahithukulaga magareeta a koddo oororomeleya mazana matanu nammohi (600), vamohi ni magareeta mamohi a koddo a wEgubuddu. Magareeta eli maatene yalamuliwa ni mpogo a anyakoddo. 
EXO.14.8	 ahimummihaga murima Farawo, mwene a wEgubuddu, wi aathamagele aEzarayeli, yeedda moogonjiha. 
EXO.14.9	Anyakoddo a wEgubuddu ni akavalo eewa yowaathamagihaga aEzarayeli ni magareeta a koddo maatene a Farawo. Yahaafwanyaga aEzarayeli egakaraatile seresere ya nyaza waaddamela o Pi-Hayiroti osogolo wa Bahala-Zefomi. 
EXO.14.10	Farawo agawaaddamele, aEzarayeli yahawoonaga aEgubuddu yaathamagelaga. Vevale yahoovaga ebaribareene, wambeela okuwa wa 
EXO.14.11	Yahiwogaga ni Mozezi, wiira: <<WEgubuddu yeere ohukalawo masiye owaakwana oologohiwawo hiyo, onidheelana okwela mwiiddeddereni mu? Ki elaya eniireliiwe ddi, onivenyiha wEgubuddu? 
EXO.14.12	Kahuwo elena nawogesiihu wEgubuddu, niiraga: <Onihiye naalabege aEgubuddu>? Yaali yapama waalaba aEgubuddu ohiya okwela mwiiddeddereni mu>>.
EXO.14.13	Mozezi ahaakulaga mulogo, wiira: <<Kamoove. Mukurumule mirima, moone ovulumusa wa 
EXO.14.14	 onoodha awane ni aliwa vamburoni veenyu, mbwenye nyo mwiirege woonela baahi>>.
EXO.14.16	Weevo wogoole moono ni mukumbuzo waawo otoonye nyaza, eneere ogawanyeya wi aEzarayeli evire vaari va nyaza vowummavene. 
EXO.14.17	Ginowummiha mirima dha aEgubuddu wi yuuthamagihegeni ofiyedha evolowe munyaza. Ginoodha githithimihiwe mwa Farawo ni anyakoddo aatene, ni magareeta a koddo eewa ni akavalo eewa. 
EXO.14.18	AEgubuddu enoodha enone wi miyo gili 
EXO.14.19	Vevale mungero a Mulugu oyene eedda osogolo wa mulogo wa Ezarayeli ahiviraga okala mundduli mweewa; vano teto murabo oyene waali osogolo weewa, wahiviraga okala mundduli mweewa. 
EXO.14.20	Waali vaari va misasa dha aEgubuddu ni aEzarayeli. Wa aEgubuddu murabo wahisadduwaga epipi, mbwenye wa aEzarayeli wahikala waara. Vevale mahiyu maatene aEgubuddu kayaandile waafwanya aEzarayeli.
EXO.14.21	Mozezi ahogoolaga moono waaye otoonya nyaza, vano 
EXO.14.22	AEzarayeli yahivolowaga munyaza, oviraga mowumma-mwene, vano mahinje yaali wona nsiri, omoononi wooja ni woong'oto.
EXO.14.23	AEgubuddu yowaathamagelaga mundduli, ofiyedha ovolowa teto munyaza. Akavalo aatene a Farawo, ni magareeta a koddo aaye ni aliba weeddiha aaye yahifiyaga vaari va nyaza. 
EXO.14.24	Oyaaga omaselo 
EXO.14.25	ahaaddorihaga mapera a magareeta eewa kayaandaga weedda. AEgubuddu yahiiraga: <<Naathawe aEzarayeli! 
EXO.14.27	Bebeheene Mozezi ahogoolaga moono waaye otoonya nyaza, vano mahinje yahiwelelaga mumburoni mweewa. AEgubuddu efunaga othawa yahidhowihiwaga ni mahinje, vevale 
EXO.14.28	Mahinje yahaamiraga anyakoddo a Farawo, vamohi ni magareeta a koddo eewa ni akavalo eewa. Kaahalileve naari mmohi mwa ayene yavolowile mu nyaza yaathamagelaga aEzarayeli. 
EXO.14.29	Mbwenye aEzarayeli yahivolowaga mu nyaza oviraga mowumma-mwene, vano mahinje yaali wona nsiri nowiimela moono weewa wooja ni woong'oto.
EXO.14.30	Nlabo nendde 
EXO.14.31	AEzarayeli yahoonaga kopolo dhuulubale dha 
EXO.15.1	Ndala Mozezi ni aEzarayeli yahiibaga njibo ndda wa 
EXO.15.1	<<Ginomwiibela 
EXO.15.1	vowi ohuvuwa,
EXO.15.1	ohaavokedha munyaza akavalo
EXO.15.1	ni aliba weeddiha.
EXO.15.2	ni wiiba waaga,
EXO.15.2	oliye digivulumuse.
EXO.15.2	Oliye di Mulugu aaga,
EXO.15.2	ndala miyo gineerege omuthithimiha,
EXO.15.2	oliye di Mulugu a baba aaga,
EXO.15.2	vowindala gineerege omvuwiha.>>
EXO.15.3	<<
EXO.15.4	Ohuvokedha munyaza
EXO.15.4	magareeta a Farawo ni anyakoddo aaye;
EXO.15.4	asogoleli aaye akoddo oororomeleya
EXO.15.4	yahimiriwa muNyaza Yoofiila.
EXO.15.5	Karo dheewa dhahibundamuwa,
EXO.15.5	obwina vati wona mabwe.>>
EXO.15.6	<<Aa! 
EXO.15.6	bwa nthithimiho ni wa kopolo,
EXO.15.6	moono weenyu onowaasanya amwiiddani.
EXO.15.7	Munowaapideedhela vati amwiiddani eenyu
EXO.15.7	ni wunnuwa wa opogo weenyu.
EXO.15.7	Owali weenyu onohidda,
EXO.15.7	onowaapaha wona manasi.
EXO.15.8	Mahinje yahitugumana
EXO.15.8	ni mvumelo wa owali weenyu.
EXO.15.8	Othamaga wa mahinje
EXO.15.8	wahiimela wona nsiri,
EXO.15.8	mahinje a vati va nyaza
EXO.15.8	yahisadduwa nibwe.
EXO.15.9	Mwiiddani ahiniharaga, eeraga:
EXO.15.9	<Ginowawiigara, gaafwanye,
EXO.15.9	gawaake dhooreela dheewa,
EXO.15.9	gigawe.
EXO.15.9	Murima waaga onoodha orubale.
EXO.15.9	Ginoodha githukule mwaalago waaga,
EXO.15.9	ni moono waaga ginoodha gaatolose>.
EXO.15.10	Mwahaatongwihedha mu nyaza
EXO.15.10	ni pevo yeenyu, 
EXO.15.10	mahinje waahuruwedha,
EXO.15.10	omireya wona nsilo
EXO.15.10	mmahinjeni ooddiiha.
EXO.15.11	Aa! 
EXO.15.11	enafwanafwana ni nyo?
EXO.15.11	Oli wona nyo baani?
EXO.15.11	Muli ootikiniha moweela weenyu,
EXO.15.11	owoopiha mwa nthithimiho neenyu,
EXO.15.11	mwihiirana dha malavi!
EXO.15.12	Muhogoola moono weenyu,
EXO.15.12	elabo yahaamira amwiiddani eenyu.
EXO.15.13	Mwa ororomeleya weenyu
EXO.15.13	mwahaasogolela athu eenyu mwawooboliinyu.
EXO.15.13	Muhaafiyiha omburoni weenyu woweela
EXO.15.13	ni kopolo dheenyu.
EXO.15.14	Malogo yahiiwaga, ogurumelaga.
EXO.15.14	Woova wahaamorelaga aFilisti.
EXO.15.15	Mamwene a wEdomu yahukuuwaga,
EXO.15.15	apogo oMowabe yahirenjeyaga,
EXO.15.15	aKanani yakulege weekwe.
EXO.15.16	Wahaamorela otikina ni woova.
EXO.15.16	Yahimaala wona nibwe
EXO.15.16	ni kopolo dha moono weenyu
EXO.15.16	ofiyedha ovira mulogo weenyu,
EXO.15.16	mulogo weenyu wooboliinyu.
EXO.15.17	Nyo munoodha mwaavolosihe
EXO.15.17	ni waakaraatiha omwaangoni weenyu,
EXO.15.17	mburo musasanyedhiinyu, 
EXO.15.17	wi mukalegevo,
EXO.15.17	mburo woweela, Nabwiya,
EXO.15.17	madada eenyu ekaraatihiiwa.
EXO.15.19	Vevale akavalo a Farawo, ni magareeta aaye a koddo ni aliba weeddihaya vamoreligiiwa munyaza, 
EXO.15.20	Miriyamu, namavuhulela, murogora a Aroni, ahithukulaga ng'oma yaaye; vano ahiyana aatene yahimuharaga egathukule teto ng'oma dheewa yiinaga. 
EXO.15.21	Miriyamu owawaakulelaga, eeraga:
EXO.15.21	<<Mwiibeleni 
EXO.15.21	mwaha ohuvuwa,
EXO.15.21	ohaathathilela munyaza akavalo
EXO.15.21	ni aliba weeddiha>>.
EXO.15.22	AEzarayeli egalabuwile Nyaza Yoofiila, Mozezi ahaasogolela mwiiddeddereni ya oXuri. Mwemo yaheeddaga malabo maraaru ehawoonile mahinje. 
EXO.15.23	Yahifiyaga oMara, mbwenye kayaandile ong'wa mahinje a oMara vowi yaali oowaawa. (Va mwaha olena fineethaniwiiwa Mara, sowi owaawa.)
EXO.15.24	Athu yoomwaabaga Mozezi, yiiraga: <<Nneere ning'we ddi?>> 
EXO.15.25	Ndala Mozezi ahikuwelaga wa 
EXO.15.26	<<Mweera wi mvuruwanaga pama owoga wa 
EXO.15.27	Ndala yahifiyaga oElimi, wewo waali ceela kumi nabiili dha mahinje, ni akanjesa wiinjiva wiwa yaali makumi matanu nameenddi (70). Yahimaga misasa dheewa vevale.
EXO.16.1	Mulogo waatene wa aEzarayeli wahivenyaga oElimi wahifiyaga mwiiddeddereni ya oSini, ogali vaari va Elimi ni Sinayi. Ela yeereyile egamalile malabo kumi ni malabo matanu a mweeri wa nabiili, wambeela vevale vamaruwiligiiwa wEgubuddu.
EXO.16.2	Mulogo waatene wa aEzarayeli womwaabaga Mozezi ni Aroni mwiiddeddereni, 
EXO.16.3	wiiraga: <<Yaali pama 
EXO.16.4	Vevale 
EXO.16.5	Nlabo na neetanu ni nimohi etugumanege ni osasanyedha mikaathe dha malabo meenddi>>.
EXO.16.6	Vevale Mozezi ni Aroni yahawaaddelaga aEzarayeli, yiiraga: <<Ciguwo muneere munone wi 
EXO.16.7	vano obebehini muneerege woona nthithimiho na 
EXO.16.8	Mozezi ahawaaddelaga teto, eeraga: <<Ciguwo 
EXO.16.9	Mozezi ahimwaaddelaga Aroni, wiira: <<Waaddele mulogo waatene wa aEzarayeli, wiire: <Mmwaaddamele 
EXO.16.10	Aroni ahiwogaga ni mulogo wa aEzarayeli, wahisugwaga wiiddeddereni, vevale yahoonaga nthithimiho na 
EXO.16.12	<<Ginowiiwa waaba wa aEzarayeli. Wawaaddele wi: <Waasiguwaga munatakunege nyama, vano obebehini dhinoohabalegeni mikaathe. Munoodha munone wi miyo gili 
EXO.16.13	Ociguwoni dhahidhaaga dhibuudhi vaade vaatevene, vano obebehini mowaapeelela, noovahavo ningame. 
EXO.16.14	Nommaga, dhoohalavo dhego dhing'onong'ono dhoovevuwa wona koko yoorala yamorela vati.
EXO.16.15	Vowoona aEzarayeli yookohanaga, yiiraga: <<Elaya ddi?>> Vowi kayanonile. Mozezi ahawaaddelaga, wiira: <<Ola mukaathe oyene 
EXO.16.16	Siilena 
EXO.16.17	AEzarayeli yahiirana ndale, vano yowaaguddela, amohi majinji, amohi vang'ono. 
EXO.16.18	Vevale yaapima, oyene aaguddela majinji kayahala, ole aaguddela vang'ono yowaakwanela. Kadda muthu aaguddela wona majelo aaye. 
EXO.16.19	Mozezi ahawaaddelaga, wiira: <<Ahikalevo oneere aalogolelege ofiyedha omenseloni wiwa>>. 
EXO.16.20	Naari ndala amohi kayamwiiwelela Mozezi, yoologolela nde ofiyedha mmenseloni mwiwa. Dhoosadduwa miingu onukwaga dhabure. Mwa ela Mozezi ahitakaleliwaga. 
EXO.16.21	Bebehi ni bebehi yooguddela, kadda muthu wona majelo aaye. Wadha oviha dhoonyenyeya.
EXO.16.22	Nlabo na neetanu nammohi yooguddela dhooja dila biili, kadda muthu maniituru mannayi. Apogo yahidhaaga wa Mozezi omwaaddela elena. 
EXO.16.23	Oliye ahawaakulaga, wiira: <<Ela si eyene 
EXO.16.24	Yahilogolela ya omenseloni wiwa wona Mozezi mwalamuleliiye, mbwenye kayanukwa naari okalana miingu. 
EXO.16.25	Mozezi ahiiraga: <<Jani peeno vowi nlabo noovuma na 
EXO.16.26	Malabo matanu nammohi muddoddelege dhooja dhoomora odhulu, mbwenye nlabo na neetanu ni meenddi thi nlabo na 
EXO.16.27	Nlabo na neetanu ni meenddi amohi yahivenyaga wi yaddoddele, mbwenye kayafwanyilege. 
EXO.16.28	Vevale 
EXO.16.29	Muubuwelege wi 
EXO.16.30	Vevale athu yahivuma nlabo na neetanu nabiili.
EXO.16.31	AEzarayeli yahithwa ndina na yooja ele mukaathe, <<manaa>>.
EXO.16.32	Mozezi ahiiraga: <<
EXO.16.33	Mozezi teto ahiiraga wa Aroni: <<Othukule manaa maniituru meenddi, ohele mbiyani, ohiye vamburoni voweela va 
EXO.16.34	Wona mwemo 
EXO.16.35	AEzarayeli yaaja manaa yaaka makumi mannayi, ofiyedha oddemulela mmavade. Yowaaja ofiyedha oKanani. 
EXO.16.36	(Mpimo mwaaheliiwa weethiwa dila kumi wi ofiyedhe lanta nimohi.)
EXO.17.1	Mulogo waatene wa aEzarayeli wahivenyaga mwiiddeddereni mwa oSini, weeddaga wona 
EXO.17.2	Mulogo woomunyanyuwelaga Mozezi, wiiraga: <<Onivahe mahinje ning'we>>. Mozezi ahaakulaga, wiira: <<Mwaha bwaddi munaginyanyuweleliinyu miyo? Mwaha bwaddi munamweeheliinyu 
EXO.17.3	Vevale mulogo ni mwaha wa nthona womwaaba Mozezi, wiiraga: <<Onithukule wEgubuddu wi anipe nthona, vamohi ni ahima eehu ni dhoofuwa dheehu?>>
EXO.17.4	Mozezi ahikuwaga wa 
EXO.17.6	Ginowiimela vameentoni vaawo vanibweni na oHorebi. Oddwadhe nibwe. Mwa nenddo nnookuma mahinje wi athu eng'we>>. Mozezi ahiiragana ndale, apogo a aEzarayeli yoonaga. 
EXO.17.7	Ahithwaga niburo ndde Masa ni Meriba,
EXO.17.8	Yahidhaaga aAmaleke ni athu eewa owanaga ni aEzarayeli niburo na oRefidimi. 
EXO.17.9	Vowindala Mozezi ahimulamulaga Zhozuwe, wiira: <<Waasakule alobwana wi evenye yawane ni aAmaleke. Menselo ginoodha gikale vadhulu va mwaango, vano mukumbuzo wa Mulugu oneere okale mmadani mwaaga>>. 
EXO.17.10	Zhozuwe ahiiragana ndale wona Mozezi mwamulamuligiiye, vano ahiwanaga ni aAmaleke. Mbwenye Mozezi, Aroni ni Huri yahigwelaga vadhulu va mwaango. 
EXO.17.11	Mozezi avenyihaga moono waaye, aEzarayeli yowaagonjihaga athu a Amaleke. Aakitihaga, athu a Amaleke yowaagonjihaga aEzarayeli. 
EXO.17.12	Mozezi agagomile ni moono, Aroni ni Huri yahimukaraatihaga vanibweni. Yahihiddeelaga moono dhaaye, mmohi moono ola, vano mmohiya moono mmohi. Vevale moono dhaaye dhaaligi dhowiimeladhene ofiyedha nduwa odhowa. 
EXO.17.13	Ndala Zhozuwe ahaagonjihaga aAmaleke ni athu aaye okoddoni.
EXO.17.14	Vevale 
EXO.17.15	Mozezi ahisasanyaga ebuwa yoohelavo mukutho, othwa ndina nowi, <<
EXO.17.16	Ahiiraga teto: <<Vowi yahiwana ni 
EXO.18.1	Zhetero, muliba a mukutho a oMidiyani, mooyaaye Mozezi, ahiiwaga dhego dhaatedhene Mulugu dhamwiireliiye Mozezi ni aEzarayeli athu aaye, 
EXO.18.2	Zhetero, mooyaaye Mozezi, ahimudhaagana Zipora mwadha Mozezi, oyene amwihiyiligiiye owani. 
EXO.18.3	Ahaadhaagana teto anaaye abiili, ayene mmohi eethaniwa Geresomi (sowi namadha a wewo) vowi Mozezi ahiira: <<Gaali namadha mwiilaboni ya amohi>>, 
EXO.18.4	mmohiwa teto Eliyezeri (sowi Mulugu aaga dinagikamihedha) vowi ahiira: <<Mulugu a ababa digikamihedhe, vano digivulumuse wa mwaalago wa Farawo>>.
EXO.18.5	Ahifiyaga Zhetero mooyaaye Mozezi egali vamohi ni ahima a Mozezi ni mwihiyanaaye. Yahimfwanyaga Mozezi mwiiddeddereni vamusasani waaddamela mwaango wa Mulugu. 
EXO.18.6	Ahimwiithanihaga Mozezi, wiira: <<Miyo, mooyaawo Zhetero, gihidha wa weevo ni mwihiyanaawo vamohi ni anaawo abiili>>. 
EXO.18.7	Mozezi ahivenyaga omuharelaga mooyaaye, omulojela ni nthithimiho, ombezhari, vano eselusanaga mmohi ni mukwaaye, yahivolowaga mmusasani. 
EXO.18.8	Mozezi ahimwaaddelaga mooyaaye dhaatedhene 
EXO.18.9	Ahihagalalaga Zhetero mwa dhapama dhaatedhene 
EXO.18.10	Ahiiraga: <<
EXO.18.11	Ayene yeethukulela wa aEzarayeli. Vano gihinonaga wi 
EXO.18.12	Ndala Zhetero, Mozezi mooyaaye, ahithukulaga nibila wi akuthe mukutho wa Mulugu teto ni dhooveleela dhimohi. Aroni ahidhaaga ni apogo aatene aEzarayeli wi eje vamohi ni mooyaaye Mozezi vameentoni va Mulugu.
EXO.18.13	Omenseloni wiwa Mozezi ahikaraatigi wi aathongege athu. Athu yomwiing'anelaga egeemelile momwaapeelela Mozezi, wambeela bebehi ofiyedha nduwa odhowa. 
EXO.18.14	Agoonile nde mooyaaye, ahimukohaga, wiira: <<Elaya eneereliiwe mulogo ddi? Mwaha bwaddi weevo onakaraatiiwe, vano athu yiimelaga wambeela bebehi ofiyedha nduwa odhowa?>>
EXO.18.15	Mozezi ahimwaakulaga mooyaaye, wiira: <<Sowi athu enadha wa miyo wi ewoge ni Mulugu. 
EXO.18.16	Yakalana muladdu weewa, enadha wa miyo wi gaathongele mmohi ni mukwaaye teto gaatapulele malamulo a Mulugu ni magano aaye>>.
EXO.18.17	Vevale mooyaaye Mozezi, ahiiraga: <<Kiriyile eneeriiwe. 
EXO.18.18	Ginororomela wi onogoma mowaaguva weevo vamohi ni athu alena yinniiwena. Ela eli yoonyemelesesa wa weevo, vano we kunaande wiirana. 
EXO.18.19	Ndala ogivuruwane yoolaga yaaga, vano Mulugu akale ni we. Owoge ni Mulugu mu ndina na mulogo, othukulelege dhookathamiha dheewa wa oliye. 
EXO.18.20	Osuuzihege mathongelo ni masuuziho a Mulugu, ononiha dila yapama yoweeddamo, ni mabasa yinniiwana owaahidda. 
EXO.18.21	Waasakule mwa athu alobwana oofwaneelela, omoova Mulugu, oororomeleya, oohurumeedha onyingaliwa. Waavahe othonga wa athu cikwi (1.000), amohi yaalamulege athu zana (100), amohi athu makumi matanu (50) ni amohi athu kumi. 
EXO.18.22	Ayene yaalamulege athu alena mudhidhi dhaatedhene. Miladdu dhoorusa edheegena wa we, mbwenye miladdu dhimohi ayene ethongege. Ndala oneerege wona okweya teto eneerege wuukamihedha. 
EXO.18.23	Weeragana ndo, onoodha waande ebaribareene, vano si eyene Mulugu enafuniiye. Athu ala enoodha ekale mmurenddeleni>>.
EXO.18.24	Mozezi ahiiwelelaga madhu a mooyaaye, wiirana ndala wona mwamusuuziheliiye. 
EXO.18.25	Mozezi ahaasakulaga alobwana oofwaneelela a mwa aEzarayeli aatene, ahaavahaga okala asogoleli a mulogo; asogoleli a athu cikwi (1.000), a athu zana (100), a athu makumi matanu (50), a athu kumi. 
EXO.18.26	Ala yowaathonga athu nlabo ni nlabo. Miladdu dhoorusa yoodhana wa Mozezi, mbwenye dhaatedhene dhookweya ayene bathonga. 
EXO.18.27	Ndala ahimpaganyaga mooyaaye Mozezi, owelelaga elabo ya owaniwa.
EXO.19.1	AEzarayeli yahifiyaga mwiiddeddereni ya oSinayi nlabo nowambeela na mweeri wa neethaaru egakumile wEgubuddu. 
EXO.19.2	Vavenyiligiiwa oRefidimi yahimagaga misasa mwiiddeddereni ya oSinayi seresere ya mwaango. 
EXO.19.3	Mozezi ahivenyaga ogumana ni Mulugu, omwaangoni wewo 
EXO.19.4	<Mwahoona eyene gawiireliimi wa aEgubuddu, gudhaaganaani wa miyo wona mpungu munaathukuleliiye anaaye mmompeloni. 
EXO.19.5	Vano mweera mwiiwelelaga madhu aaga, ni waakwanihedha waandana woopangana waaga, veva munoodha mukale athu aageene oosakuliwa wa athu aatene. Elabo ya vati yaatene saaga. 
EXO.19.6	Munoodha mukale wa miyo a muumweneni wa anamakutha ni mulogo woweela>. Ba alena madhu oneeriiwe wawaaddelege aEzarayeli>>.
EXO.19.7	Ahidhaaga Mozezi, wawiithana apogo aatene aEzarayeli, wawaaddeliha madhu maatene 
EXO.19.8	Ndala mulogo waatene wahaakulaga vamohi, wiira: <<Dhaatedhene 
EXO.19.9	 ahiwogaga ni Mozezi, wiira: <<Ebaribareene ginoodha gidhe wa weevo mmuraboni wooriba wi athu yiiwege gawogaga ni weevo wi athu yuuroromelege>>. Mozezi vamwaaddeligiiye 
EXO.19.10	 ahiwogaga teto ni oliye, wiira: <<Dhowa wa athu, waweelihe peeno ni menselo. Efule dhoowara dheewa, 
EXO.19.11	ekale owiisasanyedheene, vowi nlabo na neethaaru 
EXO.19.12	Olebemo munddile wowaapeela mwaango wi athu ehilupe. Wawaaddele, wiire: <Pole-pole wi muhugwele mwaango naari ohidda mwemu mugomeliiwamo. Oyene oneere ahidde onoodha apiwe. 
EXO.19.13	Onoodha avonyiwe ni mabwe naari ni mathere, mbwenye ahikalevo oneere amwihidde. Naari agali muthu, naari agali mwaneenyama kadha akalawo. Yarumave palaza moodidela, mudhowe omwaangoni> >>.
EXO.19.14	Mozezi ahikitaga omwaangoni odhowa wa mulogo weeliha vano yahifula dhoowara dheewa. 
EXO.19.15	Mozezi ahiwogaga ni athu, wiira: <<Mwiisasanyedhe vowi nlabo na neethaaru, vano kammukahinye mwihiyana>>.
EXO.19.16	Njijiji noomaselo wa nlabo nendde na neethaaru, wahiiweyaga okukuma ni dari; vano vadhulu va mwaango vahikalaga murabo wooriba ni oruma wuulubale wa palaza, vevale athu mmavade mweewa yoogurumelaga. 
EXO.19.17	Mozezi ahaathukulaga athu mmisanani mwiwa, edhowaga ogumana ni Mulugu, vano yahiimelaga waapeelela mwaango. 
EXO.19.18	Mwaango wa Sinayi waatene wahikuneeleyaga ni mwiisi vowi 
EXO.19.19	Oruma wa palaza wooweenjedhedheyaga. Mozezi awogaga, Mulugu oomwaakulaga mwa okukuma.
EXO.19.20	Vookita 
EXO.19.21	 ahiwogaga ni Mozezi, wiira: <<Okite, wawaaddele athu wi ehilupe munddile efunaga ogoona, vowi yeera ndo enoodha etolowe. 
EXO.19.22	Anamakutha ayene enagaaddamela, yiyeelihe wi miyo 
EXO.19.23	Vevale Mozezi ahiwogaga ni 
EXO.19.25	Mozezi ahikitelaga wa athu, wawaaddela dhaatedhene dhedhi. 
EXO.20.1	Mulugu ahiwogaga madhu maatene ala, eeraga:
EXO.20.2	<<Miyo gili 
EXO.20.3	<<Ohukalena mulugu mmohi, ahili miyo.
EXO.20.4	<<Ohiisasanyedhege engamuthu yoosemiwa, naari yoofwanafwaniha emohi ya yego eli odhulu, naari va elabo ya vati, naari dha mmahinjeni vati va elabo. 
EXO.20.5	Ohukokorelege dhedho naari weebedha; vowi miyo gili 
EXO.20.6	Mbwenye ginowawooniha odhivela waaga woororomeleya wa athu ajinji
EXO.20.7	<<Kuromolege ndina na 
EXO.20.8	<<Wuubuwelege weeliha nlabo noovuma.
EXO.20.9	Malabo matanu nammohi ohidde ni omariha mabasa aawo maatene. 
EXO.20.10	Mbwenye nlabo na neetanu nabiili thi nlabo noovuma na 
EXO.20.11	Sowi mwa malabo matanu nammohi 
EXO.20.12	<<Waariihege ababo ni amaayo wi malabo aawo yinjive mwiilaboni 
EXO.20.13	<<Kumpe muthu.
EXO.20.14	<<Kuraruwe.
EXO.20.15	<<Kawiiye.
EXO.20.16	<<Kumwiinkedhe mukwaawo.
EXO.20.17	<<Kukalelege nrima nyuba ya mukwaawo. Kumukalelege nrima mwadha mukwaawo, naari mwiimeleli aaye a mwaana-mulobwana, naari a mwaana-mwihiyana, naari ng'ombe yaaye, naari buuru aaye, naari yego emohi ya mukwaawo>>.
EXO.20.18	Athu aatene yowiiwaga okukuma ni dari, ni oruma wa palaza, yahoonaga teto mwaango othuwaga mwiisi. Vooniligiiwa yahoovaga, othawa okala woolapela. 
EXO.20.19	Yahiwogaga ni Mozezi, wiira: <<Nyoovo muwogege ni hiyo nneerege wuwiiwani. Mbwenye Mulugu ahiwogege ni hiyo nnokwa>>.
EXO.20.20	Mozezi ahaakulaga, wiira: <<Kamoove. Mulugu ohudha wa nyoovo wi oweeheni, mmoovege wi muhuthegege>>. 
EXO.20.21	Athu yaaligi woolapelawene; mbwenye Mozezi ahaaddamelaga vamuraboni wooriba vale vaaligi Mulugu.
EXO.20.23	Muhugifwanafwanihe ni amilugu amohi. Muhaasasanyege amilugu a parata naari a oro. 
EXO.20.24	Mugisasanyedhele ebuwa ya theya vookutha mukutho weenyu, vevo muneerigiinyu musasanyegevo dhooveleela dheenyu dha mabila ni ng'ombe ni ohelavo dhooveleela dha murenddele. Mumburoni mwaatemwene munasakuliimi wi mugeebedhegemo, ginoodha gikale ni nyoovo vano ginoodha guureeliheni. 
EXO.20.25	Mwaagisasanyedhelaga ni mabwe ebuwa ya mukutho, muhusasanyege ni mabwe oosemiwa, vowi mwavirihavo migogo dhoosemana, munogithegela. 
EXO.20.26	Muhusasanyege teto voogwela wooviha wi muhooneyege omadave weenyu mwaagwelaga sikaadda>>.
EXO.21.1	<<Gano dhineeriiwe wawaaddelege si nda: 
EXO.21.2	Muthu amugula mudhaari a muHeberi, aakwanihege yaaka tanu nammohi alabaga. Mbwenye yaaka ya neetanu nabiili amutapulege odhaari waaye vano ahimulivihege. 
EXO.21.3	Akala avolowile odhaari agali muddiye, atapuliwege agali muddiye. Akala ahitela, atapuliwege teto odhaari waaye ni mwihiyanaayene. 
EXO.21.4	Nabwiya aaye amwinka mwihiyana, aabalana ahima anaalobwana ni anaahiyana, nlabo noomala odhaari waaye, mwihiyanaaye ni ahima enaakalege a nabwiya aaye, mbwenye oliye akume yeeka. 
EXO.21.5	Mbwenye mudhaari ole awoga, eera: <Miyo ginamfuna nabwiya aaga, vamohi teto mwihiyanaaga ni anaaga, kaginafuna okuma muudhaarini>. 
EXO.21.6	Ndala nabwiya aaye amudhowihe vamburoni va Mulugu. Egafiyile, nabwiya aaye onoodha amutorole nibaru ni perepeso vamulago naari vamavolowelo, vano ndo onaakale mudhaari aaye malabo maatene.
EXO.21.7	<<Muthu amuguliha mwaanaye a mwaana-mwihiyana wi ateliwe,
EXO.21.8	Eera ahimuhagalalihaga nabwiye, oliye ahimurumeedha omutela, nabwiya aaye amwihiye wi amudhi aaye emoobole. Ahimugulihedhe teto muthu mmoheene, eera ndo ohumunyoza. 
EXO.21.9	Mbwenye eera wi ateliwa ni mwaana a nabwiya aaye, akamihedhiwege wona mwaana a vaade vevo. 
EXO.21.10	Avalaanya, ahimunyozege mwihiyana owambeela ole, naari omwaaka dhoowara ni dhooja dhaaye, amvahege dhoofwaneelela wona mwihiyanaaye. 
EXO.21.11	Ahimwiirelaga dhego dhedhi thaaru, mwihiyana ola onoodha avenyemo muudhaarini waaye ahimulivile korowa nabwiya aaye.
EXO.21.12	<<Muthu amporosa mukwaaye, akwa, ole omporosile mukwaaye akwe teto. 
EXO.21.13	Mbwenye ampa moohufuna, akala di Mulugu orumeedhele wi akwe, muliba ompa athawele elabo gineeriimi gitoonye. 
EXO.21.14	Ampa mukwaaye yapudha mootakaleliwa, naari agathaweleve omburoni wa mukutho, athukuliwegewo wi apiwe.
EXO.21.15	<<Ole onamporose babe naari maaye, ola teto apiwe. 
EXO.21.16	Ole onamwihidda mukwaaye wi amugulihe naari omwiira mudhaari aaye, ola teto apiwe. 
EXO.21.17	Ole onamudduba babe naari maaye, ola teto apiwe.
EXO.21.18	<<Yeera wi athu abiili ewanaga, mmohi amporosa mukwaaye ni nibwe naari ni madada, ola aahikwa, mbwenye abulelaga, 
EXO.21.19	ayila eeddaga ni mukogodho, muliba omporosa kanakalana muladdu mulubale. Mbwenye alive malabo alene yaliiye voolilini, vano amukamihedhe wi ayile pama.
EXO.21.20	<<Muthu amuddwadha ni emiri mudhaari aaye a mulobwana naari a mwihiyana, ofiyedha ompa, ola teto oonihiwege goyi. 
EXO.21.21	Mbwenye eera amala malabo meenddi naari maraaru abulelaga, muliba oddwadha kanoonihiwege goyi vowi diyeleele korowa dhaaye.
EXO.21.22	<<Yiira alobwana ewanaga, emporosa mwihiyana a wari, oliye abala mwaha wooddwadhiwa, ehipadduwavo yego yootakala, aliba omuddwadha enoodha emulive korowa muliba mwihiyana vinafuneliiye. Enoodha emulive wona munapimele anamathonga. 
EXO.21.23	Mbwenye yeera epadduwavo yego emohi yootakala, ndala vinoodha vikale oliva egumi ni egumi, 
EXO.21.24	niinto ni niinto, niino ni niino, ndada ni ndada, nnyalo ni nnyalo, 
EXO.21.25	ampaha, ni oliyeene teto apahiwege, aporosa, ni oliyeene teto aporosiwege, amuddwadha ni oliyeene teto addwadhiwege.
EXO.21.26	<<Muthu ampwesa niinto mudhaari aaye a mulobwana naari a mwihiyana, ahoonaga, ola amutapule odhaari waaye wi adhowege mwaha wa niinto naaye. 
EXO.21.27	Eera wi ni owali waaye muthu amukula niino mudhaari aaye, ola amutapule odhaari waaye wi adhowege mwaha wa niino naaye nikuliwe.
EXO.21.28	<<Ng'ombe emulata ni manyaga mulobwana naari mwihiyana akwa, ng'ombeya evonyiwe ni mabwe ofiyedha ekwe, mbwenye ehitakuniwe. Mwiinya kanakalana muladdu. 
EXO.21.29	Mbwenye yeera wi ng'ombeya mwiinya aganonile wi enowaalatesa athu ni manyaga, ahimagelela, empa muthu, mulobwana naari mwihiyana, ng'ombeya evonyiwe ni mabwe, mwiinyaya teto apiwe. 
EXO.21.30	Mbwenye alamuliwa wi eyoobole, vamburoni va okwa onoodha alive dhego dhedho dhinaathongeliwiiye oliva. 
EXO.21.31	Ng'ombe yamulata ni manyaga mwaana-mulobwana naari mwaana-mwihiyana, ng'ombeya vamohi mwiinya oneere othongiwa mooligana ni mukalelo mmohive wa nlamulo ndde. 
EXO.21.32	Ng'ombe yamugudhula mudhaari a mulobwana naari a mwihiyana, onoodha aliviwe mpimo wa korowa
EXO.21.33	<<Muthu atiba muliddi ahivuhelela, emorelamo ng'ombe naari buuru, 
EXO.21.34	muliba otiba onoodha alivege korowa wa mwiinya a mwaneenyama ookwa ole, mwaneenyama ole akalege a muliba muliddi.
EXO.21.35	<<Ng'ombe epa ekwaaye, egulihiwege. Korowadha egawanege ni muliba ng'ombe epiwe. Ng'ombe ekwile, egawaniwe teto. 
EXO.21.36	Mbwenye ng'ombeya epile ekwaaye akala yahinoniwa wi yaali yoowali, vano mwiinya ohiyile yapudha ahimagelela, ola onoodha alivege ni ng'ombe yameentweene. Ele ekwile ehale ni muliba oliva.
EXO.22.1	<<Muthu eeya ng'ombe naari nibila, apa naari aguliha, vamburoni va ng'ombe emohi alivege ng'ombe tanu, vamburoni va nibila nimohi alivege mabila mannayi.
EXO.22.2	<<Muthu amfwanya muliba wiiya agujulaga nyuba, emuddwadha akwa, muliba ompa kanakalana muladdu wovuuviha mwazi. 
EXO.22.3	Mbwenye akala mutana, onokalana muladdu.
EXO.22.3	<<Muthu eeya, awelihege dhego dhaatedhene. Aahikalana yooliva onoodha agulihiwege mwiinyeene wi alive ele yiiyiliiye. 
EXO.22.4	Eyene yeeyiliiye yafwanyiwa yameentweene, akala ng'ombe, naari buuru, naari nibila, oneere awelihe biili wa eyene yeeyiliiye.
EXO.22.5	<<Muthu aajihaga aneenyama aaye, elupela mmiddani mwa mukwaaye, dhinoonga dhilo, onoodha alivege ni dhilo dhookwaranya dha mmiddani mwaaye.
EXO.22.6	<<Muthu ahiddiha munddo, olupa, otadeya, opaha dhilo naari mudda wa mmohi, muliba ohiddiha onoodha alivege dhilo dhaatedhene dhedho dhizhile ni munddo.
EXO.22.7	<<Muthu amwinka mukwaaye korowa naari dhego dhimohi wi alogolele, dhiiyiwa, ahiddiwa muliba wiiya, onoodha alivihiwege dila biili. 
EXO.22.8	Aahihiddiwa muliba wiiya, veva muliba ologolela dhego nde onoodha adhowiwegena vamburoni va Mulugu wi akohiwe akala ohuthukulavo yego.
EXO.22.9	<<Yego eyene enakanganeliwa, ng'ombe naari buuru naari nibila naari guwo naari yego emohi yoorimeela, eyene muthu mmohi, eneeriiye, wi: <Ela saaga>, mmohi teto, eeraga: <Saaga>, edhowiwegena wa aliba othonga vamburoni va Mulugu. Oyene Mulugu oneeriiye amfwanyena mwaha, onoodha alivege dila biili.
EXO.22.10	<<Muthu amwinkelela mukwaaye buuru, ng'ombe, nibila, naari mwaneenyama mmohi, ole akwa, naari aporeya, naari athukuliwa, ahikalavo omoonile 
EXO.22.11	veva onoodha okalevo omulibela 
EXO.22.12	Mbwenye akala kaamukameele ebaribareene wiire wiiyiwa, amulive mwiinya. 
EXO.22.13	Enahiddiwa ni mwaneenyama ooguwa, aadhena makuvaya, veva muladdu kunakalavo.
EXO.22.14	<<Muthu amboliha mukwaaye mwaneenyama, aporeya naari akwa mwiinya ahilivo, onoodha amulive mwiinya. 
EXO.22.15	Mwiinya akala vevo, kanaliviwa. Akala ambolihihege ni korowa, yoolivelaya eneere ekale elene.
EXO.22.16	<<Muthu amunyengetha namwali, ohumunonile mulobwana, naari ohuthomeliwe, agonana, vano alivege teto korowa dha omvalulana, amuthukule akale mwihiyanaaye. 
EXO.22.17	Ababe yahirumeedha ovaluliwa wi amuthukule, onoodha alive korowa wona enaliveliwa namwali ohumunonile mulobwana.
EXO.22.18	<<Mukwiri ahikalewo, akwe. 
EXO.22.19	Muthu oomurarusa mwaneenyama, akwe ebaribareene. 
EXO.22.20	Oyene oneere akuthe mukutho wa amilugu amohi woohukala wa 
EXO.22.21	<<Ohumukubanyihe naari omooniha goyi namadha, vowi mwaali anamadha mwiilaboni ya wEgubuddu. 
EXO.22.22	Muhaakubanyihege amaamukwele naari anakwaadhuni. 
EXO.22.23	Mwaakubanyihaga mwawoonihaga goyi ayene yuundda wa miyo, ginoodha gawiiwe aliwa. 
EXO.22.24	Oludduwa waaga onoodha onyahuwe vano ginoodha gaape ni mwaalago. Ahiyana eenyu enoodha ekale amaamukwele ni aana eenyu ekale anakwaadhuni.
EXO.22.25	<<Wafiyaariha korowa wa athu aaga, wa muliba oorabula oli ni weevo, ohujejihedhe owelihedhiwa ni yoweenjedhedhavoya. 
EXO.22.26	Wathukula yoowara ya mukwaawo wona yoohiddeelela, naari ahilivile omuwelihedhege yoowara yaaye nduwa nihinadhowe. 
EXO.22.27	Vowi oneekuneelana eyene. Oneere agone avi? Akuwa wa miyo ginoodha gimwiiwe vowi gili oweeddiwa thagaraga.
EXO.22.28	<<Kumunyemule Mulugu naari omudduba musogoleli a mulogo waawo. 
EXO.22.29	Kuribeliwe odhiiha yooveleela ya dhoovaha dhapama dhoohadda ni dha mmiddani mwaawo. Mugiveleelele teto aniinyu owambeela obaliwa. 
EXO.22.30	Mwiiregena emodha-modhave teto ni ng'ombe dheenyu ni mabila eenyu, munoodha mugiveleelele; yabaliwa emalege malabo matanu ni meenddi egali ni mmeenya, nlabo na neetanu nathaaru mugiveleelelege.
EXO.22.31	<<Mwiveleelege wa miyo okala athu oweelihiwa; kammujege mwaneenyama apiwa ni aneenyama ooguwa. Ela mwaavahege anabwa.
EXO.23.1	<<Ohiirele onamoona wooratha, ohumukamihedhe muthu othegile omwiirelaga onamoona wootakala. 
EXO.23.2	Ohaarumeedhele athu owiinjiva wi waahare yadhowaga wiira yootakala. Naari kwiirele onamoona yego ehiireyile, waarumeedhelaga athu ale yakoromanihaga onamoona mooratha. 
EXO.23.3	Ohukoromanihe muladdu wi omudhivelihe muthu oorabula.
EXO.23.4	<<Wafwanya ng'ombe naari buuru a mwiiddani aawo egaholowile, oveleele wa mwiinya. 
EXO.23.5	Wamfwanya buuru a muthu onooharahara agatongwile, akokora, omukamihedhe omvenyihe.
EXO.23.6	<<Ohukoromanihe muladdu wa muthu aawo omwiirelaga orabula. 
EXO.23.7	Ohiye wawiinkedha athu. Ohuthonge wi apiwe muthu ahinna muladdu naari vihili ebaribari, vowi kagidha gimulevelela oyene winna muladdu. 
EXO.23.8	Kurumeedhege onyingaliwa, vowi onowaapiba athu wiintoni, otakaliha muladdu wa ebaribari.
EXO.23.9	<<Ohumurabulihege namadha, vowi nyoovo teto mwaali anamadha mwiilaboni ya wEgubuddu, vano muhunona dha okala wiwa.
EXO.23.10	<<Yaaka tanu nammohi odhalege ni ohadda dhoolima dhaawo. 
EXO.23.11	Mbwenye yaaka ya neetanu nabiili, ohiye wi theya evume ohulime, dhahalamo pwedheyela, athu oorabula efwanyegemo dhooja, naari teto aneenyama. Ndo wiiregena midda dhaawo ni dhoodhala dhaawo.
EXO.23.12	<<Malabo matanu nammohi ohiddege mabasa aawo, mbwenye na neetanu nabiili ovumege. Teto ovumihege ng'ombe dhaawo ni abuuru aawo wi dhikalena kopolo dhixa, mwiimeleli a mulogo waawo ni namadha.
EXO.23.13	<<Mukale owiiwelela mwa dhaatedhene guwaaddeliimini. Ohuromoleve ndina na amilugu amohi naari wawuubuwelela.
EXO.23.14	<<Vayaakani othabelege mathanga maraaru: 
EXO.23.15	Okameelege Mathanga a Mikaathe Dhoohuheliwa Emela. Malabo matanu nameenddi ojege mikaathe dhoohuhela emela, wona goolamuleliimi. Wiiregena mudhidhi githomiliimi mweeri wa Abibi,
EXO.23.16	Okameelege mathanga a namulibu wa dhendo wadhaliliiwe mmiddani. Okameelege teto mathanga mamohi a dhoohadda dha vayaakani a dhoovaha dhaatedhene. 
EXO.23.17	Alobwana aatene edheege emweebedhege 
EXO.23.18	<<Waakuthaga mukutho wa mwazi malabo a mathanga oohiyana-hiyana, ohudheegena mikaathe dhinna emela. Naari yoonuna ehihalege mahiyu maatene ofiyedha obebehini wiwa.
EXO.23.19	<<Odheegena mu nyuba ya 
EXO.23.20	<<Ginomuruma mungero wi oosogolelege ni wuukamihedha mundila, mwaatemwene ofiyedha niburo nenddo guusasanyedhiimi. 
EXO.23.21	Omvuruwanege ni omwiiwelela ohumvaanyege, vowi oliye onalaba mu ndina naaga kadha alevelela dhoothega dheenyu. 
EXO.23.22	Mbwenye weewelelave madhu aaye ni wiirana dhaatedhene dhedho guwaaddeliimi, ginoodha gikale mwiiddani a amwiiddani aawo, ni waaliga ayene enooliga. 
EXO.23.23	Mungero aaga onoodha akale ni weevo, vano onoodha oosogolelege elabo ya aAmori, aHeti, aPerezi, aKanani, aHevi ni aZhebusi. Miyo ginoodha gaape aliwa. 
EXO.23.24	Va mwaha ola kamwaalabege
EXO.23.25	<<Omulabege 
EXO.23.26	Mwiilaboni mwaawo kadha akalamo mwihiyana onaathathilege, naari oohubala. Onoodha ologele mwiilaboni. 
EXO.23.27	Ginoodha gawoopopihe athu aatene a mwiilaboni eyene oneeriiwe ovolowemo, vano amwiiddani aawo aatene enoodha ewelele mundduli. 
EXO.23.28	Ginoodha girumihe dhowoopiha wi dhawiigarege mwiilaboni mu aHevi, aKanani, ni aHeti, wawoonaga. 
EXO.23.29	Kaginawiigaremo aatene yaaka emohive wi ehihale elabo muhumagiwe teto wi aneenyama ooguwa ehirelanemo okwaranya weevo. 
EXO.23.30	Vang'ono-vang'ono gineerege wawiigara, ofiyedha murelane muthukule elabo yaatene ekale yeenyu. 
EXO.23.31	Ginoodha gitale munddile dhaawo wambeela Nyaza Yoofiila ofiyedha nyaza ya wa aFilisti, vano teto wambeela wiiddeddereni ofiyedha mwihinje Ewufarati. Ginoodha gaaveleele mmadani mwaawo athu emagilemo wi wawiigaremo. 
EXO.23.32	Ohaandane ni aliwa naari amilugu eewa. 
EXO.23.33	Aliwa ehimage mwiilaboni mwaawo wi ehuuthegihe; waalabave amilugu eewa onoodha oholowe>>.
EXO.24.1	Mulugu ahiwogaga ni Mozezi, wiira: <<Gwela wi wagumane omwaangoni ni 
EXO.24.2	Mozezi yeeka dinaagwele wi awoge ni 
EXO.24.3	Vevale Mozezi ahawaaddelaga athu madhu maatene a 
EXO.24.4	Mozezi ahilebaga madhu maatene a 
EXO.24.5	Ahaarumaga azombwe aEzarayeli, opa ng'ombe, okutha mukutho wa murenddele ni 
EXO.24.6	Mozezi ahithukulaga mwazi vaari ni vaari ohela mmabasiyani, wahalilege akuthulelege veebuwani ya mukutho. 
EXO.24.7	Ahithukulaga niivuru na nipangano no waandana aheelengaga mulogo, wiiwaga. Aliwa yahaakulaga, wiira: <<Dhaatedhene 
EXO.24.8	Vevale Mozezi ahithukulaga mwazi ole waamidhela athu, wiira: <<Ola mwazi wowaandana, wewo 
EXO.24.9	Mozezi ahigwelaga omwaangoni ni Aroni, Nadabi, Abihu, vamohi ni apogo a Ezarayeli makumi matanu nameenddi. 
EXO.24.10	Yahimoonaga Mulugu a Ezarayeli. Vati va manyalo aaye vahikalaga yego wona voonyingalavo va mabwe a safira, owi mbee wona odhulu. 
EXO.24.11	Oliye kaawiirelege yootakala athu ale oosakuliwa aEzarayeli. Yahimoonaga Mulugu kuhukwa, yahija ong'wa.
EXO.24.13	Mozezi ni namalaba aaye Zhozuwe yahivenyaga odhowa omwaangoni wa Mulugu. 
EXO.24.14	Yahiwogaga ni apogo aEzarayeli: <<Munijejihege veva ofiyedha niwelewo. Aroni ni Huri enohala; akalavo winna mwaha waaye adhowege wa aliwa>>.
EXO.24.15	Mozezi vagweliligiiiye, murabo wahihuruwedhaga mwaango. 
EXO.24.16	Nthithimiho na 
EXO.24.17	AEzarayeli yahoonaga nthithimiho na 
EXO.24.18	Mozezi ahigwelaga omwaangoni, ovolowa vaari va murabo, ahikala wewo malabo makumi mannayi mutana ni mahiyu.
EXO.25.2	<<Waarume aEzarayeli edhena dhoovaha dheewa. Aatene ayene enarumeedha ni murima weewa edhena dhoovaha dheewa. 
EXO.25.3	Mvahidha muneeriinyu mwaakelege si dhi: oro, parata, ni mukuwa; 
EXO.25.4	osalu wamataakuru,
EXO.25.5	makupa a mabila ookathiwa wi ekale oofiila, makupa a aneenyama amwinko, ni mithanko dhoosema dha akaasiya, 
EXO.25.6	makura a mpantini ni dhoonukwela pama dhootaganyihedhana makura oosakuleliwana mabasa, dhoonukwela pama dha libani; 
EXO.25.7	ni mabwe oofuneya eneethaniwa onikisi ni mabwe a misawo-misawo teto oosemiwa oowomihana yoowara ya anamakutha: efodi
EXO.25.8	Mugisasanyedhe musasa woweelihiwa wi gikalege vaari veenyu. 
EXO.25.9	Musasanye ndala wona ginowoonihiimi makaleloya, a musasa waaga oyo vamohi ni dhookalamo dhiwa>>.
EXO.25.10	<<Musasanye kaxa ya mithanko dha akaasiya, olapa wiwa ekale meeturu nimohi ni meya (1,5m), orambalala wiwa ekale vaari ni vaari wa mpimo wowambeela (75cm), otaama wiwa teto okale wooliganiha (75cm). 
EXO.25.11	Muhuruwedhe kaxa eyo ni oro apama, ode ni muwari ekale yootopiwa. 
EXO.25.12	Munyunguluse teto mangooza mannayi a oro wi muhele mmonddoni mwa kaxa; mangooza meenddi epaddi ya kaxa, meenddi teto epaddi emohi. 
EXO.25.13	Musasanye teto dhimiri dha mithanko dha akaasiya vano muhuruwedhe ni oro. 
EXO.25.14	Mvolosihedhe muwari mwa mangooza a kaxa wi ni dhimiri ndo, ovenyihegena. 
EXO.25.15	Dhimiri dhedho dhikalege mmangoozani mwemo, dhihivenyihiwegemo. 
EXO.25.16	Muhelemo mabwe ayo ootopiwa a nipangano no waandana mukaxani mwemo, ayene gineeriimi guwiikeni.
EXO.25.17	<<Musasanye teto yookuneelanaavoya, ni oro apama, ekalena meeturu nimohi ni meya (1,5m) olapa wiwa ni orambalala wiwa okale vaari ni vaari va mpimo. (75cm). 
EXO.25.18	Musasanye ni oro oohaniwa dhoopaddusiwa dha odhulu dha mompelo
EXO.25.19	Mmohi mmuhele omagomelo wa epaddi wa yookuneelanaavo mmohiya teto omagomelo wiwa. 
EXO.25.20	Dhoopaddusiwa dha odhulu ndo mompelo eewa yaatapulele vadhulu, ekuneele vayookuneelana yaatene, dhisugwanege mmohi ni mukwaaye egaworomihedhe kove dheewa vayookuneelana. 
EXO.25.21	Muhelemo muwari mwa kaxa mabwe ootopiwa a nipangano no waandana, vano mukuneelevo. 
EXO.25.22	Gineerege ogumana ni weevo vaari vevale, va dhoopaddusiwa dha odhulu dha mompelo. Vevale gineerigiimi guwaaddelegevo dhego dhaatedhene ginoolamuleligiimi wi aEzarayeli yiiregena>>.
EXO.25.23	<<Musasanye teto meeza ni mithanko dha akaasiya. Ekalena olapa wiwa meeturu nimohi, orambalala wiwa meya ya meeturu, ni otaama wiwa masentimeeturu makumi matanu nameenddi ni masentimeeturu matanu (75cm). 
EXO.25.24	Muhuruwedhe yaatene ni oro apama, vano ekalena kara yootopiwa ya oro mowaapeeleliha mwiwa. 
EXO.25.25	Mowaapeeleliha musasanyedhe mukaleloya wa masentimeeturu matanu ni meenddi (7cm). Musasanye kara wa mukalelo mootopiwa. 
EXO.25.26	Musasanyedhe teto mangooza mannayi mwaahele moomelela meddo, 
EXO.25.27	waaddamela kara, vikale nikungu moovira dhimiri dhoothebana. 
EXO.25.28	Dhimiri dhoothebana meeza dhisasanyiwe ni mithanko dha akaasiya vano teto muhuruwedhe ni oro. 
EXO.25.29	Musasanyedhevo teto ni oro apama miziwo dhiwa ni biya dhiwa vamohi ni milinga ni mihadha dhoohelamo mvahi dhookuthula. 
EXO.25.30	Vameezava dhikalegevo malabo maatene mikaathe dhowooniha Okala Waaga ni nyoovo>>.
EXO.25.31	<<Musasanye teto extanti voohela panti ni oro apama oohaniwa. Okalena nthiwa, mulongothi, kopo, dhiwuduburu ni tododhiwa wona dha muthanko wa amendowa, dhaatedhene dhisasanyedhiwe yego emohive eyene. 
EXO.25.32	Okalena teto mijindda dhiwa mitanu ni mmohi: dhedho dhinaakale miraaru epaddi emohi, miraaru epaddi emohiwa. 
EXO.25.33	Mujindda ni mujindda, okalegena kopo thaaru ni mukalelo wona dhiwuduburu ni todo dha amendowa. 
EXO.25.34	Vamulongothini wa extanti voohela panti ela ekalegena kopo nnayi dha mukalelo wona dhiwuduburu ni todo dha amendowa. 
EXO.25.35	Ohelegevo dhikopo thaaru munaamelege mapura a mijindda miinddi. 
EXO.25.36	Mijindda ni dhiwuduburu dhisasanyedhiwe yego emohive eyene, extanti yaatene ohane wa yego emohive eyene ni oro apama. 
EXO.25.37	Osasanye mijindda moohela panti, tanu nabiili wi dhimoneyelege dhipaddi dhoosogolo. 
EXO.25.38	Dhoohiddihana ni dhoothimihana dhiwa, dhikale dha oro apama. 
EXO.25.39	Wi mwaakwanelihe osasanyiwa wa extanti yaatene ni dhookamihedha dhiwa, muthukule oro onyemela onakwaranya kilu makumi maraaru. 
EXO.25.40	Osugwe pama wi wiirena mukalelo ola ginowoonihiimi omwaangoni wuno>>.
EXO.26.1	<<Osasanye musasa wa Mulugu ni guwo kumi dha nthoje na mutheengo wookwima
EXO.26.2	Olapa wiwa wa guwo ni guwo okalege meeturu kumi ni mannayi ni meya (14,5m). Orambalala wiwa okalege meeturu meenddi (2m). Guwo dhaatedhene dhifwanafwanege. 
EXO.26.3	Guwo tanu dhiluddeleliwe, dhimohi tanu teto dhiluddeleliwe. 
EXO.26.4	Mmagomelo moolapa mwa guwo tanu ni tanu mukalege makaando a guwo yamataakuru. 
EXO.26.5	Osasanye makaando makumi matanu (50) ohele omagomelo wa guwo emohi, osasanye teto makaando makumi matanu (50) ohele omagomelo wa guwo emohiwa, makaando ala esugwanege nimohi ni nikwaaye. 
EXO.26.6	Osasanye teto dhingowo makumi matanu (50) dha oro, ogumanihegena guwo ndo ni dhingowo. Ndala dhaatedhene nda onakala musasa mmohi.
EXO.26.7	<<Oluwe dhookuneelana kumi nammohi dha mooya a mbuzi dhookuneelana musasa. 
EXO.26.8	Olapa wiwa wa yookuneelana ni yookuneelana okalege meeturu kumi ni matanu (15m). Orambalala wiwa okalege meeturu meenddi. Dhaatedhene kumi ni mmohi dhifwanafwanege. 
EXO.26.9	Oluddelele vamohi tanu, wamala oluddelele dhimohi tanu nammohi. Ela ya neetanu nammohi okune vadhulu osogolo wa musasa. 
EXO.26.10	Osasanyedhe makaando makumi matanu (50) ohele omagomelo wa guwo emohi, osasanye teto makaando makumi matanu (50) ohele omagomelo wa guwo emohiwa. 
EXO.26.11	Osasanye teto dhingowo makumi matanu (50) dha mukuwa, ongowena makaando ala. Ndala dhaatedhene nda onakala musasa mmohi. 
EXO.26.12	Guwo eyene enaahale, okuneelena odduli wa musasa. 
EXO.26.13	Dhipaddi dha guwo dhinaahale dhinafiya vati wi dhikuneele musasa waatene.
EXO.26.14	<<Osasanye yookuneelana ya musasa ole ni makupa ookathiwa a mabila wi ekale oofiila, vadhuluviwa okuneele ni makupa a aneenyama a mwinko>>.
EXO.26.15	<<Osasanye mithanko dha akaasiya wi dhikale abodho owiimesana musasa ole. 
EXO.26.16	Olapa wiwa bodho ni bodho okalege meeturu matanu (5m), orambalala wiwa masentimeeturu makumi matanu nameenddi ni matanu (75cm). 
EXO.26.17	Bodho ni bodho akalegena dhoohiddeelana dhiwa biili wi dhoogumanihana abodho aatene a musasa. 
EXO.26.18	Wiinjiva wa abodho a musasa a epaddi ya wewo onadheela pevo ya murubi ekale makumi meenddi. 
EXO.26.19	Waasasanyedhe mathiwa a parata makumi mannayi wi bodho ni bodho vativiwa akalegena mathiwa meenddi. 
EXO.26.20	Epaddi ya wewo onadhowela pevo ya murubi ekalewo teto abodho makumi meenddi, 
EXO.26.21	ni mathiwa a parata, makumi mannayi bodho ni bodho vativiwa ekalegevo mathiwa meenddi. 
EXO.26.22	Odduli wa musasa, wewo onadhowela nduwa, waasasanyedhelewo abodho atanu nammohi, 
EXO.26.23	waasasanyedhe abodho abiili a mmwenddoni. 
EXO.26.24	Ala abiili elibihiwe ni mithanko dhimohi vano emagiwe ni mapago odhulu ni vati. 
EXO.26.25	Ndala ekale abodho atanu nathaaru ni mathiwaya a parata kumi ni matanu nammohi vativiwa.
EXO.26.26	<<Osasanye mapago matanu a mithanko dha akaasiya wi ehideele abodho a nikukuru na musasa, 
EXO.26.27	osasanye teto matanu wi ehiddeelege bodho a musasa vaputuni amohiwa teto matanu wi ehiddeelege bodho a musasa a vaputuni epaddi, onadhowela nduwa. 
EXO.26.28	Nipago na vaari nivire nafiye omakuthulo wa abodho. 
EXO.26.29	Waahuruwedhe abodho ni oro, vano osasanyedhe mangooza ni oro wi ehiddeelege mapago. Mapagoya ehuruwedhiwe teto ni oro. 
EXO.26.30	Ndala wiimese musasa wona guwoonihiliimi omwaangoni wuno.
EXO.26.31	<<Osasanye teto guwo yoogawa ni guwo dha nthoje na mutheengo wookwima, na maganga na mataakuru, na roxa, ni noofiila. Magangaya ekale a dhoopaddusiwa dha odhulu dha mompelo oosasanyedhiwa ni orandda. 
EXO.26.32	Otomeye ni dhingowo dha oro mwaabodhoni annayi a mithanko dha akaasiya teto ehuruwedhiwe ni oro. Abodho ala ekale muwari mwa mathiwa mannayi a parata. 
EXO.26.33	Guwo yoogawa ela etomeyiwe ekale munddile wa Mburo Woweela ni Mburo Woweelesesa. Kaxa ya nipangano no waandana
EXO.26.34	Omburoni Woweelesesa, vadhulu va kaxa ya nipangano no waandana, viheliwe yookuneelana voolobavo okurumuweliwa. 
EXO.26.35	Meeza waahele ode wa guwo enagawa. Extanti voohela panti ohele epaddi ya wewo onakuma pevo ya murubi. Waahele meeza mowaang'anana ni extanti, epaddi ya wewo onadhowela pevo ya murubi.
EXO.26.36	<<Osasanyedhele teto guwo yuulubale vamavolowelo wa musasa, ni osalu wamataakuru, waroxa ni woofiila ni osalu wa nthoje nookwima, mabasa a namaborodaari oorandda. 
EXO.26.37	Osasanyedhele abodho atanu a mithanko dha akaasiya ehuruwedhiwe ni oro wi etomeyiwegevo guwo vamavolowelo. Dhingowodha dhikale dha oro, mathiwaya matanu ekale a mukuwa>>.
EXO.27.1	<<Osasanye niburo na mukutho dhoopaha ni mithanko dha akaasiya. Olapa wiwa ni orambalala wiwa ofwanafwanege, meeturu meenddi ni meya (2,5m), otaama wiwa okale meeturu nimohi ni meya (1,5m). 
EXO.27.2	Otogole mithanko dhiwa wona manyaga
EXO.27.3	Ni mukuwa osasanye teto biya dhoohelamo nddoora, apaya, mabasiya, magaarufu oolapa, ni biya dhoohelamo makala. Osasanye dhaatedhene nda dhikale dha mukuwa. 
EXO.27.4	Osasanyedhevo olalo wa mukuwa okalena mangooza mannayi mmonddoni mwiwa. 
EXO.27.5	Okaraatihe olalo ola muwari mwa niburo na mukutho, ekale vaari va odhulu ni vati. 
EXO.27.6	Osasanyedhe teto dhimiri dha mithanko dha akaasiya, ohuruwedhe ni mukuwa. 
EXO.27.7	Niburo na mukutho naathukuliwaga, dhimiri dhedhi dhivirihiwege muwari mwa mangooza, nimohi epaddi ela nimohiya teto epaddi emohi. 
EXO.27.8	Osasanye niburo na mukutho ni matabwa, muwari mukale nikungunene wona guwoonihiliimi omwaangoni wuno>>.
EXO.27.9	<<Osasanye cinga na musasa wa Mulugu. Epaddi ya wewo onakuma pevo ya murubi, osasanyedhewo guwo yowiimela ya nthoje na mutheengo wookwima, olapa wiwa meeturu makumi matanu (50m). 
EXO.27.10	Abodhoya ekale makumi meenddi ni mathiwaya teto makumi meenddi, esasanyiwe ni mukuwa. Dhingowo dha ni dhoolibihana dhikale dha parata. 
EXO.27.11	Emodha-modhave teto, epaddi ya wewo onadhowela pevo ya murubi, olapa wiwa wa guwo okale meeturu makumi matanu (50m). Abodhoya makumi meenddi ni mathiwaya teto makumi meenddi dhikale dha mukuwa, vamohi ni dhingowo ni dhoolibihana dha parata. 
EXO.27.12	Orambalala wiwa wa cinga, epaddi ya wewo onadhowela nduwa, ekalewo guwo ya meeturu makumi meenddi ni matanu (25m), ni abodhoya kumi ni mathiwaya kumi. 
EXO.27.13	Epaddi ya wewo onakuma nduwa, cinga nikale meeturu makumi meenddi ni matanu (25m). 
EXO.27.14	Vamavolowelo nikukuru na moono wooja guwo yowiimela ekalena meeturu matanu nameenddi ni meya (7,5m); abodhoya ekale araaru ni mathiwaya maraaru. 
EXO.27.15	Ekale teto ndala nikukuru nimohiniwa guwo yowiimela ekalena meeturu matanu ni meenddi ni meya (7,5m); abodhoya ekale araaru ni mathiwaya teto maraaru. 
EXO.27.16	Vamavolowelo vikale guwo ya meeturu kumi (10m), ya nthoje na mutheengo wookwima ekale yooborodaariwa ni osalu wamataakuru, waroxa, ni woofiila esasanyedhiwe ni orandda. Abodhoya ekale annayi ni mathiwaya mannayi. 
EXO.27.17	Abodho aatene a cinga elibihiwe ni parata, ni dhingowo dha parata, mathiwaya ekale a mukuwa. 
EXO.27.18	Cinga ndda nikalena olapa wiwa meeturu makumi matanu (50m), orambalala wiwa meeturu makumi meenddi ni matanu (25m), otaama wa guwo ya nthoje nookwima meeturu meenddi ni meya (2,5m). Mathiwaya ekale a mukuwa. 
EXO.27.19	Dhookamihedha dhaatene dhinalaba mmusasani, ni dhikomo dhoolibihana musasa, ni dhikomo dha cinga dhikale dha mukuwa>>.
EXO.27.20	<<Waalamule aEzarayeli wi edhena makura apama azeeti wi ehiddihegena panti mahiyu maatene. 
EXO.27.21	Aroni ni anaaye ekamihedhege ni ohiddiha panti ciguwo ni ciguwo wi dhimoneyelege vameentoni va 
EXO.28.1	<<Mwa mulogo wa Ezarayeli ogaaddamelihe ddibilo Aroni, vamohi ni anaaye, Nadabi, Abihu, Eleyazari ni Etamari wi egihiddelege mabasa a onamakutha. 
EXO.28.2	Omusasanyedhele dhoowara dhooweelihiwa ddibilo Aroni wi avahiwege nthithimiho ni oriyela. 
EXO.28.3	Owoge ni athu aatene oorandda, ayene gadhaalihiliimi muneba woononesesa wi esone guwo dha Aroni wi asakuliwe naari wi eelihiwe, agihiddelege mabasa a onamakutha. 
EXO.28.4	Dhoowaradha dhoosona si nda: yoowara ya omurimani, efodi,
EXO.28.5	Oorandda ethukule osalu wa oro, wamataakuru, waroxa, ni woofiila, ni guwo dha nthoje na mutheengo wookwima.
EXO.28.6	<<Esasanye efodi ni osalu wa oro, wamataakuru, waroxa, ni woofiila, ni guwo dha nthoje na mutheengo wookwima, esasanyedhiwe ni orandda. 
EXO.28.7	Ekalena mingoyi dhiwa miinddi dhoomagana mmafuddini. 
EXO.28.8	Muddiddi woosoneliwa efodi osasanyedhiwe ni orandda, guwo emohive elene ni osalu wa oro, wamataakuru, waroxa, woofiila, ni nthoje nookwima.
EXO.28.9	<<Othukule mabwe meenddi oofuneya eneethaniwa onikisi, otopevo mandina a ahima a Ezarayeli, 
EXO.28.10	mandina matanu nammohi nibwe nimohi, mandina matanu nammohi, nibwe nimohiniwa, oharihaga obaliwa weewa. 
EXO.28.11	Oorandda etope mabwe mameenddeene mandina a ahima a Ezarayeli, wona olebiwa wa karimbu. Waahuruwedhe mmagomelo mwiwa ni oro. 
EXO.28.12	Waamagelele mabwe ala meenddi mmingoyini ya mmafuddini. Mabwe ala eneere ekale yowuubusedha ya aEzarayeli. Aroni aawarege mandina alena wi ekale yowuubusedha vameentoni va 
EXO.28.13	Osasanye teto ni oro pethe biili, 
EXO.28.14	mingoyi miinddi dhoopothiwa ni oro apama, omagena pethe dhiwa.
EXO.28.15	<<Osasanye teto ni orandda guwo yoowara ya omurimani ya musogoleli a anamakutha wi anonege ofuna wa Mulugu. Osasanye yoowara ele wona musasanyeliiwe efodi ni osalu wa oro, waroxa, ni woofiila, ni guwo dha nthoje nookwima. 
EXO.28.16	Mpimoya okale, ndada nimohi mmagomelo mwaatemwene yakuniwa. 
EXO.28.17	Otademo mabwe oofuneyesesa mizele minnayi. Muzele wowambeela okalena rubi, topaziyu ni ezhimiralida. 
EXO.28.18	Muzele wa nabiili okalena mabwe a turekesa, safira ni diyamanti. 
EXO.28.19	Muzele wa neethaaru okalena zhasintu, agata ni ametixta. 
EXO.28.20	Muzele wa nennayi okalena kirisolitu, onikisi, ni zhaxipe. Mabwe maatene ala ehiddeeleliwe ni oro. 
EXO.28.21	Mabweya ekale kumi nameenddi wona mandina a ahima aEzarayeli. Waatope mandinaya wona olebiwa wa karimbu, wa mulogo kumi ni miinddi dha aEzarayeli, kadda mulogo ndina neewa.
EXO.28.22	<<Osasanye kurenti ya oro apama osonele va yoowara ya omurimani. 
EXO.28.23	Osasanyedhevo teto pethe biili va yoowara ya omurimani, ohele pethe nde omwaango mmagomelo mwa yoowara ya omurimani. 
EXO.28.24	Ndala omagelele makurenti meenddi a oro mpetheni biili mmagomelo mwa yoowara ya omurimani, 
EXO.28.25	omagelele makurenti mmagomelo mwa mafuddi a efodi. 
EXO.28.26	Osasanye pethe dhimohi biili dha oro, ohele mmagomelo mwa yoowara ya omurimani. 
EXO.28.27	Osasanye pethe dhimohi biili dha oro, omagelele muddibani mwa yoowara waaddamela ni musono vadhulu va muddiddi wa efodi. 
EXO.28.28	Ogumanihe yoowara ya omurimani ni pethe dha efodi ya onamakutha vadhulu viwa ekalena mungoyi wamataakuru wi okalege vadhulu va muddiddi wa efodi ya onamakutha; ndala yoowara ya omurimani, kinaahiyege efodi ya onamakutha.
EXO.28.29	<<Ndala Aroni aathukulege mandina alena a ahima a Ezarayeli va yoowara ya omurimani yoononiha efunelo ya Mulugu omurimani waaye, aavolowaga Mburo Woweela, ekale yowuubusedha mudhidhi waatene vameentoni va 
EXO.28.30	Ohele va yoowara ya omurimani ela yoononiha efunelo ya Mulugu, mabwe Uriimi ni Tumiimi,
EXO.28.31	<<Osone maleya oolapa a efodi ni guwo yamataakuru yaatene. 
EXO.28.32	Vaari va maleya ala vikale paga voovirihavo muru, paga ela ekale yoopideliwa ni osalu wooliba wi ehitaleyege. 
EXO.28.33	Mowaapeeleliha mwa maleya epaddi ya vati, ohelevo teto furuuta dhineethaniwa dhiroma
EXO.28.34	Dhiroma ni dhooruma nda dhilapelanege, mowaapeeleliha va maleya epaddi ya vati. 
EXO.28.35	Maleya ala ewariwege ni Aroni amweebedhaga Mulugu. Ndala dhirumege avolowaga ni aakumaga Omburoni Woweela vameentoni va 
EXO.28.36	<<Valeesoni na mmuruni osasanyedhevo ecapa ni oro apama, otopevo madhu owi: <Dhoosakuleliwa 
EXO.28.37	Omagelele ni osalu wamataakuru osogolo wa leeso ndde. 
EXO.28.38	AEzarayeli yaveleelaga dhoovaha dheewa dhaatedhene wa 
EXO.28.39	<<Osasanye mukanjo, leeso na mmuruni ni guwo ya nthoje nookwima. Osasanye muddiddi wooborodaariwa.
EXO.28.40	Wa ahima a Aroni waasasanyedhele mikanjo dhoolapa, middiddi ni maleeso mmuruni wi ethithimihiwege ni oriyela.
EXO.28.41	<<Omuwarihe ddibilo Aroni ni anaaye; waamiminele makura,
EXO.28.42	Waasasanyedhele akabuddula wi yaawarege, olapa wiwa evenyege mmwiinuni egomelege waaddamela mmakutani. 
EXO.28.43	Aroni ni anaaye, yaavolowaga mmusasani woogumanamo teto yaadhowaga okutha mukutho omburoni woweela, ewarege guwo dhedhi. Ndala ehigithegele wi ehikwe. Ndda nlamulo noohumala wa oliye ni anaaye a musogolo>>.
EXO.29.1	<<Wiirena ndala waasakulelaga ale enaagilabege anamakutha aaga: Omuthukule nakoro a ng'ombe eng'onong'ono ni anakoro abiili a mabila oohukanna yoohaleela. 
EXO.29.2	Osasanye ni tirigu apama mikaathe dhoohuheliwa emela, mabolu oohuheliwa emela ootaganyihedhiwa ni makura, ni mabulaxa oohuheliwa emela ooheliwa makura. 
EXO.29.3	Ohele mmuddangani, ogidheelena teto ogidheelena ng'ombe ni mabila meenddi.
EXO.29.4	<<Vevale ogidheelena Aroni ni anaaye vamavolowelo va musasa woogumanamo, waahabihe ni mahinje. 
EXO.29.5	Othukule dhoowara, omuwarihe Aroni mukanjo, maleya oolapa a efodi, ni efodi, yoowara ya omurimani; ommagelele efodi ni muddiddi wooborodaari. 
EXO.29.6	Omuwarihe leeso na mmuruni, ohelevo madhu ale oosakuleliwa Nabwiya.
EXO.29.7	Othukule makura, ommiminele vamuru vaaye, ndala onakala oosakuleliwa mabasa. 
EXO.29.8	Ogidheelena teto ahima a Aroni, waawarihe mikanjo dhoolapa. 
EXO.29.9	Waamagelele aliwa middiddi, waawarihe teto maleeso a mmuruni. Ndala waasakulele mabasa Aroni ni anaaye wi egilabege wona anamakutha malabo maatene.
EXO.29.10	<<Ogidheelena ng'ombe eng'onong'ono odhowena vamavolowelo va musasa woogumanamo. Aroni ni anaaye ehele madada eewa vamuru va ng'ombe. 
EXO.29.11	Osije ng'ombe ele vameentoni va 
EXO.29.12	Onyethihe ni embuno yaawo mwazi wa ng'ombe ele, osigihe manyaga a niburo na mukutho dhoopaha; mwazi mmohi othathilele vati vamburoni na mukutho. 
EXO.29.13	Othukule makura maatene enahuruwedha murubo, makura enamuhuruwedha nahaba, vamohi ni xo biili, ni makura enahuruwedhela, opahe dhaatedhene nda vamburoni na mukutho. 
EXO.29.14	Mbwenye nyamaya ni nikupaniwa vamohi ni opwetha, nda wapahe okwibi wa misasa dhaatedhene; bu mukutho wa dhoothega.
EXO.29.15	<<Omuthukule nakoro a nibila nimohi, Aroni ni anaaye ehele madada eewa vamuru va nibila. 
EXO.29.16	Osije nibila ndde othukule mwaziya, omidhele vamburoni na mukutho ni mukwibi mwiwa. 
EXO.29.17	Opadhanye nibila ndde piddula, waahuwe maruboya ni mweddo dhiwa, ohele vamohi ni muru. 
EXO.29.18	Weera ndo opahe nibila naatenene vamburoni na mukutho. Ola mukutho woopahiwa woonukwela pama wa 
EXO.29.19	<<Othukule nibila nimohiniwa, Aroni ni anaaye ehele madada eewa vamuru va nibila ndde. 
EXO.29.20	Osije nibila, othukule mwaziya oddonddihedhe otompini wa nibaru na omoononi wooja na Aroni teto oddonddihedhe mabaru a anaaye, oddonddihedhe teto dhimbuno dheewa dhuulubale dha moono wooja dha mmadani ni dha mmanyaloni. Mwazi mmohiwa woohala omidhele vamburoni na mukutho ni mukwibi mwiwa. 
EXO.29.21	Veva othukule mwazi wa vamburoni na mukutho, ni makura oosakuleliwana mabasa, ommidhele Aroni ni dhoowara dhaaye, ni anaaye ni dhoowara dhiwa. Aatene ala ni dhoowara dhiwa-dhene ekale oosakuleliwa miyo.
EXO.29.22	<<Othukule makura a nibila, makura a mwiila, makura enahuruwedha marubo, makura a vanahabani, xo biili ni makuraya, ni thabala ya omoononi wooja. (Vowi ndda nibila noosakuleliwana.) 
EXO.29.23	Othukule mukaathe mmohi, bolu noosasanyiwa ni makura ni bulaxa dhili mmuddangani wa mikaathe dhoohuheliwa emela ole oli vameentoni va 
EXO.29.24	Dhego dhaatedhene nda ohele mmadani mwa Aroni ni wa anaaye, etedeedhele wa 
EXO.29.25	Egamalile wiirana elena, othukulemo mmadani mweewa, opahe vamburoni na mukutho, okale yoovaha yoopaha yoonukwela pama wa 
EXO.29.26	<<Othukule ciddale ya nibila nenddo noosakuleliwana Aroni, otedeedhele wa 
EXO.29.27	Ciddale ni thabala nde dhootedeedheliwa 
EXO.29.28	Ndda nnaakale nlamulo: dhipaddi nda dhinaadheegena aEzarayeli dhikalege dhaaye ni anaaye malabo maatene. Dhinaakale dhoosokela dhoolamuleliwa wiirana wa dhooveleela dha wa Nabwiya, dhipaddi nda dhookamihedha dheewa wa anamakutha.
EXO.29.29	<<Musogolo, dhoowara dhooweelihiwa dha Aroni dhihalege ni mwaanaye mmohi, amimineliwa ni osakuleliwa mabasa
EXO.29.30	Muthu oyene onaakale muliba mukutho mumburoni na Aroni, aadhaaga wambeela olaba mmusasani woogumanamo Mburo Woweela, awarege dhoowara nda malabo matanu nameenddi.
EXO.29.31	<<Othukulege nibila noosakuleliwana, opiye nyamaya vamburoni noweela. 
EXO.29.32	Aroni ni anaaye etakunege nyama ya nibila ni mikaathe dhedho dhili mmuddangani waaddamela vamulago va musasa woogumanamo. 
EXO.29.33	Aliwa eje dhego dhedho dhiveleeliwe wi dhikurumuweliwe dhoothega dheewa, dhego dhiveleeliwe ni osakuleliwa mabasa eewa. Muthu bure kaje vowi soweela. 
EXO.29.34	Yahala nyama yoovaha voosakuleliwa naari mikaathe ofiyedha omenseloni wiwa, opahe ni munddo eyene ehalile. Ehijiwe vowi soweela. 
EXO.29.35	Omwiirele dhedho guulamuleliimi Aroni ni anaaye. Waasakulele mabasa eewa ofiyedha malabo maatene matanu nameenddi.
EXO.29.36	<<Nlabo ni nlabo omveleelege nakoro a ng'ombe emohi wi dhikurumuweliwe dhoothega dha athu. Mweelihe niburo na mukutho ni dhooveleela wi dhikurumuweliwe dhoothega. Omiminele makura niburo ndde wi nisakuleleye, nikale noweela. 
EXO.29.37	Wiirena ela malabo matanu nameenddi weelihaga niburo na mukutho ni dhooveleela nda wi nisakuleleye nikale noweela. Ndala nnoodha nikale noweelesesa teto yego enaakahinyege vevale enaakalege yoweela>>.
EXO.29.38	<<Vano nlabo ni nlabo vamburoni na mukutho oovahegevo mabila meenddi a yaaka emohi. 
EXO.29.39	Nibila nimohi osasanyege bebehi, nimohi osasanyege omadhowelo nduwa. 
EXO.29.40	Ni nibila nowambeela, ovahege kilu biili dha saambale napama, nootaganyihedhiwa ni niituru nimohi na makura azeeti. Okuthulelevo teto niituru nimohi na vinyu. 
EXO.29.41	Ociguwoni, wiirena emodha-modhave ni nibila nimohi, vamohi ni saambale, makura ni vinyu. Ekale yoovaha yoonukwela pama ya vamunddoni va 
EXO.29.42	<<Ela yiireyege malabo maatene wa nyoovo ni aniinyu a musogolo, mukuthege mukutho ola vamavolowelo wa musasa woogumanamo, vameentoni va 
EXO.29.43	Vevale gineerigiimi gigumanegevo ni aEzarayeli. Nthithimiho naaga nnoodha nsakulele mburo ole. 
EXO.29.44	Ginoodha geelihe teto musasa woogumanamo vamohi ni niburo na mukutho. Ginoodha gimweelihe Aroni ni anaaye wi egihiddelege mabasa oonamakutha. 
EXO.29.45	Ginoodha gimage mwa aEzarayeli, ginoodha gikale Mulugu eewa. 
EXO.29.46	Enoodha enone wi miyo gili 
EXO.30.1	<<Osasanye ni mithanko dha akaasiya niburo na mukutho voopaha libani. 
EXO.30.2	Dhipaddi dhaatedhene dhifwanafwanege, meya meeturu; otaama wiwa okale meeturu nimohi. Matabwaya omagomelowa etogoliwe manyagaya. 
EXO.30.3	Ohuruwedhe niburo naatenene oro apama, vadhulu, ni dhipaddi dhaatedhene, ni manyagaya. Otope waapeelelihe ni oro. 
EXO.30.4	Osasanyedhe teto mangooza meenddi a oro, ohele dhipaddi biili, muddibani mootopiwa wi dhiviregemo dhimiri dhoothebana. 
EXO.30.5	Osasanyedhele dhimiri dha akaasiya, ohuruwedhe ni oro.
EXO.30.6	<<Niburo nddo ohele osogolo wa guwo yoogawa, osogolo wa kaxa ya nipangano no waandana ni yookuneelavoya, wewo gineerigiimi gigumanegewo ni weevo. 
EXO.30.7	Aroni apahegevo libani obebehini ni obebehini, mudhidhi oneerigiiye awomihedhege panti, apahege libani.
EXO.30.8	Aroni ciguwo aahiddihaga panti, apahege libani vevale. Ekale yoovaha ya libani vameentoni va 
EXO.30.9	Ahivahegevo libani nimohi, naari mukutho woopaha, naari wa dhooja, naari ahithathilelegevo vinyu. 
EXO.30.10	Vayaakani, nlabo nimohi Aroni, ahelege mwazi mmanyagani a niburo na mukutho wa libani ndde wi dhikurumuweliwege dhoothega. Niburo nddo thoweelesesa na 
EXO.30.12	<<Waalebelaga alobwana aEzarayeli, voweelengiwa mmohi ni mmohi epelekege yowoobola wa 
EXO.30.13	Oyene oneelengiwe apeleke ndala: garama tanu da parata. Garama tanu nda dhikalege dhooveleela wa 
EXO.30.14	Enaalebeliwege baale yinna yaaka makumi meenddi odhowa osogolo, epelekege yooveleela ela wa 
EXO.30.15	Moobolaga egumi yeenyu, ooreela kipelekege mookwaranya mpimo ola, naari oorabula kipelekege dhooyeva wa 
EXO.30.16	Othukule korowa ndho dhowawoobola aEzarayeli, ovahe dhihiddiwegena mabasa mmusasani woogumanamo. Enaakale yowuubusedha vameentoni va 
EXO.30.18	<<Osasanye teto basiya noohabamo na mukuwa ni nthiwa niwa teto na mukuwa. Ohele vaari ni vaari va musasa woogumanamo ni niburo na mukutho, basiya nddo ohelemo mahinje. 
EXO.30.19	Aroni ni anaaye ehabegemo madada ni ohuwamo manyalo eewa. 
EXO.30.20	Yaavolowaga mmusasani woogumanamo, ehabegemo ni mahinje wi ehikwe. Teto yaaddamelaga niburo na mukutho wa libani wi elabe mabasa oopaha libani wona yooveleela yoosasanyedhiwa vamunddoni wa 
EXO.30.21	ehabegemo ni ohuwamo manyalo wi ehikwe. Nenddi nikale nlamulo noohumala wa aliwa ni anamabaliwelamo eewa>>.
EXO.30.23	<<Othukule dhoonukwela dhapama nda: kilu tanu ni emohi dha mira apama, kilu thaaru dha kaneela, kilu thaaru dha muhale, 
EXO.30.24	ni kilu tanu ni emohi dha todo dha kaneela. Otaganyihedhe dhaatedhene nda ni makura azeeti maniituru maraaru ni meya. 
EXO.30.25	Ni dhedhi osasanye makura oonukwela pama oosakuleliwana mabasa a Mulugu, esasanyedhiwe ni orandda. Eneere ekale makura oosakuleliwa ohiddana mabasa oweela.
EXO.30.26	<<Ni alena ohele nda: musasa woogumanamo, kaxa ya nipangano no waandana, 
EXO.30.27	meeza ni dhaatedhene dhinakamihedhavo, extanti voohela panti ni yookamihedhaya, niburo na mukutho wa libani, 
EXO.30.28	niburo na mukutho woopaha ni dhookamihedhavo, vamohi ni basiya ni nthiwana. 
EXO.30.29	Ndala nda dhinoosakuleliwa, dhaatedhene dhinokala dhoweelesesa; dhego dhinakahinyege dhego dhedho dhoosakuleliwa, dhinaakalege dhoweela.
EXO.30.30	<<Ommiminele makura Aroni ni anaaye, waweelihe wi egihiddelege mabasa oonamakutha. 
EXO.30.31	Wawaaddele aEzarayeli, wiiraga: <Malabo maatene makura aaga ala eneere ekale oweelihiwa oosakuleliwana mabasa aaga. 
EXO.30.32	Ahikalevo muthu oneedholihe makura alena naari osasanya yego yoofwanafwaniha. Makura ala boweela, pole-pole. 
EXO.30.33	Oyene oneere asasanye makura wona alena naari omuhela muthu ohuli namakutha, onoodha eegariwe vaari va mulogo waaye> >>.
EXO.30.35	Osasanye ni dhedhi libani, noonukwela, noosasanyedhiwa mwa orandda, otaganyihedhe ni mwiinyu wi nikale napama ni noweela. 
EXO.30.36	Nthubuliwe nifiyedhe okala nthubi, vano ohele osogolo wa kaxa ya nipangano no waandana mmusasani woogumanamo, munakumeleligiimi wa weevo. Mwaatene mukameelege libani nddo wona yego yoweelesesa. 
EXO.30.37	Kamusasanye libani nimohi neenyu noofwanafwaniha nenddi. Thoweela, pole-pole, mwiinya di 
EXO.30.38	Oyene oneere asasanye libani wona nendda wi anukwelege, oyo onoodha eegariwe vaari va mulogo waaye>>.
EXO.31.2	<<Gihimusakula Bezaleli, mwaana a Uri, oli mwaana a Huri, a nihimo na Zhuda. 
EXO.31.3	Gihimudhaaliha ni Muneba waaga
EXO.31.4	asasanyege dhoohadhihela dha omeesili ni oro, parata ni mukuwa. 
EXO.31.5	Teto akalena orandda woolaba ni mabwe ni mithanko, oorandda oosasanya mabasa maatene a omeesili. 
EXO.31.6	Teto gihimwinka oomukamihedha aaye Oholiyabi, mwaana a Ahisamake a nihimo na Dani. Teto gihaavaha omeesili aatene orandda wi egisasanyele mabasa ayene guurumiliimi: 
EXO.31.7	musasa woogumanamo, kaxa ya nipangano no waandana, yookuneelanaya, dhaatedhene dhili mba mwemu, 
EXO.31.8	meeza vamohi ni dhookamihedhavo, extanti ya oro yapama ele voohela panti ni yookamihedhavoya, ni niburo na mukutho wa libani, 
EXO.31.9	ni niburo na mukutho dhoopaha ni dhookamihedhavo dhaatedhene, basiya ni nthiwana, 
EXO.31.10	dhoowara dhooriyesesa dhooweelihiwa dha namakutha Aroni, ni dhoowara dha anaaye wi ehiddegena mabasa a onamakutha, 
EXO.31.11	makura oosakuleliwana mabasa, ni libani noonukwela pama na Mburo Woweela. Alobwana ayo esasanye dhego dhaatedhene ndo mooligana guurumiliimi>>.
EXO.31.13	<<Owoge ni aEzarayeli, wiiraga: <Mwa ebaribari muubuwelege malabo aaga oovuma, vowi eli etoonyihedho yaaga vaari va miyo ni nyoovo ni wa aniinyu a musogolo wi munone wi miyo gili 
EXO.31.14	Mowindala mulogolelege nlabo noovuma, vowi thoweela mwa nyo. Oyene onanyemule onookwa ebaribareene, vano oyene onalaba mabasa aaye nlabo nendda onoodha eegariwe vaari va mulogo waaye. 
EXO.31.15	Malabo matanu nammohi muhiddege mabasa eenyu, mbwenye nlabo na neetanu nabiili thi nlabo noovumesesa, nili noweela wa 
EXO.31.16	AEzarayeli ni aniiwa ekameelege nlabo noovuma wona opangana woohumala. 
EXO.31.17	Ela etoonyihedho yoohumala vaari va miyo ni a aEzarayeli, vowi mwa malabo matanu nammohi 
EXO.31.18	OMwaangoni Sinayi, 
EXO.32.1	Athu vooniligiiwa wi Mozezi onoribeliwawo omwaangoni, yahimurijaga Aroni, yiiraga: <<Venya, onisasanyedhe amilugu oonisogolela, vowi mulobwana ole Mozezi, onivenyihile wEgubuddu, kaninonile yego emwiireyele>>.
EXO.32.2	Aroni ahiiraga wa aliwa: <<Mukuguule birinku dha oro dhinawariwa mmabaruni ahiyana eenyu ni aniinyu anaahiyana ni anaalobwana, mugidheelena>>. 
EXO.32.3	Ndala athu aatene yahikuguulaga birinku dha oro mmabaruni, oveleela wa Aroni. 
EXO.32.4	Vaakeliligiiye mmadani mwaaye, ahimusasanya nakoro mung'onong'ono a ng'ombe a oro woonyungulusa oohaniwa ni mugogo. Vevale yahiiraga: <<Ee, aEzarayeli, baalena amilugu ayene yoovenyihileni elabo ya wEgubuddu>>.
EXO.32.5	Aroni vooniligiiye, ahisasanyaga niburo na mukutho vakukuuve va ng'ombe elene vano ahilaleyelaga, wiira: <<Menselo onookala mathanga a 
EXO.32.6	Omenseloni wiwa yahibehedhaga okutha mukutho, odhana dhooveleela dhoopahiwa ni dha murenddele. Athu yahikaraatigi, oja, ong'wa, vano yahithabaga.
EXO.32.7	Nuwindo 
EXO.32.8	Mowaaguva ehihiya dila eyene gaathongeliimi; ehiisasanyedha nakoro mung'onong'ono a ng'ombe a oro woonyungulusa, othithimihaga eyene ni okuthela mukutho, yiiraga: <Ee, aEzarayeli, ba alena amilugu ayene yanivenyihile elabo ya wEgubuddu> >>. 
EXO.32.9	Ahiwogaga 
EXO.32.10	Dhiinova ogihiye wi oludduwa waaga waanyanyuwele, gaatolose. Vano ginoodha gisasanye mulogo mulubale mwa weevo>>.
EXO.32.11	Vevale Mozezi ahilobaga wa 
EXO.32.12	Kamwaavaha aEgubuddu mpatha wi yiirege, <Mootakala ohaavenyiha wEgubuddu, afunaga waapela omwaangoni ni waatolosa mwiilaboni>? Mmaalihe oludduwa weenyu, muhiye yootakala yuubuweleliinyu wa mulogo weenyu. 
EXO.32.13	Muubuwelele dha Abarahamu, Ezaaki ni Ezarayeli, anamalaba eenyu, ayene mwaalibeleliinyu mwaanyeene, mwiiraga: <Ginoodha gaweenjedhedhe aniinyu wi ekale wona ttendderi dha odhulu. Elabo yaatene elena guuroromelihiimi, ginoodha gaavahe aniinyu wi ekale yeewa malabo maatene> >>.
EXO.32.14	Vevale 
EXO.32.15	Mozezi ahikitaga vamwaangoni agathukulile mmadani mwaaye mabwe meenddi ootopiwa a nipangano no waandana; oolebiwa dhipaddi dhaabiilidhene, osogolo ni mundduli. 
EXO.32.16	Mabwe ala yaali mabasa a Mulugu; Mulugu mwiinyeene daalebile.
EXO.32.17	Zhozuwe veewiligiiye nthapa na athu enyagulaga, ahiiraga wa Mozezi: <<Ohukala nthapa na koddo omisasani>> 
EXO.32.18	Ahimwaakulaga Mozezi, eeraga: <<Kahuwo nthapa na athu oowodha naari oowodhiwa, mbwenye nthapa nowiiba gineewiimi>>. 
EXO.32.19	Mozezi agaaddamele omisasani, ahimoonaga nakoro a ng'ombe ole ni wiina wa athu. Ndala oludduwa waaye wahinyahuwa, ahaathathilaga mabwe yaaligi mmadani mwaaye otweya seresere ya omwaangoni. 
EXO.32.20	Ahithukulaga ng'ombe yasasanyiligiiwa, ovokedha veeko. Ahisilaga, osadduwa nthubi. Nenddo ahilengusa ni mahinje, waang'wiha aEzarayeli. 
EXO.32.21	Vevale teto, Mozezi ahimukohaga Aroni, eeraga: <<Athu ala wawiirele ddi wi waadhiihele yoothega yuulubalene elena?>>
EXO.32.22	Ahaakulaga Aroni, eeraga: <<Ee, nabwiya, muhutakaleliwe ni miyo. Nyoovo muhunona wi athu ala boowiira dhootakala. 
EXO.32.23	Ndala yahiira wa miyo: <Onisasanyedhe amilugu oonisogolela, mbwenye mulobwana ole, Mozezi, onivenyihile wEgubuddu, kaninonile yego emwiireyele>. 
EXO.32.24	Teto gahawaaddela wi winna oro akuguule. Yaginkiliiwa, gahivokedha veeko, okumavo teto nakoro ole a ng'ombe>>.
EXO.32.25	Vooniliiye Mozezi wi Aroni ahaahiya athu oholowa wi amwiiddani eewa yaateyege, 
EXO.32.26	Mozezi ahiimelaga odila, wawiithana, wiira: <<Ee! Olene oli a 
EXO.32.27	Mozezi ahawaaddelaga aliwa, wiira: <<
EXO.32.28	ALeevi yahiiragana wona Mozezi mwawogeligiiye. Nlabo nendde yahikwaga mwa mulogo alobwana macikwi maraaru. 
EXO.32.29	Vevale Mozezi ahiiraga: <<Peeno veva mwihiirana mabasa a 
EXO.32.30	Omenseloni wiwa Mozezi ahiwogaga ni mulogo, wiira: <<Nyoovo mwihiirana yoothega yuulubalene. Dhiinova, ginoogwela odhowa wa 
EXO.32.31	Mozezi ahiwelelaga wa 
EXO.32.32	Vano, mwaakurumuwele
EXO.32.33	Vevale 
EXO.32.34	Vano, dhowa, osogolele mulogo wewo guwaaddeliimi. Mungero aaga onoodha akale osogolo waawo. Mbwenye wafiya mudhidhi, ginoodha gawoonihe goyi mwaha wa yoothega yeewa>>.
EXO.33.2	Ginoodha guurumihedhe mungero aaga osogolo waawo, vano ginoodha gawiigarewo aKanani, aAmori, aHeti, aPerezi, aHevi ni aZhebusi. 
EXO.33.3	Omaruwe odhowege elabo eyene yowiinjivesa mukaka ni enwi wona mihinje. Mbwenye miyo kaginakala vaari veenyu, vowi nyoovo muli addiyamaru. Gahaadhowe ni nyoovo gowuutolosani mundila>>.
EXO.33.4	Mulogo veewiligiiwa madhu alena oowaawa, yahambeelaga okubanya, vevale kaalivo mmohi awarilege dhooriya.
EXO.33.5	Sowi 
EXO.33.6	Vevale mulogo wahikuguulaga dhooriya dheewa oMwaangoni Horebi.
EXO.33.7	Mozezi ahiimesaga musasa okwibi wa sanjala, woolapelana ni mulogo. Othwa ndina na musasa woogumanamo. Kadda muthu afunaga omukoha 
EXO.33.8	Mozezi avenya aadhowaga ovolowa musasa olene, mulogo waatene wowiimela mmilagoni mwiwa, omusugwaga ofiyedha ovolowa waaye. 
EXO.33.9	Agali mba, murabo woolapa wookita, wiimela vamulagova, mwemule 
EXO.33.10	Mulogo waatene woonaga murabo ogeemelile vamulago va musasa, woovenya waatene mmilagoni mwa misasa dheewa omutamaalaga Mulugu. 
EXO.33.11	Mwemule 
EXO.33.12	Mozezi ahiwogaga ni 
EXO.33.13	Vano, gakalana mahala ni nyoovo, mugisuuzihe dila yeenyu wi guunoneni wi gikalegenaave mahala ni nyoovo. Muubuwelele wi mulogo ola mulogo weenyu>>.
EXO.33.15	Vevale Mozezi ahaakulaga, wiira: <<Okalavo weenyu waahiniveleelave, kamunivenyihe veva. 
EXO.33.16	Enaanoniwe addi wi miyo vamohi ni mulogo weenyu nihikanna mahala ni nyoovo? Oniveleelave onoonihedha wi miyo ni mulogo waaye oli woohiyana ni malogo mamohi a elabo ya vati>>.
EXO.33.18	Mozezi ahiiraga: <<Ginowuulobani wi mugoonihe nthithimiho neenyu>>. 
EXO.33.19	 ahimwaakulaga, wiira: <<Ginoodha giirena opama waaga waatene givire vameentoni vaawo, ginoodha givuwihe ndina na 
EXO.33.20	 ahiwelelaga owoga eeraga: <<Ohoone kove yaaga vowi muthu oyene onoona kove yaaga kanakalawo>>. 
EXO.33.21	 ahiwogaga, eeraga: <<Nihikalavo niburo vakukuuve vaaga; weevo okale vanibweni va. 
EXO.33.22	Naviraga nthithimiho naaga, ginoodha guuvolosihe okunguni wa nibwe nenddi, ndada naaga nuukuneele ofiyedha givire. 
EXO.33.23	Gaviraga, fineeriimi givenyihevo ndada naaga, weevo onadha woone dduli yaaga baahi, kove yaaga kudha woona>>.
EXO.34.2	Wiisasanyedhe wi menselo bebehi ogwele oMwaangoni Sinayi, ogijejihege vadhulu va mwaangoni vevo. 
EXO.34.3	Kakalevo oneere agwele ni weevo, kakalevo teto oneere aaddamele mwaango naari kakalevo oneere ajihewo mabila naari ng'ombe>>. 
EXO.34.4	Nuwindo Mozezi ahaaparulaga mabwe meenddi owi aalene owambeela. Vavenyiligiiye bebeheene, ahigwelaga oMwaangoni Sinayi, wona 
EXO.34.6	 ahiviraga vakukuuve vaaligi Mozezi, akuwaga, eeraga: <<Gili 
EXO.34.7	Odhivela waaga onoofiyedha wa anamabaliwelamo macikwi ni macikwi. Ginowaakurumuwela oopahuwa, oohiiwelela ni dhoothega, mbwenye ginowaalaga oothega. Ginowaalaga alene ofiyedha wa aniiwa, ni aniiwa teto>>.
EXO.34.8	Mowaaguva Mozezi ahikokoraga omuthithimihaga 
EXO.34.9	eeraga: <<Nabwiya, gakalana mahala ni nyo, munisogolele. Naari mulogo ola ogali wooddiyamaru, mukurumuwele opahula weehu ni othega weehu, munithukule nikale mulogo weenyu>>.
EXO.34.11	Wiiwelele dhedho ginoolamuleliimi peeno. Veva ginoodha gawiigare osogolo waawo aAmori, aKanani, aHeti, aPerezi, aHevi ni aZhebusi. 
EXO.34.12	Pole-pole kusasanye nipangano no waandana ni malogo alene a elabo eyene onadhowiiwe wi ohumorele mukogweni mweewa. 
EXO.34.13	Mpwese maburo eewa a mukutho, mwaapwese amilugu oosemiwa, mwaakakathe abodho a Axera mulugu eewa.
EXO.34.14	Ohunaalaba amilugu amohi, vowi 
EXO.34.15	Pole-pole kusasanye nipangano no waandana ni malogo a elabo eyene. Weerena ndo, mwa mudhidhi aliwa vinararuwigiiwa ni amilugu eewa, okutha mukutho wa aliwa, athu ala enoodha yuwiithaneni, nyo munoodha mudhowe mwaje dha mukutho dheewa. 
EXO.34.16	Nyo munoodha mwaatelihege azombwe eenyu anamwali eewa. Anamwali eewa yeeragana mararuwo ni amilugu eewa teto enowawiiriha azombwe eenyu wi eraruwege ni amilugu alena. 
EXO.34.17	Mwihiisasanyedhe amilugu oohaniwa.
EXO.34.18	<<Mwiiregena Mathanga a Mikaathe dhoohuhela emela. Malabo matanu nameenddi ojege mikaathe dhoohuheliwa emela wona guuthongeliimi. Mwiiregena mweeri wowambeela vowi bu oyene wakumiliiwe wEgubuddu.
EXO.34.19	<<Dhowambeela obaliwa dhaatedhene dhapogo saaga: athu, ng'ombe, ni mabila. 
EXO.34.20	Oneerege omoobola buuru owambeela obaliwa ni nibila. Waahifunaga omoobola ompege. Wawoobolege teto anaawo anaalobwana aatene owambeela obaliwa.
EXO.34.20	<<Kakalevo oneere adheege wa miyo ahithukulile yego>>.
EXO.34.21	<<Malabo matanu nammohi onoodha olaba mabasa aawo, mbwenye nlabo na neetanu nameenddi ovume, naari ogali mudhidhi wa olima, naari mudhidhi woohadda ovume.
EXO.34.22	<<Mwiiregena Mathanga a Namulibu a tirigu, mwiiregena teto Mathanga a Dhoohadda omamalelo wa yaaka.
EXO.34.23	<<Dila dhenda thaaru vayaakani anaalobwana eenyu aatene yooneyelege wa 
EXO.34.24	Vowi ginoodha gawiigare malogo osogolo waawo wi gunnuwihe elabo yaawo. Mudhidhi oyene munaagweligiinyu vameentoni va 
EXO.34.25	<<Waakuthaga mukutho wa mwazi ohudheegena mikaathe dhinna emela. Naari ohuhalege mukutho wa Paxkwa mahiyu maatene ofiyedha obebehini wiwa.
EXO.34.26	<<Odheegena mu nyuba ya 
EXO.34.26	<<Ohumpiyege mwaana mbuzi ni mukaka wa amaaye>>.
EXO.34.28	Mozezi ahikalaga ni 
EXO.34.29	Akitaga Mozezi oMwaangoni Sinayi, aganna mundadani naaye mabwe meenddi a nipangano no waandana, oliye kaanonilege wi kove yaaye yoowaraga mwaha wa owoga ni 
EXO.34.30	Aroni ni aEzarayeli yegi omoona Mozezi, kove yaaye yaaraga, vano yoomoovaga omwaaddamela. 
EXO.34.31	Ndala Mozezi ahimwiithanaga Aroni ni apogo aatene a mulogo odha wa oliye, ahiwogaga ni aliwa. 
EXO.34.32	Vevale yahidhaaga aEzarayeli aatene, vano Mozezi ahaalamulelaga dhaatedhene 
EXO.34.33	Aamaalagave Mozezi owogaga ni aliwa, owiikuneelesa ni guwo kove yaaye. 
EXO.34.34	Mbwenye Mozezi aavolowagave owoga ni 
EXO.34.35	AEzarayeli yegi omoona Mozezi aganna kove yowaara. Oowelela wiikuneela ofiyedha teto owoga ni 
EXO.35.1	Mozezi ahaatugumanyaga aEzarayeli aatene, ahiwogaga ni aliwa, wiira: <<Ala bi madhu ayene 
EXO.35.2	Mulabege malabo matanu nammohi, na neetanu nameenddi nneere nikalege wa nyoovo nlabo noweela, nlabo noovuma nowaakwanela mwa 
EXO.35.3	Nlabo noovuma muhutubaanyege munddo mmavade mweenyu>>.
EXO.35.4	Mozezi ahiwogaga ni aEzarayeli aatene, wiira: <<Ala bi madhu a 
EXO.35.5	<Oddoddele mvahi wa 
EXO.35.6	osalu wamataakuru, waroxa, ni woofiila, osalu wa nthoje nookwima, ni mooya a mbuzi; 
EXO.35.7	makupa a mabila ookathiwa wi ekale oofiila, makupa a aneenyama amwinko, ni mithanko dhoosema dha akaasiya, 
EXO.35.8	makura a panti ni dhoonukwela pama dhootaganyihedhana makura oosakuleliwana mabasa, dhoonukwela pama dha libani; 
EXO.35.9	mabwe oofuneya eneethaniwa onikisi, ni mabwe a misawo-misawo teto oosemiwa oowomihana yoowara ya anamakutha: efodi yoowara ya omurimani.
EXO.35.10	<< <Edhe ameesili aatene oononelamo a mwa nyoovo, esasanye mabasa maatene wona 
EXO.35.11	musasa woothukuliwa, dhookuneelana dhiwa, dhingowodha, abodhoya, mapagoya, dhimiridha, mathiwaya, 
EXO.35.12	kaxa ni dhimiri dhoothebana, yookuneelana ya kaxa ela ni guwo yoogawa, 
EXO.35.13	meeza ni dhimiri dhoothebana, dhego dhookamihedhana dhaatedhene ni mikaathe dha vameentoni va 
EXO.35.14	extanti ni panti dhiwa ni dhookamihedhana, vamohi ni makuraya, 
EXO.35.15	niburo na mukutho wa libani ni dhimiridha, makura oosakuleliwana mabasa, libani noonukwelesa, ni guwo yoothiithihedha ya vamavolowelo va musasa, 
EXO.35.16	niburo na mukutho dhoopaha ni olalo wa mukuwa, dhimiri, dhoobo dhaatedhene, basiya ni nthiwa, 
EXO.35.17	guwo dha cinga, abodho ni mathiwa, guwo yoogawa vamavolowelo, 
EXO.35.18	dhikomelo dha musasa, dhikomelo dha cinga, ni mingoyi dhiwa, 
EXO.35.19	dhoowara dhoolabana vamburoni woweela, dhoowara dhooweelihiwa dha namakutha Aroni, ni dhoowara dha anaaye wi elabegena wona anamakutha> >>.
EXO.35.20	Vevale mulogo waatene wa aEzarayeli wahimwaadheyaga vaaligiisu ni Mozezi, odhowa mumburoni mweewa. 
EXO.35.21	Alene yarumeedhelaga ni mirima dheewa, alene muneba weewa wafuna yahidhaaga, edhaagana dhoovaha wa 
EXO.35.22	Aatene yannaga mirima dhoorumeedhela yahidhaaga, alobwana ni ahiyana. Yoodhaagana dhowiiriyihana dha misawo-misawo dha oro: Dha mukohi, dha mmabaruni, dha mmoononi ni dha mwimbunoni. Aatene alene yadhiilege, yahitedeedhelaga wa 
EXO.35.23	Yoodhaagana teto osalu wamataakuru, waroxa ni woofiila, ya nthoje nookwima, mooya a mbuzi, makupa a mabila ookathiwa wi ekale oofiila, makupa a aneenyama amwinko. 
EXO.35.24	Aatene alene yannaga parata ni mukuwa yoodhaagana, omvaha 
EXO.35.25	Ameesili aatene aahiyana yoosasanyaga osalu ni madada eewa, odhana, osalu wamataakuru, waroxa, woofiila, ni osalu wa nthoje. 
EXO.35.26	Ameesili aahiyana ayene yarumeedhelaga ni mirima dheewa yoodhaagana osalu wasasanyiiwa ni mooya a mbuzi. 
EXO.35.27	Asogoleli yoodhaagana mabwe a onikisi, ni mabwe oofuneya oosasanyedhiwana efodi ni yoowara ya omurimani ya namakutha. 
EXO.35.28	Yoodhaagana teto dhoonukwela, makura a panti, makura oosakuleliwana mabasa, makura oosasanyiwana libani.
EXO.35.29	AEzarayeli aatene, alobwana ni ahiyana, ayene yarumeedhelaga ni mirima dheewa, yoodhaagana dhoovaha wa 
EXO.35.30	Mozezi ahiwogaga ni aEzarayeli, wiira: <<
EXO.35.31	omudhaaliha Muneba wa Mulugu ni tthottho, ononelamo, ni orandda wa mabasa maatene, 
EXO.35.32	asasanyege dhoohadhihela dha omeesili ni oro, parata ni mukuwa. 
EXO.35.33	Teto akalena orandda woolaba ni mabwe ni mithanko, orandda woosasanyedhela ni osasanya mabasa maatene omeesili. 
EXO.35.34	Teto ahimvaha Bezaleli murima wosuuziha, vamohi ni meesili Oholiyabi, mwaana a Ahisamake, a nihimo na Dani. 
EXO.35.35	 ahaadhaaliha onona ohidda mabasa maatene omeesili teto wi ekale anamasasanyedhela teto onona dhoolaba ni osalu wamataakuru, waroxa, woofiila, ni wa nthoje nookwima>>.
EXO.36.1	<<Nuwindo, Bezaleli ni Oholiyabi ni ameesili aatene, ayene Mulugu yaavahiliiye onona ohidda mabasa maatene a musasa, enafuneya wi ehiddege mabasa ala wona 
EXO.36.2	Mozezi ahawiithanaga Bezaleli, Oholiyabi ni ameesili aatene, ayene 
EXO.36.3	Alena yahaakela ni Mozezi dhoovaha dhaatedhene dhendo aEzarayeli yadhiiligiiwana wi ehiddena mabasa oosasanyedhiwana musasa. Bebehi ni bebehi mulogo woodhaaganaave dhoovaha dhiwa moofuna. 
EXO.36.4	Ndala ameesili aatene yahidhaagana omabasani a musasa, 
EXO.36.5	owoga ni Mozezi, yiiraga: <<Mulogo onoodhana mookwaranyiha dhafuneya wa mabasa alena 
EXO.36.6	Vevale Mozezi ahaaddelihaga mulogo, mmisasani mweewa, eeraga: <<Kakalevo mulobwana naari mwihiyana oneere adheegena dhoovaha dha musasa>>. Ndala athu yahihiihiwaga odhana 
EXO.36.7	vowi dhoovaha dheewa dhahaakwana ohiddana mabasa maatene, ofiyedha ohala.
EXO.36.8	Ndala ameesili aatene yahisasanya musasa wa Mulugu ni guwo kumi dha nthoje na mutheengo wookwima, dhisasanyiwe ni osalu wamataakuru, waroxa ni woofiila. Otopa dhoopaddusiwa dha odhulu dha mompelo, oosasanyedhiwa ni orandda. 
EXO.36.9	Olapa wiwa wa yookuneela ni yookuneela waali meeturu kumi ni mannayi ni meya (14,5m). Orambalala wiwa waali meeturu meenddi (2m). Dhookuneela kumi ni emohi dhoofwanafwana. 
EXO.36.10	Guwo tanu dhahiluddeleliwa ni dhikwaaye teto dhimohi tanu dhahiluddeleliwa ni dhikwaaye. 
EXO.36.11	Mmagomelo moolapa mwa guwo tanu ni tanu dhahiheliwamo makaando a guwo yamataakuru. 
EXO.36.12	Yahisasanya makaando makumi matanu (50) ohela omagomelo wa guwo emohi, osasanya teto makaando makumi matanu (50) ohela omagomelo wa guwo emohiwa, makaando ala yoosugwana nimohi ni nikwaaye. 
EXO.36.13	Yahisasanyedhela teto dhingowo makumi matanu (50) dha oro ogumanihegena guwo ndo ni dhingowo. Ndala dhaatedhene dhahifiyedha okala musasa mmohi.
EXO.36.14	Yahiluwa dhookuneela kumi nammohi dha mooya a mbuzi dhookuneelana musasa. 
EXO.36.15	Olapa wiwa wa yookuneelana ni yookuneelana waali meeturu kumi ni matanu (15m). Orambalala wiwa waali meeturu meenddi (2m). Dhaatedhene dhoofwanafwana. 
EXO.36.16	Yahiluddelela vamohi tanu teto oluddelela dhimohi tanu nammohi dhahalile. 
EXO.36.17	Yahisasanyedhela makaando makumi matanu (50), ohela makaanduya omagomelo wa guwo teto yahisasanyedhela makaando makumi matanu (50) ohela guwo emohi. 
EXO.36.18	Yahisasanya dhingowo makumi matanu (50) dha mukuwa dhoongowana makaando ale, ndala guwo dhaatedhene dhahifiyedha okala musasa mmohi.
EXO.36.19	Yahisasanya yookuneelana ya musasa ole ni makupa ookathiwa a mabila wi ekale oofiila, vadhulu viwa yahikuneelavo ni makupa a aneenyama a mwinko.
EXO.36.20	Yahisema teto mithanko dha akaasiya, okala abodho owiimesana musasa ole. 
EXO.36.21	Olapa wiwa bodho ni bodho waali meeturu matanu (5m), orambalala wiwa waali masentimeeturu makumi matanu nameenddi ni matanu (75cm). 
EXO.36.22	Bodho ni bodho ahikalana dhoohiddeelana dhiwa biili, dhoogumanihana abodho aatene a musasa. 
EXO.36.23	Ndala yahisasanyedhela abodho a musasa makumi meenddi: epaddi ya wewo onadheela pevo ya murubi. 
EXO.36.24	Yahisasanyedhela mathiwa a parata makumi mannayi, bodho ni bodho vativiwa vakala mathiwa meenddi. 
EXO.36.25	Epaddi ya wewo onadhowa pevo ya murubi yaaliwo teto abodho makumi meenddi, 
EXO.36.26	ni mathiwa a parata makumi mannayi, bodho ni bodho vativiwa vakala mathiwa meenddi. 
EXO.36.27	Odduli wa musasa, wewo onadhowela nduwa, yahaasasanyedhela abodho atanu nammohi, 
EXO.36.28	teto yahaasasanyedhela abodho abiili a mmwenddoni. 
EXO.36.29	Alena abiili yalibihiwa ni mithanko dhimohi vano yahimagiwa ni mapago odhulu ni vati. 
EXO.36.30	Ndala yaali abodho atanu nathaaru, ni mathiwaya a parata kumi ni matanu nammohi, bodho ni bodho vativiwa vanna mathiwa meenddi.
EXO.36.31	Yahisasanyedhela mapago matanu a mithanko dha akaasiya, yaahiddeele abodho a nikukuru na musasa, 
EXO.36.32	teto mapago matanu wi ehiddeelege bodho a musasa vaputuni amohiwa teto matanu wi ehiddeelege bodho a musasa avaputuni epaddi, onadhowela nduwa. 
EXO.36.33	Yahisasanyedhela nipago na vaari oviriha ofiya omakuthulo wa abodho. 
EXO.36.34	Yahaahuruwedha abodho ni oro, yahisasanyedhela mangooza ni oro wi ehiddeelege mapago. Mapagoya yahaahuruwedha teto ni oro.
EXO.36.35	Yahisasanyedhela teto guwo yoogawa ni osalu wamataakuru, waroxa, woofiila, ni osalu wa nthoje nookwima. Yahiborodaarivo dhoopaddusiwa dha odhulu dha mompelo oosasanyedhiwa ni orandda. 
EXO.36.36	Yahisasanyedhela abodho annayi a akaasiya wi etomeyegevo guwo ele, yahihuruwedhana ni oro teto yahisasanyedhela vaabodhoni viwa dhingowo dha oro, yahihana mathiwa mannayi a parata. 
EXO.36.37	Yahisasanyedhela teto guwo ya vamavolowelo wa musasa, ni osalu wamataakuru, waroxa ni woofiila ni osalu wa nthoje nookwima, mabasa a namaborodaari oorandda. 
EXO.36.38	Yahisasanyedhela abodho atanu, ohuruwedha vadhuluviwa ni dhoolibihana dhiwa ni oro, mbwenye mathiwiiwa matanu yaali a mukuwa.
EXO.37.1	Bezaleli ni ameesili amohi yahisasanya kaxa, ya mithanko dha akaasiya; olapa wiwa yaali meeturu nimohi ni meya (1,5m), orambalala wiwa yaali masentimeeturu makumi matanu nameenddi ni matanu (75cm), otaama wiwa yaali yooligana. 
EXO.37.2	Yahihuruwedha ni oro apama ode ni muwari, yahisasanyedhela kara yootopiwa ya oro mowaapeeleliha. 
EXO.37.3	Yahinyungulusa mangooza mannayi a oro, yahihela mmonddoni mwa kaxa, mangooza meenddi epaddi ya kaxa meenddi teto epaddi emohi. 
EXO.37.4	Yahisasanyedhela dhimiri dha akaasiya, ohuruwedha ni oro. 
EXO.37.5	Yahivolosihamo dhimiri muwari mwa mangooza a kaxa wi evenyihegena.
EXO.37.6	Yahisasanya teto yookuneelanaavoya ni oro apama, olapa wiwa yaali meeturu nimohi ni meya (1,5m), orambalala wiwa waali vaari ni vaari va mpimo.
EXO.37.7	Ni oro oohaniwa yahisasanya dhoopaddusiwa biili dha odhulu dha mompelo, yahihela mmagomelo wa yookuneelana ele. 
EXO.37.8	Mmohi yamuhelile omagomelo wula teto mmohi omagomelo wumohi. 
EXO.37.9	Dhoopaddusiwa dha odhulu nde, dhahitapulela mompelo eewa, vadhulu vayookuneelana yaatene, osugwanaga mmohi ni mukwaaye, egaworomihedhe kove dheewa vayookuneelana ele.
EXO.37.10	Yahisasanyedhela teto meeza ni mithanko dha akaasiya; eyene olapa wiwa yaali meeturu nimohi, orambalala wiwa waali meya ya meeturu, otaama wiwa waali masentimeeturu makumi matanu nameenddi ni matanu (75cm). 
EXO.37.11	Yahihuruwedha yaatene ni oro apama, yahisasanyedhela kara yootopiwa ya oro mowaapeeleliha mwiwa. 
EXO.37.12	Yahisasanyedhela mowaapeeleliha mukaleloya wa masentimeeturu matanu ni meenddi (7cm). Yahisasanyedhela kara ya mukalelo wootopiwa. 
EXO.37.13	Yahinyungulusa mangooza mannayi, waahela mwemo munamelela meddo dhiwa. 
EXO.37.14	Waaddamela kara vahikala nikungu moovirihamo dhimiri dhoothebana. 
EXO.37.15	Dhimiri ndo dhoothebana meeza dhasasanyiwe ni mithanko dha akaasiya oohuruwedhiwa ni oro. 
EXO.37.16	Yahisasanya dhego dha vameeza ni oro apama: miziwo dhiwa, anamusaniya, milinga ni mihadha dhoohelamo dhoovaha dhookuthula.
EXO.37.17	Yahisasanyedhela teto extanti voohela panti ni oro apama oohaniwa, winna nthiwa, mulongothi, kopo, dhiwuduburu ni tododhiwa, dhaatedhene dhasasanyedhiwe yego emohive eyene. 
EXO.37.18	Dhahikalana mijindda mitanu ni mmohi, miraaru dhakumile kukuru ela, miraaru teto kukuru emohi. 
EXO.37.19	Mujindda ni mujindda wahikalana kopo thaaru ni mukalelo wona dhiwuduburu ni todo dha amendowa. 
EXO.37.20	Vamulongothini wa extanti elena dhahikalavo kopo nnayi dha mukalelo wona dhiwuduburu ni todo dha amendowa. 
EXO.37.21	Vahikala dhikopo thaaru mwamelela mapura a mijindda miinddi. 
EXO.37.22	Mijindda ni dhiwuduburu dhasasanyedhiwe yego emohive eyene, extanti yaatene yahaniwe wa yego emohive eyene ni oro apama. 
EXO.37.23	Yahisasanyedhela teto panti tanu nabiili ni dhoohiddihana ni dhoothimihana dhiwa dha oro apama. 
EXO.37.24	Yahisasanyedhela extanti yaatene ni dhookamihedha dhiwa dhalabiwena kilu makumi maraaru dha oro apama.
EXO.37.25	Yahisasanyedhela niburo na mukutho wa libani ni mithanko dha akaasiya, eyene dhipaddi dhaatedhene dhoofwanafwana, meya meeturu. Otaama wiwa waali meeturu nimohi. Yahitogoliwa matabwaya wona manyaga mannayi mmagomelo mwiwa. 
EXO.37.26	Yahihuruwedha niburo naatenene ni oro apama: vadhulu, mbararuni ni manyagaya. Yahitopa wapeeleliha ni oro. 
EXO.37.27	Yahisasanya teto mangooza meenddi a oro, waahela mbararuni, muddibani mootopiwa mwavira dhimiri dhoothebana. 
EXO.37.28	Yahisasanyedhela dhimiri dha akaasiya, dhahuruwedhiwe ni oro.
EXO.37.29	Yahisasanyedhela makura wi esakuleliwegena mabasa a Mulugu, ni libani noonukwela, dhoosasanyiwa ni orandda.
EXO.38.1	Bezaleli ni ameesili amohi yahisasanyedhela niburo na mukutho dhoopaha ni mithanko dha akaasiya. Olapa wiwa ni orambalala wiwa woofwanafwana, meeturu meenddi ni meya (2,5m). Otaama wiwa waali meeturu nimohi ni meya (1,5m). 
EXO.38.2	Yahitogola mithanko dhiwa wona manyaga mannayi mmagomelo mwiwa, ohuruwedhiwa ni mukuwa. 
EXO.38.3	Yahisasanyedhela dhookamihedhana dhiwa dhaatedhene ni mukuwa, biya dhoohelamo nddoora, apaya, mabasiya, magaarufu oolapa ni biya dhoohelamo makala. 
EXO.38.4	Yahisasanyedhela olalo ni mukuwa, othukuthedha vaari va odhulu ni vati vamburoni na mukutho dhoopaha. 
EXO.38.5	Yahinyungulusa mangooza mannayi a mukuwa mmonddoni mwiwa, ohela mmagomelo mwa olalo wi evirihegemo dhimiri dhoothebana. 
EXO.38.6	Yahisasanyedhela dhimiri dha akaasiya, ohuruwedha ni mukuwa. 
EXO.38.7	Yahivolosihamo dhimiri mmangoozani mule wi ethukuliwegena. Niburo na mukutho dhoopaha dhasasanyiwe mbararuni mwiwa ni matabwa vano muwari mwiwa mwaali nikungunene.
EXO.38.8	Yahisasanyedhela basiya nuulubale na mukuwa, ni nthiwa niwa na mukuwa. Mukuwa ola wavenyihiwa mmasupeeloni a ahiyana yalaba vamavolowelo wa musasa woogumanamo.
EXO.38.9	Yahisasanyedhela cinga na musasa wa Mulugu. Epaddi ya wewo onakuma pevo ya murubi, yahihelawo guwo yowiimela ya nthoje na mutheengo wookwima, olapa wiwa meeturu makumi matanu (50m). 
EXO.38.10	Yahisasanyedhela abodho eewa makumi meenddi, ni mathiwaya makumi meenddi a mukuwa. Dhingowo ni dhoolibihana dha abodho dhaali dha parata. 
EXO.38.11	Yaali teto emodha-modhave, epaddi ya wewo onadhowela pevo ya murubi. Olapa wiwa wa guwo waali meeturu makumi matanu (50m). Abodhoya makumi meenddi ni mathiwaya makumi meenddi yaali a mukuwa. Dhingowo ni dhoolibihana dha abodho dhaali dha parata. 
EXO.38.12	Epaddi ya wewo onadhowela nduwa, wahikala guwo dha meeturu makumi meenddi ni matanu (25m), ni abodhoya kumi ni mathiwaya kumi. Dhingowo ni dhoolibihana dha abodho dhaali dha parata. 
EXO.38.13	Epaddi ya wewo onakuma nduwa, cinga nanna meeturu makumi meenddi ni matanu (25m). 
EXO.38.14	Vamavolowelo nikukuru na moono wooja, guwo yaali meeturu matanu nameenddi ni meya (7,5m) ni abodhoya araaru ni mathiwaya maraaru. 
EXO.38.15	Yaali ndala nikukuru nimohiniwa, guwo yowiimela yaanna meeturu matanu ni meenddi ni meya (7,5m); abodhoya yaali araaru ni mathiwaya maraaru 
EXO.38.16	Guwo dhaatedhene dha cinga dhaali dha nthoje nookwima. 
EXO.38.17	Mathiwa maatene a abodhoya yaali a mukuwa. Dhingowo ni dhoolibihana dha abodho dhaali dha parata, vadhulu viwa teto yahuruweliwe ni parata. Abodho a cinga naatenene yahikanna dhoolibihana dha parata. 
EXO.38.18	Vamavolowelo vahikala guwo dha nthoje nookwima yooborodaariwa ni osalu wamataakuru, waroxa ni woofiila, esasanyedhiwe ni namaborodaari oorandda. Olapa wiwa waali meeturu kumi (10m), otaama wiwa waali wona guwo dhimohi dha cinga, meeturu meenddi ni meya (2,5m). 
EXO.38.19	Guwo ela ya vamavolowelo yanna abodho annayi ni mathiwaya mannayi a mukuwa. Dhingowo ni dhoolibihana dha abodho dhaali dha parata, vadhulu viwa teto yahuruweliwe ni parata. 
EXO.38.20	Dhikomelo dhaatedhene dha musasa ni cinga dhaali dha mukuwa.
EXO.38.21	Wula weelengiwa wa dhooveleela dhalabile musasa wa onamoona. Dhalebiwe ni aLeevi, esogoleliwaga ni Etamari, mwaana a namakutha Aroni, yahiirana wona Mozezi mwalamuleliiye.
EXO.38.22	Bezaleli, mwaana a Uri, oli mwaana a Huri, a nihimo na Zhuda, ahisasanya dhaatedhene dhendo 
EXO.38.23	Bezaleli ahihidda mabasa ni Oholiyabi, mwaana a Ahisamake, a nihimo na Dani, aali oorandda, namasasanyedhela ni namaborodaari ni osalu wamataakuru, waroxa, ni woofiila ni dha nthoje nookwima.
EXO.38.24	Wiinjiva wiwa wa oro ahiddile mabasa a niburo noweela, oyene aveleeliwe wa 
EXO.38.25	Parata yaveleeliwe mu mudhidhi woolebeliwa, wiinjiva wiwa okwaranya kilu macikwi maraaru ni kilu mazana maraaru (3.300kg). 
EXO.38.26	Alobwana yalebeliwa eganna yaaka makumi meenddi odhowa osogolo, wiinjiva wiwa waali macikwi mazana matanu nammohi, ni macikwi maraaru, ni athu mazana matanu ni athu makumi matanu (603.550). Mmohi ni mmohi ahivaha garama tanu dha parata. 
EXO.38.27	Ni parata ela, yasasanyedhela mathiwa zana (100) a niburo noweela ni a guwo yoogawa. Nthiwa ni nthiwa nakalana kilu makumi maraaru ni kilu thaaru (33kg), ndala parata a mathiwa maatene aali kilu macikwi maraaru ni kilu mazana maraaru (3.300kg). 
EXO.38.28	Ni parata yahalile yahisasanyedhela dhingowo ni dhoolibihana dha abodho teto ohuruwedhana vadhulu va abodho.
EXO.38.29	Mukuwa wavahiwe 
EXO.38.30	Ni olena yahisasanyedhela mathiwa omavolowelo wa musasa woogumanamo, niburo na mukutho dhoopaha, olaloya ni dhookamihedha dhiwa dhaatedhene, 
EXO.38.31	mathiwa a cinga naatene, mathiwa a vamavolowelo va cinga ni dhikomelo dhoohiddana musasa ni cinga.
EXO.39.1	Ni osalu wamataakuru, waroxa, ni woofiila, yahisasanyedhela dhoowara dhapama, dhooluwa, dhoolabana mmusasani wa Mulugu; dhoowara dhoosakuleliwana wa 
EXO.39.2	Yahisasanyedhela efodi ni osalu wa oro, wamataakuru, waroxa, woofiila, ni nthoje nookwima. 
EXO.39.3	Yahihana oro, ozhazhaaliha, ogwadda okala osalu, wooluwana, ni osalu wamataakuru, waroxa, woofiila, vamohi ni nthoje nookwima, mabasa oorandda. 
EXO.39.4	Yahisasanyedhela mingoyi dhiwa miinddi dhoomagana mmafuddini. 
EXO.39.5	Muddiddi wasoneliwe efodi wasasanyiwe ni orandda, guwiiwa yaali emohive, ya osalu wa oro, wamataakuru, waroxa, woofiila, ni nthoje nookwima, wona mwemo 
EXO.39.6	Yahisasanyedhela mabwe a onikisi wapeeleliha oro mmagomelo mwiwa, otopavo mandina a ahima a Ezarayeli. 
EXO.39.7	Yahimagelela mabwe ale mmingoyini dha mmafuddini wi ekale yowuubusedha ya aEzarayeli, wona mwemo 
EXO.39.8	Yahisasanyedhela yoowara ya omurimani yoosoniwa ni orandda, yooligana ni efodi, ni osalu wa oro, wamataakuru, waroxa, woofiila, ni nthoje nookwima. 
EXO.39.9	Mpimoya wakala, ndada nimohi mmagomelo mwaatemwene yakuniwa. 
EXO.39.10	Yahitadamo mabwe oofuneyesesa mizele minnayi. Muzele wowambeela mwaali rubi, topaziyu ni ezhimiralida. 
EXO.39.11	Muzele, wa nabiili mwaali mabwe a turekesa, safira ni diyamanti. 
EXO.39.12	Muzele wa neethaaru wahikalana zhasintu, agata ni ametixta. 
EXO.39.13	Muzele wa nennayi mwaali kirisolitu, onikisi, ni zhaxipe. Mabwe alena maatene yaapeelelihiwe ni ohiddeliwa ni oro. 
EXO.39.14	Mabwe ala yaali kumi nameenddi wona mandina a ahima aEzarayeli. Yahaatopa mandinaya wona olebiwa wa karimbu, wa mulogo kumi ni miinddi dha aEzarayeli kadda mulogo ndina neewa.
EXO.39.15	Yahisasanya kurenti ya oro apama osonela va yoowara ya omurimani. 
EXO.39.16	Yahisasanyedhavo teto pethe biili dha oro omagela omwaango mmagomelo mwa yoowara ya omurimani. 
EXO.39.17	Yahimagelelamo makurenti meenddi a oro mpetheni biili mmagomelo mwa yoowara ya omurimani. 
EXO.39.18	Yahimagelela makurenti mmagomelo mwa dhingowo biili, mmafuddini mwa efodi.
EXO.39.19	Yahisasanya pethe biili dha oro, ohela mmagomelo mwa yoowara ya omurimani. 
EXO.39.20	Yahisasanya pethe dhimohi biili dha oro, omagelela muddibani mwa yoowara waaddamela ni musono vadhulu va muddiddi wa efodi. 
EXO.39.21	Yahigumaniha yoowara ya omurimani ni pethe dha efodi ya onamakutha vadhulu viwa yahikalana mungoyi wamataakuru waali vadhulu vamuddiddini wa efodi ya onamakutha; ndala yoowara ya omurimani kayahiya efodi ya onamakutha, wona mwemo 
EXO.39.22	Yahisona maleya oolapa a efodi, ni guwo yamataakuru yaatene, mabasa a anamaluwa. 
EXO.39.23	Vaari va maleya ale vahikala paga voovirihavo muru, yoopideliwa ni osalu wooliba wi ehitaleye voowara. 
EXO.39.24	Mowaapeeleliha maleya dhipaddi ya vati, yahihelavo dhiroma ni orandda ni osalu wamataakuru, waroxa, woofiila, ni nthoje nookwima, 
EXO.39.25	vamohi teto ni dhooruma dha oro apama. Dhiroma ni dhooruma dhiwa dhoothawana emohi ni ekwaaye. 
EXO.39.26	Va maleyani oolapa a namakutha ole vahaapelelihiwa dhiroma ni dhooruma, wona mwemo 
EXO.39.27	Aliwa yahimusasanyedhela Aroni ni anaaye mikanjo, maleeso a mmuruni ni guwo ya nthoje nookwima. Yahisasanya middiddi dhooborodaariwa, 
EXO.39.28	maleeso a mmuruni ni akabuddula ni nthoje nookwima. 
EXO.39.29	Middiddi dhahisasanyiwa ni orandda ni nthoje nookwima, dhooborodaariwa ni osalu wamataakuru, waroxa, ni woofiila, wona mwemo 
EXO.39.30	Ni oro apama yahisasanyedhela ecapa ya kara yoweelihiwa otopavo madhu owi: <<Dhoosakuleliwa 
EXO.39.31	Yahimagelela ni osalu wamataakuru osogolo wa leeso na mmuruni, wona mwemo 
EXO.39.32	Ndala yahimariha mabasa maatene a musasa woogumanamo ni Mulugu. AEzarayeli ebaribareene yahiirana dhaatedhene 
EXO.39.33	Ndala yahidhana wa Mozezi dhaatedhene dha musasa wa Mulugu, dhingowo, abodhoya, mapagoya, dhimiri dhiwa ni mathiwaya; 
EXO.39.34	dhookuneelana dha makupa a mabila ookathiwa wi ekale oofiila, dhookuneelana dha makupa aneenyama amwinko, ni guwo yoogawa; 
EXO.39.35	kaxa ya nipangano no waandana, ni dhimiri dhiwa ni yookuneelanaya; 
EXO.39.36	meeza ni dhookamihedha dhiwa dhaatedhene ni mikaathe dha vameentoni va 
EXO.39.37	extanti ya oro ni panti dhiwa ni dhookamihedha dhiwa dhaatedhene ni makura oohiddihana; 
EXO.39.38	niburo na mukutho na oro na libani, makura oosakuleliwana mabasa, libani noonukwelesa, ni guwo yoothiithihedha ya vamavolowelo va musasa; 
EXO.39.39	niburo na mukutho dhoopaha ni olalo wa mukuwa, dhimiri, dhoobo dhaatedhene; basiya ni nthiwa, 
EXO.39.40	Guwo dha cinga, abodho ni mathiwa, ni guwo yoogawa vamavolowelo, mingoyi ni dhikomelo dhiwa, dhoobo dhaatedhene dhoolabana mmusasani woogumanamo; 
EXO.39.41	dhoowara dhoolabana vamburoni woweela, dhoowara dhooweelihiwa dha namakutha Aroni, ni dhoowara dha anaaye wi elabegena wona anamakutha.
EXO.39.42	AEzarayeli yahiiragana mabasa maatene ndala wona mwemo 
EXO.39.43	Vowoona Mozezi mabasa maatene, ahoonaga wi ebaribareene esasanyiwe ndale wona 
EXO.40.2	<<Nlabo nowambeela na mweeri wowambeela, wiimese musasa, oli musasa woogumanamo ni Mulugu. 
EXO.40.3	Ohelemo kaxa ya nipangano no waandana, othiithihedhe ni guwo yoogawa. 
EXO.40.4	Odhena meeza, osasanyedhevo ni dhego dhaatedhene dhinakala vevale; odhena teto extanti voohela panti, osasanyedhe dhookamihedha dhiwa. 
EXO.40.5	Ohelemo niburo na mukutho na oro ya libani osogolo wa kaxa ya nipangano no waandana. Omagelele guwo vamavolowelo va musasa. 
EXO.40.6	Osogolo wa vamavolowelo va musasa woogumanamo ohelemo niburo na mukutho dhoopaha. 
EXO.40.7	Vaari va musasa woogumanamo ni niburo na mukutho dhoopaha viheliwe basiya nuulubale, ohelemo mahinje. 
EXO.40.8	Wiimese cinga mowapeelela musasa ole, omagelelevo guwo vamavolowelo.
EXO.40.9	<<Othukule makura oosakuleliwana mabasa, okuthulele musasa ni dhaatedhene dhili mwemo ni dhookamihedha dhiwa dhaatedhene. Dhinoodha dhikale dhoosakuleliwela 
EXO.40.10	Okuthulele teto niburo na mukutho dhoopaha ni dhookamihedha dhiwa dhaatedhene. Niburo na mukutho nddo nnoodha nikale noweelesesa noosakuleliwa 
EXO.40.11	Okuthulele teto basiya ni nthiwa niwa. Dhinoodha dhikale dhoosakuleliwa Mulugu.
EXO.40.12	<<Omudhena vamavolowelo va musasa woogumanamo, Aroni ni anaaye, waahabihe ni mahinje. 
EXO.40.13	Omuwarihe Aroni dhoowara dhoosakuliwa, omukuthulele makura oosakuleliwana mabasa. Onoodha akale oosakuleliwa mabasa a onamakutha. 
EXO.40.14	Waadhena teto anaaye, waawarihe maleya oolapa. 
EXO.40.15	Waakuthulele wona teto wamukuthuleliiwe Aroni wi egihiddelege mabasa a onamakutha. Osakuliwa weewa oneere okale omohive ni anamabaliwelamo eewa a musogolo, malabo maatene>>.
EXO.40.16	Mozezi ahiiragana dhaatedhene nda wona mwemo 
EXO.40.17	Nlabo nowambeela na mweeri wowambeela wa yaaka ya nabiili, musasa wa Mulugu wahiimesiwaga. 
EXO.40.18	Mozezi ahiimesaga musasa: ahikaraatihaga mathiwaya, ahaatandaanyihedhaga abodhoya, waamagiha mapagoya. 
EXO.40.19	Ahikuneelaga musasa ole ni guwo, odhulu wiwa ahithulelaga ni makupa, wona mwemo 
EXO.40.20	Ahithukulaga mabwe ootopiwa a nipangano no waandana, ohela mu kaxani, ovirihamo dhimiri dhoothukulana, ahihelagavo yookuneelana vadhulu va kaxa. 
EXO.40.21	Ahidhaagana kaxa ele mba, ahimagelelagavo guwo yoogawa yoothiithihedha kaxa ya nipangano no waandana, wona mwemo 
EXO.40.22	Ahaahelaga teto meeza mmusasani woogumanamo, ode wa guwo yoothiithihedha, epaddi dha wewo onadhowela pevo ya murubi. 
EXO.40.23	Vameeza vevale ahihelagavo mikaathe dha vameentoni va 
EXO.40.24	Ahihelaga teto extanti voohela panti mmusasani woogumanamo osogolo wa meeza, epaddi wewo onakuma pevo ya murubi. 
EXO.40.25	Ahihelaga panti vameentoni va 
EXO.40.26	Ahihelaga teto mmusasani woogumanamo niburo na mukutho na oro, waaddamela guwo yoogawa. 
EXO.40.27	Ahipahagavo libani noonukwelesa, wona mwemo 
EXO.40.28	Ahimagelelagavo teto guwo vamavolowelo va musasa ole. 
EXO.40.29	Waaddamela vamavolowelo va musasa woogumanamo, ahihelagavo niburo na mukutho dhoopaha. Vevale ahikuthagavo mukutho woopaha ni mukutho wa dhilo, wona mwemo 
EXO.40.30	Vaari va musasa woogumanamo ni niburo na mukutho dhoopaha, ahihelagavo basiya nuulubale, ohelamo mahinje oohabamo. 
EXO.40.31	Mozezi, Aroni ni anaaye yoohabagamo madada ni ohuwamo manyalo eewa, 
EXO.40.32	yaafunaga ovolowa mmusasani woogumanamo teto yoohabagamo yaafunaga opaha mukutho, wona mwemo 
EXO.40.33	Ahiimesagavo cinga mowaapeeleliha musasa ni niburo na mukutho dhoopaha, vano ahimagelelagavo guwo vamavolowelo wa cinga. Ndala Mozezi ahaakwanihaga mabasa.
EXO.40.34	Vevale murabo wahihuruwedhaga musasa woogumanamo ole, nthithimiho na 
EXO.40.35	Mozezi kaakwanihaga ovolowa mmusasani woogumanamo, vowi murabo kawavenyilegemo, nthithimiho na 
EXO.40.36	Murabo vavenyiligiiwamo, okala odhulu, vevale aEzarayeli feeddigiiwa edhowaga, moolenddo eewa maatene. 
EXO.40.37	Murabo waahivenyavo, kayeeddaga ofiyedha nlabo nendde murabo waavenyiiwavo. 
EXO.40.38	Mutana murabo wa 
MAT.1.1	Ala bi makolo a Yesu Kirixtu,
MAT.1.2	Abarahamu ahimbala Ezaaki;
MAT.1.2	Ezaaki ahimbala Yakobo;
MAT.1.2	Yakobo ahimbala Zhuda ni addibile;
MAT.1.3	Zhuda aali babe a Perezi ni Zera. (Mmeewa aali Tamari.)
MAT.1.3	Perezi aali babe a Heziromo;
MAT.1.3	Heziromo aali babe a Aramu;
MAT.1.4	Aramu aali babe a Aminadabi;
MAT.1.4	Aminadabi aali babe a Naxoni;
MAT.1.4	Naxoni aali babe a Salimoni;
MAT.1.5	Salimoni aali babe a Bowazi.
MAT.1.5	(Bowazi amaaye yaali Rahabi.)
MAT.1.5	Bowazi aali babe a Obeddi.
MAT.1.5	(Obeddi amaaye yaali Ruti.)
MAT.1.5	Obeddi aali babe a Zhesi;
MAT.1.6	Zhesi aali babe a Kingi Davidi;
MAT.1.6	Davidi aali babe a Salomawu.
MAT.1.6	(Salomawu amaaye yahikala mwadha Uriya.)
MAT.1.7	Salomawu aali babe a Robowamu;
MAT.1.7	Robowamu aali babe a Abiya;
MAT.1.7	Abiya aali babe a Aza;
MAT.1.8	Aza aali babe a Zhosafati;
MAT.1.8	Zhosafati aali babe a Zhoramu;
MAT.1.8	Zhoramu aali babe a Uziya;
MAT.1.9	Uziya aali babe a Zhotamu;
MAT.1.9	Zhotamu aali babe a Akaazi;
MAT.1.9	Akaazi aali babe a Ezekiya;
MAT.1.10	Ezekiya aali babe a Manasesi;
MAT.1.10	Manasesi aali babe a Amoni;
MAT.1.10	Amoni aali babe a Zhosiya;
MAT.1.11	Zhosiya aali babe a Zhekoniya ni addibile mudhidhi oyene wacedheliwiiwa oBabilooniya.
MAT.1.12	Vano vacedheliwiiwa oBabilooniya:
MAT.1.12	Zhekoniya aali babe a Salatiyeli;
MAT.1.12	Salatiyeli aali babe a Zorobabeli;
MAT.1.13	Zorobabeli aali babe a Abiyudi;
MAT.1.13	Abiyudi aali babe a Eliyakimu;
MAT.1.13	Eliyakimu aali babe a Azori;
MAT.1.14	Azori aali babe a Zadoki;
MAT.1.14	Zadoki aali babe a Akimu;
MAT.1.14	Akimu aali babe a Eliyudi;
MAT.1.15	Eliyudi aali babe a Eleyazari;
MAT.1.15	Eleyazari aali babe a Matani;
MAT.1.15	Matani aali babe a Yakobo;
MAT.1.16	Yakobo aali babe a Zhuuze,
MAT.1.16	mamuna a Mariya,
MAT.1.16	Mariya oyene ambalile Yesu,
MAT.1.16	oyene oneethaniwa Kirixtu.
MAT.1.17	Mowinda wambeela wa Abarahamu ofiyedha wa Davidi yavirile anamabaliwelamo dila kumi ni nnayi, wambeela wa Davidi ofiyedha ocedheliwa oBabilooniya yavirile anamabaliwelamo dila kumi ni nnayi, wambeela mudhidhi woocedheliwa oBabilooniya ofiyedha obaliwa wa Kirixtu ole aroromelihiwe yavirile anamabaliwelamo dila kumi ni nnayi.
MAT.1.18	Obaliwa wa Yesu Kirixtu weereyile ayi: Mariya, maaye a Yesu, agaveviwe ni Zhuuze, ehinagone vamohi, ahifwanyeya aganna wari odheela mwa owodha wa Muneba Woweela. 
MAT.1.19	Vowi Zhuuze, mamuna a Mariya, aali oowoma murima, kaafunile omukaliha manyazo vowooneyela, ahuubuwelelaga omwihiya mowiipiteya. 
MAT.1.20	Mbwenye oobuwelaga nda, moorohani ahidheeliwaga mungero a Nabwiya, wiira: <<Zhuuze, namabaliwelamo a Davidi, ohoove omwaakela Mariya okala mwihiyanaawo, vowi wari yinniiyena epadduwe ni owodha wa Muneba Woweela. 
MAT.1.21	Oneere ombala mwaana-mulobwana, vano we oneere omuthwa ndina na Yesu,
MAT.1.22	Dhaatedhene ndo dhipadduwele wi dhaakwanelihiwe dhedho dhawogile Nabwiya odheela mwa namavuhulela, eerile: 
MAT.1.23	<<Namwali oohumunona mulobwana oneere okanna wari, ambale mwaana-mulobwana, muneeriinyu mmwiithanege Emanuwele>>,
MAT.1.24	Zhuuze, agarurumuwile moorohani, ahiiragana wona mwamulamulele mungero a Nabwiya, omwaakela Mariya okala mwihiyanaaye. 
MAT.1.25	Mowindo kaamunonile ofiyedha ombala mwaana oyene, amuthwiliiye ndina nowi Yesu.
MAT.2.1	Yesu abaliwe oBetelemi murudda wa oZhudeya, Heroddi agali mwene. Yesu agabaliwe, oZheruzalemi wahifiyaga atthottho ookumela omadheelo wa nduwa. 
MAT.2.2	Yahikohedhelaga, wiira: <<Mwene aZhudewu obaliwe oli wuuvi? Vowi noonile ttendderi yaaye omadheelo wa nduwa. Nidheele wi nimweebedhe>>.
MAT.2.3	Mwene Heroddi ageewile nda ahikathamiheyaga teto ni athu a oZheruzalemi aatene. 
MAT.2.4	Nuwindo, ahaatugumanyaga apogo a anamakutha aatene ni anamasuuziha a Malamulo a nlogo, waakohaga wi Kirixtu
MAT.2.5	Aliwa yahaakulaga, wiira: <<OBetelemi, oZhudeya, vowi dhilebiwe ndo odheela mwa namavuhulela:
MAT.2.7	Nuwindo, mwene Heroddi ahawiithanaga mowiipiteya atthottho, waakoha mudhidhiya wooniliiwa ttendderi eyo. 
MAT.2.8	Vano ahaarumaga wi edhowe oBetelemi, wiira: <<Mweelibihedhe omusayela ofiyedha mumfwanye mwaana oyo, mwamfwanya mudhe mugaaddele wi ni miyeene gidhowe gamweebedhe>>.
MAT.2.9	Egeewile madhu a mwene Heroddi yahimaruwaga, odhowaga. Ttendderi yooniligiiwa omadheelo wa nduwa yowaasogolelaga, egafiyile vamburoni vaaligi mwaana, ttendderi ele yahiimelaga vadhulu va mburo vaaligi mwaana. 
MAT.2.10	Aliwa egoonile ttendderi ele yahihagalalaga vajinji. 
MAT.2.11	Egavolowile mba yahimfwanyaga mwaana ni amaaye Mariya. Yahikokoraga omweebedha mwaana ole, waatapula mathumba a mvahi dheewa, oveleela oro, libani noonukwela ni makura eneeriwa mira. 
MAT.2.12	Mulugu ahawaaddelaga aliwa moorohani wi ehiwelele wa Heroddi. Mowindo yahiwelelaga owaniwa ni dila emohi.
MAT.2.13	Egadhowile atthottho ale, mungero a Nabwiya ahimooneyelaga Zhuuze moorohani, wiira: <<Ovenye, omuthukule mwaana ni amaaye, othawele wEgubuddu. Wakale wewo ofiyedha wi guwaaddele, vowi Heroddi onomusayela mwaana wi ampe>>.
MAT.2.14	Vevale Zhuuze ahivenyaga ni mahiyu, omuthukula mwaana ni amaaye, othawela wEgubuddu. 
MAT.2.15	Yahikala wewule ofiyedha okwa wa Heroddi. Nda dhahipadduwa wi dhaakwanelihe nde dhawogile Nabwiya odheela mwa namavuhulela, eeriliiye: <<Miyo gihimwiithana Mwaanaga aali elabo ya wEgubuddu>>.
MAT.2.16	Heroddi vooniligiiye wi atthottho ale ehimunyengetha, ahitakaleliwaga vajinji. Ahilamulaga wi epiwe anaalobwana aatene a yaaka biili oya mundduli a oBetelemi ni a mirudda dhowapeelela. Oliye ahiirana nda moohariha ni mudhidhi atthottho wamwaaddeliiwa wooniliiwa ttendderi. 
MAT.2.17	Nuwindo, dhahaakwanela dhawogile namavuhulela Zheremiya, dhowi:
MAT.2.19	Heroddi agakwile, mungero a Nabwiya ahimooneyelaga Zhuuze moorohani agali wEgubuddu, omwaaddela, wiira: 
MAT.2.20	<<Ovenye, omuthukule mwaana ni amaaye, owelele wEzarayeli mwaha wi ale yafuna ompa mwaana oyo ehikwa>>.
MAT.2.21	Vano Zhuuze ahivenyaga, omuthukula mwaana ni amaaye, owelela elabo ya Ezarayeli. 
MAT.2.22	Mbwenye aganonile wi Arikelawu, mwaana a Heroddi, dinalamula oZhudeya vamburoni va babe ahoovaga wi adhowe akalege wewo. Zhuuze ahaaddeliwaga moorohani dhoofuna wiira, nuwindo ahidhowaga murudda wa oGalileya, 
MAT.2.23	okalaga wewo. Nluwa nneeriwa Nazarethi. Nda dheereyile wi dhaakwanelihiwe dhawogile anamavuhulela, dhowi: <<Oliye oneerege wiithaniwa muNazarethi>>.
MAT.3.1	Mwa malabo alene, ahikumelela Zhuwawu Namabathiza, owaalaleyela athu mwiiddeddereni ya oZhudeya, eeraga: 
MAT.3.2	<<Tthwaruwani dhowiira dheenyu mwaha wi Omwene wa Odhulu ohaaddamela!>> 
MAT.3.3	Vowi namavuhulela Ezaya ahiwoga dha Zhuwawu, eeraga:
MAT.3.3	<<
MAT.3.3	<
MAT.3.4	Zhuwawu awara guwo dhoosasanyiwa ni mooya a mwaneenyama oneethaniwa kamelo,
MAT.3.5	Athu a oZheruzalemi, a mirudda dhaatedhene dha oZhudeya, vamohi ni mburo dhaatedhene dhowaaddamela mwihinje Zhordawu, yoodhowa wa Zhuwawu Namabathiza. 
MAT.3.6	Aliwa yabweka dhoothega dheewa, Zhuwawu owaabathiza mmwihinjeni Zhordawu.
MAT.3.7	Zhuwawu agoonile wi aFarizi ajinji ni aSaduseyi yoodhaaga vevale vabathizigiiye, ahiiraga: <<Nyo, mulogo wa dhivili, wuwaaddeleni baani othawa owali wa Mulugu onafuna odha? 
MAT.3.8	Mwihidde mabasa owooneyiha wi muhutthwaruwa dhoothega dheenyu. 
MAT.3.9	Mmurimani mweenyu muhuubuwelege owoga, mwiiraga: <Nihikanna babiihu Abarahamu>.
MAT.3.10	Badho ehipanihiwa wi egwaddena misisi dha mithanko. Mithanko dhaatedhene dhihinavaha dhoovaha dhapama dhineere okakatthiwa wi dhivokedhiwe vamunddoni.
MAT.3.11	<<Miyo ginoobathizani ni mahinje enooniha wi nyo muhutthwaruwa dhoothega dheenyu, mbwenye ole onadha mundduli mwaaga onogikwaranya, kagifwaneele othukula sapatho dhaaye. Oliye onoobathizegeni ni Muneba Woweela ni munddo. 
MAT.3.12	Etelo yaaye eli mmadadani wi amveethena tirigu, amulogolele vatatani, aakahe makataya ni munddo woohuthima>>.
MAT.3.13	Malabo alene Yesu ahimaruwaga oGalileya odhowa mwihinje Zhordawu wi abathiziwe ni Zhuwawu. 
MAT.3.14	Mbwenye Zhuwawu ahixixaga okoodda, eeraga: <<Miyo difwaneele obathiziwa ni nyo, vano nyo munafuna wi miyo guubathizeni?>>
MAT.3.15	Mbwenye Yesu ahimwaakulaga, wiira: <<Dhiinova orumeedhe, mwaha wi fumwemo munafuneyeliiwa wi niirena Mulugu dhinafuniiye>>. Vano Zhuwawu ahirumeedhaga.
MAT.3.16	Yesu agabathiziwe ahivenyagamo mwinko. Nuwindo, odhulu wahifuguwaga, Yesu ahoonaga Muneba wa Mulugu ni mooneyelo a kangayiwa okitaga, odhaaga va oliye. 
MAT.3.17	Vano nahiiweyaga ndhu odhulu, neeraga: <<Ola di Mwaanaga oodhivela, onagihagalaliha>>.
MAT.4.1	Dhigeereyile ndo, Yesu ahithukuleliwaga mwiiddeddereni ni Muneba Woweela wi eehiwe ni Sathana. 
MAT.4.2	Agathugile malabo makumi mannayi mahiyu ni mutana, ahikalagana dala. 
MAT.4.3	Nuwindo, Sathana
MAT.4.4	Mbwenye Yesu ahimwaakulaga, wiira: <<Maleba Ootaleleya enawoga wi: 
MAT.4.5	Nuwindo, Ddiyabo
MAT.4.6	Omwiirela: <<Akala oli Mwaana a Mulugu, olupele vati. Vowi dhihilebiwa wi:
MAT.4.7	Yesu ahimwaakulaga, wiira:
MAT.4.7	<<Mbwenye Maleba Ootaleleya yiire: 
MAT.4.8	Nuwindo, Ddiyabo
MAT.4.9	Nuwindo, Sathana ahimwiirelaga: <<Gineere wuuvaha dhaatedhene dhedhi wakokora, ogeebedha>>.
MAT.4.10	Yesu ahimwaakulaga, wiira:
MAT.4.10	<<Ovenyevo va, Sathana! Maleba Ootaleleya yiire: 
MAT.4.11	Vevale Ddiyabo
MAT.4.12	Yesu ageewile wi Zhuwawu ohufugeliwa mukaambura ahiwelelaga oGalileya. 
MAT.4.13	Nuwindo, ahivenyagawo oNazarethi, odhowa okalaga oKafaranawu, oli waaddamela seresere ya nyaza, mmigaano dha oZebuloni ni oNafitali.
MAT.4.14	Ndo dhahipadduwa wi dhaakwanelihiwe dhawogile namavuhulela Ezaya, eeraga:
MAT.4.17	Okuma vevale odhowa osogolo Yesu ahambeelaga olaleya, eeraga: <<Tthwaruwani dhoothega dheenyu, vowi Omwene wa Odhulu ohaaddamela>>.
MAT.4.18	Yesu eeddaga seresere ya Nyaza ya oGalileya ahawoonaga addibila abiili, Simawu, oononiwa teto ni ndina na Peduru ni Andire evokedhaga mathavi munyaza, vowi yaali anamatota somba. 
MAT.4.19	Vano Yesu ahawaaddelaga, wiira: <<Mudhe mugihare, guwiireni anamatota a athu>>. 
MAT.4.20	Mowaaguva aliwa yahaahiyaga mathavi eewa, omuharaga.
MAT.4.21	Egeeddile vang'ono, Yesu ahawoonaga addibila amohi abiili, Tiyago ni Zhuwawu, ahima a Zebedeyo, egali mmwanddeyani ni babiiwa esasanyedhaga mathavi eewa. Yesu ahawiithanaga. 
MAT.4.22	Mowaaguva aliwa yahihiyaga mwanddeya ni babiiwa, omuharaga Yesu.
MAT.4.23	Vano Yesu ahidhowaga weddeedda elabo yaatene ya oGalileya, asuuzihaga, alaleyaga Muselu Wapama wa Omwene mu nyuba dha matugumano dha aZhudewu,
MAT.4.24	Vano bili yaaye yahivuweya elabo yaatene ya oSiriya. Mowindo yowaadhagana aredda aatene yannaga dhiredda dhowukuula dhoohiyana-hiyana: Oohiddiwa ni mineba dhabure, aajilejile, ooragala. Oliye owaayilihaga. 
MAT.4.25	Athu ajinji yoomuharaga ookumela oGalileya, oDekapolisi, oZheruzalemi, oZhudeya ni a kobela ya oZhordawu.
MAT.5.1	Yesu agoonile wiinjiva wa athu, ahigwelaga vamwaangoni, agakaraatile, anamasuuza aaye yahimwaaddamelaga. 
MAT.5.2	Oliye ahambeelaga waasuuziha, eeraga:
MAT.5.3	<<Ooreelihiwa baale yinna muneba wowiiyeviha,
MAT.5.3	vowi Omwene wa Odhulu bweewa.
MAT.5.4	Ooreelihiwa baale enaandda,
MAT.5.4	vowi binatodoliwe.
MAT.5.5	Ooreelihiwa baale eli owiiyeviha,
MAT.5.5	vowi binaakele elabo ya vati
MAT.5.5	wona yookalana yeewa.
MAT.5.6	Ooreelihiwa baale yinna dala ni nthona
MAT.5.6	dha efunelo ya Mulugu,
MAT.5.6	vowi binaarubale.
MAT.5.7	Ooreelihiwa baale enaweeddiwela thagaraga akwiiwa,
MAT.5.7	vowi Mulugu onoodha aweeddiwele thagaraga.
MAT.5.8	Ooreelihiwa baale eli oweela mirima,
MAT.5.8	vowi binamoone Mulugu.
MAT.5.9	Ooreelihiwa baale eneerana murenddele,
MAT.5.9	vowi bineethaniwe ahima a Mulugu.
MAT.5.10	Ooreelihiwa baale enaharahariwa
MAT.5.10	mwaha woohara efunelo ya Mulugu,
MAT.5.10	vowi Omwene wa Odhulu bweewa.
MAT.5.11	<<Munakala ooreelihiwa mwaaruwaniwaga, mwaaharahariwaga ni owogeliwa dhootakala dhoohiyana-hiyana mwaha wa miyo. 
MAT.5.12	Muhagalale, muthabe mwaha wi yootthettheeliwana yeenyu si yuulubale odhulu teto mwa mukalelo mmohive yahaaharahara anamavuhulela yadhiile nyo muhunakalewo.
MAT.5.13	<<Nyo muli mwiinyu wa elabo; ki mwiinyu wakumuwa, onaawelihedhiwe addi wi odhivege? Weera ndo kilivo emohi yowiirana, onoothathileliwa ode, onyingaleliwaga ni athu.
MAT.5.14	<<Nyo muli waara wa elabo. Kadhinaandeya ologoha nluwa nimagiwe vamwaangoni, 
MAT.5.15	naari kinahiddiha panti, ekuneelana mpika, eehi. Enahela mburo wa vadhulu wi waamoneyelege athu aatene eli muwari mwa nyuba eyo. 
MAT.5.16	Mwa mukalelo mmohive muhiddihe waara weenyu vaari va athu aatene wi yoone meerelo eenyu apama, emuthithimihege Babiinyu oli odhulu.
MAT.5.17	<<Kamuubuwelege wi gidheele omariha Malamulo a Mozezi naari masuuziho a anamavuhulela awale. Kagidheele dhedho, eehi, gidheele waakwaneliha masuuziho eewa. 
MAT.5.18	Ebaribareene miyo ginowuwaaddelani wi odhulu ni elabo ya vati dhakalawoove, naari nlemba ning'onong'ono, naari etoonyihedho emohi ya nlemba kinavenyihiwavo vaMalamuloni. Dhinakala ndo ofiyedha dhaatedhene dhaakwanele. 
MAT.5.19	Vowi ole onavenyihevo nlamulo nimohi, naari nikale ning'onong'ono nowi avi, aasuuzihaga akwaaye wiirana ndo, muthu oyene oneeriwege mung'onong'ono okwaranya mu Omwene wa Odhulu. Mbwenye ole oneewelela malamulo, aasuuzihaga akwaaye wiirana ndo onakala mpogo mu Omwene wa Odhulu. 
MAT.5.20	Ginowuwaaddelani wi ororomeleya weenyu mwa efunelo ya Mulugu waahikwaranya wa anamasuuziha a Malamulo ni aFarizi, kalivo mmohi onaadhe avolowe mu Omwene wa Odhulu.
MAT.5.21	<<Nyo mwihiiwa dhawogiwe wa awale-wale dhowi: <Kumpe muthu>,
MAT.5.22	Mbwenye miyo ginowuwaaddelani wi muthu oli aatene onatakaleliwa ni ddibile, onofwaneelela othongiwa. Naari onamuruwana ddibile
MAT.5.23	<<Mowindo, waadhaagana mvahi waawo veebuwani, wuubuwelela wi ddibilo ohukanna mwaha ni we, 
MAT.5.24	ohiye mvahi waawo veebuwani vevo, vowambeela odhowe wateyihane ni ddibilo, vano owelelewo wapeleke mvahi waawo.
MAT.5.25	<<We waadhowaga omathongiwelo osayele oteyihana mundila mowaaguva ni ole wuusumele wi oliye ahuupeleke wa namathonga, namathonga oopeleke mmadani mwa musupayi, oliye oofugele mukaambura. 
MAT.5.26	Ebaribareene ginowuwaaddela wi kudha okumamo ohulivile korowa yoogomihedha.
MAT.5.27	<<Nyo mwihiiwa dhiwogiwe dhowi: <Kuraruwe>.
MAT.5.28	Mbwenye miyo ginowuwaaddelani wi muthu oli aatene onamusugwa mwihiyana ni moobuwelelo oomfuna, ohuraruwa mmurimani mwaaye. 
MAT.5.29	Vano akala niinto naawo na omoononi wooja ninowuuthegiha, okumihemo, othathilele woolapela. Vowi eli yapama oyeleela yaano emohi ya mwiili waawo, ohiya mwiili waawo waatene ovokedhiwe omunddoni woohuthima. 
MAT.5.30	Emodha-modhave, akala ndada naawo na moono wooja ninowuuthegiha ogwadde, othathilele woolapela ni we. Eli yapama oyeleela yaano emohi ya mwiili waawo, ohiya mwiili waawo waatene ovokedhiwe omunddoni woohuthima.
MAT.5.31	<<Dhihiwogiwa teto, wiira: <Mulobwana amwiigara mwihiyanaaye, enoofuneya amvahe kaarata ya omwalana>.
MAT.5.32	Mbwenye miyo ginowuwaaddelani wi aatene enamwalana ni mwihiyanaaye mwahaya ohuli wa mararuwo, onomwiiriha wi araruwege. Vano mulobwana onamutela mwihiyana owiigariwa oyo teto onooraruwana.
MAT.5.33	<<Teto nyo mwihiiwa dhaaddeliwe apogo eenyu awale dhowi: <Ohulibelege ebeweene,
MAT.5.34	Mbwenye miyo ginowuwaaddelani wi mwihiye olibela waatewene. Hiyani olibela ni ndina na odhulu mwaha wi bu mpanddo wa Mulugu. 
MAT.5.35	Naari olibela mu ndina na elabo ya vati, vowi fi voonyingala va manyalo aaye, naari ni ndina na oZheruzalemi mwaha thi nluwa na Mwene mulubale. 
MAT.5.36	Vano ohiye olibela mu ndina na muru waawo mwaha kunaanda osaddula nthithi nimohi nikala nooriba, naari nikala noweela. 
MAT.5.37	Mbwenye sapama mwiirege: <Ee>, akala <ee>. Mwiirege: <Naari>, akala <naari>. Dhakwaranya vevo dhinadha mwa mabasa a Nambure.
MAT.5.38	<<Nyo mwihiiwa dhiwogiwe, wiira: <Oliva niinto nniinto, niino nniino>.
MAT.5.39	Mbwenye miyo ginowuwaaddelani wi muhulibanena enowiirelani dhabure. Muthu ooddwadha mbarutuni omvahe ooddwadhe epaddi emohi. 
MAT.5.40	Muthu oosumela wa anamathonga wi owaake maleya, omvahe teto ni kazaakweene. 
MAT.5.41	Muthu oowaddihedha weedda ni sapo kilomeeturu emohi, weeddeve teto makilomeeturu meenddi. 
MAT.5.42	Muthu onooloba yego, omvahe. Muthu onafuna wuubolihedha yego omvahe, ohumwiing'anihe ekothikothi.
MAT.5.43	<<Nyo mwihiiwa dhiwogiwe, wiira: <Omudhivelege mukwaawo>,
MAT.5.44	Mbwenye miyo ginowuwaaddelani wi mwaadhivelege amwiiddani eenyu, mwaalobelelege ale enooharaharani. 
MAT.5.45	Mweera ndo, munakala ahima a Babiinyu a odhulu. Mwaha oliye onowaafaalihedha nduwa athu abure ni apama teto onowaarubwihedha muzongwe ooharihamo efunelo ya Mulugu ni ale enakoodda oharihamo. 
MAT.5.46	Mwaha wowi mwaadhivelaga ale enoodhivelani baahi, munaavahiwe yootthettheeliwa baani ni Mulugu? Anamakoha-musoko
MAT.5.47	Teto, mwaalojelaga amudhi eenyuve baahi, mwiirilevo ddi yookwaranya amohi? Dhedho kahuwo dhineerana ale ehinamuroromela Mulugu? 
MAT.5.48	Mowindo, nyo kalani owaakwanela wona Babiinyu a odhulu oli owaakwanela>>.
MAT.6.1	<<Muwaraale, kamwiiregena meerelo eenyu apama vameentoni va athu wi aliwa yuutthettheelegeni, mweera ndo kamudha mwaakela yootthettheeliwana ya odheela wa Babiinyu oli odhulu.
MAT.6.2	<<Mwa ela, mwaavahaga aliba ohaleeliwa, kamoobege palaza vaari veenyu wona muneerela anamanyengetha mu nyuba dha matugumano
MAT.6.3	Vano we waafunaga omvaha oohaleeliwa, ndada naawo na moono woong'oto nihinone dhineera ndada naawo na moono wooja, 
MAT.6.4	wi mvahi waawo okale wa wipiini. Vano Ababo, enoona dha wipiini, enowuutthettheela.
MAT.6.5	<<Mwaalobelaga muhukalege wona anamanyengetha, enadhiveliwa olobela owiimeleene mu nyuba dha matugumano ni mmakulugano wi yooniwege ni athu. Ebaribareene ginowuwaaddelani wi aliwa ehaakela yootthettheeliwana yeewa. 
MAT.6.6	Mbwenye we waalobelaga ovolowege osuubini waawo, ofugege musiwo, olobele wa Ababo eli wipiini; vano Ababo enoona dha wipiini eneere wuutthettheela. 
MAT.6.7	Waalobelaga kuvirusedhege madhu mamohive wona athu oode, vowi enoobuwela wi voowoga vajinji fineeriisu yiiwiwe. 
MAT.6.8	Nyo kamwiiregena wona aliwa. Mulugu Babiinyu ohunona dhinoohaleelani muhunamulobe. 
MAT.6.9	Voolobela mwiirege ayi:
MAT.6.9	<Babiihu a odhulu,
MAT.6.9	ndina neenyu noweela nthithimihiwege.
MAT.6.10	Omwene weenyu odhe.
MAT.6.10	Ofuna weenyu wiireyege vati vano
MAT.6.10	wona muneereyeliiwa odhulu.
MAT.6.11	Munivahe peeno yooja yeehu
MAT.6.11	yowaakwana malabo maatene.
MAT.6.12	Munilevelelege dhoothega dheehu,
MAT.6.12	wona hiyo nnaalevelela athu enanthegela.
MAT.6.13	Vano kamurumeedhele wi nimorele moweehiwani,
MAT.6.13	mbwenye munivulumuse mwa dhabure.>
MAT.6.13	[Vowi weenyu bu Omwene, owodha,
MAT.6.13	ni nthithimiho na okala ni okala. Ameni.
MAT.6.14	<<Vowi mwaalevelelaga athu dhoothega dheewa teto Babiinyu a odhulu onowuulevelelani. 
MAT.6.15	Akala kamunaalevelela athu dhoothega dheewa, Babiinyu kadha oolevelelani dhoothega dheenyu.
MAT.6.16	<<Mwaathugaga, kamwiyooneyihege okubanya wona anamanyengetha, enasaddula wiintoni weewa ni makuzi, enafuna athu yawoonege wi enothuga. Ebaribareene ginowaaddelani wi aliwa ehaakela yootthettheeliwana yeewa. 
MAT.6.17	We waafunaga othuga, osusule wiintoni, odholihe makura mmuruni mwaawo 
MAT.6.18	wi athu ehinone wi onoothuga, mbwenye enone Ababo eli wipiini baahi, vano Ababo enoona dha wipiini eneere wuutthettheela.
MAT.6.19	<<Mwihiyuugelele dhooreela dha elabo ya vati, vevo oswa ni mukwiti vinanoongiiwa, owiiya vinatataruliiwa yiiya. 
MAT.6.20	Mbwenye mwiyuugelelege dhooreela odhulu wewo oswa naari mukwiti ohunanoongiiwa, naari owiiya ohunatataruliiwa yiiya. 
MAT.6.21	Vowi vevo vinaakale dhooreela dhaawo teto murima waawo onakale vevo.
MAT.6.22	<<Meento bili panti ya mwiili. Meento aawo yakala apama, mwiili waawo waatene onakala wowaara. 
MAT.6.23	Akala meento aawo babure, mwiili waawo waatene onakala muyiihini. Akala panti eli mwa nyo enosadduwa yiihi, yiihiya enotthabwa.
MAT.6.24	<<Kalivo onaanda wawiimelela anabwiya abiili, sowi oneerege omwiidda mmohi, amudhivelege mmohiwa, naari oneerege wiiveleela wa mmohi, mmohiwa amunyemulege. Kadhinaandeya omwiimelela Mulugu, wiimelela teto dhooreela.
MAT.6.25	<<Mwaha wa ela ginowuwaaddelani wi kamusanyeyelege dhinoohaleelani mwiiraga: <Nnaaje ddi?> naari <Nnaang'we ddi?> Vowi egumi yeenyu soofuneya okwaranya yooja, vano mwiili weenyu boofuneya okwaranya yoowara. 
MAT.6.26	Musugwe, balame dha odhulu kadhinadhala, kadhinahadda, kadhinalogolela mmatatani mbwenye Babiinyu a odhulu onojiha. Ki nyo kamuli oofuneya okwaranya balame?>> 
MAT.6.27	Kalivo muthu onaanda waakwaniha odheela mookathamiheya weenjedhedha nlabo nimohi na egumi yaaye.
MAT.6.28	<<Ki vano mwaha bwaddi musanyeyelaga yoowara? Moone monnuwelo a todo dha mukokolani: Kadhinalaba naari kadhinaluwa guwo. 
MAT.6.29	Mbwenye miyo ginowuwaaddelani wi naari mwene Salomawu munthithimihoni naaye naatenene kaafiyedhe owara oligana ni todo nda. 
MAT.6.30	Vano akala Mulugu onowariha manasi a mukokolani, eliwo peenove, omenseloni wiwa evokedhiwa vamunddoni, ebaribareene Mulugu onowuuwarihani, naari nyo mugalive ooyeva nroromelo. 
MAT.6.31	Mowindo, kamusanyeyege mwiiraga: <Nnaaje ddi? Nnaang'we ddi?> naari <Nnaware ddi?> 
MAT.6.32	Vowi athu ehinamuroromela Mulugu binasayela dhego dhaatedhene dhedhi; vowi Babiinyu a odhulu ohunona dhinarabuleliinyu mwa dhaatedhene dhedho. 
MAT.6.33	Musayele vowambeela Omwene waaye ni wogoowa waaye, vano dhaatedhene dhedho muneere weenjedhedhiwa. 
MAT.6.34	Mowindo muhusanyeyelege nlabo na menselo, nlabo na menselo nnakala ni dhoorusa dheewa-dheewa. Kadda nlabo nihikanna dhoorusa dhiwa dhowaakwana.
MAT.7.1	<<Kammukonege muthu wi teto Mulugu onaadhe ookoneni. 
MAT.7.2	Vowi ni mukalelo onaakoniinyu athu, Mulugu onoodha ookoneni ni mpimo oyene munapimiinyuna teto oliye oneere wuupimanaani oyene.
MAT.7.3	<<Mwaha bwaddi onoona ekata eli mwiintoni mwa ddibilo, ohoonaga emiri eli mwiintoni mwaawo? 
MAT.7.4	Naari onaawoge addi ni ddibilo wiiraga: <Ogihiye givenyihemo ekata mwiintoni mwaawo>, oganna emiri mwiintoni mwaawo? 
MAT.7.5	We namanyengetha! Vowambeela ovenyihemo emiri eli mwiintoni mwaawo, weera ndo oneerege woona pama wi ovenyihemo ekata eli mwiintoni mwa ddibilo.
MAT.7.6	<<Muhuvahege dhego dhoreelihiwa anabwa, naari ovokedha kumba, dhego dheenyu dha mutheengo wookwima, vowi kumba dhinonyingalela dhego dheenyu dha mutheengo wookwima, vano anabwa enoorugunuwa yuudaruleni.
MAT.7.7	<<Lobani muneere ovahiwa; sayelani muneere ofwanya; gogoddani muneere ofuguleliwa. 
MAT.7.8	Vowi aatene enaloba enowaakela, ole onasayela onofwanya, ole onagogodda onofuguleliwa.
MAT.7.9	<<Muthu baani mwa nyo oneera mwaanaye amuloba mukaathe amvaha nibwe? 
MAT.7.10	Naari oneera amuloba somba amvaha nyowa? 
MAT.7.11	Nyo mugalive abure muhunona waavaha dhego dhapama aniinyu, ki Babiinyu oli odhulu kanaavahe mootthabwa dhego dhapama wa ale enamuloba? 
MAT.7.12	Dhaatedhene dhinafuniinyu wi athu yuwiirelegeni, nyo teto mwawiirelege aliwa,
MAT.7.13	<<Ovolowele musiwo woopurana! Mwaha wi musiwo woorambalala ni dila yookweya dhinadhowiha omarimeelelo, ajinji enohara dila eyene. 
MAT.7.14	Mbwenye musiwo woopurana ni dila yooyeva, dhinadhowiha wiigumini yoohumala, athu vang'ono binafwanya dila eyo>>.
MAT.7.15	<<Muwaraale ni anamavuhulela ooratha! Mwaha wi enoodha wa nyo ni onyengetha wona mabila oopwaasa, mbwenye mmurimani mweewa egali miiji dhooguwa. 
MAT.7.16	Athu alena nyo munoodha mwaadidele ni dhoovaha dheewa. Mwaha wi kadhidha dhiireya nroga nivahe uuva. Naari mmurulani mvahe mayeebe. 
MAT.7.17	Mowindo, muthanko waatene wapama onavaha dhapama, mbwenye muthanko wabure onavaha dhabure. 
MAT.7.18	Teto kadhidha dhiireya wi muthanko wapama ovahe dhabure, naari muthanko wabure ovahe dhapama. 
MAT.7.19	Muthanko waatene ohunavaha dhapama onogwaddiwa ovokedhiwe vamunddoni. 
MAT.7.20	Mowindo, anamavuhulela ooratha ayo munoodha mwaadidele ni dhoovaha dheewa.
MAT.7.21	<<Kahuwo aatene eneera: <Nabwiya, Nabwiya>, enaavolowe mu Omwene wa Odhulu, mbwenye ale eneerana ofuna wa Ababa eli odhulu. 
MAT.7.22	Nlabo
MAT.7.23	Vevo miyo ginoodha gawiirele voweela: <Kaguunonileni. Mvenyevo va, athu owiirana dhabure!>
MAT.7.24	<<Muthu oli aatene oneewa madhu aaga avirihagamo, onaligana ni muthu oowaraala amagile nyuba yaaye, atibile miliddidha addiihiha, asiddela. 
MAT.7.25	Orubwa muzongwe, mihinje odhaala, pevo ni kuluzi yuulubale oddwadha nyuba ele, mbwenye kayatongwile, mwaha wi nyuba ele yahimageya pama. 
MAT.7.26	Mbwenye muthu oli aatene oneewa madhu aaga ala, ahaavirihagamo, onaligana ni muthu oolodhowa, amagile nyuba yaaye ahisiddelile kaatibele mooddiihiha. 
MAT.7.27	Vevale muzongwe orubwa, mihinje odhaala, pevo ni kuluzi yuulubale oddwadha nyuba ele. Yahitongwa, obwanyuwa yaatene>>.
MAT.7.28	Yesu agamalile owoga madhu alena, anamwinji yahitikiniheyaga ni masuuziho aaye. 
MAT.7.29	Vowi oliye asuuzihaga wona muthu anna owodha, kaasuuzihaga wona anamasuuziha a Malamulo.
MAT.8.1	Yesu akitaga omwaangoni anamwinji yegi omuhara. 
MAT.8.2	Mulobwana mmohi a maredda
MAT.8.3	Vevale Yesu ahitadeelaga ndada, omukahinya, wiira: <<Gihifuna, kala oweela!>> Mowaaguva aheelihiwaga mwa maredda ale. 
MAT.8.4	Vano Yesu ahimwiirelaga: <<Kumwaaddele muthu, mbwenye odhowe wa namakutha owoone akala ohuyila teto waveleele mvahi walamule Mozezi wi okale onamoona wa athu>>.
MAT.8.5	Yesu agavolowile oKafaranawu sinturiyawu
MAT.8.6	<<Nabwiya, mwiimeleli aaga vaade onoobulela, kanaanda weedda, onovoreyiwa vajinji>>.
MAT.8.7	Yesu ahimwaaddelaga, wiira: <<Ginadhowa wewo, gamuyilihe>>.
MAT.8.8	Mbwenye sinturiyawu ahimwaakulaga, wiira: <<Nabwiya, miyo kagili oofwaneelela wi guwaakeleni mba mwaaga. Mbwenye muwoge ndhu neenyu nimohi baahi, mwiimeleli aaga onooyila. 
MAT.8.9	Mwaha wi gihikalana apogo enawiiweleliimi. Teto gihikalana anyakoddo ginaathongiimi. Gawoga wa mmohi, geera: <Dhowa>, oliye onodhowa, wa mmohiwa gawoga, geera: <Odhe>, oliye onoodha. Teto gamwaaddela mwiimeleli aaga, geera: <Wiirena ela>, oliye onowiirana>>.
MAT.8.10	Yesu ageewile dhedhi ahitikinaga, owoga wa athu yamuharaga, wiira: <<Ebaribareene ginowuwaaddelani wi okala ni okala kaginaabihege omoona mwEzarayeli akalana nroromelo nooligana wona na muthu ola. 
MAT.8.11	Ginowuwaaddelani wi athu ajinji eneerege odha omadheelo wa nduwa ni a omadhowelo wa nduwa ekalena mburo vameeza ni Abarahamu, Ezaaki ni Yakobo mu Omwene wa Odhulu. 
MAT.8.12	Mbwenye ale yafwaneelele Omweneya enoodha evokedhiwe ode, wa yiihi. Wewo oneere okale wuundda ni otakuna meeno>>.
MAT.8.13	Vano Yesu ahiwogaga ni sinturiyawu ole, wiira: <<Odhowege, dhiireye mooligana ni ororomela waawo>>. Nuwindo, mudhidhi mmohive olene mwiimeleli aaye ahiyilaga.
MAT.8.14	Yesu agafiyile vaade va Peduru amfwanyilege mbogohi a Peduru agakonaantile, abulelaga mwaha wa nipaddawe. 
MAT.8.15	Yesu ahimukahinyaga ndada, nipaddawe omwihiya. Vevale mma ole ahivenyaga wambeela waakamihedhaga aliwa.
MAT.8.16	Egudduguddu-guddu, amohi yahimudheelagana Yesu athu ajinji yahiddiwe ni mineba dhootakala. Vano owiigaraga mineba dhootakala ni madhu baahi, aayilihaga aredda aatene. 
MAT.8.17	Ahiiragana nda wi dhaakwanele nde dhawogile namavuhulela Ezaya wi:
MAT.8.18	Yesu vawooniligiiye athu ajinji yamwaapeelelege, ahawiirelaga anamasuuza aaye wi elabuwele kobela emohiwa ya nyaza.
MAT.8.19	Nuwindo, ahimwaaddamelaga namasuuziha a Malamulo, wiira: <<Namasuuziha, gineerege wuuharani waatewene onafuniinyu odhowa>>.
MAT.8.20	Mbwenye Yesu ahimwaakulaga, wiira: <<Makala ehikanna makungu eewa, balame dha odhulu dhihikanna dhitunji dheewa, mbwenye miyo, Mwaana a Muthu, kaginna voosameeliha muru>>.
MAT.8.21	Namasuuza mmohiwa
MAT.8.22	Mbwenye Yesu ahimwaakulaga, wiira: <<Ogihare. Waahiye anookwa yaalogohege anookwa eewa>>.
MAT.8.23	Nuwindo, Yesu agagwelile mmwanddeyani anamasuuza aaye yahimveleelaga. 
MAT.8.24	Mowaaguva nahitatamuwaga nipevo nuulubale munyaza, ofiyedha mwanddeya ohala vang'ono obwina. Vano mudhidhi olene Yesu eeraga ogona. 
MAT.8.25	Vevale anamasuuza aaye yahidhowaga omvenyiha ekuwaga, yiiraga: <<Nabwiya, nivulumuseni! Nnookwa!>>
MAT.8.26	Vano Yesu ahaakohaga, wiira: <<Athu ooyeva nroromelo, mwaha bwaddi munooviinyu vajinji?>> Ageere ndo, Yesu ahivenyaga, osumulula pevo ni kuluzi, dhaatedhene omaala. 
MAT.8.27	Athu yahitikiniheyaga, wiira: <<Muthu baani olaya, onafiyedha wiiweleliwa pevo ni kuluzeene?>>
MAT.8.28	Yesu agafiyile kobela ya nyaza, murudda oneethaniwa Gadara, yahidhaaga wa oliye alobwana abiili yahiddiwe ni mineba dhootakala. Aliwa yakumilege omasiye,
MAT.8.29	Vevale alobwana ale yookuwaga, yiiraga: <<Munafuna ddi ni hiyo Mwaana a Mulugu? Mudheele onirabuliha mudhidhi ohunaakwane?>>
MAT.8.30	Wookala hiwule, vookumbuziwaga nikwedda nuulubale na kumba. 
MAT.8.31	Vano mineba dhootakala dhahimulobaga Yesu mwa ntidi, wiira: <<Mweera munikumiha, munirume navolowe munikwedda na kumba nde>>.
MAT.8.32	Yesu ahaakulaga, wiira: <<Kaweni!>> Mineba nde dhahikumaga mwa alobwana ale, odhowa munikwedda na kumba. Nuwindo, kumba dhaatedhene dhahithamagelaga ojijini, oddadda munyaza, okwa.
MAT.8.33	Amakambuzi a kumba yahithawaga, ofiya oluwani, owoga dhaatedhene nde dheereyile teto ni dhedho dhawiireyele alobwana ale yahiddiwe ni mineba dhootakala. 
MAT.8.34	Nuwindo, athu aatene a nluwa ndde yahidhowaga ogumana ni Yesu, vano egamfwanyile yahimulobaga ni ntidi wi avenyewo omuruddani weewa.
MAT.9.1	Yesu ahigwelaga mmwanddeyani, olabuwela kobela emohiwa, odhowa nluwa na owaniwa. 
MAT.9.2	Wewule athu yahimudheelagana mulobwana mmohi ookwa-yaano egamukonaantihile vanteteni. Yesu, agoonile nroromelo nanna athu ale, ahimwiirelaga ookwa-yaano ole: <<Mwaanaga, olibe murima, dhoothega dhaawo dhihileveleliwa>>.
MAT.9.3	Vevale anamasuuziha a Malamulo yoowogaga weekiiwa, yiiraga: <<Mulobwana ola onomunyemula Mulugu!>>
MAT.9.4	Nuwindo, Yesu, voonona moobuwelelo eewa, ahiiraga: <<Mwaha bwaddi munoobuweleliinyu dhootakala mmirimani mweenyu? 
MAT.9.5	Etthabwile okweya siivi? Wiira: <Dhoothega dhaawo dhihileveleliwa>, naari owoga, wiira: <Venya weedde?> 
MAT.9.6	Mbwenye munone wi miyo Mwaana a Muthu gihikanna owodha mwiilaboni ya vati woolevelela dhoothega>> Oliye ahirugunuwaga owoga ni ookwa-yaano ole, wiira: <<Venya, othukule ntete naawo, odhowege vaade vaawo>>.
MAT.9.7	Ookwa-yaano ole ahivenyaga, odhowaga vaade vaaye. 
MAT.9.8	Anamwinji egoonile nde yahikalagana woova, yoomuthithimihaga Mulugu, aavahile athu kopolo dhowinda.
MAT.9.9	Yesu agavenyile vevale, ahimoonaga muthu mmohi eethaniwa Matewuzhi agakaraatile vamburoni vookoha musoko, Yesu ahimwiirelaga: <<Ogiharege!>> Matewuzhi ovenya omuharaga.
MAT.9.10	Vano Yesu agali mba
MAT.9.11	Vevale aFarizi egoonile nde, yahaakohaga anamasuuza a Yesu, wiira: <<Mwaha bwaddi namasuuziha eenyu onaja ni anamakoha-musoko teto ni athu oothega?>>
MAT.9.12	Yesu ageewile dhedho ahiiraga: <<Ale eli agumi kinamurabulela namugu, eehi, mbwenye ale eli aredda. 
MAT.9.13	Dhowani, mwasuuze yootapulela ya madhu ala: <Ginafuna thagaraga ohiya mukutho>.
MAT.9.14	Nuwindo, anamasuuza a Zhuwawu Namabathiza yahimwaaddamelaga Yesu, omukoha, wiira: <<Mwaha bwaddi hiyo ni aFarizi nthugaga [dila dhijinjidhene], anamasuuza eenyu ehithugaga?>>
MAT.9.15	Yesu ahawaakulaga, wiira: <<Kadhinaandeya wi aliba wiithaneliwa matelo ekale ookubanya namatelaya agali vevo! Enoofiya malabo eneeriiwa yaakiwe namatelaya, mwa malabo ayene fineeriiwa ethugege.
MAT.9.16	<<Kalivo onasonela ecapa exa vaguwoni yawale, mwaha wi ecapa eyo enowoomola guwo yawale, otaleya wiwa onootthabwa. 
MAT.9.17	Naari vinyu muxa kanaheliwa mmathumbani a makupa awale, mathumbaya enootaleya, vano vinyuya onothathiya, mathumbaya enomala mabasa. Mbwenye vinyu muxa onaheliwa mathumba maxa, ndala dhaabiilidhene dhinologoleleya>>.
MAT.9.18	Yesu awaaddelaga dhego dhedhi ahifiyaga musogoleli, mmohi a nyuba ya matugumano, ahimwaaddamelaga, okokora, omweebedha, wiira: <<Mwaanaga a mwaana-mwihiyana ohukwa dhiinoveva, mbwenye mudhe, mmuhele ndada, oliye oneere okanna egumi>>. 
MAT.9.19	Vevale Yesu ahivenyaga omuhara ni anamasuuza aaye.
MAT.9.20	Teto vahikalaga mwihiyana mmohi abulela ofiyedha yaaka kumi ni biili, oredda wookuma mwazi. Mwihiyana ole ahidheelaga odduli waaye okahinya nipiyo na yoowara yaaye, 
MAT.9.21	vowi owuubuwelelaga mmurimani mwaaye yeeka, wiira: <<Giira gikahinya yoowara yaaye ginooyila>>.
MAT.9.22	Vano Yesu ahirugunuwaga, omoona, wiira: <<Mwaanaga, olibe murima, nroromelo naawo nuhuuyiliha>>. Mowaaguva, mudhidhi olene, mwihiyana ole oyila.
MAT.9.23	Yesu agafiyile vaade va musogoleli ole ahawoonaga anamooba mvilovilo vano athu ajinji owukuuweene yuunddaga, oliye wiira: 
MAT.9.24	<<Venyavoni mwaha wi mwaana-mwihiyana ola kakwile, onoogona>>. Vano anamwinji yoomuteyaga. 
MAT.9.25	Nuwindo, athu egavenyilevo Yesu ahivolowaga mba, omwihiddeela ndada mwaana-mwihiyana ole, oliye ovenya. 
MAT.9.26	Vano bili ya mapadduwo ale yahimwadheyelaga murudda waatene olene.
MAT.9.27	Yesu amaruwaga vevale yahimuharaga athu oohoona abiili, ekuwaga, yiiraga: <<Mwaana a Davidi,
MAT.9.28	Agavolowile mba yahimwaaddamelaga oohoona ale, vano Yesu ahaakohaga, wiira: <<Munororomela wi ginowaanda wuwiirelani dhedho?>> Aliwa waakula, wiira: <<Ee, Nabwiya!>>
MAT.9.29	Vevale Yesu ahaakahinyaga meento eewa, wiira: <<Dhiireye wona ororomela weenyu>>. 
MAT.9.30	Vano meento eewa yahifuguwaga. Ahaasinjeedhaga vajinjivene, wiira: <<Pole-pole ahikalevo mmohi oneere anone>>. 
MAT.9.31	Mbwenye aliwa egavenyile vevale, yahilaleyaga murudda waatene olene.
MAT.9.32	Oohoona ale evenyagavowene, athu amohi yahimudhaagana wa Yesu muthu oohuwoga, oohiddiwa muneba wootakala. 
MAT.9.33	Vevale Yesu agakumihile muneba wootakala ole, oohuwoga ole ahambeelaga owoga. Anamwinji yootikinaga, yiiraga: <<Okalawene kinaabihege wooneya yego yowindala wEzarayeli!>>
MAT.9.34	Mbwenye aFarizi yoonong'onaga, yiiraga: <<Ola onakumiha mineba dhootakala ni kopolo dhinamvaha musogoleli a mineba dhootakala>>.
MAT.9.35	Yesu oweeddeedda mmaluwani ni mmavade mwaatemwene, asuuzihaga mu nyuba dha matugumano,
MAT.9.36	Oliye vowawoona anamwinji oowaweeddiwelaga thagaraga vowi yaali ookathamiheya, oohukanna owaakamihedha wona mabila oohiyiwa oohukanna makambuzi. 
MAT.9.37	Vano ahidhowaga wa anamasuuza aaye, wiira: <<Ebaribareene mabasa oohadda ehunnuwa, mbwenye anamalaba eli vang'ono. 
MAT.9.38	Mowindo mmulobe Nabwiya, mwiinya a mabasa oohadda wi aarume anamalaba omahaddelo waaye>>.
MAT.10.1	Yesu ahawiithanaga anamasuuza aaye kumi ni abiili waavaha owodha woolamula ni wiigara mineba dhootakala, ni oyiliha dhoovoreya ni dhiredda dhaatedhene.
MAT.10.2	Anamasuuza kumi ni abiili ayene teto yeethaniwa arumiwi, mandinaya baala: owambeela Simawu, oononeya ni ndina na Peduru, Andire, ddibila aaye; Tiyago, mwaana a Zebedeyo, ni ddibile Zhuwawu. 
MAT.10.3	Filipi ni Baritolomeyo; Tome ni Matewuzhi, namakoha-musoko; Tiyago, mwaana a Alifiyu, ni Tadeyu. 
MAT.10.4	Simawu (a nikuru na aZeloti,)
MAT.10.5	Kumi ni abiili ala Yesu ahaaruma, wiira: <<Kamudhowe wa athu oode, naari ovolowa mmaluwani a aSamariya, 
MAT.10.6	mbwenye mudhowe wa mabila oorimeela a nyuba ya aEzarayeli. 
MAT.10.7	Munaavirigiinyu mulaleyege, mwiirege: <Omwene wa Odhulu ohaaddamela>. 
MAT.10.8	Mwaayilihege aredda, mwaavenyihege ookwa, mwaweelihege a maredda,
MAT.10.9	Kamuthukule oro, kamuthukule parata, kamuthukule korowa ya mukuwa musintuni mweenyu. 
MAT.10.10	Kamuthukule thumba na voolenddoni, kamuthukule maleya meenddi, kamuthukule sapatho, kamuthukule mukogodho, vowi namalaba onofwaneela waakela yooja yaaye.
MAT.10.11	<<Mwaavolowaga muluwani naari mmuruddani mukohedhelege dha muthu oofuna wuwaakelani, mukalege vevo ofiyedha nlabo noovenyamo. 
MAT.10.12	Mwaavolowaga mbamo mwiirege: <Murenddele okale ni nyo>. 
MAT.10.13	Vano athu a vaade vo yowaakelani moofwaneelela murenddele weenyu okale ni aliwa; yahuwaakelani moofwaneelela murenddele owelelege wa nyo. 
MAT.10.14	Muthu oli aatene ahuwaakelani, naari ahivuruwana madhu eenyu, mwaavenyaga vaade vevale naari muluwani mule mutatege nthubi na mmanyaloni mweenyu.
MAT.10.15	Ebaribareene ginowuwaaddelani wi Nlabo na Othongi, Mulugu onoodha amweeddiwele thagaraga vajinji Soddoma ni Gomora,
MAT.10.16	Mwiiwe pama, miyo ginowuurumani wona mabila vaari va miiji; mowindo mukale ooxaga wona nyowa, oofwaasa wona kangayiwa.
MAT.10.17	<<Muxage ni athu mwaha wi eneerege wuupelekani mmithegoni mwa miladdu, muneerege owaxuliwa mu nyuba dha matugumano,
MAT.10.18	mwaha wa miyo muneerege othukuleliwa vameentoni va makuminadori ni va mamwene wi mwaakulele onamoona wa aliwa ni wa athu oode. 
MAT.10.19	Mwaathukuleliwaga omuladduni muhukathamiheyege, mwiiraga: <Ginawoge ddi?> Vowi va mudhidhi oyene muneerege ovahiwa madhu oofuna owoga. 
MAT.10.20	Vowi onawogege kahuwo nyo mbwenye Muneba wa Babiinyu bunawogege mwa nyoovo.
MAT.10.21	<<Ddibila onoodha ampelekege ddibile wi apiwe, vano baabi onoodha ampelekege mwaanaye, ahima enoodha yawiinyuwelege ababiwa ofiyedha waapa. 
MAT.10.22	Aatene eneerege wuwiiddani mwaha wa ndina naaga, ole onaavilele ofiyedha omakuthulo oneere ovulumusiwa. 
MAT.10.23	Mwaaharahariwaga va nluwa nimohi muthawelege nluwa nimohiniwa, vowi ebaribareene ginowuwaaddelani wi kamunamarihe weddeedda maluwa maatene a Ezarayeli ahifiyile Mwaana a Muthu.
MAT.10.24	<<Kalivo namasuuza onamukwaranya namasuuziha aaye, naari kalivo mwiimeleli onamukwaranya nabwiye. 
MAT.10.25	Mowindo sowaakwanela wi namasuuza aliganege ni namasuuziha aaye, mwiimeleli aliganege ni nabwiye. Ki akala mwiinya a vaade athu enamwiithana wi Belezebu,
MAT.10.26	<<Ndala muhumoove muthu, vowi kilivo yookuneeleya ehinaadhe yooneyihiwa, kilivo yawipiini ehinaadhe enoniwa. 
MAT.10.27	Dhedho dhinowaaddeliimini mowiipiteya nyo muwogege voweela, nde dhinaaddeliwiinyu moonong'ona mulaleyege ni ndhu nootaama. 
MAT.10.28	Kamwawoovege ayene enapa mwiili mbwenye kinaanda opa muneba. Mmoovege oyene onaanda obwanyulela muneba ni mwiili omunddoni woohuthima. 
MAT.10.29	Kinagulihiwa anamandwi abiili ni sentaavu mmohi? Mbwenye kavili balame emohi enaamorevo Babiinyu ahirumeedhihe. 
MAT.10.30	Owoga dha nyo, ni mathitheene a mmuruni enoweelengiwa. 
MAT.10.31	Mowindo kamoovege, vowi muli oofuneya waakwaranya anamandwi ajinji.
MAT.10.32	<<Mowindo ole onagirumeedha vameentoni va athu, miyo teto ginoodha gimurumeedhe vameentoni va aBaba eli odhulu. 
MAT.10.33	Mbwenye ole onagikoodda vameentoni va athu teto miyo ginoodha gimukoodde vameentoni va aBaba eli odhulu.
MAT.10.34	<<Muhuubuwelele wi miyo gidhiilena murenddele mwiilaboni ya vati; kagidhiilena murenddele, mbwenye gidhiilena koddo. 
MAT.10.35	Vowi gidheele 
MAT.10.37	<<Ole onaadhivela ababe naari amaaye ogikwaranya miyo kanafwaneela okala namasuuza aaga; ole onamudhivela mwaanaye a mulobwana naari a mwihiyana ogikwaranya miyo kanafwaneela okala namasuuza aaga; 
MAT.10.38	ole ohunathukula muraddi waaye agiharaga, kanafwaneelela okala namasuuza aaga. 
MAT.10.39	Ole onalogolela egumi yaaye onorimeeliha, mbwenye onarimeeliha egumi yaaye mwaha wa miyo onofwanya.
MAT.10.40	<<Ole onowaakelani onagaakela miyo; onagaakela miyo onamwaakela ole ogirumile. 
MAT.10.41	Onamwaakela namavuhulela
MAT.10.42	Ole oneere amvahe kopo ya mahinje ooddiddila mmohi mwa oofuneya vang'onong'onove mwa anamasuuza aaga, mwaha wookala namasuuza aaga, ebaribareene ginowuwaaddelani wi kadha ayeleela yoothuviwa yaaye>>.
MAT.11.1	Yesu agamalile wawaaddelihamo anamasuuza aaye kumi ni abiili, ahivenyaga wewule, odhowa osuuzihaga, alaleyaga mmaluwani mweewa.
MAT.11.2	Zhuwawu Namabathiza ahiiwaga agali mukaambura dhiwogiwaga dha mabasa a Kirixtu
MAT.11.3	<<Di nyo ole eeriwa onofiya,
MAT.11.4	Yesu ahaakulaga, wiira: <<Dhowani mwamwaaddele Zhuwawu dhedho dhineewiinyu, dhinooniinyu wi: 
MAT.11.5	Aliba ohoona enowoona, aliba otopinya enoweedda, aliba maredda
MAT.11.6	Ooreelihiwa duule ohunakwakwathuwe mwaha wa miyo>>.
MAT.11.7	Nuwindo, anamasuuza a Zhuwawu evenyagavowene, Yesu owaakohaga anamwinji mwaha wa Zhuwawu, eeraga: <<Mwadhowile woona ddi mwiiddeddereni? Bango yoothikeya ni pevo? 
MAT.11.8	Ki vano mwadhowile woona ddi? Muthu oowara guwo dhoofeewa? Moone enawara guwo dhoofeewa enakala mmavade mwa mamwene. 
MAT.11.9	Ki vano mwadhowile woona ddi? Mwamoona namavuhulela? Ee, miyo ginowuwaaddelani wi oyene onamukwaranya namavuhulela. 
MAT.11.10	Ola di Zhuwawu Namabathiza oyene awogiwe mMalebani yiiraga:
MAT.11.11	Ebaribareene ginowuwaaddelani wi athu aatene ebaliwe ni mwihiyana kalivo mpogo okumelele omukwaranya Zhuwawu Namabathiza, mbwenye mung'onong'ono muuMweneni wa Odhulu di mulubale omukwaranya oyene. 
MAT.11.12	Wambeela malabo a Zhuwawu Namabathiza, ofiyedha dhiinova, Omwene wa Odhulu onowaneliwa, vano ale enawanela ni kopolo binaaka. 
MAT.11.13	Mwaha wi Anamavuhulela aatene teto Malamulo evuwihile ofiyedha mudhidhi wa Zhuwawu. 
MAT.11.14	Mwafuna orumeedha nda: Zhuwawu dili Eliyazi, oyene aadhe. 
MAT.11.15	Ole winna obaruni,
MAT.11.16	<<Ginaafwanafwanihe mulogo ola ni aani? Onaligana ni ahima ekaraatile vamusika yaakuwelaga akwiiwa:
MAT.11.18	Vowi Zhuwawu ohudha onathuga, ohunamung'wa vinyu, vano athu eni: <Ohukanna muneba wabure!> 
MAT.11.19	Ohudha Mwaana a Muthu, onaja, onang'wa, athu eni: <Mmoone mulobwana ola, nanrima, namang'wa; akwaaye bi anamakoha-musoko ni anamathega!> Mbwenye tthottho dhinooneya ni mabasa eewa>>.
MAT.11.20	Nuwindo, Yesu ahambeelaga osumulula maluwa alene mweerihedhigiiye dhootikiniha dhijinji. Oliye owaasumululaga mwaha woohufuna otthwaruwa, ahiiraga: 
MAT.11.21	<<Oddilu wa we Koraziimi! Oddilu wa we Betisayida! Yaheereye matikiniho oTiru ni oSidoni
MAT.11.22	Mbwenye miyo ginowuwaaddelani wi Nlabo na Othongi, Mulugu onoodha amweeddiwele thagaraga vajinji Tiru ni Sidoni, ohiya nyo, Koraziimi ni Betisayida. 
MAT.11.23	Teto we Kafaranawu, onoobuwelela wi oneere wiigweliha ofiye odhulu? Naari, onookitihiwa ovokedhiwe mburo wa anookwa; mwaha wi oSoddoma, yaheeriwewo matikiniho yiiriwena we, ookalawoove ofiyedha peeno. 
MAT.11.24	Ginowuwaaddelani wi Nlabo na Othongi, Mulugu onoodha amweeddiwele thagaraga vajinji Soddoma, ohiya weevo, Kafaranawu>>.
MAT.11.25	Va mudhidhi olene Yesu ahiiraga: <<Babani, mwiinya a elabo ya vati ni odhulu, ginowuutamaalani mwaha wowi muhaalogohedha athu atthottho ni oosuuza dhego nda, vano nyo wooneyihedha oohusuuza. 
MAT.11.26	Ee, Babani, mwafunile wi dhikale ndala.
MAT.11.27	<<Dhaatedhene gihivahiwa ni Ababa. Kalivo onamunona Mwaana ahili Babe; vano kalivo onamunona Baabi ahili Mwaanaya teto ni oyene Mwaana onamfuniiye omooneyela.
MAT.11.28	<<Dhaani wa miyo, nyo mwaatene oogoma ni oonyemeliwa sapo, vowi miyo ginowuuvahani ovuma. 
MAT.11.29	Mwiireye sapo yaaga, musuuze wa miyo, mwaha wi gili ookurumuwa ni owiiyeviha murima; vano munoofwanya ovuma wa mineba dheenyu. 
MAT.11.30	Vowi nipiddi naaga kannarusa, vano sapo yaaga soovevuwa>>.
MAT.12.1	Mudhidhi olene, nlabo na sabuddu, Yesu ahiviraga mmiddani mwa tirigu. Anamasuuza aaye yahikalagana dala, yahambeelaga okothola mangala a tirigu waatakunaga. 
MAT.12.2	AFarizi egoonile nde, yahiiraga: <<Kawoone! Anamasuuza aawo enowiirana dhihinarumeedhihiwa wiiriwana nlabo na sabuddu!>>
MAT.12.3	Yesu ahawaakulaga, wiira: <<Nyo kamweelengile dheerilege mwene Davidi ni akwaaye eganna dala?
MAT.12.4	Oliye ahivolowaga mu nyuba ya Mulugu vamohi ni ayene yaaligi ni oliye, ojamo mikaathe dhoreelihiwa, dhedho dhaharumeedhihiwa. Oliye oja vamohi ni ale yaaligi ni oliye, mbwenye dhajiwa anamakutha weekiiwa. 
MAT.12.5	Teto kamweelengile mMalamuloni wi anamakutha enolupa magano a sabuddu, mu nyuba ya Mulugu mbwenye kinakanna yoothega? 
MAT.12.6	Miyo ginowuwaaddelani wi yego enakwaranya nyuba ya Mulugu eli veva.
MAT.12.7	Nyo mwahaanone yootapulela ya madhu eneeriwa: <Ginafuna thagaraga ohiya mikutho>,
MAT.12.8	Vowi Mwaana a Muthu di Nabwiya a sabuddu>>.
MAT.12.9	Yesu avenyaga vevale, ahivolowaga mu nyuba dha matugumano
MAT.12.10	Mwemule mwahikalaga muthu mmohi akwile ndada. AFarizi yahimukohaga Yesu wi esayele mwaha woomusumelana, wiira: <<Dhinorumeedheya oyiliha nlabo na sabuddu?>>
MAT.12.11	Oliye ahawaakulaga, wiira: <<Muthu baani mwa nyoovo onakanna nibila naaye, vano nlabo na sabuddu, nimorela mmuliddini ahidhowa akumihamo? 
MAT.12.12	Ki vano muthu kanna thima okwaranya nibila? Mowindo dhinorumeedhiwa wiirana yapama nlabo na sabuddu>>.
MAT.12.13	Vevale ahimwiirelaga muthu ole: <<Otadeele ndada>>. Otadeela, oyila, ofwanafwanaga ni nimohiniwa. 
MAT.12.14	AFarizi evenyaga vevale yahitugumanaga, omuwogaga mawuje esayelaga mukalelo woompa.
MAT.12.15	Yesu aganonile nda, ahivenyagavo. Athu ajinji yahimuharaga, waayiliha aatene. 
MAT.12.16	Owawaaddelaga wi ehimulaleye 
MAT.12.17	nda dhahipadduwa wi dhaakwanele dhawogile Mulugu odheela mwa namavuhulela Ezaya, eeraga:
MAT.12.22	Vano yahimudheelagana muthu oohiddiwa ni muneba wootakala, koona, kaawoga; Yesu omuyiliha muthu ole, wambeela owoga ni woona. 
MAT.12.23	Anamwinji yootikinaga, ewogaga, yiiraga: <<Olaya Mwaana a Davidi?>>
MAT.12.24	Mbwenye aFarizi, egeewile ndo, yahiiraga: <<Ola oneegara mineba dhootakala ni kopolo dha Belezebu,
MAT.12.25	Yesu, aganonile moobuwelo eewa, ahiiraga: <<Omwene waatene onagawanyeya weekiiwa ohumala, nluwa nili naatenene naari nyuba enagawanyeya mwa weekiiwa ehibwanyuwa. 
MAT.12.26	Akala Sathana onomwiigara Sathana mukwaaye, sowi omweneya ohugawanyeya, ki oliye onaalibihe addi omwene waaye? 
MAT.12.27	Akala miyo gineegara mineba dhootakala ni kopolo dha Belezebu, ki aniinyu eneegara ni kopolo dhawani? Mwaha wa eyo anamasuuza eenyu binaadhe yuuthongeni wi nyo muli anamathega. 
MAT.12.28	Mbwenye akala miyo gineegara mineba dhootakala ni Muneba wa Mulugu, ndo dhinooniha wi Omwene wa Mulugu ohufiya wa nyo.
MAT.12.29	<<Dhinaandeya addi muthu ovolowa nyuba ya mmohi akopolo wi amwiiyele dhookalana dhaaye ahaabihile ommaga? Oliye agamalile ommaga muthu ole akopolo finaandiiye wiiya vaade vale.
MAT.12.30	<<Ole ohuneewanana ni miyo, doopokihana ni miyo. Ole ohunagikamihedha otugumanya, oliye onoomwadha. 
MAT.12.31	Mwaha wa ela ginowuwaaddelani wi yoothega yaatene ni onyemula oneerana athu enoodha eleveleliwe, mbwenye onanyemula Muneba Woweela kadha aleveleliwa. 
MAT.12.32	Onamuwogela Mwaana a Muthu madhu oonyemula onoleveleliwa, mbwenye onanyemula Muneba Woweela, kadha aleveleliwa elabo elena naari elabo enadha.
MAT.12.33	<<Mweeraga muthanko ola bwapama, enatapulela wi dhoovaha dhiwa sapama, mbwenye mweeraga muthanko ola bwabure, dhoovaha dhiwa sabure, vowi muthanko onanoneya ni dhoovaha dhiwa. 
MAT.12.34	Nyo, mulogo wa dhivili! Munaande addi owoga dhego dhapama, mugali abure? Vowi mulomo onawoga dhidhaalile mmurimani. 
MAT.12.35	Muthu apama onakumiha dhooreela dhapama mmurimani mwaaye, mbwenye muthu abure onakumiha dhego dhabure mmurimani mwaaye. 
MAT.12.36	Ginowuwaaddelani wi madhu maatene eebeweene enawoga athu, Nlabo na Othongi onoodha awaakulele. 
MAT.12.37	Mwaha wi ni madhu aawo onoodha ovulumusiwena teto ni madhu aawo onoodha okoniwena>>.
MAT.12.38	Vano anamasuuziha a Malamulo amohiwa ni aFarizi yahiwogaga, wiira: <<Namasuuziha, nnafuna munoonihe etoonyihedho yootikiniha>>.
MAT.12.39	Yesu ahawaakulaga, wiira: <<Nlogo nooholowa, nohiiwelela,
MAT.12.40	Vowi Zhonasi ahikala malabo maraaru mutana ni mahiyu mbaani mwa somba yuulubale, mowindo Mwaana a Muthu oneere okala malabo maraaru mutana ni mahiyu muwari mwa theya. 
MAT.12.41	Athu a oNinive enoodha evenye, Nlabo na Othongi, ekone nlogo ndda mwaha wi veewiliiwa olaleya wa Zhonasi, yahitthwaruwa. Mbwenye oli va doomukwaranya Zhonasi. 
MAT.12.42	Mwene a mwihiyana a wewo onakumela pevo onoodha avenye Nlabo na Othongi, akone nlogo ndda, vowi oliye odhiile omagomelo wa elabo wi eewe tthottho dha Salomawu. Vano mmoone oli va ohumukwaranya Salomawu.
MAT.12.43	<<Muneba wootakala wakuma mwa muthu, onoweeddeedda mburo dhoohukala mahinje, osayelaga voovumavo, mbwenye kunafwanya. 
MAT.12.44	Mwaha wa eyo onowiira: <Ginowelela vaade vaaga vakumiliimi>. Aawelelagavo onafwanya vihili muthu, mugazheliwe, mugasasanyedhiwe pama. 
MAT.12.45	Vano onodhowa othukula mineba dhimohi mitanu ni miinddi, dhootthabwesesa dhoohiyana ni oliye, dhinovolowa okalaga mwemo; vano mukalelo wa muthu oyo onakala wootakala okwaranya wale. Dhinadha dhiireye ndo ni mulogo ola wabure>>.
MAT.12.46	Yesu awogaga madhu alena, amaaye ni addibile yahifiyaga ode omusayelaga wi emuwogena. 
MAT.12.47	[Muthu mmohi ahimwaaddelaga, wiira: <<Amaayo ni addibilo eli vaade va. Enafuna ewoge ni nyo>>.]
MAT.12.48	Oliye ahimwaakulaga ole amwaaddelege, wiira: <<Amma ni addibilaga baani?>> 
MAT.12.49	Ahitadeelaga madada wa anamasuuza, wiira: <<Amma ni addibilaga baala eli veva. 
MAT.12.50	Mwaha wi ole oneerana ofuna wa aBaba a odhulu, oyene dili ddibilaaga, murogoraga ni amma>>.
MAT.13.1	Nlabo nendde Yesu ahivenyaga vaade, okaraati seresere ya nyaza. 
MAT.13.2	Vano athu ajinji yahitugumanaga vakukuuve ni oliye. Mwaha wa eyo ahivolowaga mmwanddeyani okaraati, athu aatene egeemelile vamuseengani. 
MAT.13.3	Owawaaddelaga dhego dhijinji mwa misibe eeraga: <<Namadhala ahimaruwelaga okuthela. 
MAT.13.4	Akuthelaga bewu dhimohi dhahimorelaga seresere ya dila, balame dhahidhaaga ojavo. 
MAT.13.5	Bewu dhimohi dhamorelege theya ya mabwe, vaaligi theya vang'ono. Dhahimelaga mowaaguva, vowi kavaali theya ejinji. 
MAT.13.6	Nduwa nigoobile dhahummaga okwa, vowi misisidha kadheetibele. 
MAT.13.7	Bewu dhimohi dhamorelege vamiingani, miinga ndo dhunnuwaga dhahihoga. 
MAT.13.8	Dhimohi dhiwa dhahimorelaga theya yapama, dhahivahaga dhilo moweenjedhedheya, zana (100), emohi yahivahaga dhilo makumi matanu ni emohi (60), emohi yahivahaga dhilo makumi maraaru okwaranya nde dhakutheliwege. 
MAT.13.9	Ole winna obaruni,
MAT.13.10	Nuwindo, anamasuuza aaye yahimwaaddamelaga, omukoha, wiira: <<Mwaha bwaddi munaawogana athu ala mwa misibe?>>
MAT.13.11	Oliye ahaakulaga, wiira: <<Mwaha wi nyo muhuvahiwa ononelamo dha wipiini dha Omwene wa Odhulu, mbwenye aliwa kivahiwe. 
MAT.13.12	Vowi ole winna onowaakela moweenjedhedha wi akalena mootthabwa. Mbwenye ole ohinna, naari eng'onong'ono yinniiyena onowaakiwa. 
MAT.13.13	Mwahaya buuyene onaawogeliimina mwa misibe: Vowi yoonaga, kinoona; yiiwaga, kineewa, naari kineewelelamo. 
MAT.13.14	Nda dhahipadduwa wi dhaakwanele dhawogile Mulugu odheela mwa namavuhulela Ezaya, eeriliiye:
MAT.13.14	<
MAT.13.16	Mbwenye ooreelihiwa bi meento eenyu vowi enowoona, wooreelihiwa fu obaruni weenyu vowi onowiiwa. 
MAT.13.17	Ebaribareene ginowuwaaddelani wi anamavuhulela ajinji ni athu ooharihamo efunelo ya Mulugu yahifunesesa woona dhinooniinyu mbwenye kayoonile teto yahifunesesa wiiwa dhineewiinyu mbwenye kayeewile.
MAT.13.18	<<Mvuruwane, mwiiwe yootapulela ya musibe wa namadhala. 
MAT.13.19	Athu eneewa muselu wa Omwene, ehiiwelelamo, eli wona bewu yamorelege seresere ya dila. Nambure
MAT.13.20	Bewu dhamorelege vaali mabwe majinji bi athu eneewa mutheenga, eroromela mowaaguva ni ohagalala. 
MAT.13.21	Mbwenye enalogela vang'ono mwaha wi kinna misisi. Vano yagumana ni dhookathamiha, oharahariwa mwaha wa mutheenga, aliwa enohiya nroromelo neewa. 
MAT.13.22	Bewu yamorelege vamiingani baale eneewa mutheenga, mbwenye dhookathamiha dha elabo ela teto ofuna dhooreela, dhinohoga mutheengaya, vano athu ala kinavaha dhilo. 
MAT.13.23	Bewu dhamorelege theya yapama bi athu ale eneewa mutheenga yiiwelelamo, vano enovaha dhilo dhijinji: Enovaha dhilo moweenjedhedheya zana (100), mmohi onovaha dhilo makumi matanu ni emohi (60), dhimohi dhiwa dhinovaha dhilo makumi maraaru okwaranya nde dhadhaliwe>>.
MAT.13.24	Yesu ahiwogaga musibe mmohi, wiira: <<Omwene wa Odhulu onafwanafwana ni muthu akuthelilege bewu yapama mmiddani mwaaye. 
MAT.13.25	Mbwenye, athu aatene egonaga, ahidhaaga mwiiddani aaye, odhala nthaaje
MAT.13.26	Vano bewu dhigonnuwile, dhivahaga mangala, nthaaje teto nahikumaga.
MAT.13.27	<<Vevale amwiimeleli a muliba mudda yahiiraga: <Nabwiyani, kanikuthelile bewu yapama mmiddani mu? Ki nthaaje nikumile waani?>
MAT.13.28	<<Oliye ahawaakulaga, wiira: <Mwiiddani mmohi diirilena dhedho>. Vano amwiimeleli ale, yahiiraga: <Munofuna wi naddulemo nthaaje ndde?>
MAT.13.29	<<Oliye ahawaakulaga, wiira: <Eehi, mwaaddulaga nthaaje teto muneerege omuddula ni tiriguya. 
MAT.13.30	Mwihiye dhunnuwelege vamohi ofiyedha mudhidhi woohadda. Miyo ginowawaaddela anamalaba enadhowa ohadda wi vowambeela muddule nthaaje, mmage mapithika wi nipahiwe, vooharela mmuddulege tirigu, mmuhelege vatatani vaaga> >>.
MAT.13.31	Yesu ahawaaddelaga musibe mmohi, wiira: <<Omwene wa Odhulu onafwanafwana ni kogolo ya mpeza eyene muthu yathukuligiiye adhala va mudda vaaye. 
MAT.13.32	Ela enakala eng'onong'ono, mbwenye yoonnuwa enokwaranya bewu dhimohi dhidhaliwe, okala wona muthanko, ofiyedha balame dha odhulu, odha omagagamo dhitunji dheewa mmijinddani mwiwa>>.
MAT.13.33	Ahawaaddelaga musibe mmohi, wiira: <<Omwene wa Odhulu onaligana ni emela mwihiyana yathukuligiiye, ataganyihedha ni saambale nijinji
MAT.13.34	Dhaatedhene dhedhi Yesu aawogagana anamwinji mwa misibe; kaawogaga yego ehili mwa musibe 
MAT.13.35	wi dhaakwanele dhawogiwe odheela wa namavuhulela, dheeriliiye:
MAT.13.35	<<
MAT.13.36	Vano Yesu ahaapaganyaga anamwinji, odhowaga vaade. Anamasuuza aaye yahimwaaddamelaga, wiira: <<Munaaddelihemo musibe wa nthaaje na mmiddani>>.
MAT.13.37	Oliye ahawaakulaga, wiira: <<Onadhala bewu yapama di Mwaana a Muthu. 
MAT.13.38	Mudda si elabo; bewu yapama bi ahima a Omwene; nthaaje bi ahima a Nambure.
MAT.13.39	Mwiiddani odhalile di Ddiyabo;
MAT.13.40	<<Wona nthaaje nnadduliwa nivokedhiwa omunddoni, dhinadha dhiireyege ndo omakuthulo wa mudhidhi ola. 
MAT.13.41	Mwaana a Muthu onoodha aarume angero aaye wi yaakumihemo muuMweneni mwaaye aatene alene enaathegiha akwiiwa ni aatene alene eneerana dhootakala. 
MAT.13.42	Vano evokedhiwe othukuthani ya munddo, wewo oneere okala wuundda ni otakuna meeno. 
MAT.13.43	Vano ooharihamo efunelo ya Mulugu enoodha yaarege wona nduwa muuMweneni wa Ababa. Ole winna obaruni,
MAT.13.44	<<Omwene wa Odhulu onafwanafwana ni dhooreela dhoologohiwa mmiddani, dhedho muthu agafwanyile, ahilogohaga dila biili. Vano odhaaliwa ohagalala onoodhowa oguliha dhaatedhene dhanniiyena, korowadha ogulana mudda ole.
MAT.13.45	<<Omwene wa Odhulu teto onafwanafwana ni muthu a nagooso onasayela mabwe oofuneya. 
MAT.13.46	Vano afwanya nibwe nimohi na mutheengo wookwima, onodhowa oguliha dhaatedhene dhanniiyena, vano korowadha ogulana nibwe ndde.
MAT.13.47	<<Omwene wa Odhulu teto onafwanafwana ni nthavi navokedhiwa munyaza, nnohidda somba dha musawo dhaatedhene. 
MAT.13.48	Nadhaala anamatota somba enoburulela vamuseengani, yeera ndo enokaraati, osakulelaga dhapama dhiwa ohelaga mmatogwani, dhabure dhiwa othathilelaga okwibi. 
MAT.13.49	Dhinaakale ndo omakuthulo wa dhaatedhene: Enoodha angero yaamwalanihe athu abure ni athu ooharihamo efunelo ya Mulugu, 
MAT.13.50	vano yaavokedhe athu abure ale othukuthani ya munddo, wewo oneere okala wuundda ni otakuna meeno>>.
MAT.13.51	Nuwindo, Yesu ahaakohaga anamasuuza aaye, wiira: <<Mwihiiwelelamo dhego dhaatedhene dhedhi?>> Yahimwaakulaga, wiira: <<Ee!>>
MAT.13.52	Vano wiira: <<Mwaha wa ela anamasuuziha a Malamulo aatene enasuuza dha Omwene wa Odhulu enafwanafwana ni baabi a emudhi onakumiha vatatani vaaye dhego dhixa ni dhego dhawale>>.
MAT.13.53	Yesu agawogile misibe nde, ahivenyagawo wewule. 
MAT.13.54	Agafiyile owaniwa owasuuzihaga athu mu nyuba dha matugumano,
MAT.13.55	Ola kahuwo mwaana a namasema? Amaaye kineethaniwa Mariya, addibile kahuwo Tiyago, Zhuuze, Simawu ni Zhudasi? 
MAT.13.56	Arogoriye kinakala vaari va hiyo? Ki dhinamukuma vaavi dhaatedhene dhedhi?>> 
MAT.13.57	Vevale aliwa yahitakaleliwaga ni oliye. Nuwindo, Yesu ahiiraga: <<Namavuhulela onoriihiwa dhipaddi dhaatedhene, mbwenye veelaboni vaaye ni vaade vaaye kanariihiwa>>.
MAT.13.58	Vano Yesu keerilewo dhootikiniha dhijinji mwaha woohukalana nroromelo weewa.
MAT.14.1	Mudhidhi olene Heroddi, namathonga
MAT.14.2	Vano Heroddi ahiiraga wa ale yamulaba: <<Oyo di Zhuwawu Namabathiza ovenyile muukwani mwaha wi oliye ohukalana owodha wowiirana dhootikiniha>>.
MAT.14.3	Vowi Heroddi ahimwihiddaga Zhuwawu, ommaga, omfugeliha mukaambura. Oliye ahiiragana nda wi amudhivelihe Heroddiya, mwadha ddibile Filipi,
MAT.14.4	mwaha wi Zhuwawu oomwaaddelesa Heroddi, eeraga: <<Nlamulo nnawoga wi kadhinarumeedheya wi omutele Heroddiya>>. 
MAT.14.5	Mwahaya buuyene Heroddi yafuneliiye ompa, mbwenye oowawoova anamwinji vowi Zhuwawu yamwiira namavuhulela.
MAT.14.6	Nigafiyile nlabo na obaliwa na Heroddi, mwaana-mwihiyana a Heroddiya ahiinaga vameentoni va athu, omudhiveliha Heroddi, 
MAT.14.7	ofiyedha omuroromeliha ni olibela omvaha yego yaamulobiiye. 
MAT.14.8	Mwaha wootuzhiwa ni amaaye, ahiiraga: <<Mugivahe muru wa Zhuwawu Namabathiza mmuziwoni dhiinoveva!>> 
MAT.14.9	Mwene Heroddi ahikathamiheyaga, mbwenye mwaha woolibela weeriligiiyena vameentoni va athu owiithaniwa, ahilamulaga wi yooloba ya mwaana a Heroddiya yaakuleliwe. 
MAT.14.10	Ahirumihaga wi muru wa Zhuwawu okaambura ogwaddiwe. 
MAT.14.11	Vevale yahidhaagana muru mmuziwoni, omwinka mwaana a Heroddiya waakelela, wawinka amaaye. 
MAT.14.12	Vano anamasuuza a Zhuwawu yahidhaaga, othukula muruthu waaye, ologoha. Nuwindo, yahidhowaga omwaaddela Yesu.
MAT.14.13	Yesu ageewile nda, ahivenyagawo wewule yeeka ni mwanddeya, odhowa ombale mburo wahaviriwesesa. Vano anamwinji eganonile, yahimaruwaga mmaluwani mweewa ni vati, omuharaga. 
MAT.14.14	Yesu akitaga mmwanddeyani, ahawoonaga athu ajinji, ahaweeddiwelaga thagaraga, waayiliha aredda yaaligi vevale.
MAT.14.15	Ociguwoni yahidhaaga anamasuuza a Yesu, wiira: <<Ode ohuriba, mburo oliihu fu okokolani. Mwaarume athu ala edhowege mmavade wi yagule dhooja dheewa>>.
MAT.14.16	Vevale ahawiirelaga: <<Kinafuneya wi mulogo ola ovenyevo; nyeene mwaavahe dhooja>>.
MAT.14.17	Mbwenye aliwa yahaakulaga, wiira: <<Ninna mikaathe mitanu ni somba biili baahi>>.
MAT.14.18	Oliye ahiiraga: <<Mudhena wuno>>. 
MAT.14.19	Ahawaaddelaga wi athu ekaraati vathongweni, othukula mikaathe mitanu ni somba biili, ahigwelihaga meento odhulu, omutamaala Mulugu. Nuwindo, opadhula mikaathe, wawinka anamasuuza aaye, aliwa waagawela anamwinji. 
MAT.14.20	Athu aatene yahijaga, orubala. Vano dhoohala dhaddoddeliwege yahidhaalihaga middanga kumi ni miinddi. 
MAT.14.21	Alobwana yajilege yaaligi macikwi matanu (5.000), eheelengeliwe ahiyana ni ahima.
MAT.14.22	Vooharela Yesu ahaalamulaga anamasuuza wi evolowe mmwanddeyani, esogolege, edhowe kobela emohi. Oliye ahihalaga aapaganyaga anamwinji. 
MAT.14.23	Agaapaganyile anamwinji ahigwelaga omwaangoni wi alobele yeeka. Ofiyedha ode oriba aaligi wewo yeeka. 
MAT.14.24	Mowindo mwanddeya waaligi woolapelawene ni theya, orabulaga ni kuluzi, vowi wadhowaga wakumaga nipevo.
MAT.14.25	Ode ohunasese Yesu ahidhowaga ogumana ni aliwa eeddaga vadhulu va mahinje a munyaza. 
MAT.14.26	Anamasuuza vamooniligiiwa eeddaga vadhulu va mahinje, yahirurumuwaga, wiira: <<Ole ntowa!>> Vano yahikuwaga ni woova.
MAT.14.27	Mowaaguva Yesu ahiiraga: <<Kurumulani mirima! Di miyo. Kamoove!>>
MAT.14.28	Peduru ahaakulaga, wiira: <<Akala di nyo, Nabwiya, mugirume gidhe oliinyuwo giviraga vadhulu va mahinje>>.
MAT.14.29	Yesu ahiiraga: <<Dhaaga!>> Peduru ahikitaga mmwanddeyani, weeddaga vadhulu va mahinje, odhowaga waaligiiye. 
MAT.14.30	Mbwenye Peduru oonaga kopolo dha nipevo ahoovaga, wambeela obwina, ahikuwaga, wiira: <<Nabwiya, givulumuseni!>>
MAT.14.31	Mowaaguva Yesu ahitadeelaga ndada, omwihiddeela, wiira: <<We, muthu ooyeva nroromelo, onaanganyedhela ddi?>>
MAT.14.32	Nuwindo, yahigwelaga mmwanddeyani aabiileene, nipevo nahimaalaga. 
MAT.14.33	Ale yaaligi mmwanddeyani, yahimweebedhaga, yiiraga: <<Ebaribareene, oli Mwaana a Mulugu!>>
MAT.14.34	Vano egalabuwele kobela emohiwa yahifiyaga oGenezareti. 
MAT.14.35	Athu a elabo ele vanoniligiiwa yahilaleyaga, wawaaddela owaaddamanana, waadhana aredda aatene wa Yesu. 
MAT.14.36	Aliwa yoomulobaga ni ntidi wi aarumeedhihe ekahinyege nipiyo na yoowara yaaye. Vano aatene yakahinyaga yooyilaga.
MAT.15.1	Nahimaruwaga oZheruzalemi nikuru na aFarizi ni anamasuuziha a Malamulo odhowaga wa Yesu omukoha, wiira: 
MAT.15.2	<<Mwaha bwaddi anamasuuza aawo ehiharihagamo magano a makolo? Mwaha bwaddi kinahaba mmadani yaajaga?>> 
MAT.15.3	Oliye ahawaakulaga, wiira: <<Ki nyo mwaha bwaddi teto munaruniha malamulo a Mulugu mwaha wa magano eenyu? 
MAT.15.4	Vowi Mulugu ahilamula, wiira: <Waariihege ababo ni amaayo>,
MAT.15.5	Mbwenye nyo munasuuziha wi muthu mmohi awoga ni ababe naari amaaye, eera: <Miyo kaginookamihedheni vowi ele yafuniimi wi guukamihedhenaani gimulogolele Mulugu>. 
MAT.15.6	Muthu oyo kadha awaddihedhiwa waakamihedha ababe naari amaaye. Mowindo munavevusa madhu a Mulugu mwaha wa magano eenyu. 
MAT.15.7	Nyo anamanyengetha! Ezaya ahivuwiha pama vawogiliiye madhu a Mulugu mwaha wa nyo, eeraga:
MAT.15.10	Nuwindo, Yesu ahawiithanaga anamwinji wi emwaaddamele, wiira: <<Mvuruwane, mwiiwelelemo. 
MAT.15.11	Enamutakaliha muthu kahuwo enavolowa muwano, mbwenye enakuma muwano sinamutakaliha muthu>>.
MAT.15.12	Anamasuuza aaye yahimwaaddamelaga, wiira: <<Muhunona wi aFarizi viiwiliiwa madhu eenyu yahitakaleliwa?>>
MAT.15.13	Oliye ahaakulaga, wiira: <<Yoodhala yaatene aBaba a odhulu ehidhaliliiwa eneere odduliwa. 
MAT.15.14	Mwaahiye. Aliwa asogoleli oohoona.
MAT.15.15	Vevale Peduru ahimulobaga, wiira: <<Munitapulele musibe ola>>. 
MAT.15.16	Yesu ahiiraga: <<Teto nivano ninyeene kamwiiwelelemo? 
MAT.15.17	Kamunanonelamo wi dhaatedhene dhinavolowela omulomoni dhinakitela mmwiilini, dheera ndo dhinokumamo mmwiilini? 
MAT.15.18	Mbwenye dhinakuma muwano dhinadheela mmurimani, dhedho sinamutakaliha muthu. 
MAT.15.19	Vowi pu mmurimani munakuma moobuwelo ootakala, dhoopa, dhooraruwa, dhoojeberuwe, dhowiiya, onamoona wooratha, dhoonyemula. 
MAT.15.20	Dhego dhedhi sinamutakaliha muthu; mbwenye oja ohuhabile mmadani kunamutakaliha muthu>>.
MAT.15.21	Yesu agavenyile vevale, ahidhowaga mirudda dha oTiru ni oSidoni. 
MAT.15.22	Mwihiyana mmohi a oKanani akumilege mirudda nde, ahidhaaga wa oliye, wiira: <<Nabwiya, Mwaana a Davidi,
MAT.15.23	Yesu kamwaakulilege yego. Vano anamasuuza aaye yahimwaaddamelaga, wiira: <<Mmwaaddele adhowege, vowi onoodha alobagave mundduli mweehu>>.
MAT.15.24	Yesu ahimwaakulaga, wiira: <<Mulugu ogirumile wa nlogo na Ezarayeli, ayene eli wona mabila oorimeela>>.
MAT.15.25	Vano mwihiyana ole ahidhaaga, okokora, omweebedha, wiira: <<Nabwiya, gikamihedheni!>>
MAT.15.26	Oliye ahimwaakulaga, wiira: <<Kahuwo yapama othukula dhooja dha ahima waavokedha anaanabwa>>.
MAT.15.27	Mwihiyana ole ahiiraga: <<Ebaribari, Nabwiya, mbwenye anaanabwa enoja dhoonyenyeya dhinamora vameeza va anya>>.
MAT.15.28	Vano Yesu ahiiraga: <<Mwihiyana we, nroromelo naawo thi nuulubale, dhiireye ndo wona munafuneliiwe>>. Wambeela mudhidhi olene mwaanaye ahiyilihiwaga.
MAT.15.29	Yesu agamaruwe vevale, agelege seresere ya Nyaza ya oGalileya, ogwela vamwaangoni, okaraati vevale. 
MAT.15.30	Athu ajinji yahidhowaga wa Yesu yahaadhowagana ooragala, ootopinya, oohoona, oohuwoga ni aredda amohiwa ajinji. Waahiya vakukuuve vaaligi Yesu, oliye waayiliha. 
MAT.15.31	Ofiyedha anamwinji otikina vowawoona oohuwoga ewogaga, ooragala egayilihiwe, ootopinya yeeddaga, oohoona yoonaga. Vano yoomuthithimihaga Mulugu a Ezarayeli.
MAT.15.32	Yesu ahawiithanaga anamasuuza, wiira: <<Ginowaweeddiwela thagaraga athu ala, vowi vihivira malabo maraaru ekalaga ni miyo, kinna yego yooja. Kaginafuna waapaganya ehijile, ginakathamiheyela wi enaadhe ehileye mundila>>.
MAT.15.33	Mbwenye anamasuuza yahiiraga: <<Okokolani wuno nnaafwanye waani mikaathe dhowawaakwana anamwinji aatene alena?>>
MAT.15.34	Yesu ahaakohaga, wiira: <<Mwinna mikaathe mingaasi?>> Yahimwaakulaga, wiira: <<Ninna mikaathe mitanu ni miinddi ni somba vang'ono dhing'onong'ono>>.
MAT.15.35	Yesu ahawiirelaga anamwinji wi ekaraati vati. 
MAT.15.36	Ahithukulaga mikaathe mitanu ni miinddi ni somba otamaalela, ogwaddanya, waavaha anamasuuza, aliwa waagawela athu. 
MAT.15.37	Aatene yahijaga orubala. Vevale anamasuuza yahiddoddelaga dhoohaladhiwa, odhaaliha middanga mitanu ni miinddi. 
MAT.15.38	Yajilege yaaligi alobwana macikwi mannayi (4.000), ehaweelengile ahiyana ni ahima. 
MAT.15.39	Yesu ahaapaganyaga anamwinji, ogwela mmwanddeyani, odhowaga elabo ya oMagadani.
MAT.16.1	AFarizi ni aSaduseyi yahimwaaddamelaga Yesu wi emuwage muwano, omuloba wi awoonihe etoonyihedho yootikiniha yookumela odhulu.
MAT.16.2	Oliye ahawaakulaga, wiira: <<Wafiya mudhidhi wa ciguwo, munowiira: <Oneere okala mudhidhi wapama mwaha wowi odhulu poofiila>, 
MAT.16.3	vano bebehi munowiira: <Peeno onokala pevo mwaha wowi odhulu ohukala murabo woofiila ni wooriba>. Muhunona ebaribareene ohiyaniha mukalelo wa odhulu, mbwenye kamunadidela dhitoonyihedho Mulugu dhineeriiyena vaari va nyo dhiinova. 
MAT.16.4	Nlogo nootakala murima, noohuroromeleya nnaloba etoonyihedho, mbwenye kannavahiwe etoonyihedho emohi ehili etoonyihedho ya Zhonasi>>. Ahaahiyaga, okwaranyavo.
MAT.16.5	Vano anamasuuza egafiyile okobela ya nyaza, yahiddiwaalaga othukula mikaathe. 
MAT.16.6	Yesu ahawiirelaga: <<Pole-pole, muxage ni emela
MAT.16.7	Aliwa yoowogaga vakaleligiiwa, yiiraga: <<Ndo onawogela mwaha wi kanidhiilena mikaathe>>.
MAT.16.8	Yesu aganonile, ahiiraga: <<Munawoga ddi weekiinyu mwiiraga kamwinna mikaathe, athu ooyeva nroromelo? 
MAT.16.9	Kamuneewelelamoove nivano? Kamunoobuwelela mikaathe mitanu dhajihiwege athu macikwi matanu (5.000)? Kamunoobuwelela middanga mingaasi mwaddoddeliliinyu dhoohaladha? 
MAT.16.10	Naari mikaathe mitanu ni miinddi, dhajihiwege athu macikwi mannayi (4.000), middanga mingaasi mwaddoddeliliinyu dhoohaladha? 
MAT.16.11	Ki muhuneewelelamo addi wi kagiwogile dha mikaathe? Mbwenye muxage ni emela ya aFarizi ni aSaduseyi>>. 
MAT.16.12	Vano yahiiwelelagamo wi kaawogaga wi exage ni emela ya mikaathe, mbwenye ni dhoosuuziha dha aFarizi ni aSaduseyi.
MAT.16.13	Yesu adhowaga dhipaddi dha oSezareya oFilipi, ahaakohaga anamasuuza aaye, wiira: <<Miyo, Mwaana a Muthu, athu enagiira gili aani?>>
MAT.16.14	Aliwa yahaakulaga, wiira: <<Amohi eneera muli Zhuwawu Namabathiza; amohi eneera muli Eliyazi; amohiwa eneera muli Zheremiya, naari namavuhulela mmohi>>.
MAT.16.15	Vevale Yesu ahaakohaga, wiira: <<Ki nyo, munagiira aani?>>
MAT.16.16	Simawu Peduru ahaakulaga, wiira: <<Nyo muli Kirixtu ole aroromelihiwe, Mwaana a Mulugu mugumi>>.
MAT.16.17	Yesu ahimwaaddelaga, wiira: <<We oli ooreelihiwa, Simawu, mwaana a Zhonasi, mwaha wi kahuwo muthu wuwaaddele, mbwenye aBaba eli odhulu buwaaddele. 
MAT.16.18	Vano miyo ginowuwaaddela wi we oli Peduru,
MAT.16.19	Ginowuuvaha macavi a Omwene wa Odhulu; we dhineeriiwe omagege elabo ya vati, dhineerege omagiwa odhulu; we dhineeriiwe otapulege elabo ya vati, dhineerege otapuliwa odhulu>>. 
MAT.16.20	Yesu ahaawaraalihaga anamasuuza wi ehidhe emwaaddela muthu wi oliye di Kirixtu ole aroromelihiwe.
MAT.16.21	Ovenya mudhidhi olene, Yesu ahambeelaga wawooniha anamasuuza aaye wi yaali yoofuneya odhowa oZheruzalemi, arabulihiwe ni dhijinji wa makolo, apogo a anamakutha ni anamasuuziha a Malamulo, apiwe, avenyihiwe muukwani nlabo na neethaaru.
MAT.16.22	Vano Peduru ahimwiithanelaga vowi hivale, omwihiiha, wiira: <<Nabwiya, kadhiireye dhedho, Mulugu karumeedhe wi dhiireye>>.
MAT.16.23	Mbwenye Yesu ahimurugunuwelaga, wiira: <<Okwaranyevo viliimi va, Sathana! We wa miyo oli nibwe nookwakwathusa. Kunapwatha dha oMulugu, mbwenye onapwatha dha omuthu>>.
MAT.16.24	Vano Yesu ahawaaddelaga anamasuuza aaye, wiira: <<Muthu onafuna odha wa miyo eekoodde yeeka, athukule muraddi waaye, agiharege. 
MAT.16.25	Mowindo onafuna ovulumusa egumi yaaye, onowiirimeeliha; mbwenye ole onarimeeliha egumi yaaye mwaha wa miyo, onoodha afwanye. 
MAT.16.26	Vano muthu onapura ddi aakela elabo ya vati yaatene, arimeeliha egumi ya ebaribari? Muthu onalive ddi wi oobole egumi yaaye ya ebaribari? 
MAT.16.27	Vowi Mwaana a Muthu onoodha adhe mu nthithimihoni na aBabe ni angero aaye, amvahe kadda muthu mooligana dhowiira dhaaye. 
MAT.16.28	Ebaribareene ginowuwaaddelani wi amohi mwa nyo muli veva kamunafiyedhe okwa muhoonile odha wa Mwaana a Muthu muuMweneni waaye>>.
MAT.17.1	Egavirile malabo matanu ni nimohi, Yesu ahaathukulelaga ombale Peduru ni addibila abiili yaaligi Tiyago ni Zhuwawu, ayeneve waadhowana mwaango wootaama. 
MAT.17.2	Ahihiyaniheyaga vameentoni veewa; kove yaaye yoozherimelaga wona nduwa, dhoowara dhaaye dhahisadduwaga okala dhoweela wona waara. 
MAT.17.3	Mudhidhi olene ahikumelelaga Mozezi ni Eliyazi, owogaga ni oliye.
MAT.17.4	Peduru ahiwogaga ni Yesu, wiira: <<Nabwiya, eli pama wi nikale wewuno. Teto mwafuna nnomaga misasa miraaru, mmohi weenyu, mmohi wa Mozezi, mmohiwa wa Eliyazi>>.
MAT.17.5	Awogagave ndo wahidhaaga murabo wowaara, wakuneela. Mmuraboni mule mwahikumaga ndhu neeraga: <<Ola di Mwaanaga oodhivela. Mwa oliye ginohagalala. Mumvuruwanege oliye!>>
MAT.17.6	Anamasuuza egeewile yahoovaga vajinji, otongwela vati ootadeeleyeene ni kove vati. 
MAT.17.7	Vevale Yesu ahawaaddamelaga, waakahinya, wiira: <<Venyani, kamoove!>> 
MAT.17.8	Aliwa egaavenyihile meento kayamoonilege muthu mmohi ahili Yesu.
MAT.17.9	Aliwa ekitaga omwaangoni, Yesu ahaalamulaga wi ehimwaaddele muthu mmohi dhooniliiwa ofiyedha Mwaana a Muthu avenyihiwe muukwani.
MAT.17.10	Anamasuuza yahimukohaga, wiira: <<Mwaha bwaddi anamasuuziha a Malamulo enawoga, yiiraga: <Soofuneya wi Eliyazi adhe vowambeela?> >>
MAT.17.11	Yesu ahawaakulaga, wiira: <<Ebaribareene, Eliyazi onoodha vowambeela asasanyedhe dhego dhaatedhene. 
MAT.17.12	Miyo guhuwaaddelani wi ebaribareene, Eliyazi ohudha, mbwenye kayamudidele, yahimwiirela dhaatene dhafuniiwa omwiirela. Mwa mukalelo mmohive teto Mwaana a Muthu oneere orabulihiwa ni aliwa>>. 
MAT.17.13	Vano anamasuuza yahiiwelelagamo wi awogaga dha Zhuwawu Namabathiza.
MAT.17.14	Egafiyile vaaligi anamwinji mulobwana mmohi ahimwaaddamelaga, okokora, wiira: 
MAT.17.15	<<Nabwiya, mmweeddiwele thagaraga mwaanaga amulobwana, vowi winna ajilejile, onorabula vajinji, dila dhijinji onomorelesa veeko, mudhidhi mmohi onomorelesa mwinko. 
MAT.17.16	Gahimudhaagana wa anamasuuza eenyu mbwenye aliwa kayaandilege omuyiliha>>.
MAT.17.17	Yesu ahiiraga: <<Nlogo noohukanna nroromelo, nooholowa, ofiyedha alini vineeriimi gikale ni nyo? Ofiyedha alini vineeriimi givilele? Kamudhenaani mwaana oyo>>. 
MAT.17.18	Yesu ahilamulaga muneba wootakala ole, okumamo mwa mwaana, wambeela mudhidhi olene mwaana ahiyila.
MAT.17.19	Vano anamasuuza yahimwaaddamelaga Yesu, omukoha ombale, wiira: <<Mwaha bwaddi hiyo nihaandaga okumihamo muneba wootakala ole?>>
MAT.17.20	Oliye ahawaakulaga, wiira: <<Mwaha wooyeva nroromelo neenyu. Ebaribareene ginowuwaaddelani wi mwakanna nroromelo nooligana ni kogolo ya mpeza, muneerege wiirela mwaango ola: <Venya va, odhowe wule>, oneerege wuwiiwelelani. Kavinaakale yego ehinaandigiinyu>>.
MAT.17.22	Egatugumane oGalileya Yesu ahiiraga: <<Mwaana a Muthu ohalile vang'ono oveleeliwa mmadani mwa athu, 
MAT.17.23	aliwa eneere ompa, mbwenye va nlabo na neethaaru oneere ovenyihiwa muukwani>>. Vano anamasuuza yahukuuwaga vajinji.
MAT.17.24	Egafiyile oKafaranawu, anamakoha-musoko amohi a nyuba ya Mulugu yahidhowaga wa Peduru, omukoha, wiira: <<Namasuuziha eenyu kanapeleka musoko wa nyuba ya Mulugu?>>
MAT.17.25	Oliye ahaakulaga, wiira: <<Onopeleka>>. Peduru agavolowile mba ahinawoge, Yesu ahiwogaga wiira: <<Simawu, onoobuwela avi? Mamwene a elabo ela enaakela misoko okumela waani? Onakumela wa aniiwa, naari onakumela wa anaweendda?>>
MAT.17.26	Peduru ahaakulaga, wiira: <<Onakumela wa anaweendda>>.
MAT.17.26	Yesu ahiiraga: <<Mowindo aniiwa ehivenyihiwavo, kinapeleka. 
MAT.17.27	Mbwenye wi hiyo nihikanne nihidda ni ayo enaakela misoko onyubani ya Mulugu, odhowe munyaza, wameze somba. Enambeeliiwe omeza okanganule muwano mwiwa, onofwanyamo korowa dha gwingwi, othukule, wapeleke musoko waaga ni waawoya>>.
MAT.18.1	Mudhidhi olene anamasuuza yahimwaaddamelaga Yesu, omukoha, wiira: <<Oli mpogo
MAT.18.2	Yesu ahimwiithanaga mwaana mmohi, omuhela vaari veewa, 
MAT.18.3	wiira: <<Ebaribareene ginowuwaaddelani wi mwaahisadduwa mukala wona ahima, kamudha mvolowa muuMweneni wa Odhulu. 
MAT.18.4	Vowi ole oneeyeviha wona mwaana ola, oyene dili ookwaranya muuMweneni wa Odhulu.
MAT.18.5	<<Vano ole onamwaakela mwaana wona ola mwaha wa ndina naaga, onagaakela miyeene. 
MAT.18.6	Muthu olene onaamuthegihe mmohi mwa ang'onong'ono ala enagiroromela, yaali yapama amageleliwe mukohi nibwe nuulubale na nsilo, avokedhiwe munyaza yooddiiha.
MAT.18.7	<<Oddilu oli ni elabo ya vati mwaha wa dhoothegiha. Dhoothegiha dho kadhinahiiheya wi dhihidhe, mbwenye oddilu oli ni muthu onadhiiha dhoothegiha ndo. 
MAT.18.8	Mowindo akala ndada naawo, naari nnyalo naawo, ninowuuthegiha, ogwadde, othathilele woolapela ni we. Soofuneyesesa ovolowa mwiigumini ohinna yaano naari ogali ooragala, ohiya okalana madada mameenddeene, manyalo mameenddeene ovokedhiwe omunddoni woohumala. 
MAT.18.9	Akala niinto naawo ninowuuthegiha, ovenyihemo, othathilele woolapela ni we. Soofuneyesesa ovolowa mwiigumini ni niinto nimohi baahi, ohiya ovokedhiwa omunddoni woohuthima oganna meento mameenddeene.
MAT.18.10	<<Pole-pole, kamwaavevuse naari mmohi mwa ang'onong'ono ala! Vowi ginowuwaaddelani wi angero eewa enakalave vameentoni va aBaba a odhulu.
MAT.18.12	<<Munoobuwela avi? Muthu mmohi akanna mabila zana (100), nimohi nirimeela, oliye kanaahiye omwaangoni makumi matanu ni mannayi ni matanu ni mannayi (99) wi asayelege ndde nrimeele? 
MAT.18.13	Vano afwanya, ebaribareene ginowuwaaddelani wi ohagalala waaye onakala wuulubale, mwaha wa ndde nimohi narimeele, ohiya ale makumi matanu ni mannayi ni matanu ni mannayi (99) yaharimeele. 
MAT.18.14	Mowindo kahuwo efunelo ya Babiinyu a odhulu wi arimeele mmohi wa ang'onong'ono ala.
MAT.18.15	<<Ddibilo oothegela,
MAT.18.16	Mbwenye ahuwiiwelela, omuthukule muthu mmohi naari abiili, vowi muladdu onarumeedhiwa owogiwa vakala anamoona abiili naari araaru.
MAT.18.17	Akala oliye kaneewelele, waaddele gerezha teto akoodda wiiwelela gerezha, mmweelengele wona muthu oode, naari wi namakoha-musoko.
MAT.18.18	<<Ebaribareene ginowuwaaddelani wi dhaatedhene dhineeriinyu mmagege veelaboni ya vati, dhineerege omagiwa odhulu, dhineeriinyu mutapulege veelaboni ya vati, odhulu dhineerege otapuliwa.
MAT.18.19	<<Ginowuwaaddelani teto wi abiili mwa nyo mweewananela vati vano moolobela mulobaga yego-si-yego, eyo munovahiwa ni aBaba eli odhulu. 
MAT.18.20	Vowi vili athu abiili naari araaru, etugumanela ndina naaga, miyo ginakala vaari veewa>>.
MAT.18.21	Vevale Peduru ahimwaaddamelaga Yesu, omukoha, wiira: <<Nabwiya, ddibilaaga agithegela, gimulevelelege dila ngaasi? Ofiyedha dila tanu nabiili?>>
MAT.18.22	Yesu ahimwaakulaga, wiira: <<Kaginowaaddela dila tanu ni biili, mbwenye ofiyedha dila makumi matanu ni meenddi ni dila tanu nabiili (77).
MAT.18.23	<<Mowindo Omwene wa Odhulu onaligana ni mwene oobuwelele wi oone pama mangawa aaye wa amwiimeleli aaye. 
MAT.18.24	Vowambeela yahimudheelagana mwiimeleli mmohi afiyaarile korowa dhowaakwana matalenti
MAT.18.25	Mwiimeleli ole kannaga yego yooliva, mwaha wa ela mwene ahilamulaga wi agulihiwe oliye, mwihiyanaaye, anaaye ni dhaatedhene dhanniiyena wi eliviwena mangawa ale.
MAT.18.26	<<Vano mwiimeleli ahikokoraga, oloba, wiira: <Ginowuulobani mugikurumuwele, ginoliva>. 
MAT.18.27	Mwene ole ahimweeddiwelaga thagaraga, omulevelela mangawaya, omuruma wi adhowege.
MAT.18.28	<<Mwiimeleli ole avenyaga vevale ahigumanaga ni mwiimeleli mukwaaye amfiyaarilege korowa zana (100) dha parata.
MAT.18.29	<<Vooharela mwiimeleli mukwaaye ahitongwelaga vamanyaloni vaaye, omulobaga, eeraga: <Gilevelele, ginowuuliva>.
MAT.18.30	<<Owambeela ole kaarumeedhilege, odhowa omvokedha mukaambura afiyedhe oliva mangawaya. 
MAT.18.31	Akwaaye egoonile yahikubanyaga vajinji, odhowa omwaaddela nabwiya eewa dhaatedhene dheereyilege.
MAT.18.32	<<Vano nabwiya aaye ahimwiithanihaga, wiira: <Mwiimeleli abure, miyo guhuulevelela mangawa maatene alene mwaha wowiikubanyedha waawo. 
MAT.18.33	Kadhafwaneele wi we teto omweeddiwele thagaraga mwiimeleli mukwaawo wona moweeddiweliimi thagaraga we?> 
MAT.18.34	Nuwindo, nabwiya aaye ahitakaleliwaga, ompeleka mukaambura wi arabulihiwe ofiyedha alive mangawa maatene.
MAT.18.35	<<ABaba a odhulu enoodha yuwiirenaani ndo ninyeene teto, akala kamunalevelelana ni murima waatene>>.
MAT.19.1	Yesu agamalile owoga madhu alena, ahimaruwaga oGalileya, odhowaga murudda wa oZhudeya olabuwela kobela emohi ya mwihinje Zhordawu. 
MAT.19.2	Anamwinji yahimuharaga, oliye owaayilihaga wewule.
MAT.19.3	AFarizi amohi yahimwaaddamelaga, omukohaga moomweeha wi emfwanyena mwaha, wiira: <<Nlamulo nnorumeedhiha wi mulobwana amwalane ni mwihiyanaaye va mwaha oli waatene?>>
MAT.19.4	Oliye ahawaakulaga, wiira: <<Kamuneelenge Maleba Ootaleleya wi omambeelelo Mpaddusi ampaddusile mulobwana ni mwihiyana?
MAT.19.5	Mulugu ahiwoga, wiira: <Mwaha wa ela mulobwana oneerege omwihiya babe ni amaaye ataganyihedhane ni mwihiyanaaye, abiili ala enakala mwiili mmohive>.
MAT.19.6	Vowi kinakala athu abiili, enakala mwiili mmohive. Mowindo ele Mulugu egumanihiliiye, muthu kamwalanihe>>.
MAT.19.7	AFarizi yahimukohaga, wiira: <<Ki mwaha bwaddi Mozezi alamule wi nivahege kaarata yoomwalana ni omwiigara?>>
MAT.19.8	Yesu ahawaakulaga, wiira: <<Mozezi ahirumeedha omwalana mwaha wa ovaadda mirima dheenyu, mbwenye vowambeela kadhaali ndo. 
MAT.19.9	Vano miyo ginowuwaaddelani wi oyene onamwalana ni mwihiyanaaye, vihili mwaha wa oraruwa, amutela mmohi, onooraruwana>>.
MAT.19.10	Anamasuuza aaye yahiiraga: <<Akala dhinakala ndo vaari va mulobwana ni mwihiyanaaye dhili pama ohutela>>.
MAT.19.11	Yesu ahawaakulaga, wiira: <<Kahuwo athu aatene enaanda waakela mutheenga ola mbwenye aleneve evahiwe ni Mulugu. 
MAT.19.12	Ehikalawo ehinatela mwaha wi ebaliwe ookuvuweene; okalawo amohi ehinatela mwaha wi yiire ofuuliwa ni athu amohi; ehikalawo amohi yiikooddihe otela weekiiwa mwaha wa Omwene wa Odhulu. Ole onaanda waakela aakele>>.
MAT.19.13	Nuwindo, yahaadhaagana ahima wa oliye wi aahele madada, aalobelele wi aareelihe, mbwenye anamasuuza yowaahiihaga.
MAT.19.14	Yesu ahiiraga: <<Ahiyeni ahima edhe wa miyo, kamwaahiihe, sowi Omwene wa Odhulu bwa athu enaligana ni aliwa>>. 
MAT.19.15	Vano ahaahelaga madada, wareeliha. Ageere ndo ahivenyawo wewule.
MAT.19.16	Muzombwe mmohiwa ahimwaaddamelaga, omukoha, wiira: <<Namasuuziha, yapama ddi gineeriimi giirena wi gifwanye egumi yoohumala?>>
MAT.19.17	Yesu ahimwaakulaga, wiira: <<Mwaha bwaddi onagikohiiwe eli yapama? Apama oliwo mmohive, di Mulugu. Waafunaga ovolowa mu egumi yoohumala ologolele malamulo>>.
MAT.19.18	Oliye ahimukohaga, wiira: <<Owi avi?>> Yesu ahimwaakulaga, wiira: <<Kumpe muthu, kuraruwe, kawiiye, kumwiinkedhe mukwaawo, 
MAT.19.19	waariihege ababo ni amaayo>>,
MAT.19.20	Muzombwe ole ahaakulaga, wiira: <<Dhaatedhene dhedho ginohara. Ki egihalile ddi?>>
MAT.19.21	Yesu ahimwaaddelaga, wiira: <<Waafunaga okala owaakwanela, odhowe wagulihe dhaatedhene dhinniiwena, korowadha waavahe athu oorabula, dhooreela onoodha ofwanye odhulu. Weera ndo, ogiharege>>.
MAT.19.22	Muzombwe ole ageewile madhu ale, ahivenyagavo, agali owukuuweene vowi ahikanna dhooreela dhijinji.
MAT.19.23	Vano Yesu ahiwogaga ni anamasuuza aaye, wiira: <<Ebaribareene ginowuwaaddelani wi soorusa vajinji athu ooreela ovolowa muuMweneni wa Odhulu. 
MAT.19.24	Ginowuwaaddelani teto wi eli yookweya kamelo
MAT.19.25	Anamasuuza egeewile nde yahitikinaga vajinji, yahiiraga: <<Akala dhili ndo, ki onaande ovolowa baani?>>
MAT.19.26	Yesu ahaasugwaga, wiira: <<Ndo soohaandeya wa athu, mbwenye ni Mulugu kilivo ehinaandeya>>.
MAT.19.27	Vevale Peduru ahiiraga: <<Hiyo nihihiya dhaatedhene, wuuharagani. Nnakanne ddi?>>
MAT.19.28	Yesu ahawaakulaga, wiira: <<Ebaribareene ginowuwaaddelani wi Mulugu asasanyedha elabo exa, vano miyo Mwaana a Muthu, gikaraati vampanddoni vaaga va omwene wa nthithimiho, nyo mwagiharile teto muneere okaraati mumpanddoni kumi ni miinddi wi mwaathonge malogo kumi ni meenddi a Ezarayeli. 
MAT.19.29	Aatene alene ehiyile nyuba dheewa, addibiliwa, arogoriwa, ababiwa, ameewa,
MAT.19.30	Vowi athu ajinji eli owambeela enoodha ekale oogomihedha, ale eli oogomihedha binaakale owambeela>>.
MAT.20.1	<<Sowi Omwene wa Odhulu onaligana ni mwiinya a mudda avenyilege bebeheene wi aasayele anamalaba a mudda waaye wa uuva. 
MAT.20.2	Agamalile wiiwananela mutheengo wowaakela korowa emohi ya parata
MAT.20.3	<<Agamaruwe wora ya neetanu nennayi ya bebehi, ahawoonaga athu amohi vamusika yahannaga yoohidda; 
MAT.20.4	ahawiirelaga: <Nyo teto mudhowe omudda waaga, ginowuulivani korowa mowaakwanela>. 
MAT.20.5	Vano aliwa odhowa. Ahimaruwaga olenddo mmohiwa mudhidhi waaddamelaga wora ya neekumi nabiili ya mutana, mwiinya ahiiragana emodha-modhave, ahiwelelaga wawiithana anamalaba amohiwa teto mudhidhi waakwanaga wora ya neethaaru ya ciguwo ahiiragana emodha-modhave.
MAT.20.6	<<Omaruwa teto wora ya neetanu ya ciguwo, ahaafwanyaga amohiwa yahannaga yoohidda, waakoha, wiira: <Kamwinna yoohidda nlabo naatenene mwaha bwaddi?> 
MAT.20.7	Yahimwaakulaga, wiira: <Mwaha wi kalivo onivahile mabasa>. Vano mwiinya a mudda ahiiraga: <Dhowani ninyeene omudda waaga wa uuva>.
MAT.20.8	<<Ociguwoni mwiinya a mudda ahimwiithanaga musogoleli a mudda, wiira: <Wawiithane anamalaba, waalivele; wawambeele oogomihedha, waamarihedhe owambeela>.
MAT.20.9	<<Egafiyile ale yambeelege moogomihedha yahaakela korowa emohi ya parata kadda muthu. 
MAT.20.10	Vano egafiyile owambeela yoobuwelaga wi eneere waakela mookwaranya, mbwenye naaliweene yaakelilege korowa emohi ya parata. 
MAT.20.11	Egaakelile yomwaabaga mwiinya a vaade, 
MAT.20.12	yiiraga: <Anamalaba ala elabile wora emohi baahi; vano eliganihiwa ni hiyo, navilelena olaba ni oviha nlabo naatenene>.
MAT.20.13	<<Mwiinya a mudda ahimwiirelaga mmohi mwa aliwa: <Mukwaaga, kaguwiiyele, kaweewanane ni miyo waakela korowa emohi ya parata? 
MAT.20.14	Othukule eli yaawo, odhowege, miyo difunile waalivela oogomihedha ala mooliganiha ni we. 
MAT.20.15	Kadhifwaneele wiirana dhaaga munafuneliimi? Naari winna nrima ni owoma murima waaga?>
MAT.20.16	<<Mowindo oogomihedha enoodha ekale owambeela, owambeela enoodha ekale oogomihedha>>.
MAT.20.17	Yesu agwelaga odhowa oZheruzalemi, ahawiithanelaga ombali anamasuuza kumi ni abiili, wawaaddela, wiira: 
MAT.20.18	<<Mwiiwe, nili voolenddoni woodhowa oZheruzalemi, wewo miyo, Mwaana a Muthu, gineere opelekiwa mmadadani mwa apogo a anamakutha ni anamasuuziha a Malamulo. Aliwa eneere olamula wi gipiwe. 
MAT.20.19	Miyo gineere opelekiwa mmadadani mwa athu oode wi egibeddege, egiwaxule, egikomele vamuraddini, mbwenye nlabo na neethaaru givenyihiwe muukwani>>.
MAT.20.20	Vano ahidhaaga wa oliye mwadha Zebedeyo ni anaaye, ahikokoraga vameentoni vaaye, omuloba yego.
MAT.20.21	Yesu ahimukohaga, wiira: <<Onafuna ddi?>> Oliye ahaakulaga, wiira: <<Olamule wi ahima aaga ala abiili muuMweneni weenyu ekaraati mmohi ola omoononi weenyu wooja, mmohiwa ola omoononi weenyu woong'oto>>.
MAT.20.22	Mbwenye Yesu ahawaakulaga, wiira: <<Kamunonile enalobiinyu. Dhinowaandeya nyo omung'wela nakoma
MAT.20.22	Yahimwaakulaga, wiira: <<Ee, dhinowaandeya>>.
MAT.20.23	Yesu ahiiraga: <<Ebaribareene munoomung'wa nakoma a goyi yaaga; mbwenye okaraati epaddi yaaga wi muthongege ni miyo, kadhili mwa miyo. Mburo ndo dhili ni Ababa wa ale yaasasanyedheliiye>>.
MAT.20.24	Vevale amohiwa kumi veewiligiiwa madhu ale yahitakaleliwaga ni akwiiwa abiili ale. 
MAT.20.25	Vano Yesu ahawiithanaga, wiira: <<Muhunona wi anamathonga a dhilabo enowaajela athu eewa, apogo binaalamula aliwa. 
MAT.20.26	Kadhikale ndo wa nyoovo. Moohiyaniha, oyene onafuna okala mpogo vaari va nyo, akale mwiimeleli eenyu. 
MAT.20.27	Vano onafuna okala owambeela vaari va nyo akale mudhaari eenyu; 
MAT.20.28	muliganege wona Mwaana a Muthu, kadheele wi eemeleliwege mbwenye odheele eemelelege ni ovaha egumi yaaye okala yowoobola ya athu ajinji>>.
MAT.20.29	Emaruwaga nluwa na oZheriko athu ajinji yoomuharaga Yesu. 
MAT.20.30	Vano athu abiili oohoona yakaraatilege seresere ya rampa, egeewile wi Yesu avira wewule yahikuwaga, wiira: <<Nabwiya, Mwaana a Davidi,
MAT.20.31	Vevale anamwinji yowaahiihaga wi emaale. Mbwenye yoweenjedhedhagave okuwa, yiiraga: <<Nabwiya, Mwaana a Davidi, muneeddiwele thagaraga!>>
MAT.20.32	Vano Yesu ahiimelaga, wawiithana, waakoha, wiira: <<Ki munafuna guwiireleni ddi?>>
MAT.20.33	Yahimwaakulaga, wiira: <<Nabwiya, nnafuna noonege>>.
MAT.20.34	Vevale Yesu ahaweeddiwelaga thagaraga, okahinya meento eewa. Vano mowaaguva yahambeelaga woona, omuharaga.
MAT.21.1	Yaaddamelaga oZheruzalemi, yahifiyaga oBetifazhe, va Mwaango wa Olivera, Yesu ahaarumaga anamasuuza aaye abiili, 
MAT.21.2	wawaaddela, wiira: <<Dhowani mudhi onooniinyu ole, mowaaguva munomfwanya buuru ni mwaanaye egamageleliwe. Mwaatapule, mwaadhena wa miyo. 
MAT.21.3	Akalavo onookoheni, mmwaakule, mwiire: <Nabwiya dinaafuna>. Vano oliye oneere wuwinkani mowaaguva>>.
MAT.21.4	Vano nda dheereyele wi dhaakwanele dhawogile namavuhulela dhowi:
MAT.21.6	Anamasuuza egadhowile yahiiragana dhaaddeliwigiisu. 
MAT.21.7	Yahimudhaagana buuru ni mwaanaye, otadeela dhoowara dheewa vamutanani va abuuru, Yesu okaraati vadhuluviwa. 
MAT.21.8	Athu ajinji yootadeelaga dhoowara dheewa murampani, amohiwa yookotholaga mijindda dha mithanko otadeelaga murampani. 
MAT.21.9	Vano anamwinji, ale yadhowaga osogolo ni ale yadhaaga mundduli, yookuwaga, yiiraga:
MAT.21.9	<<Hozana,
MAT.21.9	<<Hozana mudhulu-dhulu!>>
MAT.21.10	Agavolowile muZheruzalemi nluwa naatenene nahithikeyaga, athu yookohanaga, yiiraga: <<Olaya baani?>>
MAT.21.11	Anamwinji yookuwaga, yiiraga: <<Ola di namavuhulela Yesu, a oNazarethi a oGalileya>>.
MAT.21.12	Yesu agafiyile vathaddo va nyuba ya Mulugu ahaathamagihagavo athu aatene yagulihagavo ni oogula. Ahaabidhulaga meeza a athu oocenja korowa teto ahibidhulaga dhittengu dha anamaguliha kangayiwa. 
MAT.21.13	Ahawaaddelaga, wiira: <<Dhilebiwe ndala: <Nyuba yaaga eneethaniwege nyuba ya matugumano a malobelo>.
MAT.21.14	Agali vathaddo va nyuba ya Mulugu, yahidhaaga wa oliye oohoona, ooragala; oliye waayiliha. 
MAT.21.15	Mbwenye apogo a anamakutha ni anamasuuziha a Malamulo yahitakaleliwaga egoonile dhootikiniha nde Yesu dheeriligiiye, vowawiiwa ahima ekuwaga mu nyuba ya Mulugu yiiraga: <<Hozana wa Mwaana a Davidi!>> 
MAT.21.16	Apogo ni anamasuuziha ale yahimunyanyuwelaga, wiira: <<Onowawiiwa ala dhinawogiiwa?>> Yesu ahawaakulaga, wiira: <<Ee, kamuneelengege dhowi:
MAT.21.17	Ahaahiyaga, ovenyamo muluwani mule, odhowaga oBetaniya, nluwa ning'onong'ono wavireliwigiiye mahiyu maatene.
MAT.21.18	Yesu bebeheene awelagawo oluwani ahikalagana dala. 
MAT.21.19	Agoonile muthanko wa mfigera (onaligana ni namutaambwi) waaddamela mundila ahaaddamelagavo, mbwenye kaafwanyilegemo yego, afwanyilegemo mataakuruve baahi. Vevale ahiwogaga ni muthanko ole, wiira: <<Muthanko we, wambeela peeno kudha ovahave yego!>> Mudhidhi olene mfigera ole wahummaga.
MAT.21.20	Anamasuuza egoonile nde yahitikinaga, wiira: <<Mfigera ola wummile addi mowaaguva!>>
MAT.21.21	Vevale Yesu ahawaakulaga, wiira: <<Ebaribareene ginowuwaaddelani wi mwakanna nroromelo muhaanganyedhaga kamuneerena dhedhive dhimwiirimina namutaambwi ola. Mbwenye nyo mweerela mwaango ola: <Venyavo, weevokedhe munyaza>, dhineerege wiireya wona munawogeliinyu. 
MAT.21.22	Teto dhaatedhene dhinaalobigiinyu mwa nlobelo muroromelaga, muneerege waakela>>.
MAT.21.23	Yesu agafiyile nyuba ya Mulugu asuuzihaga, apogo a anamakutha ni apogo a nlogo yahimwaaddamelaga omukoha, wiira: <<Onaaddele, owodha baani oneeriiwena dhego dhi? Wuuvahile owodhawo baani?>>
MAT.21.24	Yesu ahawaakulaga, wiira: <<Miyo teto ginowuukohani yego emohi, mwagaakula ginowuwaaddelani odhiliimina owodha oneeriimina dhego dhi. 
MAT.21.25	Amvahile Zhuwawu Namabathiza owodha wi abathizege baani? Aali Mulugu, naari yaali athu?>> Vano yoovaanyihanaga mmohi ni mukwaaye yiiraga: <<Neera wadhiile wa Mulugu, onowiira ki mudhe muhumurumeedhege oliye. 
MAT.21.26	Teto neera wadhiile wa athu, nnowoova nlogo, vowi athu aatene yahiroromela wi Zhuwawu aali namavuhulela>>.
MAT.21.27	Yahimwaakulaga Yesu, wiira: <<Kannonile>>. Oliye teto ahawaakulaga, wiira: <<Naari miyo teto kaginowaaddelani okumile owodha oneeriimina dhedhi>>.
MAT.21.28	<<Ki munoobuwela avi? Mulobwana mmohi ahikanna anaaye abiili. Ahidhowaga wa owambeela obaliwa, wiira: <Mwaanaga, odhowe peeno walabe omudda wa uuva>.
MAT.21.29	<<Oliye ahaakulaga, wiira: <Kaginadhowawo>. Nuwindo, ahuubuwelelaga, otthwaruwa, odhowawo.
MAT.21.30	<<Baabi ole ahidhowaga wa a nabiili owoga emodha-modhave. Oliye waakula, wiira: <Ginoyawo, nabwiya!> Nuwindo, kaagelewo.
MAT.21.31	<<Mwa ala abiili eerilena ofuna wa ababe duuvi?>>
MAT.21.31	Yahimwaakulaga, wiira: <<Owambeela>>.
MAT.21.31	Yesu ahawaaddelaga, wiira: <<Ebaribareene ginowuwaaddelani wi anamakoha-musoko ni ajeberuwe enovolowa muuMweneni wa Mulugu yuuhiyagani mundduli. 
MAT.21.32	Mwaha wi Zhuwawu Namabathiza ahidha wa nyo owoonihagani dila yowogoowa, kamwamuroromele, mbwenye anamakoha-musoko ni ajeberuwe yahimuroromela. Nyo naari mugoonileve dhedho kamwatthwaruwile wi mmuroromele oliye.
MAT.21.33	<<Vuruwanani musibe mmohiwa. Wahikala mulobwana mmohi alimile mudda wa uuva. Ahaapeeleliha cinga, osasanyamo moovoddela uuva, omaga sanja yowiing'anela. Nuwindo, mudda ole ahibolihiha wa anamalima amohi. Ageere ndo ahivenyagamo mwiilaboni mule. 
MAT.21.34	Ogafiyile mudhidhi woohadda muliba mudda ahaarumaga amwiimeleli aaye wa anamalima ale wi yathukule dhoovaha dhafunigiiye.
MAT.21.35	<<Anamalima yahaahiddaga amwiimeleli ale; mmohi omuddwadha, mmohiwa ompa, oogomihedha omvonya ni mabwe. 
MAT.21.36	Muliba mudda ahaarumagawo amwiimeleli amohi ajinji waakwaranya owambeela, wawiirela emodha-modhave. 
MAT.21.37	Voogomihedha ahimurumihagawo mwaana aaye-aaye, eeraga: <Ola oli mwaanaga, eneere omuriiha>.
MAT.21.38	<<Mbwenye anamalima egamoonile mwaanaya, yahaaddelanaga mmohi ni mukwaaye, yiiraga: <Ola di namahalana mudda, nimpe wi nihalena mureeleloya>. 
MAT.21.39	Yahimwihiddaga, omvokedha ode wa mudda, ompa.
MAT.21.40	<<Ki muliba mudda ole adhaaga onawiirena avi anamalima ale?>>
MAT.21.41	Yahimwaakulaga, wiira: <<Onoodha aape mowaarabuliha mapanga ale, muddaya aabolihihe athu amohi, enaaveleelege dhoovaha va mudhidhiya>>.
MAT.21.42	Yesu ahaakohaga, wiira: <<Kamuneelengege ndo mMalebani Ootaleleya?
MAT.21.43	<<Mowindo ginowuwaaddelani wi Omwene wa Mulugu muneere waakiwa, ovahiwe nlogo nimohi nnavahege dhoovaha dha Omwene wa Mulugu. 
MAT.21.44	Olene onatongwele nibwe nddi onogwaddanyeya, ole nnammoreliiwa nibwe nddi onoosileya>>.
MAT.21.45	Apogo a anamakutha ni aFarizi egeewile madhu ale, yahiiwelelagamo wi aawogaga aliwa. 
MAT.21.46	Mowindo yoosayelaga omwihidda, mbwenye yowawoovaga anamwinji vowi athu yoororomela wi Yesu aali namavuhulela.
MAT.22.1	Yesu ahiwelelaga owoga mwa misibe, eeraga: 
MAT.22.2	<<Omwene wa Odhulu oli wona mwene asasanyilege mathanga a matelo a mwaanaye. 
MAT.22.3	Ahaarumaga amwiimeleli wi yawaaddele owiithaneliwa mathanga, mbwenye aliwa kayafunilege odha.
MAT.22.4	<<Ahaarumaga amwiimeleli amohiwa ni malamulo owi: <Mwawaaddele owiithaneliwa mathanga wi gihimala osasanyedha dhaatedhene, gihipa ng'ombe ni aneenyama amohi ooruva, dhaatedhene dhihaakwanela. Mudhe omathangani a matelo!>
MAT.22.5	<<Aliwa kayapwathilege, kadda muthu oovenyagavo, mmohi agele omudda waaye, mmohiwa ahidhowaga onagoosoni waaye, 
MAT.22.6	amohiwa yahalilege yahaahiddaga amwiimeleli ale yahawoonihaga goyi, vano waapa. 
MAT.22.7	Mwene ahitakaleliwaga, waaruma anyakoddo wi yaape mapanga ale, epahe nluwa neewa.
MAT.22.8	<<Vano ahawaaddelaga amwiimeleli aaye, wiira: <Mathanga ehaakwanela, mbwenye aliba wiithaniwa kayaali oofwaneelela. 
MAT.22.9	Dhowani mmakulugano mwa dila, mwamwiithanele mathanga muthu oli aatene onamfwanyiinyu>. 
MAT.22.10	Amwiimeleli ale egadhowile mmandila yahaatugumanyaga aatene yaafwanyigiisu, apama ni abureene, ofiyedha nyuba moojela mathanga odhaala ni owiithaniwa.
MAT.22.11	<<Vano mwene agavolowile wi awoone owiithaniwa yaaligi vameeza, vevale ahimoonaga mulobwana mmohi ahannaga yoowara ya vamathangani. 
MAT.22.12	Ahimukohaga, wiira: <Mukwaaga, ovolowile addi muno ohuwarile yoowara ya vamathangani?> Oliye kannaga yoowoga.
MAT.22.13	<<Vano mwene ahaalamulaga amwiimeleli aaye, wiira: <Mmageni madada ni manyalo, mumvokedhe ode oyiihini, wewo onaakale wuundda ni otakuna meeno>.
MAT.22.14	<<Vowi ajinji enowiithaniwa, mbwenye oosakuliwa booyeva>>.
MAT.22.15	AFarizi egavenyilevo yahitugumanaga opanganelaga mukalelo woomuwaga muwano Yesu. 
MAT.22.16	Yahaarumaga anamasuuza eewa amohi ni a nikuru na Heroddi wi yamwaaddele, yeere: <<Namasuuziha, nihinona wi nyo munowoga ebaribari, munosuuziha pama madhu a Mulugu, mooligana ni ebaribari. Teto kamuneelenga wi munawoga naani, mwaha wi kamuneeng'ana mukalelo wa muthu. 
MAT.22.17	Kanaaddeleni, munoona avi? Enofwaneelela opeleka musoko wa Sezari naari kinafwaneelela?>>
MAT.22.18	Yesu aganonile ogongomwa weewa ahaakulaga, wiira: <<Munageehela ddi, nyo anamanyengetha? 
MAT.22.19	Kagooniheni korowa enaliviwa musoko>>. Yahidhaagana korowa emohi ya parata.
MAT.22.20	Oliye ahaakohaga, wiira: <<Nifwanafwaniho nlivo thawani? Ki ndina nilebiwevo thawani?>>
MAT.22.21	Yahimwaakulaga, wiira: <<Dha Sezari>>. Vano ahawiirelaga: <<Mumvahege Sezari eli ya Sezari; mumvahege Mulugu eli ya Mulugu>>.
MAT.22.22	Egeewile nde yahitikinaga. Vano omwihiya Yesu, odhowaga.
MAT.22.23	Nlabo nendde aSaduseyi yahimwaaddamelaga Yesu. Aliwa enowoga wi kawuli ovenyihiwa muukwani, mwaha wa ela yahimukohaga, wiira: 
MAT.22.24	<<Namasuuziha, Mozezi ahiira: <Mulobwana akwa ahinna ahima, ddibile amutelege maamukweleya wi ambalele ahima ddibile ole yeelengiwege ahima a mwanookwa>.
MAT.22.25	Vano wahikala addibila atanu ni abiili. Owambeela agatelile ahikwa, ahimwihiyile mwaana, vano ddibile omutela maamukweleya. 
MAT.22.26	Dhahiireya ndo ni ddibila a nabiili ni a neethaaru, ofiyedha ddibila a neetanu ni abiili. 
MAT.22.27	Dhigeereye ndo teto omagomihedhowa mwihiyana ole okwa. 
MAT.22.28	Ki nlabo na ovenyihiwa muukwani, mwihiyana ole onadha eeriwege mwadha wani, vowi atanu ni abiili ale yahimutela?>>
MAT.22.29	Yesu ahawaakulaga, wiira: <<Munaviriganihela mwaha wa ohunonelamo Maleba Ootaleleya naari owodha wa Mulugu. 
MAT.22.30	Vowi nlabo noovenyihiwa muukwani kalivo onaatelege naari oteliwa, athu enakalege wona angero a odhulu. 
MAT.22.31	Nawogaga dha omavenyihiwelo muukwani kamweelengile dhiwogile Mulugu mwiinyeene, eeraga: 
MAT.22.32	<Miyo gili Mulugu a Abarahamu, Mulugu a Ezaaki ni Mulugu a Yakobo>?
MAT.22.33	Egeewile nde anamwinji yahitikinaga ni dhoosuuziha dhaaye.
MAT.22.34	Vano aFarizi veewiligiiwa wi Yesu ohuvaanya dhowaakula dha aSaduseyi dhaatedhene, yahitugumanaga. 
MAT.22.35	Mmohi mwa aliwa, namatapulela a Malamulo, moomweeha ahimukohaga, wiira: 
MAT.22.36	<<Namasuuziha, mwa Malamulo maatene, nuulubale thiivi?>>
MAT.22.37	Yesu ahimwaakulaga, wiira: << <Omudhivelege Nabwiya Mulugu aawo ni murima waawo waatene, ni egumi yaawo yaatene, ni wiiwelelamo waawo waatewene>.
MAT.22.38	Ndda thi nlamulo noofuneya teto nowambeela. 
MAT.22.39	Na nabiili nnoligana ni nenddi: <Omudhivelege mwaaddamani aawo wona muneedhiveliiwe>.
MAT.22.40	Mwa malamulo meenddi ala fumageyile Malamulo maatene ni Anamavuhulela>>.
MAT.22.41	AFarizi egatugumaneve, Yesu ahaakohaga, wiira: 
MAT.22.42	<<Munoobuwelela avi dha Kirixtu?
MAT.22.42	Yahimwaakulaga, wiira: <<Mwaana a Davidi
MAT.22.43	Yesu ahaakohaga, wiira: <<Ki mwaha bwaddi Davidi awogile odheela mwa Muneba Woweela amwiithanaga <Nabwiya>, eeraga:
MAT.22.45	Akala Davidi onamwiira <Nabwiya>, onaakale addi mwaanaye?>> 
MAT.22.46	Mowindo kaalivo aandile omwaakula, naari ndhu nimohi. Okuma vevale, odhowa osogolo, kaalivo aliba murima wi amukohege yego.
MAT.23.1	Nuwindo, Yesu ahiwogaga ni anamwinji ni anamasuuza aaye, wiira: 
MAT.23.2	<<Anamasuuziha a Malamulo ni aFarizi binna othongi wootapulela Malamulo a Mozezi. 
MAT.23.3	Mwiiregena ni ologolela dhaatedhene dhinosuuzihiisuni, mbwenye kamuharege dhowiira dheewa, vowi aliwa kineerana dhinasuuzihiisu. 
MAT.23.4	Enomaga sapo dhoonyemela
MAT.23.5	<<Enahidda mabasa eewa maatene wi yooniwege ni athu, enowiimagelela dhitoonyihedho dhuulubale dhoolebiwa epaddi emohi ya madhu a Mulugu vakoveni ni vamoononi. Enolapiha mijeba dha mikanjo dheewa. 
MAT.23.6	Enodhiveliwa okaraati mburo dhowambeela mmathangani ni mu nyuba dha matugumano.
MAT.23.7	Enodhiveliwa olojeliwa ni nriiho mburo dhowooneya, enodhiveliwa wiithaniwa <anamasuuziha>.
MAT.23.8	<<Nyo kamwiiriwege <anamasuuziha>, mwaha wi namasuuziha eenyu oli mmohi baahi, nyo mwaatene muli addibila. 
MAT.23.9	Elabo ya vati kammwiithanege muthu babiinyu, mwaha wi oliwo babiinyu mmohi baahi, ole oli odhulu. 
MAT.23.10	Naari kamwiiriwege <anamatapulela>, mwaha wi Namatapulela eenyu oli mmohi, di Kirixtu.
MAT.23.11	Ookwaranya vaari veenyu akale mwiimeleli eenyu. 
MAT.23.12	Muthu oneegweliha, dinayevihiwa; ole oneeyeviha, dinagwelihiwa.
MAT.23.13	<<Ooddilu di nyo, anamasuuziha a Malamulo, ni nyo aFarizi, nyoovo muli anamanyengetha! Munafugelela ddi Omwene wa Odhulu vameentoni va athu? Nyo kamunavolowa, teto kamunaahiya athu enafuna ovolowa wi evolowe.
MAT.23.15	<<Ooddilu di nyo anamasuuziha a Malamulo, ni nyo aFarizi, nyoovo muli anamanyengetha! Vowi nyo munowapeela nyaza ni odewene mmusayelaga muthu oomutthwarusa, vano mwamutthwarusa, munamwiira oliye wona oofwaneelela omunddoni woohuthima dila biili wuukwaranyani nyo.
MAT.23.16	<<Ooddilu di nyo anameeddiha oohoona munawoga mwiiraga: <Muthu alibela nyuba ya Mulugu eyo kahuwo yego, mbwenye muthu alibela oro a nyuba ya Mulugu onowaddihedhiwa eerena elibeliiye>. 
MAT.23.17	Nyo athu oolodhowa ni oohoona, yuulubale siivi, oro ole naari nyuba ya Mulugu eyo eneeliha oro? 
MAT.23.18	Muneera: <Muthu alibela ebuwa kahuwo yego, mbwenye onalibela yooveleela eli veebuwani, onowaddihedhiwa wiirana mwaha woolibela>. 
MAT.23.19	Nyo muli ohoona baahi! Yuulubale siivi, yooveleela naari ebuwa eneeliha dhooveleela? 
MAT.23.20	Ndala onalibelela ebuwa, onalibelela ebuwa eyo teto ni dhaatedhene dhili veebuwanivo. 
MAT.23.21	Onalibelela nyuba ya Mulugu, onalibelela nyuba eyo teto ni oyene onakala mwemo. 
MAT.23.22	Onalibelela odhulu, onalibela mpanddo wa Mulugu ni oleya okaraatile vampanddoni viwa.
MAT.23.23	<<Ooddilu di nyo, anamasuuziha a Malamulo, ni nyo aFarizi, nyo muli anamanyengetha! Munoveleela ya neekumi ya mataakuru oonukwela ni bewu dhoowomiha dhooja, mbwenye kamunapwatha magano maatene oofuneya a Malamulo a Mulugu: wogoowa, thagaraga ni ororomeleya wa Mulugu. Soofuneya mwiiregena nda, muhuvenyihagavo Malamulo mamohiiwa. 
MAT.23.24	Anameeddiha oohoona, munocicitha embu mwa dhoong'wa dheenyu, mbwenye munommira kamelo!
MAT.23.25	<<Ooddilu di nyo, anamasuuziha a Malamulo, ni nyo aFarizi, nyo muli anamanyengetha! Munahuwa ode wa kopo ni wa muziwo, mbwenye muwari mweenyu mugali moobuwelelo owaaka ni a nrima. 
MAT.23.26	Nyo aFarizi oohoonawo, vowambeela mweelihe muwari mwa kopo wi ode wiwa teto okale woweela.
MAT.23.27	<<Ooddilu di nyo anamasuuziha a Malamulo ni nyo aFarizi, nyo muli anamanyengetha! Munaligana ni masiye oosuluwiwa ni ddowa, enooniha oriya ode wiwa mbwenye muwari mwiwa mugali makuva a anookwa ni dhoovudda dhaatedhene! 
MAT.23.28	Nyo teto ode munooneya wona ooharihamo efunelo ya Mulugu vameentoni va athu, mbwenye muwari mweenyu muli dhoonyengetha ni dhootakala.
MAT.23.29	<<Ooddilu di nyo, anamasuuziha a Malamulo, ni nyo aFarizi, nyo muli anamanyengetha! Munamaga pama masiye a anamavuhulela, muwomihedhaga ni mabwe masiye a athu owogoowa, mwiiraga: 
MAT.23.30	<Nahaakalewo mudhidhi wa makolo eehu kanaarumeedhele dhowaapa anamavuhulela ayo>. 
MAT.23.31	Nyo weekiinyu munorumeedhela wi muli ahima a ale yaapile anamavuhulela. 
MAT.23.32	Mowindo marihani mabasa yambeele makolo eenyu!
MAT.23.33	<<Nyo muli nyowa, mulogo wa dhivili! Munaavulumusiwe addi othongiwa wa omunddoni woohuthima? 
MAT.23.34	Vano mwiiwe, miyo ginowuurumihedhani anamavuhulela, atthottho ni anamasuuziha. Amohi muneere waapa waakomela vamuraddini, amohiwa mwaawaxulege mu nyuba dheenyu dha matugumano, mwaaharaharege nluwa ni nluwa. 
MAT.23.35	Mowindo Mulugu oneere wuuthongani mwaha wowaapa athu yahanna muladdu vati va elabo, wambeela mwazi wa Abeli aali muthu owogoowa, ofiyedha mwazi wa Zakariya mwaana a Barakiya ampeliinyu vathaddo va nyuba ya Mulugu, vaari ni vaari va mburo woweela ni ebuwa. 
MAT.23.36	Ebaribareene ginowuwaaddelani wi dhaatedhene dhedhi dhinowadheela athu a mudhidhi ola.
MAT.23.37	<<Zheruzalemi, Zheruzalemi we, onaapa anamavuhulela, waavonyaga ni mabwe ale enarumihedhiwiiwe, aa! Dila ngaasi gifunaga waatugumanya anaawo wona mwanaku onaatugumanya anaaye mmompeloni mwaaye, mbwenye we kawafunile! 
MAT.23.38	Vuruwanani, nyuba yeenyu ela enoodha esadduwe nddebe. 
MAT.23.39	Ginowuwaaddelani wi wambeela peeno kamudha mugoona ofiyedha mudhe mwiire: <Ooreelihiwa di ole onadha mundina na Nabwiya>
MAT.24.1	Yesu akumaga mu nyuba ya Mulugu, anamasuuza aaye yahimwaaddamelaga wi emoonihe mamagiwelo a nyuba ya Mulugu.
MAT.24.2	Oliye ahiiraga: <<Munowoona dhaatedhene dhedhi? Ebaribareene ginowuwaaddelani wi kudha okala nibwe vadhulu va nibwe nikwaaye nihinaadhe nihibwanyuliwe>>.
MAT.24.3	Yesu, agakaraatile vaMwaangoni wa Olivera, anamasuuza aaye yahimwaaddamelaga, omukoha ombale, wiira: <<Kanaaddeleni dhego dhedho dhineereyege alini? Kanaaddeleni etoonyihedho baani nneeriihu noonege ya odha weenyu ni omakuthulo wa dhaatedhene?>>
MAT.24.4	Oliye ahaakulaga, wiira: <<Pole-pole, ahikalevo oneere ooholoseni. 
MAT.24.5	Vowi enoodha efiye athu ajinji mu ndina naaga yiirege: <Miyo gili Kirixtu
MAT.24.6	Teto muhukuuwe mweewaga koddo naari dhooruma dha koddo, mwaha wi soofuneya wi dhego ndo dhiireyege, mbwenye makuthulo kinafiye. 
MAT.24.7	Vowi nlogo nneerege owana koddo ni nlogo nimohi, omwene oneerege owana ni omwene omohi, enoodha ekalewo dala ni othikeya wa elabo mburo dhoohiyana-hiyana. 
MAT.24.8	Dhoopadduwa ndo dhinaakale dhooligana ni dhoovoreya dhowambeela dha mwihiyana mudhidhi wa obala.
MAT.24.9	<<Vano nyo muneerege ooharahariwa, woonihiwa goyi, amohi ofiyedha opiwa. Munakala owiiddiwa ni malogo maatene, mwaha wa ndina naaga. 
MAT.24.10	Mudhidhi oyene athu ajinji enoodha ehiye nroromelo neewa, epelekanege ni wiiddana. 
MAT.24.11	Eneerege okumelela anamavuhulela ajinji ooratha, yaanyengethege athu ajinji. 
MAT.24.12	Vano mwaha woweenjedhedheya dhootakala, odhivela onoodha oyeve vaari va athu ajinji. 
MAT.24.13	Mbwenye oyene onaavilele ofiyedha omakuthulo, onoodha avulumusiwe. 
MAT.24.14	Muselu Wapama wa Omwene ola, onoodha olaleyiwe elabo yaatene ya vati okale onamoona wa malogo maatene. Mowindo finaadhe makuthulo a dhaatedhene.
MAT.24.15	<<Mwadha moona yoonyakavala yoobwanyula yawogile namavuhulela Daniyeli vamburoni woweela, (ole oneelenga eewelelemo),
MAT.24.16	ole onaakale oZhudeya athawele omwaangoni. 
MAT.24.17	Ole onaakale ode kavolowe mba wi athukule dhego. 
MAT.24.18	Ole onaakale omudda kawelele vaade wi athukule kasaako yaaye. 
MAT.24.19	Ooddilu bi ahiyana enaakalena wari mudhidhi oyene teto enawaamwihege ahima! 
MAT.24.20	Lobelani wi othawa weenyu ohudhe wiireya mudhidhi wa muzongwe
MAT.24.21	Mwaha wowi mudhidhi oyene okubanya ni masooso malubale enaakalewo kinakalegewo wambeela vipaddusiwe elabo ofiyedha peeno. Teto kadhidha dhiireya dila emohi. 
MAT.24.22	Malaboya yaheere ehivuguliwa, kalivo muthu naari mmohi aavulumusiwe. Mbwenye malaboya ehivuguliwa mwaha wa athu yaasakuliiye. 
MAT.24.23	Vano muthu owaaddelani, eera: <Moone! Kirixtu ole aroromelihiwe oli va!> naari eera: <Ole oli wule!> kamurumeedhe. 
MAT.24.24	Ginawogela ela vowi eneere okumelela athu ajinji ooratha, eneerege: <Nili Kirixtu ole aroromelihiwe> ni anamavuhulela ajinji ooratha. Makuru meenddi ala eneerege waanyengetha athu, yiiragana dhitoonyihedho ni dhootikiniha dhuulubale, mowindo eneerege oxixa wi dhaandeyaga, yanyengethege ni oosakuliweene a Mulugu. 
MAT.24.25	Mvuruwane, miyo ginowuwaaddelani dhedhi dhihinapadduwe.
MAT.24.26	<<Mowindo yeera: <Kirixtu ole aroromelihiwe, oli okokolani!> kamuyewo; naari yeera: <Oli muwari mwa nyuba>, kamurumeedhe. 
MAT.24.27	Mwaha wowi wona mwemo ozherima onakuma onakumela nduwa wooneyele ofiyedha omadhowelo wa nduwa, odha wa Mwaana a Muthu onadha wiireyege ndo. 
MAT.24.28	Wewo onakale muruthu funaatugamane mbidha.
MAT.24.29	<<Mowaaguva yavira masooso a malabo alene,
MAT.24.30	<<Vano odhulu onoodha wooneye etoonyihedho ya Mwaana a Muthu, malogo maatene a vati enoodha ekubanyege emoonaga Mwaana a Muthu adhaaga mmiraboni dha odhulu ni owodha ni nthithimiho nookwaranya. 
MAT.24.31	Oliye oneere waaruma angero aaye ni oruma wuulubale wa palaza wi yaatugumanye oosakuliwa a Mulugu a elabo yaatene, dhipaddi nnayi dha mmagomelo mwa elabo ya vati ni ya odhulu.
MAT.24.32	<<Musuuze dhinasuuziha namutaambwi,
MAT.24.33	Mwa mukalelo mmohive nyo mwadha moona dhego dhaatedhene dhedhi munone wi Mwaana a Muthu ohaaddamela, oli vamulagovene. 
MAT.24.34	Ebaribareene ginowuwaaddelani wi nlogo ndda kannamale, dhihinapadduwe dhaatedhene nda. 
MAT.24.35	Elabo ya vati ni odhulu dhinoodha dhimale, mbwenye madhu aaga kidha emala.
MAT.24.36	<<Mbwenye dha nlabo nddo ni mudhidhiya kalivo ononile, naari angero a odhulu kinonile, naari Mwaana kanonile, ononile di Babe baahi. 
MAT.24.37	Dhapadduwile malabo a Nowe
MAT.24.38	Mudhidhi olene ehinafiye malabo a mutokora athu yooja, yoong'wa, yootela ni oteliwa, ofiyedha nlabo navolowile Nowe mmwanddeyani mulubale. 
MAT.24.39	Kayanonelemo yego ofiyedha ofiya mutokora,
MAT.24.40	Mudhidhi olene alobwana abiili enoodha ekale vamudda, mmohi athukuliwegevo, mmohiwa ahiyiwege. 
MAT.24.41	Ahiyana abiili enoodha elabege vasiloni, mmohi athukuliwegevo, ahiyiwegevo mmohiwa.
MAT.24.42	<<Mowindo eng'anelani mwaha wi kamunonile nlabo nnadha Nabwiya eenyu. 
MAT.24.43	Mwiiwe teto ela, mwiinya a vaade ahaanonege mudhidhi onadha mbava, eerege wiing'anela, kaahiyege wi nyuba yaaye ekupuliwe. 
MAT.24.44	Mowindo nyo mwiisasanyedhe, vowi mudhidhi ohunoobuweleliinyu, Mwaana a Muthu fineeriiye adhe.
MAT.24.45	<<Vano oli mwiimeleli oororomeleya, oowaraala baani? Kahuwo ole athomiwe ni nabwiye okala pogo a amwiimeleli akwaaye wi aagawelege dhooja mudhidhiya waakwana? 
MAT.24.46	Ooreelihiwa di mwiimeleli oyene nabwiye adhaaga onamfwanyiiye eeragana ndo. 
MAT.24.47	Ebaribareene ginowuwaaddelani wi nabwiye onomwiira musadoro a dhookalana dhaaye dhaatedhene. 
MAT.24.48	Mbwenye mwiimeleli ole akala ootakala, onoobuwelela mmurimani mwaaye, eeraga: <Nabwiya aaga onoribeliwa>, 
MAT.24.49	ambeela waaddwadha amwiimeleli akwaaye, ajaga ni ong'wa ni athu oolezela. 
MAT.24.50	Nabwiya a mwiimeleli ole onoodha afiye nlabo nihinajejihiiye, naari wora ehinoniliiye. 
MAT.24.51	Oneere omooniha goyi vajinji, amudhowihe mburo mmohive ni aliba onyengetha, wewo onaakale wuundda ni otakuna meeno>>.
MAT.25.1	<<Mudhidhi oyene Omwene wa Odhulu onadhe okale wona dheerilege anamwali kumi. Yathukulege panti dheewa wi yagumane ni namatela. 
MAT.25.2	Anamwali ale atanu yaaligi oolodhowa, atanu yaaligi ooxaga. 
MAT.25.3	Oolodhowa vathukuligiiwa panti dheewa, kayathukulilege makura mamohi, 
MAT.25.4	mbwenye ooxaga egathukulile panti teto yahithukulaga makura mmagaraafwani. 
MAT.25.5	Namatela ahiribeliwaga, aatene yahihiddiwaga ni kove, ogonelavo.
MAT.25.6	<<Vaari ni vaari va mahiyu wahiiweyaga okuwa, weeraga: <Namatela ohufiya! Venyani mwagumanena>.
MAT.25.7	<<Anamwali aatene ale yahivenyaga, osasanyedha panti dheewa. 
MAT.25.8	Oolodhowa yahawiirelaga ooxaga: <Nivahemoni vang'ono makura eenyu, mwaha wi panti dheehu dhinoothima>.
MAT.25.9	<<Anamwali ooxaga yahawaakulaga, wiira: <Naari, yinniihuna kinaakwanela hiyo teto ni nyo! Dhowani wa anamaguliha, mwaagule eenyu>.
MAT.25.10	<<Aliwa egamaruwile wi yaagule, namatela ahifiyaga. Ale yaaligi owiisasanyedheene yahivolowaga ni oliye mwaaligi mathanga ootela, ofugiwa musiwo.
MAT.25.11	<<Vigavirile mudhidhi yahifiyaga anamwali oolodhowa, ekuwaga, yiiraga: <Nabwiya, nabwiya, nithuleleni!>
MAT.25.12	<<Mbwenye oliye ahaakulaga, wiira: <Ebaribareene ginowuwaaddelani wi kaguunonileni> >>.
MAT.25.13	Vano Yesu agamarihile owoga musibe ola, ahiiraga: <<Mwiing'anelege, mwaha wi kamunonile nlabo niwa naari mudhidhiya onaadhe Mwaana a Muthu>>.
MAT.25.14	<<Omwene wa Odhulu oli wona muthu mmohi anna olenddo, awiithanilege amwiimeleli aaye, waahiyedha dhooreela dhaaye. 
MAT.25.15	Ahimwinkaga mmohi korowa dhowaakwana matalenti
MAT.25.16	Ole aakelilege matalenti matanu ahivenyaga mowaaguva, omwiira nagooso, opura matalenti mamohi matanu. 
MAT.25.17	Emodha-modhave ole avahiwege matalenti meenddi teto ahipuraga mamohiiwa meenddi. 
MAT.25.18	Mbwenye ole aakelilege talenti emohi wa nabwiye eerege otibela talenti ele.
MAT.25.19	<<Vigavirile mudhidhi mujinji, nabwiya a amwiimeleli ale ahidhaaga. Agadhiile aheelengelaga korowa dhaatedhene nde ni amwiimeleli aaye. 
MAT.25.20	Mwiimeleli ole aakelilege matalenti matanu, ahiveleelaga teto mamohi matanu, wiira: <Nabwiyani, mwagivahile matalenti matanu. Moone, gihipuramo mamohi matanu ala>.
MAT.25.21	<<Nabwiye ahiiraga: <Dhihikala pama, we oli mwiimeleli apama ni oororomeleya. We ohuroromeleya ni dhego dhing'onong'ono, ginowuuvaha okameela dhego dhijinji. Volowa ohagalale ni miyo!>
MAT.25.22	<<Ahidhaaga teto mwiimeleli ole aakelilege matalenti meenddi, omwiirela: <Nabwiyani, mwagivahile matalenti meenddi. Moone, gihipuramo mamohiiwa meenddi>.
MAT.25.23	<<Nabwiye ole ahimwaaddelaga, wiira: <Dhihikala pama, we oli mwiimeleli apama ni oororomeleya. We ohuroromeleya ni dhego dhing'onong'ono, ginowuuvaha okameela dhego dhijinji. Volowa mburo woohagalala wa nabwiya aawo!>
MAT.25.24	<<Vano agafiyile ole aakelilege talenti emohi, ahiiraga: <Nabwiya, vowi gihinona wi muli muthu oovaadda murima, munohadda vihidhaliliinyu, munotugumanya vihimidhiliinyu, 
MAT.25.25	gowuwoovani mwaha wa ela, geere otibela vati talenti yeenyu ela, thukulani eli yeenyu>.
MAT.25.26	<<Nabwiye ahimwaakulaga, wiira: <Mwiimeleli abure, ooyimwa, wahinona wi ginohadda vihidhaliliimi, ginotugumanya vihimidhiliimi. 
MAT.25.27	Vano odhe ohuhelege obanko korowa yaaga, miyo gaweligiimiwo, gowaakela ni yoweenjedhedhavoya.
MAT.25.28	<< <Mmwaake talenti eyo mumvahe ole winna matalenti kumi. 
MAT.25.29	Vowi ole winna oneere weenjedhedhiwa, vano oneere okalana dhowiinjiva, mbwenye ole ohinna, naari yooyeva elene yinniiyena onowaakiwa. 
MAT.25.30	Vano mwiimeleli ooyimwa oyo, mumvokedhe ode, oli epipi. Wewo onaakale wuundda ni otakuna meeno> >>.
MAT.25.31	<<Mwaana a Muthu, adha adhaaga ni nthithimiho naaye na omwene, vamohi ni angero aatene, onoodha akaraati vampanddoni vaaye va omwene wa nthithimiho. 
MAT.25.32	Malogo maatene enoodha etugumane vameentoni vaaye, oliye onoodha aamwalanihe wona makambuzi onamwalaniha mbuzi ni mabila. 
MAT.25.33	Onoodha aahele mabila omoononi waaye wooja, vano mbuzi onoodha ahele omoononi waaye woong'oto.
MAT.25.34	<<Vevo mwene
MAT.25.35	Mwaha wi gahikalana dala mwahigivaha yooja; gahikalana nthona mwahigivaha yoong'wa; gaali mwanaweendda mwahigaakela; 
MAT.25.36	gaali madave mwahigiwariha; gaali muredda mwahigikameela; ngafugeliwe mukaambura mwahidha ogoona>.
MAT.25.37	<<Mowindo ooharihamo efunelo ya Mulugu enoodha emukohege, yiiraga: <Nabwiya, nowoonileni alini muganna dala nuuvahani yooja? Naari muganna nthona nuuvahani yoong'wa? 
MAT.25.38	Naari nowooniliihuni mugali mwanaweendda nuwaakelani? Naari mugali madave nuuwarihani? 
MAT.25.39	Ki nowoonileni alini mugali aredda naari mugafugeliwe mukaambura ndha nuwoonani?>
MAT.25.40	<<Mwene onoodha awaakulege, eere: <Ebaribareene ginowuwaaddelani wi mudhidhi dhaatedhene mwaakamihedhiinyu amohi mwa addibilaga ang'onong'ono ala, mwagikamihedha miyeene>.
MAT.25.41	<<Vevo mwene ole onoodha awiirele ale enakale omoononi waaye woong'oto: <Venyavoni va miyo, ooddubiwa nyo, mudhowe omunddoni woohumala wasasanyedheliwe Ddiyabo
MAT.25.42	Vowi gahikalana dala kamwagivahile yooja; gahikalana nthona kamwagivahile yoong'wa; 
MAT.25.43	gaali mwanaweendda kamwagaakelile; gaali madave kamwagiwarihile; gaali muredda kamwagikameele; gahifugeliwa mukaambura kamwadhiile mugoona>.
MAT.25.44	<<Aliwa enoodha emukohege, yiirege: <Nabwiya, nowoonileni alini mugali ni dala, ni nthona, mugali mwanaweendda, mugali madave, mugali aredda, naari mugafugeliwe mukaambura nuhuupwathani?>
MAT.25.45	<<Mwene onoodha awaakulege, eerege: <Ebaribareene ginowuwaaddelani wi mudhidhi dhaatedhene mwahaakamihedhiinyu amohi mwa addibilaga ala ang'onong'ono, mwahiya ogikamihedha miyeene>.
MAT.25.46	<<Vano ayo enoodha edhowege ogoyini yoohumala, mbwenye ooharihamo efunelo ya Mulugu enoodha edhowege wiigumini yoohumala>>.
MAT.26.1	Yesu agamalile dhosuuziha dhaatedhene dhedhi, ahawiirelaga anamasuuza aaye: 
MAT.26.2	<<Muhunona wi ehalile malabo meenddi wi athabeliwe Paxkwa,
MAT.26.3	Mudhidhi oyene apogo a anamakutha ni apogo a aZhudewu yahitugumanaga vaade va musogoleli a anamakutha, eethaniwa Kayifa. 
MAT.26.4	Vano yahiiwananelaga mukalelo wowi emwihidde Yesu mowiipiteya wi empe. 
MAT.26.5	Aliwa yowiiraga: <<Ohukale mudhidhi woothabela Paxkwa wi nnaadhe nitatamule wiinyuwela vaari va athu>>.
MAT.26.6	Yesu agali oBetaniya vaade va Simawu muliba maredda.
MAT.26.7	Vevale Yesu ajaga, mwihiyana mmohi ahimwaaddamelaga aganna garaafwa noosasanyiwa ni alabasuturu
MAT.26.8	Vano anamasuuza a Yesu egoonile nda yahitakaleliwaga, wiira: <<Makura ala enanoongeliwa ddi? 
MAT.26.9	Vowi makura ala aheere waaguliha, aguliha korowa dhijinji, ndo eere waagawela athu oorabula>>.
MAT.26.10	Yesu aganonile dhedhi, ahawiirelaga: <<Munamukathamihela ddi mwihiyana ola? Egiireliiye sapama. 
MAT.26.11	Athu oorabula enaakalege ni nyo malabo maatene, mbwenye miyo kaginaakalege vamohi ni nyo mudhidhi waatene. 
MAT.26.12	Voogikuthulela makura ala mwiili waaga, oliye osasanyedhe ologohiwa waaga. 
MAT.26.13	Ebaribareene ginowuwaaddelani wi oli waatewene mwiilaboni onaalaleyiwege Muselu Wapama ola, athu eneerege omuwoga mwihiyana ola, emuubuwelelaga mwaha wa dhedho dhigiireliiye>>.
MAT.26.14	Vevale mmohi mwa anamasuuza aaye kumi ni abiili eethaniwa Zhudasi a oEsikariyothi, ahidhowaga ogumana ni apogo a anamakutha. 
MAT.26.15	Ahaakohaga, wiira: <<Ki munagivahe ddi gadha gimpeleka Yesu oyo wa nyo?>> Aliwa yahimulivaga korowa dha parata makumi maraaru. 
MAT.26.16	Zhudasi okuma mudhidhi olene, odhowa osogolo oosayela mpatha wowi ampeleke Yesu.
MAT.26.17	Nlabo nowambeela na Mathanga a Mikaathe Dhoohuheliwa Emela, yahidhaaga anamasuuza wa Yesu omukohaga, wiira: <<Munafuna nasasanyedhe waani wi mujewo Mathanga a Paxkwa?>>
MAT.26.18	Vano oliye ahawaakulaga, wiira: <<Dhowani muluwani, munomfwanya muthu mmohi, mwawoge, mwiire: <Namasuuziha wiire: mudhidhi waaga ohaaddamela, vaade veenyu finamuthabeliimi Paxkwa ni anamasuuza aaga> >>. 
MAT.26.19	Aliwa yahiiragana wona mwawaaddelege Yesu. Vevale yahisasanyedhaga Mathanga a Paxkwa.
MAT.26.20	Ociguwoni, Yesu agakaraatile vameeza vamohi ni anamasuuza aaye kumi ni abiili, 
MAT.26.21	ejaga, oliye ahiiraga: <<Ebaribareene ginowuwaaddelani wi mmohi mwa nyo onogiguliha wa amwiiddani aaga>>.
MAT.26.22	Aliwa yookubanyaga vajinji, wambeela owogaga: <<Ebaribareene kahuwo miyo, Nabwiya>>.
MAT.26.23	Oliye ahawaakulaga, wiira: <<Oyene onareha mukaathe muziwo mmohive ni miyo, dinagipeleke. 
MAT.26.24	Miyo, Mwaana a Muthu, onookwa wona mulebeliwiiwa dha oliye, mbwenye oddilu oli ni olene onampeleke Mwaana a Muthu! Yaali yapama muthu oyo aheere ahibaliwa!>>
MAT.26.25	Nuwindo, Zhudasi ole afunaga ompeleka, ahiiraga: <<Ebaribareene kahuwo miyo, namasuuziha>>. Yesu ahimwaakulaga, wiira: <<Ee, diweene>>.
MAT.26.26	Vano ejagave, Yesu ahithukulaga mukaathe, otamaalela wa Mulugu, ogwaddanya, wawinka anamasuuza aaye, wiira: <<Akelani, muje, ola bu mwiili waaga>>.
MAT.26.27	Vooharela ahimuthukulaga nakoma,
MAT.26.28	vowi ola bu mwazi waaga, mwazi wa nipangano no waandana onakuthuleliwa athu ajinji wi eleveleliwe dhoothega dheewa. 
MAT.26.29	Ginowuwaaddelani wi okuma dhiinova, odhowa osogolo, kagidha gimung'waga vinyu dila emohi ofiyedha nlabo nddo nnaadhiimi gimung'we vinyu muxa vamohi ni nyoovo muuMweneni wa Ababa>>.
MAT.26.30	Vano egeebile njibo noomutamaala Mulugu, yahimaruwaga, odhowa oMwaangoni wa Olivera.
MAT.26.31	Nuwindo, Yesu ahiiraga: <<Mahiyu alena, nyo mwaatene muneere ogileva. Vowi Maleba Ootaleleya yiire:
MAT.26.32	Vano gavenyihiwa muukwani, ginoodhowa osogolo weenyu oGalileya>>.
MAT.26.33	Peduru ahiiraga: <<Naari aatene yuuleveni, miyo kagidha guulevani>>.
MAT.26.34	Yesu ahimwaakulaga, wiira: <<Ebaribareene, ginowuwaaddela wi mahiyu alena, mutubi ahinandde oneere ogikoodda dila thaaru, wiiraga kuginonile>>.
MAT.26.35	Peduru ahimwaakulaga, wiira: <<Kagidha gukooddani, naari dhakala dhoofuneya wi gikwe, ginookwa vamohi ni nyo>>. Anamasuuza aatene yahiwoga madhu mamohive.
MAT.26.36	Vooharela, Yesu ahidhowaga ni aliwa mburo weethaniwa Zheesimani. Vano ahawiirelaga anamasuuza aaye, wiira: <<Mukaraati veva, miyo ginadhowa wule galobele>>. 
MAT.26.37	Ahimuthukulaga Peduru ni ahima abiili a Zebedeyo, ahambeelaga wukuuwa ni ovoreyiwa. 
MAT.26.38	Nuwindo, ahiiraga: <<Murima waaga oli wowukuuwa vajinji, ofiyedha okwa, mukale veva mwiing'anelege ni miyo, kamugone>>.
MAT.26.39	Oliye aheeddaga vang'ono, okokora, oworomihedha kove vati, olobela, wiira: <<Babani, dhakala dhoorumeedheya, mmukwaranyihe nakoma
MAT.26.40	Nuwindo, ahiwelelaga wa anamasuuza aaye, aafwanyilege egonaga. Vano ahimukoha Peduru, wiira: <<Kamwaandile wiyiing'anela ni miyo naari mudhidhi vang'ono? 
MAT.26.41	Mwiyiing'anele, mulobelaga wi muhumorele moweehiwani. Muneba onofuna wiirana, mbwenye mwiili buli woolodhowa>>.
MAT.26.42	Ahiwelelaga ovenyavo dila ya nabiili, olobela, wiira: <<Babani, akala kadhinarumeedheya omukwaranyiha nakoma ola gihimung'wile, yiireye efunelo yeenyu>>.
MAT.26.43	Vano awelagawo aafwanyilege egonaga mwaha wi meento eewa yowaanyemelaga. 
MAT.26.44	Ahaahiyaga, odhowa olobela dila ya neethaaru, aawelelaga madhu mamohive.
MAT.26.45	Nuwindo, ahiwelelaga wa anamasuuza aaye, wiira: <<Munoogonave ni ovuma? Keeng'anani, mudhidhi ohufiya onaapelekiwiiye Mwaana a Muthu mmadadani mwa athu oothega! 
MAT.26.46	Mvenye, nidhowege! Onafuna ogiguliha oli vakukuuve>>.
MAT.26.47	Yesu awogagave, ahifiyaga Zhudasi, mmohi mwa kumi ni abiili, ni athu ajinji eganna masupaadda ni golomonddo. Athu ala yarumiwege ni apogo a anamakutha ni apogo a aZhudewu. 
MAT.26.48	Namampeleka ahipanganelaga ni aliwa etoonyihedho ela, wiira: <<Oyene gineeriimi gimbezhari, duuyeene mummage>>. 
MAT.26.49	Mowaaguva Zhudasi ahimwaaddamelaga Yesu, wiira: <<Ginowuulojelani, Namasuuziha!>> Vevale ombezhari.
MAT.26.50	Yesu ahimwaaddelaga, wiira: <<Mukwaaga, odheele ddi?>>
MAT.26.50	Vevale amohi yahimuthamagelaga Yesu, omwihidda, ommaga.
MAT.26.51	Vano mmohi aaligi ni Yesu, ahixomolaga supaadda naaye, omporosana mwiimeleli a musogoleli a anamakutha, ompadha nibaru.
MAT.26.52	Nuwindo, Yesu ahiiraga: <<Ovolosihe muthumbani supaadda naawo, vowi aatene alene enalabiha supaadda, enadha epiwe ni supaadda. 
MAT.26.53	Kaahi onoobuwela wi kaginaanda waaloba Ababa, dhiinoveva wi egirumihedhe angero ajinji akoddo, ookwaranya makuru kumi ni meenddi?
MAT.26.54	Miyo geera ndo enaakwanele addi Maleba Ootaleleya enawoga wi soofuneya dhiireye?>>
MAT.26.55	Mudhidhi olene Yesu ahaakohaga anamwinji, wiira: <<Mudhiile ni masupaadda ni golomonddo wi mugihidde wona gili owiinyuwela? Malabo maatene gakaraatesa mu nyuba ya Mulugu gisuuzihaga, kamugihiddile. 
MAT.26.56	Dhaatedhene nda dhihipadduwa wi yaakwanele Maleba a anamavuhulela>>. Vevale anamasuuza aaye aatene yahithawaga, omwihiya yeeka.
MAT.26.57	Ale yammagilege Yesu yahimudhowagana vaade va Kayifa, Musogoleli a anamakutha, wewo watugumanilege anamasuuziha a Malamulo ni makolo a aZhudewu. 
MAT.26.58	Peduru owaaharaga voolapelavene, ofiyedha ovolowa vathaddo vaade va musogoleli a anamakutha. Nuwindo, Peduru ahivolowaga, okaraati vamohi ni anamaang'anela wi oone omagomelo wiwa.
MAT.26.59	Apogo a anamakutha ni Nikuru nuulubale na apogo aZhudewu naatene yoosayelaga onamoona wooratha wi Yesu apiwe. 
MAT.26.60	Mbwenye kayamfwanyilegena mwaha. Athu ajinji yoomurathelaga Yesu, naari ndo, onamoona weewa kawaakwanaga. Omakuthulowiwa yahivenyaga athu abiili omurathelaga, yiiraga:
MAT.26.61	<<Mulobwana ola wiire: <Miyo ginowaanda obwanyula nyuba ya Mulugu, gimage muwari mwa malabo maraaru> >>.
MAT.26.62	Agavenyile musogoleli a anamakutha, ahimukohaga Yesu, wiira: <<Kunaakula yego, athu ala dhinoosumeliiwa?>> 
MAT.26.63	Yesu kaakulilege yego. Vano musogoleli a anamakutha, ahiiraga: <<Miyo ginowuulamula wi olibele vameentoni va Mulugu mugumi onaaddele akala we oli Kirixtu
MAT.26.64	Yesu ahawaakulaga, wiira: <<Fu mwemo munawogeliinyu. Vano ginowuwaaddelani wi okuma dhiinoveva munomoona Mwaana a Muthu agakaraatile omoononi wooja wa Oowodha-wodha, adheelaga mmuraboni dha odhulu>>.
MAT.26.65	Vano musogoleli a anamakutha ageewile madhu alena ahitalaga dhoowara dhaaye, wiira: <<Muhumwiiwa onyemula waaye! Ki nnaasayelege onamoona wa ddi? 
MAT.26.66	Munoobuwela avi?>> Apogo amohi yahaakulaga, wiira: <<Ofwaneelele apiwe>>.
MAT.26.67	Vevale amohi yoomutaperaga mare wiintoni, emvahaga masoko, amohiwa emuddwadhaga mbarutuni, 
MAT.26.68	yiiraga: <<Ovuhulele, we Kirixtu. Wuuddwadhile baani?>>
MAT.26.69	Vevale Peduru agakaraatile vathaddo, mwiimeleli a namwali ahimwaaddamelaga, wiira: <<We teto waali ni Yesu ole muGalileya>>.
MAT.26.70	Peduru ahikooddaga vameentoni va aatene, eeraga: <<Miyo kaginonile enawogiiwe>>.
MAT.26.71	Vano Peduru ovenyavo, odhowa vamavolowelo, mwiimeleli mmohi a mwihiyana omoona, wawaaddela yaaligi vevale wiira: <<Ola teto aali ni Yesu a oNazarethi>>.
MAT.26.72	Oliye ahikooddaga dila ya nabiili ni olibela, eeraga: <<Miyo kagimunonile muthu oyo>>.
MAT.26.73	Vigavirile mudhidhi vang'ono yahimwaaddamelaga Peduru athu yaaligi vevale, wiira: <<Ebaribareene, oli mmohi mwa aliwa, vowi mawogelo aawo enowuunoneyiha>>.
MAT.26.74	Vevale ahambeelaga okoodda olibela, wiira: <<Miyo kagimunonile mulobwana oyo! Mulugu agoonihe goyi akala ginooratha!>> Mowaaguva mutubi ahunddaga.
MAT.26.75	Vano Peduru ahuubuwelelaga madhu a Yesu yeeriligiiye: <<Mutubi ahinaandde, we oneere ogikoodda dila thaaru>>. Peduru ahimaruwaga vevale, okumela ode, anddaga ni okubanya wuulubale.
MAT.27.1	Ode ogasile bebeheene, apogo aatene a anamakutha ni apogo a nlogo yahipanganelaga wi empe Yesu. 
MAT.27.2	Aliwa ommaga, omudhowagana wa kuminadori Pilatu.
MAT.27.3	Vano Zhudasi, muliba ompeleka, vooniligiiye wi Yesu ohukoniwa, ahuubuwelelaga, wiira: <<Geerela ddi?>> Ahaawelihedhaga korowa nde makumi maraaru dha parata apogo a anamakutha ni apogo a nlogo, wiira: 
MAT.27.4	<<Gihithega voopeleka mwazi wa muthu ahithegile>>. Aliwa yahimwaakulaga, wiira: <<Hiyo niire avi? Ndo saawo weeka>>.
MAT.27.5	Vevale Zhudasi ahivokedhaga korowa nde dha parata mu nyuba ya Mulugu, odhowa wiimagelela.
MAT.27.6	Apogo a anamakutha yahithukulaga korowa nde, wiira: <<Kadhifwaneelele wi nihele moologolela korowa dha mvahi vowi sa mutheengo wa mwazi>>. 
MAT.27.7	Vano yahiiwananelaga ogulana korowa ndo mudda wa namooba dhibale wi elogohiwegewo anaweendda. 
MAT.27.8	Mwahaya buuyene mudda ole ofiyedha peeno oneethaniwiiwa <<Mudda wa Mwazi>>. 
MAT.27.9	Ndala dhihaakwanela dhawogile namavuhulela Zheremiya, eeriliiye: <<Ehithukula korowa makumi maraaru dha parata, mutheengo oyene wathomile ahima amohi aEzarayeli, 
MAT.27.10	oguliwana mudda wa namuuba dhibale wona mwemo Nabwiya mwagilamuleliiye>>.
MAT.27.11	Yesu ahiimelaga vameentoni va kuminadori, oliye ahimukohaga, wiira: <<We oli mwene a aZhudewu?>> Yesu ahimwaakulaga, wiira: <<Onawoga di nyo>>.
MAT.27.12	Vano apogo a anamakutha ni apogo a nlogo emusumelaga kaawaakulege yego. 
MAT.27.13	Pilatu ahimukohaga, wiira: <<Kuneewa dhaatedhene dhinoosumeliisuna?>> 
MAT.27.14	Yesu kaakulilege naari ndhu nimohi; mwa ela kuminadori Pilatu ahitikinaga vajinji.
MAT.27.15	Sowi, mudhidhi wa Othabela wa Paxkwa, kuminadori ahilemeelela omutapula munyakaambura mmohi, oyene athu yamfuniisu. 
MAT.27.16	Mudhidhi olene yahikanna munyakaambura mmohi oononeya ni bili ya bure eethaniwa Baraba. 
MAT.27.17	Athu egatugumane, Pilatu ahaakohaga, wiira: <<Munamfuna aani wi gimutapule, Baraba naari Yesu, oneethaniwa Kirixtu?>>
MAT.27.18	Vowi oliye ahinonaga wi empelekele mwaha woomugana.
MAT.27.19	Pilatu agakaraatile mmuthegoni mwa miladdu, mwihiyanaaye ahirumihaga mutheenga wi yamwaaddele wi: <<Pole-pole, ahimukone owogoowa ole, mwaha wi miyo mahiyu gihoona goyi moorohani mwaha waaye>>.
MAT.27.20	Mbwenye apogo a anamakutha ni apogo a nlogo yowaathuzha athu wi emulobe Baraba, empihe Yesu.
MAT.27.21	Pilatu ahiwelelaga waakoha dila ya nabiili, wiira: <<Mwa abiili ala munamfuniinyu wi gimutapule baani?>> Aliwa yahaakulaga, wiira: <<Baraba!>>
MAT.27.22	Vano Pilatu ahaakohaga, wiira: <<Gimwiirena avi Yesu, ola oneethaniwa Kirixtu?>> Yahaakulaga aatene, wiira: <<Mmukomele vamuraddini!>>
MAT.27.23	Pilatu ahaakohaga, wiira: <<Yabure ddi yiiriliiyena?>> Mbwenye yoweenjedhedhagave okuwa, yiiraga: <<Akomeliwe vamuraddini!>>
MAT.27.24	Pilatu agoonile wi kanaddoddavo yego athu ehambeela wiinyuwela, ahaalobaga mahinje, ohaba mmadani vameentoni va athu aatene, wiira: <<Miyo kaginna muladdu ni mwazi wa muthu ola, mwiirege dhinafuniinyu>>.
MAT.27.25	Athu aatene yahaakulaga, wiira: <<Muladdu wa mwazi waaye onimorele hiyo vamohi ni ahima eehu!>>
MAT.27.26	Vevale Pilatu ahaatapulelaga Baraba, olamula wi Yesu awaxuliwe, nuwindo ompeleka wi akomeliwe vamuraddini.
MAT.27.27	Vevale anyakoddo a Pilatu yahimuthukulaga Yesu, omudhowagana nyuba yoolibihiwa ya kuminadori.
MAT.27.28	Omukuguula dhoowara dhaaye, omuwariha mukanjo woofiila.
MAT.27.29	Yahiluwaga kara ya miinga, omuwariha mmuruni mwaaye. Vano omwihiddeeliha bango mundadani naaye na moono wooja, okokoraga vameentoni vaaye, ombeddaga, yiiraga: <<Nnowuulojelani, Mwene a aZhudewu!>> 
MAT.27.30	Yoomutaperaga mare, othukula bango ele omuddwadhagana vamuru. 
MAT.27.31	Nuwindo, egamalile ombeddabedda, yahimukuguulaga mukanjo ole woofiila, omuwariha dhoowara dhaaye. Vooharela yahimuthukulelaga ode wi yamukomele vamuraddini.
MAT.27.32	Emaruwaga yahigumanaga ni muthu mmohi a nluwa na oSirene eethaniwa Simawu, ola yahimuwaddihedhaga othukula muraddi. 
MAT.27.33	Egafiyile mburo oneeriwa Gologotha (enatapulela <<Mburo wa Egarigadhi>>), 
MAT.27.34	yahimvahaga vinyu oomutaganyihedha ni cowe wi amung'we, mbwenye oliye agamulawihile kamfunilege omung'wa. 
MAT.27.35	Nuwindo, egamukomele, yahigawanaga dhoowara dhaaye, yahombezelaga gari wi yoone kadda muthu yaathukuliiye.
MAT.27.36	Yahikaraatigi vevale omwiing'anelaga. 
MAT.27.37	Vamuraddini, vadhulu va muru wa Yesu, yahikomelagavo ntabwa, valebiwege madhu oomusumelana, owi: <<OLA DI YESU, MWENE A AZHUDEWU>>. 
MAT.27.38	Yesu ahikomeliwana vamuraddini ambava abiili, mmohi omoononi waaye wooja, mmohiya omoononi waaye woong'oto. 
MAT.27.39	Athu yaviraga vevale, yoomunyemulaga, ethikaga miru, 
MAT.27.40	yiiraga: <<Kahuwo weene weera: <Ginoodha gibwanyule nyuba ya Mulugu, gimage dila biili mwa malabo maraaru>? Akala oli Mwaana a Mulugu, okite vamuraddinivo, wiivulumuse weeka!>>
MAT.27.41	Mwa mukalelo mmohive, apogo a anamakutha ni anamasuuziha a Malamulo ni apogo a nlogo yoomunyemulaga yiiraga: 
MAT.27.42	<<Waavulumusa athu amohi, vano kunaanda wiivulumusa weeka. Oliye di mwene a Ezarayeli! Akita dhiinoveva vamuraddini vale, nneere omuroromela. 
MAT.27.43	Amuroromela Mulugu; adhe dhiinova amvulumuse, akala ebaribareene onomudhivela. Vowi onowoga, eeraga: <Gili Mwaana a Mulugu> >>. 
MAT.27.44	Vano ambava ale yakomeliwigiiyena yoombeddaga ni mukalelo mmohive.
MAT.27.45	Okuma wora ya neekumi nabiili ya mutana yiihi yahikuneelaga elabo yaatene, yahilogelaga wora thaaru ogali wooribawene. 
MAT.27.46	Okuma wora thaaru dha ciguwo, Yesu ahikuwaga moolibiha, wiira: <<
MAT.27.47	Vano amohi yaaligi vevale yamwiiwaga, yowiiraga: <<Onamwiithana namavuhulela Eliyazi>>.
MAT.27.48	Mowaaguva mmohi mwa aliwa ahithamagaga, othukula nthoje, obwiniha mvinyuni oonyuunya oseredha obangoni, omvaha Yesu wi amung'we. 
MAT.27.49	Amohi yowiiraga: <<Kamwihiyeni! Nimoone akala Eliyazi onaadhe amvulumuse!>>
MAT.27.50	Yesu ahikuwaga dila ya nabiili ni ndhu nooliba, okwa.
MAT.27.51	Mudhidhi olene guwo yagawa nyuba ya Mulugu
MAT.27.52	masiye yahifuguwaga, athu oweela mirima ajinji yakwile wale yahivenyihiwaga muukwani. 
MAT.27.53	Egakumile mmasiye mweewa yahivolowaga muZheruzalemi, nluwa noweela, okumelela wa athu ajinji, nda dheereyilege Yesu agavenyihiwe muukwani. 
MAT.27.54	Sinturiyawu
MAT.27.55	Vevale vahikalaga ahiyana ajinji, yoonelaga woolapelawene. Yaaligi ale yadhaaga emuharaga Yesu okuma oGalileya wi emukamihedhege. 
MAT.27.56	Mwa aliwa aaligi Mariya a oMagadala, Mariya, amaaye a Tiyago ni a Zhuuze, ni mwihiyana a Zebedeyo.
MAT.27.57	Ociguwoni ahifiyaga muthu mmohi ooreela a oArimateya, ndina naaye Zhuuze. Ola teto aali namasuuza a Yesu. 
MAT.27.58	Oliye ahidhowaga wa Pilatu, omuloba mwiili wa Yesu. Vano Pilatu ahirumihaga wi emwinke. 
MAT.27.59	Vevale Zhuuze agathukule mwiili ole, ahihuruwedhaga ni guwo yoweela ya liinyu.
MAT.27.60	Ohela munsiyeni
MAT.27.61	Mariya a oMagadala vamohi ni Mariya mmohi, yaaligi vevo, okaraati vakukuuve ni nsiye ndde.
MAT.27.62	Nlabo nooharela, nigavirile nlabo noomusasanyedha sabuddu, yahitugumanaga apogo a anamakutha ni aFarizi, odhowa wa Pilatu. 
MAT.27.63	Omwaaddela, wiira: <<Nabwiya, nnowuubuwelela wi namaratha ole agali mugumi ahiwoga wi: <Yavira malabo maraaru ginoodha givenyihiwe muukwani>. 
MAT.27.64	Mulamule wi onsiyeni wule waang'aneliwege ni anyakoddo ofiyedha malabo maraaru wi dhinaapadduwe edhe anamasuuza aaye emwiiyemo, yawaaddelege athu wi <oliye ohuvenyihiwa muukwani>. Vano oratha woogomihedha wula onaakale wootthabwesesa okwaranya wowambeela>>.
MAT.27.65	Pilatu ahawaaddelaga, wiira: <<Mwaathukule anyakoddo ala, edhowe yaang'anelegewo onsiyeni wo wona munoobuweleliinyu>>. 
MAT.27.66	Aliwa yahidhowaga, obandiha selu
MAT.28.1	Sabuddu agavirile, ddimiingu ebembe mbee, Mariya a oMagadala ni Mariya mmohiwa yahidhowaga onsiyeni.
MAT.28.2	Mowaaguva wahiiweyaga othikeya wuulubale wa elabo, vowi mungero a Nabwiya ahikitaga odhulu, ofiya, opigirisavo nibwe ndde, okaraatela. 
MAT.28.3	Mooneyelo aaye yaaligi wona ozherima, dhoowara dhaaye dhaaligi dhoweelesesa. 
MAT.28.4	Vano anamaang'anela yowoovaga, wambeela ogurumela, okalagahi yiire okwa.
MAT.28.5	Mungero ole ahifiyaga vaaligi ahiyana, wiira: <<Muhoove, vowi gihinona wi munamusayela Yesu, oyene okomeliwe. 
MAT.28.6	Oliye mula kalimo, ohuvenyihiwa muukwani wona mwawogeliiye. Mudhe, moone mburo walogohiwiiye. 
MAT.28.7	Mudhowe mowaaguva mwawaaddele anamasuuza aaye, mweere: <Oliye ohuvenyihiwa muukwani. Oli osogolo weenyu, onadhowa oGalileya, wewo muneere omoona>. Siyeene yafuniimi wuwaaddelani!>>
MAT.28.8	Vano ahiyana ale yahimaruwaga onsiyeni wule ni waaguva, yoovaga teto ni ohagalala wuulubale, yahithamagaga odhowa wawaaddela anamasuuza. 
MAT.28.9	Mowaaguva Yesu ahifiyaga ogumana ni aliwa, wiira: <<Ginowuulojelani!>> Vano aliwa yahimwaaddamelaga omukubaarela manyalo, omweebedha. 
MAT.28.10	Nuwindo, Yesu wiira: <<Muhoove! Mudhowe mwawaaddele addibilaga wi edhowe oGalileya, wewo eneere ogoona>>.
MAT.28.11	Vevale ahiyana ale edhowaga, anamaang'anela amohi yahidhowaga oluwani wawaaddela apogo a anamakutha dhaatedhene dheereyilege. 
MAT.28.12	Aliwa yahitugumanaga vamohi ni apogo a nlogo, wiiwananela waanyingala anamaang'anela ale ni korowa dhijinjidhene, 
MAT.28.13	wawaaddela wi yiirege: <<Anamasuuza aaye bidhiile mahiyu, wiiyamo mwiili wa Yesu nigonaga. 
MAT.28.14	Dheera dhiiweya wa kuminadori dhoopadduwa ndo hiyo nnomukurumula murima wi ooleveleleni>>. 
MAT.28.15	Anamaang'anela ale yahaakela korowa nde, wiirana wona mwaaddeleliwiiwa. Mowindo dhooratha nde dhahivuwihiwa vaari va aZhudewu ofiyedha peeno.
MAT.28.16	Yahivenyaga anamasuuza ale kumi ni mmohi, odhowaga oGalileya, omwaangoni oyene Yesu waatoonyihedhiiye. 
MAT.28.17	Vano egamoonile yahimweebedhaga mbwenye amohi yowaanganyedhaga. 
MAT.28.18	Yesu ahifiyaga vakukuuve wawaaddela, wiira: <<Owodha waatewene ovahiwe wa miyo, odhulu ni elabo ya vati. 
MAT.28.19	Mwaha wa ela nyo dhowani wa malogo maatene, mwaarugunuse ekale anamasuuza aaga. Mwaabathizege mu ndina na Baba, na Mwaana, ni na Muneba Woweela, 
MAT.28.20	mwasuuzihaga ologolela dhaatedhene dhedho miyo dhowaaddeliimini. Muubuwelege wi miyo gili ni nyo malabo maatene, ofiyedha omakuthulo wa elabo ela>>.
MRK.1.1	Wambeela wa Muselu Wapama wa Yesu Kirixtu,
MRK.1.2	Wona mwalebele namavuhulela Ezaya, eeraga:
MRK.1.4	Okumelela wa Zhuwawu Namabathiza mwiiddeddereni weereyile ndala, owaalaleyela athu eeraga: <<Tthwaruwani dhowiira dheenyu, mbathiziwe wi muleveleliwe dhoothega>>. 
MRK.1.5	Athu a mirudda dhaatedhene dha oZhudeya, vamohi ni athu aatene a oZheruzalemi yoodhowa wa Zhuwawu Namabathiza. Aliwa yabweka dhoothega dheewa, Zhuwawu owaabathiza mmwihinjeni Zhordawu. 
MRK.1.6	Zhuwawu awara guwo dhoosasanyiwa ni mooya a mwaneenyama oneethaniwa kamelo, agamagele sintu na nikupa mmwiinuni mwaaye, aja kwaakwa ni enwi ya mukokolani.
MRK.1.7	Owaalaleyela athu, eeraga: <<Mundduli mwaaga onoodha mmohiwa oowodha oogikwaranya, naari kagifwaneelele otapula mingoyi dha sapatho dhaaye. 
MRK.1.8	Miyo ginowuubathizani ni mahinje. Mbwenye oliye onoobathizegeni ni Muneba Woweela>>.
MRK.1.9	Va malabo ayene, Yesu akumaga murudda wa oNazarethi, elabo ya oGalileya, ahifiyaga omwihinjeni wa oZhordawu vano ahibathiziwaga ni Zhuwawu Namabathiza. 
MRK.1.10	Mowaaguva Yesu atavuwaga mmahinjeni, ahoonaga odhulu othuleyaga, vano Muneba Woweela ni mooneyelo a kangayiwa wahikitelaga va oliye, 
MRK.1.11	odhulu wahiiweyaga ndhu niiraga: <<We oli Mwaanaga oodhivela, mwa we ginohagalala>>.
MRK.1.12	Okuma vevale, mowaaguva Yesu ahithukuleliwaga mwiiddeddereni ni Muneba wa Mulugu. 
MRK.1.13	Mwemule Yesu ahikalagamo malabo makumi mannayi eehiwaga ni Sathana. Oliye akala ni aneenyama a mukokolani, angero a Mulugu yoomwiimelela.
MRK.1.14	Zhuwawu agafugeliwe mukaambura, Yesu ahiwelela oGalileya, alaleyaga Muselu Wapama wa Mulugu, 
MRK.1.15	eeraga: <<Mudhidhi ohaakwana. Omwene wa Mulugu ohufiya. Mutthwaruwe, murumeedhe Muselu Wapama>>.
MRK.1.16	Yesu eeddaga seresere ya Nyaza ya oGalileya, ahawoonaga addibila abiili, Simawu ni Andire, evokedhaga mathavi munyaza, vowi yaali anamatota. 
MRK.1.17	Vano Yesu ahawaaddelaga, wiira: <<Mudhe mugiharege, guwiireni anamatota a athu>>. 
MRK.1.18	Mowaaguva aliwa yahaahiyaga mathavi eewa, omuharaga. 
MRK.1.19	Egeeddile vang'ono, Yesu ahawoonaga addibila amohi abiili. Tiyago ni ddibile Zhuwawu, ahima a Zebedeyo. Egali mmwanddeyani ni babiiwa esasanyedhaga mathavi eewa. 
MRK.1.20	Mowaaguva Yesu ahawiithanaga. Aliwa yahimwihiyaga babiiwa Zebedeyo ni anamalaba aaye mmwanddeyani, omuharaga Yesu.
MRK.1.21	Aliwa yahidhowaga oKafaranawu. Vano nigafiyile nlabo na sabuddu, Yesu ahivolowaga mu nyuba ya matugumano,
MRK.1.22	Athu yootikinaga dhosuuziha dhaaye, mwaha oosuuzihaga ni othongi, oohiyanihaga ni masuuzihelo a anamasuuziha a Malamulo.
MRK.1.23	Mu nyuba ya matugumano eyo mwahikumelelaga muthu ahiddiwe ni muneba wootakala. Ahikuwaga ni ndhu nootaama, wiira: 
MRK.1.24	<<Ii! Ninna ddi hiyo ni nyo,
MRK.1.25	Mbwenye Yesu ahihiihaga muneba wootakala, wiira: <<Wiire pee! Okume mwa muthu ola!>> 
MRK.1.26	Vevale muneba wootakala ole wahimuthikaga vajinjivene ni kopolo muthu ole, vano wahikuwaga mookwaranya, okumamo. 
MRK.1.27	Athu aatene yaaligi ootikiniheya, yookohanaga, yiiraga: <<Dhedhi sowi avi? Dhoosuuziha dha musawo dhedhi? Moone! Oliye onolamula ni owodha mineba dhootakala teto dhinomwiiwelela!>> 
MRK.1.28	Bili yaaye yahivuweyaga mowaaguvamwene mirudda dhaatedhene dha oGalileya.
MRK.1.29	Mowaaguva Yesu, Simawu, Andire, Tiyago ni Zhuwawu, yahivenyaga mu nyuba ya matugumano, odhowa vaade va Simawu ni Andire. 
MRK.1.30	Mudhidhi oyene agavolowile mwemule, yahimwaaddelaga Yesu wi Simawu mbogohaaye oli ookonaanteene muredda, mwaha wa nipaddawe nuulubale. 
MRK.1.31	Yesu ahimwaaddamelaga, omwihiddeela ndada mma ole, omvenyiha, vano nipaddawe omwihiya. Vevale mma ole wambeela waakamihedha aliwa.
MRK.1.32	Ociguwoni, nduwa nidhowaga, athu yowaadhaagana wa Yesu akwiiwa aatene aredda ni oohiddiwa mineba dhootakala. 
MRK.1.33	Athu a murudda waatene yahitugumanaga vamulago wa nyuba ele. 
MRK.1.34	Yesu ahaayilihaga ajinji alene yarabula teto ni dhiredda dhoohiyana-hiyana, ahiigara mineba dhootakala dhijinji. Mbwenye minebadha kaahiya wi dhiwogege, mwaha dhahimudidela.
MRK.1.35	Bebeheene, ohunasese, Yesu ahivenyaga odhowa omburoni wahavira athu pweepwe. Wewo oolobelaga. 
MRK.1.36	Simawu ni akwaaye ale yahivenyaga omusayelaga. 
MRK.1.37	Egamfwanyile yahimwaaddelaga, wiira: <<Athu aatene enowuusayelani>>. 
MRK.1.38	Mbwenye oliye ahiiraga: <<Kabeni nidhowe mirudda dhimohi dhowaaddamela wewuno, galaleye teto, wewo madhu vowi bi mabasa yadheeliimi>>. 
MRK.1.39	Vano Yesu ahidhowaga weddeedda oGalileya waatewene, oolaleyaga mu nyuba dha matugumano teto owiigaraga mineba dhootakala.
MRK.1.40	Muthu mmohi amaredda
MRK.1.41	Yesu ahimweeddiwelaga thagaraga. Ahimutapulelaga ndada omukahinya, wiira: <<Ee, gihifuna. Weele!>> 
MRK.1.42	Mowaaguva maredda aaye ale yahinaanelaga, aheelihiwaga. 
MRK.1.43	Vano Yesu ahimulamulaga wi adhowege, ahimwaaddelaga madhu akopolo. 
MRK.1.44	Ahiiraga: <<Ogivuruwane, kumwaaddele muthu mmohi dhedhi. Odhowege, weyooneyihe wa namakutha,
MRK.1.45	Mbwenye muthu ole agavenyile vevale, ahambeelaga olaleya dhaatedhene ni osoriha dhende dhamwiireyele. Mwaha wa dhedho Yesu kaakwanihilege wooneyela voweela mirudda dhaatedhene. Mbwenye oliye akala woolapela okwibi mburo wahaviriwesesa; athu yoodhowaga wa oliye okumela wula ni wula.
MRK.2.1	Vigavirile malabo vang'ono, Yesu ahiwelelaga oKafaranawu, athu yahiiwaga wi oli vaade vaaye. 
MRK.2.2	Athu ajinji yahitugumanaga mba mule, moofinyana vamulago kavaaligi mburo. Oliye owaalaleyelaga madhu a Mulugu. 
MRK.2.3	Athu amohi annayi yahimuthukulaga muthu ookwa-yaano, omudhana wa Yesu. 
MRK.2.4	Mbwenye aliwa kayaandaga omvolowana omfiyana vaaligi Yesu mwaha wowiinjiva athu. Yahigwelaga vanaantopi, ofugula penyengo epaddi waaligi Yesu, omukitihelavo muliba okwa-yaano ole yamudhigiisuna vanteteni. 
MRK.2.5	Vowoona nroromelo neewa nddo, Yesu ahimwaaddelaga muliba okwa-yaano, wiira: <<Mwaanaga, dhoothega dhaawo dhihileveleliwa>>.
MRK.2.6	Mbwenye vevale vahikalaga teto anamasuuziha amohi a Malamulo a Mozezi. Aliwa yahambeelaga wiikoha mmurimani mweewa, yiiraga: 
MRK.2.7	<<Mwaha bwaddi olaya onawogeliiye ndala? Onomunyemula Mulugu. Baani onalevelela dhoothega, ahili Mulugu yeeka baahi?>>
MRK.2.8	Mowaaguva Yesu ahinonaga mmoobuweloni mwaaye wi enowaanganyedha, ahaakohaga, wiira: <<Mwaha bwaddi, munoobuwelela dhedhi mmirimani mweenyu? 
MRK.2.9	Yookweya siivi, omwaaddela muliba yaano dhookwa, wiira: <Dhoothega dhaawo dhihileveleliwa>, naari owoga, wiira: <Venya, thukula ntete naawo, weedde?> 
MRK.2.10	Mbwenye wi munone wi Mwaana a Muthu ohukalana kopolo vati vano dhoolevelela dhoothega, moone>>. Vevale ahimwaaddelaga ookwa-yaano ole, wiira: 
MRK.2.11	<<Venya, othukule ntete naawo, odhowege vaade vaawo>>. 
MRK.2.12	Muthu ole ahivenyaga, othukula ntete naaye ndde okumamo, athu aatene emoonaga. Vano aatene yootikinaga vajinji, wambeela omutamaala Mulugu, ewogaga wi: <<Dhowi ndala hiyo kannoonege>>.
MRK.2.13	Yesu ahiwelelaga dila emohiwa odhowa seresere ya nyaza. Athu ajinjeene yahifiyaga wewo, vano oliye ahambeelaga waasuuziha. 
MRK.2.14	Yesu eeddaga wewule, ahimoonaga Leevi,
MRK.2.15	Yesu ajaga vaade va Leevi. Vowi oliye ahikanna oomuhara yaali <<anamathega>>, vahikalaga anamakoha-musoko
MRK.2.16	Vevo anamasuuziha a Malamulo a muwari mwa nikuru na aFarizi yahimoonaga wi Yesu onaja ni anamathega teto ni anamakoha-musoko, yahaakohaga anamasuuza aaye, wiira: <<Mwaha bwaddi onaja vamohi ni anamakoha musoko teto ni anamathega?>> 
MRK.2.17	Yesu ageewile dhedhi ahawaakulaga, wiira: <<Athu eli apama kinamurabulela namugu, eehi, mbwenye ale enabulela binamurabulela. Miyo kagadheele wawiithana athu ooharihamo efunelo ya Mulugu, mbwenye anamathega>>.
MRK.2.18	Mudhidhi mmohiwa anamasuuza a Zhuwawu Namabathiza ni aFarizi yahithugaga. Athu yahidhaaga wa Yesu omukoha, wiira: <<Mwaha bwaddi anamasuuza a Zhuwawu ni anamasuuza a aFarizi enothuga, mbwenye anamasuuza eenyu kinathuga?>> 
MRK.2.19	Yesu ahawaakulaga, wiira: <<Dhinowaandeya owiithaneliwa mathanga a otela ethugege, namatelaya eganna vevo? 
MRK.2.20	Mbwenye onoodha ofiye mudhidhi enaavenyihedhiwiiwavo namatela oyo. Mwa mudhidhi oyene finaathugigiiwa.
MRK.2.21	<<Muthu kanathukula ecapa ya guwo exa asonela va yoowara yawale. Mwaha wi eera ndo, ecapa exa ele enooweta otala yoowara yawale, otaleya wiwa onakala wuulubale okwaranya wale. 
MRK.2.22	Vano teto muthu kanamuhela vinyu muxa mmathumbani a makupa awale. Eera ndo, vinyu oyo onowaatala mathumbaya, ndo vinyu ole onoothathiya, mathumba ayo enomala mabasa. Mbwenye vinyu muxa onaheliwa mathumba maxa>>.
MRK.2.23	Nlabo nimohi na sabuddu Yesu aviraga mmiddani mwa tirigu. Anamasuuza aaye yahambeelaga okothola mangala a tirigu.
MRK.2.24	Vevale aFarizi yahimukohaga Yesu, wiira: <<Mwaha bwaddi anamasuuza eenyu eneerana dhokooddihiwa ni Malamulo va nlabo na sabuddu?>>
MRK.2.25	Oliye, ahiiraga: <<Kamweelengile dhaatedhene dhedho dheerile Davidi, oliye ni akwaaye egavoliwe dala? 
MRK.2.26	Nyo kamunonile ole avolowilege mu nyuba ya Mulugu, ajamo mikaathe dhoreelihiwa va mudhidhi oyene Abiyatari agali musogoleli a anamakutha? Mwa dhaatedhene mukaathe nde kadharumeedhiwa ojiwa muthu burebure ehili anamakutha weekiiwa.
MRK.2.27	Vano Yesu aheenjedhedhaga wawaaddela, wiira: <<Sabuddu opadduseliwe mwaha wa muthu, mbwenye muthu kapadduseliwe mwaha wa sabuddu, naari. 
MRK.2.28	Miyo, Mwaana a Muthu, di miyo Nabwiya ofiyedha nlabo na sabuddu>>.
MRK.3.1	Nlabo nimohi Yesu ahivolowaga mu nyuba ya matugumano. Mwemo mwahikalaga muthu mmohi akwile ndada. 
MRK.3.2	Athu amohiwa yoomusugwaga, esayelaga woona akala aamuyilihe muthu nlabo na sabuddu wi ekalena yoomusumelana. 
MRK.3.3	Yesu ahimulamulaga muthu ole, wiira: <<Wiimele, odhe osogolo wuno>>. 
MRK.3.4	Ahaakohaga athu ale, wiira: <<Ki va nlabo na sabuddu enarumeedheya siivi? Wawiirela athu dhapama, naari wawiirela dhabure? Ovulumusa egumi ya muthu, naari omwihiya akwe?>> Athu ayo omaala pee. 
MRK.3.5	Vevale Yesu murima waaye womvoreyaga, vowoona wi yaali athu oohaandeya ndale, ahawang'anaga ni otakaleliwa. Vano ahimulamulaga muthu ole, wiira: <<Tapula ndada naawo>>. Oliye ahitapulaga, ndada naaye owelelamo okala pama. 
MRK.3.6	Vevale aFarizi ale yahikumaga otugumana emuwogaga mawuje vamohi ni athu a nikuru na Heroddi wi epanganele dila yoompela Yesu.
MRK.3.7	Yesu vamohi ni anamasuuza aaye yahivenyagavo odhowa oNyaza ya oGalileya. Nikuru nuulubale na athu nahimuharaga. 
MRK.3.8	Athu ale yadhiilege oGalileya, amohi a oZhudeya, amohiwa oZheruzalemi, amohiwa a oEddumeya ni ookobela wa oZhordawu teto owaaddamela oTiru ni oSidoni. Aatene yahifiyaga vaaligi oliye, mwaha wi yahiiwaga dhedho oliye dheeriligiiye. 
MRK.3.9	Yesu ahawaaddelaga anamasuuza aaye wi emwaaddamihedhe mwanddeya vakukuuve; woova wi athu enaamfinyege, mwaha yahinjivaga vajinji. 
MRK.3.10	Mwa anamwinji ala yahikalagavo aredda ajinji yafunaga omukahinya wi eyile. 
MRK.3.11	Mineba dhootakala dhamoona, dhootongwelaga vati vakukuuve ni oliye okuwaga, dhiiraga: <<Nyo muli Mwaana a Mulugu>>. 
MRK.3.12	Mbwenye oliye oosumululaga mwa kopolo wi dhihimvuwihege.
MRK.3.13	Nuwindo, Yesu ahigwelaga omwaangoni, vevo ahawiithanaga athu ayene oliye yaafuniiye, aliwa odhowa wewo waaligiiye.
MRK.3.14	Ahaasakulagavo kumi ni abiili <<arumiwi>>. Ahawaaddelaga, wiira: <<Guhuusakulani nyo wi mukalege ni miyo, ginoodha guurumeni wi mwalaleyege, 
MRK.3.15	teto guuvaheni kopolo dhowiigarana mineba dhootakala>>. 
MRK.3.16	Athu kumi ni abiili alene yaasakuliligiiye baala: Simawu (oyene Yesu amvahiliiye ndina nowi Peduru), 
MRK.3.17	Tiyago ni ddibile Zhuwawu, ahima a Zebedeyo (alena yaavahiiwe ndina nimohi nowi <<Bowaneje>>, enatapulela wi <<Oonyagula wona dari>>), 
MRK.3.18	teto Andire ni Filipi, Baritolomeyo, Matewuzhi, Tome, Tiyago (mwaana a Alifiyu), Tadeyu, Simawu (a nikuru na aZeloti)
MRK.3.19	teto Zhudasi a oEsikariyothi (oyene ampeleke Yesu wa amwiiddani aaye).
MRK.3.20	Nuwindo, Yesu ahidhowaga vaade vaaye, vano athu ajinji yahitugumanaga, vevale oliye ni anamasuuza aaye kayannaga mudhidhi wooja yego. 
MRK.3.21	Anaamudhi aaye egeewile dhedhi, yahidhaaga wi emuthukule, mwaha yoobuwelaga wi winna aneba.
MRK.3.22	Anamasuuziha amohi a Malamulo, yahidhaaga okumela oZheruzalemi, yoowogaga, yiiraga: <<Muthu ola ohiddiwe ni Belezebu>>. Yeeraga teto: <<Kopolo dhineegariiyena mineba dhootakala dhinakumela wa Belezebu, mpogo a mineba ndo>>. 
MRK.3.23	Vano Yesu ahawiithanaga athu wi edhe vakukuuve, oowogaga misibe, eeraga: <<Ki Sathana onaande addi wiyiigara yeekaaye? 
MRK.3.24	Athu a muumweneni mmohive yambeela wiinyuwelana, omweneya kunaliba. 
MRK.3.25	Vano athu a emudhi emohive yambeela ogawanyeya, emudhiya yowindo kinaliba. 
MRK.3.26	Vano akala a muumweneni wa Sathana enowiinyuwelana amohive egawanyeya, Sathana oyo kanaalibe, enatapulela wi omweneya ohumala baahi.
MRK.3.27	<<Kalivo onavolowa mba mwa muthu akopolo wi amwaake dhookalana dhaaye ahaabihile ommaga, eera ndo athukula dha mbamwa.
MRK.3.28	<<Ebaribareene ginowaaddelani wi athu enoleveleliwa dhoothega dheewa dhaatedhene teto ni dhoowoga dhoomunyemula Mulugu. 
MRK.3.29	Mbwenye ole onanyemula Muneba Woweela, kanaleveleliwa. Yoothega yaaye enakala ya okala ni okala>>. 
MRK.3.30	Yesu ahiwogaga dhedhi vowi athu ale yoowogaga, yiiraga: <<Ohiddiwe ni muneba wootakala>>.
MRK.3.31	Amaaye ni addibile Yesu yahidhaaga vaade vale. Wiimela ode, waaruma athu wi yamwiithane. 
MRK.3.32	Athu ajinji yakaraatilege vati omwaapeelela. Aliwa yahimwaaddelaga, wiira: <<Amaayo ni addibilo eli vaadeva, enowuufunani>>. 
MRK.3.33	Mbwenye oliye ahiiraga: <<Amma ni addibilaga baani?>> 
MRK.3.34	Vevale ahaasugwaga athu ale yamwaapeelelege, eeraga: <<Amma ni addibilaga baalena eli veva. 
MRK.3.35	Aatene eneerana ofuna wa Mulugu, ayene biili addibilaga, arogoraga ni amma>>.
MRK.4.1	Yesu ahiwelelaga osuuziha dila emohi seresere ya Nyaza ya oGalileya. Anamwinji yahitugumanaga wewo momwaapeelela oliye, yahitthabwaga wiinjiva, mwaha wa ela oliye ahivolowaga mmwanddeyani okaraati. Mwanddeya ole waaligi mwinko waaddamela seresere ya nyaza waaligi athu aatene. 
MRK.4.2	Yesu owaasuuzihaga dhego dhijinji mwa misibe. Vowaasuuziha owiiraga: 
MRK.4.3	<<Mwiiwesese! Namadhala ahidhowaga odhala bewu. 
MRK.4.4	Adhalaga, bewu dhimohi dhamorelege moogomela dila, vano balame dhahidhaaga oddoddavo oja. 
MRK.4.5	Bewu dhimohi dhahimorelaga vamabweni, vahaali theya ejinji. Dhahimelaga mowaaguva, mwaha theyaya kayaddiihile. 
MRK.4.6	Vano nduwa nigwelaga, dhahinyaala wumma, mwaha misisidha kadhatibeleye. 
MRK.4.7	Bewu dhimohi dhamorelege vamiingani. Vano dhunnuwaga dhoovaha dha bewu nde dhahihogeya, nuwindo bewudha kadhavahile pama. 
MRK.4.8	Vano bewu dhimohi dhahimorelaga theya yapama. Dhahimelaga pama, wunnuwa, vano dhahivaha. Dhoovaha dhimohi dhahikanna mangala makumi maraaru, dhimohi makumi matanu ni nimohi (60), dhimohi zana (100)>>. 
MRK.4.9	Vano Yesu ahiiraga: <<Ole winna obaruni wowiiwa, eewe!>>
MRK.4.10	Nuwindo, Yesu agalivo yeeka ni anamasuuza aaye kumi ni abiili ale, vamohi ni amohiwa yakaliiyena, yahimukohaga dha musibe ola. 
MRK.4.11	Oliye ahawaakulaga, wiira: <<Nyoovo, Mulugu ahuuvahani otapulela dhowiipiteya dha Omwene waaye. Mbwenye wa amohiwa eli ode wa Omwene, dhaatedhene eneewela mmisibeni, 
MRK.4.12	vowi, madhu a Mulugu enowoga, yiiraga:
MRK.4.13	Nuwindo, Yesu ahaakohaga, wiira: <<Nyo kamuneewelelamo musibe ola? Ki muneewelelemo addi misibe dhimohi? 
MRK.4.14	Namadhala di ole onadhala madhu a Mulugu. 
MRK.4.15	Bewu nde dhamorelege mundila dhinatapulela athu ale enawiiwa madhu a Mulugu, mbwenye mudhidhi oyene Sathana onodha, wawaakamo madhu yadhaliwe mmirimani mweewa. 
MRK.4.16	Bewu dhadhaliwege vatheyani ya mabwe dhinatapulela athu ale enawiiwa madhu a Mulugu, mudhidhi oyene wawaakela ni ohagalala. 
MRK.4.17	Vano vowi madhu ayo kayanna misisidha dhoddiiha, athu ayo enalibihedha mudhidhi vang'ono baahi. Mowindo yafwanyiwa masooso naari oharahariwa mwaha wa madhu ale, mudhidhi oyene athuya enowelela mundduli. 
MRK.4.18	Bewu dhadhaliwege vamiingani nde dhinatapulela athu ale enawiiwa madhu a Mulugu, 
MRK.4.19	mbwenye vosanyeyela ni dha vati vano, odhiveliwa dhooreela ni okalela murogo dhego dhimohi, dhavolowamo enohogeya madhu ale. Mowindo kadhinavahawene furuuta. 
MRK.4.20	Mbwenye bewu dhadhaliwege vatheyani yapama dhinatapulela athu ale enawiiwa madhu a Mulugu, yawaakela pama. Athu ala enovaha furuuta, amohi makumi maraaru, amohi makumi matanu ni nimohi (60), amohi zana (100)>>.
MRK.4.21	Yesu ahiwelelaga, waakoha, wiira: <<Kalivo onahiddiha panti akuneela ni mpika, naari ohela vati va kama, eehi. Kinahela mburo wowooneyela? 
MRK.4.22	Vevale kayiivo yoologoheya ehinaadhe yooneyele, naari yowiipiteya ehinaadhe yooneye voweela. 
MRK.4.23	Oyene winna mabaru owiiwana, eewe!>>
MRK.4.24	Ahawaaddelaga, wiira: <<Mwaakameelege madhu ayene munawiiwiinyu. Mpimo oyene munaapimiinyuna akwiinyu, Mulugu onodha oopimeleni oyene vowuuthongani. Ebaribareene wa nyoovo onoodha Mulugu ookwaranyihedheni. 
MRK.4.25	Ale yinna, enoodha yaakele dhimohi dhijinji, mbwenye ole ohinna yego, naari eyene yinniiyena enoodha emwaake>>.
MRK.4.26	Yesu aheenjedhedhaga wawaaddelaga aliwa musibe mmohi, wiira: <<Omwene wa Mulugu oli wona muthu onadhala bewu mmiddani. 
MRK.4.27	Naari oliye aagonaga mahiyu, bebehi aavenyaga, mudhidhi waatene, bewu dhadhaliliiye nde dhinomela wunnuwaga, mbwenye mwiinya kananona wi dhinapadduwa havi. 
MRK.4.28	Vowi theya enovahiha dhilo weekiiwa. Enambeela omela, nuwindo njere, osogolowa mangala teto mangala ale enowiithwa. 
MRK.4.29	Vano mangala ale yeethwa, muthu ole onothukula mbene woogwaddana, wafiya mudhidhi woohadda>>.
MRK.4.30	Mooharela Yesu ahiiraga: <<Omwene wa Mulugu onaligana ni ddi? Nifwanafwanihe ni musibe baani? 
MRK.4.31	Onaligana ni kogolo ya mpeza, enakala eng'onong'ono yadhaliwa vatheyani, mwaliganiha ni kogolo dhimohi vati vano. 
MRK.4.32	Mbwenye adhala, enomela, bewuya wunnuwa okwaranya bewu dhimohi dha mukwani, dhinokalana mijindda dhuulubale, balame dhinowaanda omagamo dhitunji mmurintini mwiwa>>.
MRK.4.33	Yesu aasuuzihaga athu ni misibe dhijinji dhooligana ni nda teto aasuuzihaga mwa mukalelo wa athu ayo waandiisu wiiwelelamo. 
MRK.4.34	Kaasuuziha vihili misibe. Mbwenye akala yeeka ni anamasuuza aaye, owaatapulela dhaatedhene.
MRK.4.35	Nlabo nenddo, nduwa nigadhowile, Yesu ahawaaddelaga anamasuuza aaye, wiira: <<Kabeni nilabuwele kobela emohi ya nyaza>>. 
MRK.4.36	Vano aliwa yahaahiyaga anamwinji ale, ogwela mmwanddeyani mwaaligi Yesu. Vahikalaga teto mwanddeya dhimohi dhaaharaga. 
MRK.4.37	Nuwindo, nahitatamuwaga nipevo nuulubale. Kuluzi yoovolowaga mmwanddeyani, mmwanddeyanimo mwahambeelaga odhaala mahinje. 
MRK.4.38	Mbwenye mudhidhi oyene Yesu aaligi mundduli mmwanddeyani, agonaga agasameele yoosameela. Vevale anamasuuza ale yahimvenyihaga, wiira: <<Namasuuziha, kamunapwatha yowi hiyo nnooddadda?>> 
MRK.4.39	Yesu ahivenyaga, omaaliha nipevo ndde, olamula nyaza, wiira: <<Maala! Okale murenddele!>> Nipevo ndde nahimaalaga, nuwindo okala murenddele mulubale. 
MRK.4.40	Vevale Yesu ahaakohaga, wiira: <<Mwaha bwaddi munooviinyu vajinji? Nyoovo kamwinna nroromelo?>> 
MRK.4.41	Mbwenye aliwa yowoovagave vajinji, yookohanaga mmohi ni mukwaaye, yiiraga: <<Olaya muthu baani, onafiyedha wiiweleliwa nipevo ni nyazeene?>>
MRK.5.1	Yesu ni anamasuuza aaye yahifiyaga okobela ya Nyaza ya oGalileya, elabo ya oZherasa. 
MRK.5.2	Yesu akitagawene mmwanddeyani, ahithamageliwaga muthu mmohi ahiddiwe ni muneba wootakala akalesa omasiye. 
MRK.5.3	Muthu ole akalesa munsiyeni,
MRK.5.4	Athu yooxixa dila dhijinjidhene ommaga meddo ni kurenti teto yommaga mada ni fingwi, mbwenye oliye oopadha fingwidha, kurentina nommagana meddo noopadheya. Kalivo aakwanihile omugonjiha. 
MRK.5.5	Mutana ni mahiyu akalesa omasiye wewo ni mmwaangoni, okuwaga eevoreyaga ni mabwe.
MRK.5.6	Vevale oliye ahimoonaga Yesu woolapelawene, ahimuthamagelaga, okokora vameentoni vaaye. 
MRK.5.7	Okuwa ni ndhu nootaama, wiira: <<Munafuna ddi ni miyo, Yesu, Mwaana a Mulugu Akopolo Ookwaranya Dhaatedhene? Mu ndina na Mulugu ginowuulobani, kamugoonihe goyi>>. 
MRK.5.8	Oliye awogelaga ndo vowi Yesu ahiwogaga dhowi: <<Muneba wootakala we, kuma mwa muthu ola!>> 
MRK.5.9	Vano Yesu ahimukohaga, wiira: <<Ndina naawo oli aani?>> Oliye ahaakulaga, wiira: <<Ndina naaga gili <Anamwinji>
MRK.5.10	Vano oliye ahimuloba-lobaga Yesu vajinji wi mineba ndo ahiigarele ode wa murudda ole.
MRK.5.11	Waaddamela vamwaangoni vevale, voojaga nikwedda nuulubale na kumba. 
MRK.5.12	Vano mineba dhootakala nde dhahimulobaga Yesu, wiira: <<Muniigarele mukumbani mule, nirumeedhiheni wi navolowe mwemule>>. 
MRK.5.13	Yesu ahirumeedhihaga. Mineba dhootakala nde dhahikumaga ovolowa mukumbani. Vevale nikwedda naatenene nahimaruwaga okitela muddibani dhithamagaga, wiivokedha munyaza, ofiyedha okwela mmahinjeni mwemo. Dhaatedhene dhaaligi macikwi meenddi.
MRK.5.14	Amakambuzi a kumba yahithawaga, odhowa olaleyaga muluwani ni mmiruddani. Vevale athu yahidhaaga wi yoone dhedho dheereyilege. 
MRK.5.15	Egafiyile wewo waaligi Yesu, yamoonilege muthu ahiddiwe ni anamwinji a mineba dhootakala ole agakaraatile vati, agawarile, aneba ale egamalile. Athu ale yahikalagana woova. 
MRK.5.16	Amakambuzi a kumba ale yoonelege dhowiireya dhaatedhene nde, yahawaaddelaga dhedho dhamwiireyelege muthu ahiddiwe ni mineba dhootakala nde teto ni kumba nde. 
MRK.5.17	Athu ayo yahimulobaga ni ntidi Yesu wi avenyewo omuruddani wiwa.
MRK.5.18	Nuwindo, Yesu ahigwelaga mmwanddeyani, muthu ole ahiddiwe ni mineba dhootakala, ahimulobaga ni ntidi wi adhowe ni oliye. 
MRK.5.19	Mbwenye Yesu ahikooddaga, omwaaddela, wiira: <<Odhowege owaninyu wawaaddele dhego dhuulubale dhedho Nabwiya dhuwiireliiye mwa thagaraga dhaaye>>. 
MRK.5.20	Muthu ole ahidhowaga, wambeela olaleya omuruddani oneeriwa oDekapolisi, dhedho Yesu dhamwiireligiiye. A oDekapolisi, egeewile dhoopadduwa nde, athu aatene yahitikinaga vajinji.
MRK.5.21	Yesu ahilabuwaga odhowa kobela ya nyaza. Agafiyile okobela, anamwinji yahitugumanaga seresere ya nyaza vevo vaaligi oliye. 
MRK.5.22	Vano ahifiyaga muthu mmohi, ndina naaye Zhayiro, oyene aali mmohi mwa apogo a nyuba ya matugumano. Agamoonile Yesu, ahikokoraga omanyaloni waaye, 
MRK.5.23	wambeela omuloba ni ntidi, eeraga: <<Kamwiirena, mwaanaga a mwaana-mwihiyana ohalile vang'ono okwa. Akala dhinowaandeya, mwamuhele mada wi ayile, akalena egumi>>. 
MRK.5.24	Yesu ahimaruwaga odhowaga ni oliye. Anamwinji yoothaananaga ni oliye yeeddaga moopinyaminyana.
MRK.5.25	Vano vahikalaga mwihiyana mmohi oyene abulelena oredda wa omweerini yaaka kumi ni biili. 
MRK.5.26	Ahikalana goyi vajinji, anamugu ajinji yooxixa omuyiliha. Ahithathila dhooreela dhaaye dhaatedhene, mbwenye kaayila. Ebaribareene mareddaya yootthabwa. 
MRK.5.27	Mwihiyana ole ageewile dha Yesu, ahivolowaga otaganyihedheya ni anamwinji ale, ofiya odduli wa Yesu, okahinya yoowara yaaye. 
MRK.5.28	Mmurimani mwaaye oobuwelaga wi: <<Gakahinyave yoowara yaaye, ginoyila>>. 
MRK.5.29	Nuwindo, mowaaguva maredda ale oomweerini yahimalaga, mwiinya ahoonaga mmwiilini mwaaye wi maredda aaye ehimala.
MRK.5.30	Mudhidhi olene Yesu ahoonaga wi kopolo dhimohi dhihikumamo mwa oliye. Ahirugunuwaga wawaang'ana athu ale, waakoha, wiira: <<Okahinyile yoowara yaaga baani?>>
MRK.5.31	Anamasuuza aaye, yahiiraga: <<Nyo munowoona wi athu enowuupinyaminyani, vano munakoha addi wi: <Ogikahinyile baani?> >>
MRK.5.32	Mbwenye Yesu owawaang'anaga wi amoone oyene wiirilena dhedhi. 
MRK.5.33	Vevale mwihiyana ole owoovaga wambeela ogurumela, mwaha wi ahuubuwelelaga dhedho dhamwiireyelege. Ahidhaaga waaddamela vaaligi Yesu, okokora vameentoni vaaye, omwaaddelihamo dhaatedhene wona mweereyeliiwa. 
MRK.5.34	Yesu ahimwaaddelaga, wiira: <<Mwaanaga, nroromelo naawo nuhuuyiliha. Dhowa ni murenddele, maredda aawo ehimala>>.
MRK.5.35	Yesu awogagave, yahifiyaga athu okumela vaade va Zhayiro, musogoleli a nyuba ya matugumano. Yahimwaaddelaga oliye, wiira: <<Ii, mwaaninyu ohumariheya. Kammukukumulege Namasuuziha>>.
MRK.5.36	Mbwenye Yesu ahiiwaga dhedho dhawogilege athu ale. Ahimwaaddelaga Zhayiro, wiira: <<Kawoove, ororomele baahi>>.
MRK.5.37	Yesu kaarumeedhilege wi emuhare athu amohi, mbwenye Peduru, Tiyago ni Zhuwawu, ddibila a Tiyago, ayene baahi. 
MRK.5.38	Aliwa vafiyiligiisu vaade va Zhayiro, mpogo ole a nyuba ya matugumano, Yesu ahawoonaga anamwinji, yakathamiheyilege yiinddaga moolibiha, amohi ehihimedhaga. 
MRK.5.39	Oliye agavolowile, ahaakohaga, wiira: <<Mwaha bwaddi okathamiheyeliinyu, mukuwaga, muhihimedhaga? Mwaana ola kakwile, onoogona>>. 
MRK.5.40	Athu ale yahambeelaga omuteya moonyemula.
MRK.5.40	Oliye ahaakumihedhaga vaade aatene, omuthukula babe ni amaaye a mwaana ole, ni ayene yaaligi ni oliye, ovolowa osuubini waaligi mwaana ole. 
MRK.5.41	Vevale ahimwihiddaga mwaana ole ndada, wiira: <<
MRK.5.42	Mwaana-mwihiyana ole ahivenyaga, wambeela weedda, vowi aali a yaaka kumi ni biili. Athu ale yahitikinaga vajinji. 
MRK.5.43	Yesu ahaalamulaga wi ehivuwihe muselu wa oyilihiwa wula oli waatewene. Nuwindo, ahaarumaga wi emvahe yooja mwaana-mwihiyana ole.
MRK.6.1	Yesu vavenyiligiiye vevale, ahiwelelaga owaniwa, anamasuuza aaye yahimuharaga oNazarethi, oluwani waaye. 
MRK.6.2	Oliye wambeela osuuziha mu nyuba ya matugumano nlabo na sabuddu. Athu ajinji yegi otikina egeewile dhoosuuziha nde, yookohanaga mmohi ni mukwaaye, yiiraga: <<Olaya osuuzile waani dhego dhaatedhene nda? Tthottho dha musawo baani ovahiwe oliye? Oneerana addi dhootikiniha nda? 
MRK.6.3	Ola kahuwo namasema? Maaye kahuwo Mariya? Addibile kahuwo Tiyago, Zhuuze, Zhuda ni Simawu? Anamwali eli ni hiyo kahuwo teto arogoriye?>> Aliwa yahimwiidda.
MRK.6.4	Yesu, ahawiirelaga: <<Namavuhulela onoriihiwa dhipaddi dhaatedhene, ohiya nluwa naaye ni amudhi aaye naari a vaade vaaye>>. 
MRK.6.5	Mowindala kaandile wiirana matikiniho oNazarethi, ohuli waayiliha athu amohi vowaatadeelela madada. 
MRK.6.6	Vano Yesu ahitikinaga ni mwaha wa ohukalana nroromelo weewa. Yesu aheddeedda mirudda dhowaaddamela asuuzihaga nlogo.
MRK.6.7	Oliye ahawiithanaga anamasuuza aaye kumi ni abiili, waaruma abiili-abiili; waavaha kopolo dhowiigarana mineba dhootakala. 
MRK.6.8	Oliye ahaalagaga wi ehithukule yego ya voolenddoni, ohuli mukogodho baahi; ehithukule mukaathe, naari thumba na voolenddoni, naari korowa musintuni mweewa, 
MRK.6.9	eware sapatho, ehithukule maleya meenddi. 
MRK.6.10	Ahawiirelaga: <<Vaade munaafiyedhiinyu mukalege vevo, ofiyedha mudhidhi onavenyiinyu mmuruddani mule. 
MRK.6.11	Nyoovo mwafiya mmuruddani mwahaakeliwa pama teto yahiiwelela madhu eenyu, mvenyewo wewo, mutate nthubi na mmanyaloni mweenyu. Ela enaakale etoonyihedho ya mwaha wokooddiwa>>.
MRK.6.12	Vevale aliwa yahimaruwaga, wambeela olaleya wi aatene etthwaruwe mwa dhoothega dheewa. 
MRK.6.13	Yowiigara mineba dhootakala dhijinji, yowaakuthulela makura aredda ajinji, yaayilihaga.
MRK.6.14	Mwene Heroddi owiiwa dhedho dhawogiwa, dhowi ndina na Yesu nihinoneya dhipaddi dhaatedhene. Athu amohi yowiiraga: <<Zhuwawu Namabathiza divenyile muukwani mwahaya buuyene oliye okaleliiyena kopolo dhowiirana matikiniho>>.
MRK.6.15	Amohi yeeraga: <<Oliye di Eliyazi>>.
MRK.6.15	Amohiwa yeeraga: <<Oliye di namavuhulela wona namavuhulela awale>>.
MRK.6.16	Heroddi ageewile athu dhawogiiwa, ahuubuwelelaga dhamwiireliiye Zhuwawu, wiira: <<Zhuwawu ole gilamuleliimi opadhiwa muru waaye, ohuvenya muukwani!>>
MRK.6.17	Vowi Heroddi dalamule wi Zhuwawu amagiwe, afugeliwe mukaambura, mwaha wa Heroddiya amuteliliiye, agali mwadha ddibile Filipi. 
MRK.6.18	Vowi Zhuwawu kaamaala owoga, eeraga: <<Kadhinarumeedhihiwa omutela mwadha ddibilo>>. 
MRK.6.19	Heroddiya oomuharahara Zhuwawu mwaha wa dhego dhedho vano oomusayelela mukalelo wi ampe. Mbwenye kaafwanya, vowi 
MRK.6.20	Heroddi oomoova Zhuwawu, oomwaakihedha, ahinonaga wi oliye aali owogoowa ni oweela murima. Vano Heroddi oodhiveliwa vajinji wawiiwa madhu ala naari emulatagave murima. 
MRK.6.21	Vano nahifiyaga nlabo Heroddiya nooniligiiye totela yowaakwana wi amurabulihe Zhuwawu, naaligi nlabo najiwaga mathanga, oothabela obaliwa wa Heroddi. Yaaligi vevale anamalaga aaye, asogoleli a anyakoddo ni athu oofuneyesesa a oGalileya. 
MRK.6.22	Mwaana a Heroddiya agavolowile vabwaloni vajiwaga mathanga ahiinaga, Heroddi ni owiithaniwa aatene yahidhiveliwaga vajinji. Vevale mwene ahiiraga: <<Ogilobe yego enafuniiwe, gineere guuvahe>>. 
MRK.6.23	Ahimuroromelihaga, wiira: <<Miyo gineere wuuvaha enafuniiwe, naari okale wuugawela omwene waaga vaari ni vaari, ginowuuvaha>>.
MRK.6.24	Namwali ole ahikumelaga vaade, odhowa waakoha amaaye, wiira: <<Miyo ginaalobe ddi?>>
MRK.6.24	Heroddiya ahimwaakulaga, wiira: <<Olobe muru wa Zhuwawu Namabathiza>>.
MRK.6.25	Mowaaguva, namwali ole ahiwelelaga vameentoni va mwene, ahilobaga, wiira: <<Ginafuna mugivahe muru wa Zhuwawu Namabathiza muhele mmuziwoni mu, dhiinoveva>>.
MRK.6.26	Mwene ahikubanyaga vajinji mbwenye kaarunihilege yooloba ya namwali ole mwaha wa nroromeliho neeriligiiyena teto mwaha wa anameethaniwa yaaligi vevale. 
MRK.6.27	Nuwindo, mwa mudhidhi olene mwene ahimulamulaga munyakoddo
MRK.6.28	oliye ahiiragana dharumiwigiiye, odhana muruya mmuziwoni, omvaha namwali ole, oliye wawinka amaaye. 
MRK.6.29	Anamasuuza a Zhuwawu egeewile dhedho dheereyilege, yahidhowaga othukula mwiiliya odhowa ologoha munsiyeni.
MRK.6.30	Arumiwi yahiwelagawo wuulenddoni wa mabasa eewa, otugumana ni Yesu, yahimwaaddelaga dhaatedhene dheeriligiiwa ni osuuziha.
MRK.6.31	Vahikalaga athu ajinji, yoodhaaga amohi edhowaga ofiyedha wi Yesu ni arumiwi aaye ehikanne mudhidhi wooja. Yesu ahawiirelaga: <<Mudhe ni miyo. Ndoweni weekiihu nafwanye mburo wofwaasa wi navume vang'ono>>.
MRK.6.32	Aliwa yahivenyaga weekiiwa ni mwanddeya, odhowaga mburo wofwaasa. 
MRK.6.33	Athu ajinji yahawoonaga emaruwaga, vano yahaadidelaga wi baaliwene. Athu aatene a mmiruddani yahithamagelaga wewule, okala araaji ofiya, aliwa yahinafiye.
MRK.6.34	Yesu akitaga mmwanddeyani mule, ahawoonaga anamwinji, ahaweeddiwelaga thagaraga vajinji, vowi yaaligi wona mabila oohukanna owaajiha. Vevale ahambeelaga waasuuziha dhego dhijinji. 
MRK.6.35	Wambeelaga oriba anamasuuza a Yesu yahimwaaddamelaga omwaaddela, wiira: <<Mburo ola mwiiddeddereni, ndala onooriba; 
MRK.6.36	Mwaarume anamwinji ala edhowege wi aliwa yafiye mookala mwiwa, mmuruddani mowaaddamela yagule dhootakuna>>.
MRK.6.37	Yesu ahawiirelaga: <<Nyoovo mwaavahe dhego dhootakuna>>.
MRK.6.37	Mbwenye aliwa yahimwiirelaga: <<Ebaribari munafuna nagule dhootakuna wi anamwinji aatene ala etakune, ndo dhinaguliwe korowa dha parata mazana meenddi (200)!>>
MRK.6.38	Vevale Yesu ahaakohaga, wiira: <<Nyoovo mwinna mikaathe mingaasi? Dhowani moone>>.
MRK.6.38	Vooniligiiwa, aliwa yahiwelagawo, wiira: <<Hiyo ninna mikaathe mitanu ni somba biili>>.
MRK.6.39	Yesu ageewile dhedho, ahaarumaga anamasuuza aaye wi yawiirele anamwinji ale ekaraati nikuru-nikuru vathongweni. 
MRK.6.40	Aatene yahikaraatigi nikuru na athu zana (100) ni nikuru na makumi matanu (50). 
MRK.6.41	Nuwindo, Yesu ahithukulaga mikaathe mitanu ni somba biili, osugwa odhulu, omutamaala Mulugu mwa yooja ele. Vooharela opadhula mikaathe nde waavaha anamasuuza aaye wi yaagawele athu ale. Oliye ahiiragana emohive ni somba nde. 
MRK.6.42	Aatene yahijaga orubala. 
MRK.6.43	Omagomihedhowa anamasuuza yahidhaalihaga middanga kumi ni miinddi ni dhoohala dha mikaathe ni dha somba. 
MRK.6.44	Athu yajilege mikaathe yaaligi vakukuuve macikwi matanu (5.000). 
MRK.6.45	Nuwindo, mowaaguva Yesu ahawiirelaga anamasuuza aaye wi egwele mmwanddeyani esogolege, edhowe nluwa na Betisayida, kobela emohi ya nyaza. Mowindo oliye ahihalaga wi aapaganye anamwinji ale.
MRK.6.46	Agamalile waapaganya aliwa, Yesu ahigwelaga omwaangoni wi alobele. 
MRK.6.47	Oribaga, mwanddeya waaligi vaari va nyaza, vano Yesu ahalilege vamuruddani vale yeeka. 
MRK.6.48	Yesu ahinonaga wi aliwa yahikanna makathamiho a ocapa mwanddeya, mwaha wi pevo yahitthabwaga. Omaselo, Yesu ahidhowaga waaligi aliwa eeddaga vadhulu va mahinje munyaza. Akalagahi onowaakwaranya. 
MRK.6.49	Vamooniligiisu wi oneedda vadhulu va mahinje, aliwa yoobuwelaga wi muzimu, yookuwaga. 
MRK.6.50	Aatene yeeraga ogurumela vamooniligiisu. Mbwenye mowaaguva Yesu ahiwogaga ni aliwa, wiira: <<Mulibe mirima, di miyo, kamoove!>> 
MRK.6.51	Nuwindo, Yesu ahigwelaga mmwanddeyani ni aliwa, vano pevo yahimaalaga. Yootikinaga vajinji. 
MRK.6.52	Aliwa kayeewelegemo yootikiniha yowiinjivihiwa wa mikaathe. Yahummihaga mirima dheewa.
MRK.6.53	Vano egalabuwile nyaza, yahifiyaga murudda wa oGenezareti, omagelela mwanddeya weewa. 
MRK.6.54	Mowindo egakitile mmwanddeyani, mulogo wahimudidelaga Yesu. 
MRK.6.55	Ndala, athu a murudda waatene olene yegi othamaga, yowaathukulaga aredda vamateteni yaadhowagana waaligi Yesu. 
MRK.6.56	Vano Yesu aafunaga odhowa mmiruddani, naari mmaluwani, naari mburo dhimohi, athu yowaathukulaga aredda wadhaagana vathaddo, yoolobaga ni ntidi wi yaahiye vang'ono aredda ekahinye mmagomelo mwa yoowara yaaye. Aatene alene yamukahinyaga oliye, yooyilaga.
MRK.7.1	AFarizi 
MRK.7.2	yahoonaga wi anamasuuza aaye amohi yajaga ni madada <<ootakaleene>> wona mwa magano eewa, ela sowi yajaga ehaabihile ohaba mmadani. 
MRK.7.3	(Vowi aFarizi ni aZhudewu amohiwa aatene kinaja ehihabile mmadani eharihagamo magano a makolo eewa. 
MRK.7.4	Yawela omusika ni mburo dhimohi, aliwa kinaja yego ehihabile mmadani. Teto dhihikalawo dhilemeelelo dhimohi aliwa dhinaharihiiwa wona nda ohuwa kopo, mulinga, dhibale dha mugogo,
MRK.7.5	Anamasuuziha a malamulo ni aFarizi yahimukohaga Yesu, wiira:
MRK.7.5	<<Mwaha bwaddi anamasuuza aawo enaja ni madada <ootakaleene>, kinaharihamo magano a makolo eewa?>> 
MRK.7.6	Mbwenye Yesu ahawaakulaga, wiira: <<Ezaya awoga ebaribari vavuwihiliiye mutheenga wa Mulugu mwaha wa nyo anamanyengetha, valebiliiye, eeraga:
MRK.7.8	Munaahiya malamulo a Mulugu okwibi, weeddelaga dhilemeelelo dha athu>>.
MRK.7.9	Aheenjedhedhagave, wiira: <<Nyo muli ooxaga wi mwihiye malamulo a Mulugu mwahele masuuziho eenyu-eenyu. 
MRK.7.10	Mooliganiha, Mozezi wiire: <Waariihege ababo ni amaayo>
MRK.7.11	Mbwenye nyo muneera: <Muthu awaaddela ababe naari amaaye eera, dhaatedhene dhoofwaneelela olabiha wi dhuukamihedheni dhili Korubani>, (ela sowi mvahi wa Nabwiya), 
MRK.7.12	vano munowiivenyihavo wiiragana yego si yego wi mmukamihedhena babiinyu naari mmeenyu. 
MRK.7.13	Mukalelo ola munohiya malamulo a Mulugu ni dhilemeelelo dhedho dhinalaleyiinyu. Vowi munowiirana dhedhi teto munowiirana dhego dhijinji dhowinda>>.
MRK.7.14	Yesu ahawiithanaga olenddo mmohiwa anamwinji wi emwaaddamele, wiira: <<Mvuruwane mwaatene dhinafuniimi owoga, vano mwiiwelelemo: 
MRK.7.15	Kavili dhego ode wa muthu dhavolowa mwa oliye dhinamutakaliha. Mbwenye dhinakuma mwa muthu sinamutakaliha>>.
MRK.7.17	Yesu agaahiyile anamwinji ahidhowaga vaade, anamasuuza aaye yahimukohaga yootapulela ya musibe ole.
MRK.7.18	Oliye ahawaakulaga, wiira: <<Nyoovo kamuneewelelamo? Kamunonile wi kilivo yego ode wa muthu eni yavolowa mwa oliye, yaandaga omutakaliha, 
MRK.7.19	vowi kinaya mmurimani, mbwenye enaya munifuni, yeera ndo okumela ode wa mwiili?>> (Voolaleya nda, oliye avuwihaga wi dhooja dhaatedhene kahi dhootakala, athu ejege.)
MRK.7.20	Nuwindo, aheenjedhedhaga, wiira: <<Dhinakuma mmurimani mwa muthu sinamutakaliha, 
MRK.7.21	vowi fu muwari mwa mirima dha athu munakuma dhowuubuwelela dhabure, makalelo a ooraruwa, wiiya ni opa, 
MRK.7.22	vowi fu muwari mwa murima teto munakuma dhooraruwa, wiimana, dhabure, onyengetha, dhootaduwa, nrima, waaba, wiithukulela, olodhowa. 
MRK.7.23	Dhabure dhaatedhene dhedhi dhinakuma muwari mwa murima, nda sinamutakaliha muthu>>.
MRK.7.24	Yesu ahimaruwaga vevale odhowaga waaddamela nluwa na oTiru. Nuwindo, agafiyile, ahivolowaga mba, vowi kaafunilege wi athu enone wi oliye oli wewule, mbwenye kaandile wiipita. 
MRK.7.25	Ahikalawo wewule mwihiyana mmohi anna mwaanaye a mwihiyana anna muneba wootakala. Mudhidhi olene ageewile owogiwa dha Yesu, ahidhowaga vaaligi Yesu, okokora vamanyaloni vaaye. 
MRK.7.26	Mwihiyana ola aali oode, awoga eGerego aali a nlogo nneethaniwa a oSiru-oFinisiya, oomuloba-loba wi eegaremo muneba wootakala mwa mwaanaye ole a mwihiyana. 
MRK.7.27	Oliye ahimwiirelaga: <<Vowambeela waahiye ahima yaabihe oja, kadhinakala pama okumiha dhooja dha ahima waavokedhaga anaanabwa>>.
MRK.7.28	Nuwindo, mwihiyana ahimwaakulaga, wiira: <<Ee, Nabwiya, mbwenye anaanabwa eli vati va meeza enaja dhoonyenyeya dhinamoriha ahima>>.
MRK.7.29	Yesu ahimwiirelaga: <<Mwaha wa madhu egaakuliliiwe, odhowe vaade vaawo ni murenddele, vowi muneba wootakala ohuvenyamo mwa mwaanawo a mwihiyana>>. 
MRK.7.30	Vano agawelele vaade, mwihiyana amfwanyilege mwaanaye a mwihiyana agakonaantile vakamani, vowi muneba wootakala wahikumaga mwa oliye.
MRK.7.31	Vooharela Yesu ahimaruwaga waaddamela nluwa na oTiru, ovira nluwa na oSidoni teto ovira Nyaza ya oGalileya, odhowa elabo ya oDekapolisi. 
MRK.7.32	Agafiyile wewule, athu amohiwa yahimudheelagana muthu aali oohiiwa ni oohuwoga pama, ooguguma, yahimulobaga wi amutapulele madada. 
MRK.7.33	Yesu ahimvenyihagavo vaari va anamwinji, omudhowana vowihivale, omukahinya mmabaruni ni dhimbuno, vooharela okahinya nlumi na mulobwana ole ni mare. 
MRK.7.34	Nuwindo, ahisugwaga odhulu, ovekumela vajinji, vano wiira: 
MRK.7.35	Vano mowaaguva obaruni wa mulobwana ole wahifuguwaga, nlumi naaye nahitapuwaga, oliye wambeela owogaga pama.
MRK.7.36	Yesu ahaakooddihaga ale yaaligivo wi ehawaaddele athu amohiwa, naari aakooddihileve aliwa, yootthabwaga olaleya. 
MRK.7.37	Nlogo naatenene nahikalagana otikina wuulubale, aatene yowiiraga: <<Oliye onowiirana pama dhaatedhene! Onowiirana ofiyedha aliba ohiiwa wiiwaga teto aliba ohuwoga owogaga!>>
MRK.8.1	Malabo alene, anamwinji yahitugumanaga dila emohiwa, kayannaga yego yooja. Nuwindo, Yesu ahawiithanaga anamasuuza aaye, wiira:
MRK.8.2	<<Ginowaweeddiwela thagaraga athu ala; vowi enowaakwaniha malabo maraaru egali ni miyo, ehinna yego yooja>>. 
MRK.8.3	Gaaruma wi edhowege ehijile, enohileya mundila, vowi amohiwa ekumile woolapa. 
MRK.8.4	Anamasuuza aaye yahimukohaga, wiira: <<Nnafwanye wuuvi veeddeddereniva, yooja yowaakwana anamwinji ala?>> 
MRK.8.5	Yesu ahaakohaga, wiira: <<Mwinna mikaathe mingaasi?>> Aliwa yahimwaakulaga, wiira: <<Ninna mikaathe mitanu namiinddi>>. 
MRK.8.6	Ahaalamulaga wi anamwinji ekaraati vati. Yesu othukula mikaathe nde mitanu namiinddi, omutamaalela Mulugu, ogwaddanya wawinka anamasuuza aaye wi yaagawele anamwinji. 
MRK.8.7	Teto yahikannaga somba vang'ono, Yesu ahimutamaalelaga Mulugu mwaha wa somba nde, vano wawinka anamasuuza aaye wi yaagawele anamwinji. 
MRK.8.8	Omagomelowa, yahiddoddelaga dhoonyenyeyadha, odhaaliha middanga mitanu namiinddi. 
MRK.8.9	(Yaaligivo athu macikwi mannayi (4.000).) Ahaapaganyaga aliwa. 
MRK.8.10	Dhigeereye nda, mowaaguva Yesu ahigwelaga mmwanddeyani ni anamasuuza aaye, odhowaga elabo ya oDalamanuta.
MRK.8.11	AFarizi yahifiyaga vevale wambeela omuwaga muwano Yesu. Aliwa yoomweehaga emulobaga wi awoonihe etoonyihedho yootikiniha yookumela odhulu. 
MRK.8.12	Mbwenye Yesu ahivekumelaga vajinji, wiira: <<Mwaha bwaddi anamabaliwelamo ala enaloba etoonyihedho emohi? Ebaribareene ginowuwaaddelani wi kamunavahiwa etoonyihedho emohi>>. 
MRK.8.13	Vevale ahaahiyaga, owelela omwanddeyani omaruwa odhowaga okobela wa nyaza.
MRK.8.14	Anamasuuza yahiddiwaalaga othukula mikaathe, yannaga mukaathe mmohi baahi mmwanddeyani. 
MRK.8.15	Yesu ahaawaraalihaga, wiira: <<Pole-pole, mwiyiing'anele ni emela
MRK.8.16	Aliwa yahambeelaga owoga mmohi ni mukwaaye, yiiraga: <<Oliye onawoga nda mwaha wowi kaninna mukaathe>>. 
MRK.8.17	Yesu ahinonaga dhapadduwaga ni aliwa wawiirela: <<Mwaha bwaddi munavaanyihaniinyu, boohukalawo mukaathe? Nivano kamuneewelelamoove? Sowi miru dheenyu sowummave? 
MRK.8.18	Nyo muhukalana meento mbwenye kamunoona; muhukalana mabaru mbwenye kamuneewa! Muhuddiwaala 
MRK.8.19	vagwaddiliimi mikaathe mitanu wa athu macikwi matanu (5.000), mwadhaalihile middanga mingaasi dhoohaladha?>> Aliwa yahaakulaga, wiira: <<Middanga kumi ni miinddi>>. 
MRK.8.20	<<Vagwaddiliimi mikaathe mitanu namiinddi wa athu macikwi mannayi (4.000), mwadhaalihilege middanga mingaasi dhoohaladha?>> Aliwa yahimwaakulaga, wiira: <<Middanga mitanu namiinddi>>. 
MRK.8.21	Yesu, wiira: <<Nyoovo kamuneewelelamoove?>>
MRK.8.22	Dhigeereye ndo aliwa yahifiyaga oBetisayida, wewo athu yahimudheelagana muthu oohoona, yahimulobaga ni ntidi wi amukahinye muthu oohoona ole. 
MRK.8.23	Yesu ahimwihiddeelaga ndada muthu oohoona ole omukogodhihela okwibi wa mudhi. Nuwindo, omutapera mare mmeentoni vano omuhela madada, ahimukohaga, wiira: <<Ehikala enooniiwe?>> 
MRK.8.24	Mulobwana ole omusugwa, omwaakula wiira: <<Ee, ginowawoona athu ale enaligana wona mithanko yeeddaga>>. 
MRK.8.25	Yesu ahimuhelaga madada dila emohiwa omeentoni waaye. Oliye ofugula dila biili meento, woona waaye owelelamo, vano woonaga pama dhaatedhene. 
MRK.8.26	Nuwindo, Yesu ahimurumaga odhowa vaade, wiira: <<Ohuhabuwe mudhi ole>>.
MRK.8.27	Mowindo Yesu ni anamasuuza aaye yahidhowaga mirudda dhaali waaddamela maluwa a oSezareya oFilipi. Mundila, Yesu ahaakohaga anamasuuza aaye, wiira: <<Athu enagiira gili aani?>> 
MRK.8.28	Aliwa yahimwaakulaga, wiira: <<Amohi enowiirani muli Zhuwawu Namabathiza, amohi enowiirani muli Eliyazi teto amohiwa enowiirani muli namavuhulela>>.
MRK.8.29	Yesu ahaakohaga, wiira: <<Ki nyoovo, muneera gili aani?>> Vano Peduru ahimwaakulaga, wiira: <<Nyo muli Kirixtu, ole aroromelihiwe>>.
MRK.8.30	Vevale Yesu ageewile nda, ahaahiihaga wi ehimwaaddele muthu dhedho Peduru dhawogiliiye.
MRK.8.31	Nuwindo, Yesu ahambeelaga waasuuziha anamasuuza aaye, eeraga: <<Eli yoofuneya wi Mwaana a Muthu
MRK.8.32	Yesu awogaga dhedhi mowiiweya wa aliwa. Mbwenye Peduru ahimwiithanelaga vowihivale wambeela omusumulula. 
MRK.8.33	Vano Yesu ahirugunuwaga, waasugwaga anamasuuza aaye, omusumulula Peduru, wiira: <<Okwaranyevo viliimi va, Sathana! We kunapwatha mwa dhego dha Mulugu, mbwenye mwa dhego dha athu>>.
MRK.8.34	Nuwindo, Yesu ahawiithanaga anamwinji ni anamasuuza aaye, wawaaddela, wiira: <<Onafuna odha wa miyo, eekoodde oliyeene, akapathe muraddi waaye, agiharege>>. 
MRK.8.35	Ole onafuna ovulumusa egumi yaaye, oneere oyeleela, mbwenye ole onayeleele egumi yaaye mwaha wa miyo ni mwaha wa Muselu Wapama,
MRK.8.36	Muthu onafwanyedhamo ddi voofuna opura elabo yaatene ya vati vano, ayeleela egumi yaaye? 
MRK.8.37	Muthu onalivele ddi wi oobole egumi yaaye? 
MRK.8.38	Akalavo muthu mwa nlogo nddi ooholowa ni oothega akalelaga manyazo dhego dhinasuuzihiimi, miyo, Mwaana a Muthu, teto ginoodha gimukalele manyazo oliye vinaadhigiimi mu nthithimihoni na Ababa ni angero oweela.
MRK.9.1	Vano Yesu ahawaaddelaga, wiira: <<Ebaribareene ginowuwaaddelani wi amohi mwa nyoovo muli veva kamunakwa muhoonile Omwene wa Mulugu, odhaaga ni owodha>>.
MRK.9.2	Egavirile malabo matanu ni nimohi Yesu ahimuthukulaga Peduru, Tiyago ni Zhuwawu, waadhowana vadhulu va mwaango wootaama, okalawo weekiiwa. Vevale Yesu ahihiyaniheyaga vameentoni veewa. 
MRK.9.3	Dhoowara dhaaye dhahisadduwaga okala dhoweela mbuu, ozherimelaga. Kalivo namafula a mwiilaboni aande weeliha wowi ndala. 
MRK.9.4	Yahikumelelaga vameentoni vaaye Eliyazi vamohi ni Mozezi, ala yoowogaga ni Yesu. 
MRK.9.5	Vevale Peduru ahiwogaga ni Yesu, wiira: <<Namasuuziha, eli pama nikale wewuno. Nimage misasa miraaru: mmohi weenyu, mmohi wa Mozezi, mmohi wa Eliyazi>>. 
MRK.9.6	(Peduru kaanonilege yawogigiiye, vowi aatene yahidhaaleliwaga woova.) 
MRK.9.7	Vooharela wahidhaaga murabo waakuneela aatene, vano mwemo mwahikumaga ndhu, niiraga: <<Ola di mwaana aaga oodhivela. Mmwiiwelelege!>> 
MRK.9.8	Mowaaguva, egasugwile wu ni wu, kayamoonilege muthu mmohiwa, ahili Yesu. 
MRK.9.9	Nuwindo, ekitaga omwaangoni, Yesu ahawaaddelaga wi ehimwaaddele muthu dhego dhooniliiwa, ofiyedha Mwaana a Muthu avenyihiwe muukwani. 
MRK.9.10	Aliwa yoologolelave mmirimani nde dheereyilege, mbwenye yookohanaga vakaleligiiwa araaru enatapulela ddi <<ovenyihiwa muukwani>>.
MRK.9.11	Aliwa yahimukohaga, wiira: <<Mwaha bwaddi anamasuuziha a malamulo enawogeliisu wi Eliyazi dinaakale muraaji odha?>>
MRK.9.12	Vano Yesu ahawaakulaga, wiira: <<Ebaribareene Eliyazi dinaakale muraaji odha wi awelihedhe dhego dhaatedhene. Vowi dhihilebiwa Mwaana a Muthu enofuneya arabule vajinji teto anyemuliwe. 
MRK.9.13	Miyo ginowuwaaddelani wi Eliyazi ohudha, vano athu yahimwiirela dhaatedhene dhafuniiwa wona mulebeliwiiwa dha oliye>>.
MRK.9.14	Egafiyile waaddamela mburo waaligi anamasuuza amohi, yahawoonaga anamwinji egawaapeele. Teto yahawoonaga anamasuuziha a malamulo evaanyihanaga ni aliwa. 
MRK.9.15	Vevale anamwinji ale egamoonile Yesu, yahirurumuwaga, omuthamagela omulojela. 
MRK.9.16	Vevale oliye ahaakohaga, wiira: <<Nyo munavaanyihelana ddi?>> 
MRK.9.17	Mulobwana mmohi aaligi vaari va anamwinji ale ahaakulaga, wiira: <<Namasuuziha, gihimudhana mwaanaga wa nyo, oliye ohiddiwe ni muneba wootakala ohunamwihiya wi awogege. 
MRK.9.18	Muneba wootakala ola wamwihidda, onomutongwihedha vati, okumaga nipweru muwano mwaaye, waatakunaga meeno, mwiili waaye onowumma. Gahaaloba anamasuuza eenyu wi yiigare muneba wootakala ole, mbwenye aliwa kayaandile>>. 
MRK.9.19	Yesu ahaakulaga, wiira: <<Athu ooyeva nroromelo! Ofiyedha alini ginaakaliimi ni nyoovo? Ofiyedha alini givilelaga ni nyoovo? Mmudhena wuno muzombweya>>. 
MRK.9.20	Aliwa yahimudhowagana. Muneba wootakala ogamoonile Yesu, wahimuthikaga muzombwe ole ni owali, omutongwihedha vati opigiriyaga, okumaga nipweru muwano mwaaye. 
MRK.9.21	Yesu ahimukohaga baabi a muzombwe ole, wiira: <<Omalile mudhidhi mingaasi agali ndala?>> Oliye ahaakulaga, wiira: <<Wambeela wiihimani>>. 
MRK.9.22	<<Moolenddo majinjeene woomutongwihedha veeko, woomutongwihedha mmahinjeni wi ompe. Akala nabwiya dhinowaandeya omuyiliha, needdiweleni thagaraga, munikamihedhe>>. 
MRK.9.23	Yesu ahawiirelaga: <<Nyoovo muneerela ddi akala nabwiya munowaanda? Dhaatedhene dhinowaandeya wa ale enaroromela>>. 
MRK.9.24	Vano mowaaguva baabi a muzombwe ahikuwaga, eeraga: <<Miyo ginororomela! Gikamihedheni wi gigonjihe ohuroromela waaga!>> 
MRK.9.25	Yesu agoonile wi anamwinji yootugumanaga vaaligiiye, ahihiihaga muneba wootakala ole, wiira: <<Miyo ginowuulamula, we muneba wohiiwiha, woohuwogiha, ovenyemo mwa muzombwe ola, kuwelele ovolowa mwa oliye!>> 
MRK.9.26	Vano muneba wootakala ole, okuwaga, wahimuthikaga muzombwe ole ni owali okuma mwa oliye, omwihiya akalagahi wiire okwa. Athu ajinji yeeraga: <<Muzombwe ole ohukwa>>. 
MRK.9.27	Mbwenye Yesu ahimwihiddeelaga ndada omukamihedha ovenya muzombwe ole, wiimela. 
MRK.9.28	Nuwindo, Yesu agafiyile vaade, anamasuuza aaye yahimukohaga ombale, wiira: <<Mwaha bwaddi hiyo yahaandeliihu wiigara muneba wootakala ole?>> 
MRK.9.29	Vano Yesu ahawaakulaga, wiira: <<Mukalelo wa muneba ole oneegariwa ni malobelo baahi>>.
MRK.9.30	Yesu ni anamasuuza aaye yahimaruwaga vevale, aviraga epaddi ya oGalileya. Yesu afunilege wi ahikalevo aanone aliwa waaligiisu, 
MRK.9.31	vowi aasuuzihaga anamasuuza aaye, owawaaddela, wiira: <<Ohaaddamela mudhidhi wi Mwaana a Muthu apelekiwe mmadani mwa athu. Aliwa eneere ompa, mbwenye oneere ovenyihiwa, yavira malabo maraaru>>.
MRK.9.32	Anamasuuza aaye kayeewelelamo dhawogesa Yesu, mbwenye yowoovaga omukoha.
MRK.9.33	Nuwindo, yahifiyaga nluwa ning'onong'ono na oKafaranawu. Egali vaade, Yesu ahaakohaga, wiira: <<Mwavaanyihana ddi mundila?>> 
MRK.9.34	Aliwa kayaakulilege yego, vowi voolenddoni viwa yawogaga yowi baani aakale mpogo.
MRK.9.35	Agakaraatile, oliye ahawiithanaga kumi ni abiili ale, wiira: <<Akalavo onafuna okala muraaji, onakala oogomihedha, vano aalabege aatene>>. 
MRK.9.36	Vevale ahimuthukulaga mwaana mmohi omuhela vaari veewa. Vooharela, ahimukubaarelaga, wiira: 
MRK.9.37	<<Ole onamwaakela mwaana mu ndina naaga, onagaakela miyeene. Ole onagaakela miyo, kanagaakela miyeeneve, mbwenye ole ogirumile>>.
MRK.9.38	Zhuwawu ahimwiirelaga: <<Namasuuziha, nihimoona mulobwana mmohi eegaraga mineba dhootakala mwa ndina neenyu, mbwenye nihimwihiiha mwaha wi kaali nikuru neehu>>. 
MRK.9.39	Mbwenye Yesu ahawaaddelaga, wiira: <<Kammwihiihege, vowi kalivo oneerana yootikiniha mwa ndina naaga, vooharela awogaga obure wa miyo. 
MRK.9.40	Ole ahinavaanyihana ni hiyo, oli vamohi ni hiyo. 
MRK.9.41	Ebaribareene ginowuwaaddelani wi olene onoovahani ekopo ya mahinje mu ndina naaga, mwaha wa nyoovo okala a Kirixtu,
MRK.9.42	<<Onaamuthegihe mmohi wa ana-ahima ala yinna nroromelo wa miyo, yaali yapama wi muthu ola amageleliwe mukohi nibwe nuulubale na nsilo, avokedhiwe munyaza. 
MRK.9.43	Akala ndada naawo ninowuuthegiha, ogwaddewo, soofuneyesesa ovolowa mwiigumini yoohumala ni ndada nimohi ohiya okalana madada mameenddeene, vano odhowe omunddoni woohuthima. 
MRK.9.44	[Mwemo miingu dhihinakwiiwa, munddoya kunathima.] 
MRK.9.45	Akala nnyalo naawo ninowuuthegiha, ogwaddewo, soofuneyesesa ovolowa mwiigumini yoohumala ni nnyalo nimohi, ohiya ovokedhiwa omunddoni woohuthima ni manyalo mameenddeene. 
MRK.9.46	[Mwemo miingu dhihinakwiiwa, munddoya kunathima.] 
MRK.9.47	Akala niinto naawo nimohi ninowuuthegiha, ovenyihemo, soofuneyesesa ovolowa muuMweneni wa Mulugu ni niinto nimohi baahi, ohiya okalana meento mameenddeene, ovokedhiwena omunddoni woohuthima. 
MRK.9.48	Mwemo miingu kadhinakwa, vano munddoya kunathima.
MRK.9.49	<<Aatene enoweleeliwa ni munddo wona mwiinyu. 
MRK.9.50	Mwiinyu bwapama, mbwenye wakumuwa, onawelele avi odhiva? Egumi yeenyu ekalegehi eheliwe mwiinyu, vano mukalegena murenddele mmohi ni mukwaaye>>.
MRK.10.1	Yesu ahimaruwaga oKafaranawu, odhowaga murudda wa oZhudeya, olabuwela kobela emohi ya mwihinje Zhordawu. Anamwinji yahitugumanaga omwaapeelela, oliye wambeela waasuuziha wona moolemeelela.
MRK.10.2	AFarizi amohiwa yahifiyaga vevale omukoha, wiira: <<Malamulo enorumeedhiha wi muthu amwalanege ni mwihiyanaaye?>> Voomukoha ndo yafunaga emweehe emfwanyena mwaha.
MRK.10.3	Mbwenye Yesu ahawaakulaga, wiira: <<Mozezi oolamuleleni ddi?>>
MRK.10.4	Aliwa yahaakulaga, wiira: <<Mozezi ahirumeedha wi muthu amulebelege mwihiyanaaye kaarata yoomwalana, eera ndo amwiigare>>.
MRK.10.5	Yesu ahawaakulaga, wiira: <<Mozezi oolebeleni nlamulo ndda mwaha wa ovaadda mirima dheenyu. 
MRK.10.6	Mwaha wowi vowambeela Mulugu vapaddusiliiye dhego dhaatedhene, ahaapaddusa athu abiili, mulobwana ni mwihiyana.
MRK.10.7	Mwahaya buuyene mulobwana oneerege omwihiya babe ni amaaye, ataganyihedhane ni mwihiyanaaye, 
MRK.10.8	abiili ala enakala mwiili mmohive.
MRK.10.9	Mowindo ele Mulugu egumanihiliiye, muthu kamwalanihe>>.
MRK.10.10	Egafiyile vaade, anamasuuza yahimukohaga Yesu dha madhu ale. 
MRK.10.11	Oliye ahawaaddelaga, wiira: <<Oyene onamwalana ni mwihiyanaaye, amutela mmohi onooraruwana, onamuthegela mwihiyanaaye. 
MRK.10.12	Emodha-modhave teto mwihiyana amwalana ni mamune ateliwa ni mmohi, onooraruwana>>.
MRK.10.13	Vevale athu amohi yowaadhaagana aniiwa wa Yesu wi aahele madada aareelihe, mbwenye anamasuuza yowaahiihaga. 
MRK.10.14	Yesu agoonile ahitakaleliwaga, wiira: <<Ahiyeni ahima edhe wa miyo, kamwaahiihe, vowi Omwene wa Mulugu bwa athu enaligana ni aliwa. 
MRK.10.15	Ebaribareene ginowuwaaddelani wi ole ohunaakele Omwene wa Mulugu wona mwaana, kadha avolowamo>>. 
MRK.10.16	Nuwindo, ahaakubaarelaga ahima ale, waahela madada, wareeliha.
MRK.10.17	Vevale Yesu agavenyile wi adhowege, muthu mmohi ahimuthamagelaga, odha okokora vameentoni vaaye omukoha, wiira: <<Namasuuziha apama, gineere ddi wi gaakele egumi yoohumala?>>
MRK.10.18	Yesu ahimwaakulaga, wiira: <<Onagiirela ddi apama? Kalivo oli apama, apama di Mulugu baahi. 
MRK.10.19	Ohaanona malamulo: <Kumpe muthu, kuraruwe, kawiiye, kumwiinkedhe mukwaawo, kumunyengethe mukwaawo, waariihege ababo ni amaayo> >>.
MRK.10.20	Muthu ole ahiiraga: <<Namasuuziha, dhaatedhene dhedho gambeele ohara ngali muzombwe>>.
MRK.10.21	Yesu ahimwing'anaga omudhivela, omwaaddela, wiira: <<Ehuuhaleela yego emohi: Dhowa wagulihe dhaatedhene dhinniiwena. Korowadha waavahe athu oorabula, dhooreela onoodha ofwanye odhulu. Weera ndo, ogiharege>>.
MRK.10.22	Muthu ole ageewile madhu ale kove yaaye yahivololaga, ovenyavo agali owukuuweene, vowi ahikanna dhooreela dhijinji.
MRK.10.23	Yesu ahawaang'anaga anamasuuza aaye yamwaapeelelege, wiira: <<Dhili dhoorusa vajinji wi athu ooreela evolowe muuMweneni wa Mulugu!>> 
MRK.10.24	Anamasuuza yahitikinaga vajinji madhu a Yesu. Mbwenye oliye ahiwelelaga owoga, wiira: <<Ebaribareene, nyo ahima aaga, dhili dhoorusa vajinji wi athu ooreela evolowe muuMweneni wa Mulugu! 
MRK.10.25	Eli yookweya kamelo ovira mookupula mwa singano, ohiyana wi athu ooreela evolowe muuMweneni wa Mulugu>>.
MRK.10.26	Vevale anamasuuza ale yahitthabwaga otikina, wambeela okohanaga, yiiraga: <<Akala dhili ndo, ki onaande ovolowa baani?>>
MRK.10.27	Yesu ahaasugwaga, wiira: <<Ndo soohaandeya wa athu, mbwenye kahuwo ni Mulugu. Dhego dhaatedhene dhinaandeya ni Mulugu>>.
MRK.10.28	Vevale Peduru ahambeelaga owoga ni oliye, eeraga: <<Hiyo nihihiya dhaatedhene wuuharagani>>. 
MRK.10.29	Yesu ahaakulaga, wiira: <<Ebaribareene ginowuwaaddelani wi ole onahiya nyuba yaaye, addibile, arogoriye, naari onaahiya amaaye, ababe, anaaye, midda dhaaye mwaha wa miyo ni mwaha wa Muselu Wapama, 
MRK.10.30	oyene vati vano onoodha aakele dila zana okwaranya dhihiyiliiye, nyuba, addibila, arogora, amaaye, ahima, midda ni wiiddiwa. Vano osogolowa onoodha aakele egumi yoohumala. 
MRK.10.31	Vowi athu ajinji eli owambeela enoodha ekale oogomihedha, ale eli oogomihedha binaakale owambeela>>.
MRK.10.32	Egali voolenddoni woodhowa oZheruzalemi, Yesu aaligi osogolo wa anamasuuza aaye. Anamasuuza ale yegi otikina vajinji, vevale athu amohi yaaharaga yowoovaga. Yesu ahawiithanelaga ombale anamasuuza ale kumi ni abiili, wambeela wawaaddela dhedho dhaamwiireyele. 
MRK.10.33	Ahiiraga: <<Mwiiwe, nili voolenddoni woodhowa oZheruzalemi. Wewo, miyo, Mwaana a Muthu, gineere opelekiwa mmadani mwa apogo a anamakutha ni anamasuuziha a Malamulo. Aliwa eneere olamula wi gipiwe. Yeera ndo enogipeleka wa athu oode. 
MRK.10.34	Ayene eneere egibeddege, egitaperege mare, egiwaxulege, vano egipe. Mbwenye vavira malabo maraaru, miyo ginovenyihiwa muukwani>>.
MRK.10.35	Tiyago ni Zhuwawu, ahima a Zebedeyo, yahimwaaddelaga Yesu, wiira: <<Namasuuziha, nnafuna nuulobeni yego wi muniirele>>. 
MRK.10.36	Yesu ahaakohaga, wiira: <<Munafuna guwiireleni ddi?>> 
MRK.10.37	Aliwa yahiiraga: <<Nnafuna wi vevo vineeriinyu mukale munthithimihoni mweenyu, munikaraatihe mmohi omoononi weenyu wooja, mmohiwa omoononi woong'oto>>. 
MRK.10.38	Mbwenye Yesu ahiiraga: <<Kamunonile enalobiinyu. Dhinowaandeya nyo omung'wela nakoma
MRK.10.39	Aliwa yahaakulaga, wiira: <<Ee, nnowaanda>>.
MRK.10.39	Vevo Yesu ahiiraga: <<Dhihikala pama, nakoma oyene gineeriimi gimung'wege munowaanda omung'wa, obathizo gineeriimi gibathiziwena, munobathiziwana. 
MRK.10.40	Dhinowaandeya nyo omung'wela nakoma a goyi onaamung'weliimi; mbwenye okaraati omoononi waaga wooja naari woong'oto, kahuwo miyo onarumeedhiha, dhili ni ale yaasasanyedheliiye>>.
MRK.10.41	Vevale amohiwa ale kumi veewiligiisu madhu ale yahitakaleliwaga ni Tiyago ni Zhuwawu. 
MRK.10.42	Mbwenye Yesu ahawiithanaga anamasuuza aaye ale wawaaddela, wiira: <<Nyoovo muhunona ale eneeriwa oolamula a mulogo enowaajela aliwa, vano apogo eewa binaalamula aliwa. 
MRK.10.43	Mbwenye vaari veenyu dhihiireyege ndo. Onafuna okala mpogo, akalege mwiimeleli eenyu. 
MRK.10.44	Teto onafuna okala musogoleli vaari veenyu, akalege mudhaari a nyoovo mwaatene. 
MRK.10.45	Mwiiregena wona dhiirile miyo, Mwaana a Muthu, kagidheele wi giimeleliwege, mbwenye wi gawiimelelege athu ni oveleela egumi yaaga wi gawoobole athu ajinji>>.
MRK.10.46	Yesu ni anamasuuza aaye ni anamwinji yahifiyaga nluwa na oZheriko. Ekumaga nluwa ndde, yahimfwanyaga muthu oohoona ooloba-loba agakaraatile seresere ya rampa. Muthu ole ndina naaye aali Baratimeyu, mwaana a Timoni. 
MRK.10.47	Vano oliye ageewile wi Yesu a oNazarethi dinavira, ahambeelaga okuwa, eeraga: <<Yesu, Mwaana a Davidi,
MRK.10.48	Anamwinji yomwihiihaga wi amaale. Mbwenye oliye oolibihedhagave okuwa, eeraga: <<Yesu, Mwaana a Davidi, mugeeddiwele thagaraga!>> 
MRK.10.49	Yesu ahiimelaga wawaaddela athu, wiira: <<Kamwiithaneni>>. Athu ale yahimwiithanaga oohoona ole, omwaaddela, wiira: <<Wiilibihedhe! Ovenye! Onowuwiithana!>> 
MRK.10.50	Vevale Baratimeyu ahithathilaga yowiikuneelana yaaye, othamagelaga wa Yesu. 
MRK.10.51	Yesu ahimukohaga, wiira: <<Onafuna guwiirele ddi?>> Ohoona ole ahaakulaga, wiira: <<Namasuuziha, ginafuna goonege!>> 
MRK.10.52	Yesu ahimwaaddelaga, wiira: <<Maruwa odhowege; nroromelo naawo nuhuuvulumusa>>. Mudhidhi olene, ahambeelaga woona, omuharaga Yesu mulenddoni mwaaye.
MRK.11.1	Yesu ni anamasuuza aaye yaaddamelaga oZheruzalemi, vakukuuve oBetifazhe ni oBetaniya, waaddamela Mwaango wa Olivera, Yesu ahaarumaga anamasuuza aaye abiili, 
MRK.11.2	wawaaddela, wiira: <<Dhowani mudhi onooniinyu oyo. Mwaavolowagawene munomfwanya mwaana a buuru agamageleliwe, ohunagweliwege ni muthu; mmutapule, mmudhena. 
MRK.11.3	Muthu onookoheni, eera: <Nyo eneeriinyu eyo ddi?> Mmwaakule, mwiire: <Nabwiya dinamfuna, mowaaguva onomuweliha> >>. 
MRK.11.4	Anamasuuza ale yahidhowaga omfwanya mwaana a buuru agamageleliwe vamavolowelo va cinga, waaddamela mundila, omutapula. 
MRK.11.5	Athu yaaligi vevo egawoonile, yahaakohaga, wiira: <<Eneeriinyu eyo ddi, munamutapulela ddi buuru oyo?>> 
MRK.11.6	Anamasuuza yahaakulaga wona mwemo Yesu mwawaaddeligiiye. Nuwindo, athu ale yahaarumeedhihaga omudhowana buuru ole. 
MRK.11.7	Anamasuuza yahimudhaagana buuru ole vaaligi Yesu. Yahitadeelaga dhoowara dheewa vamutanani wa buuru
MRK.11.8	Athu ajinji yootadeelaga dhoowara dheewa murampani, amohiwa yootadeelaga matadu a mithanko yaakotholigiiwa mukokolani.
MRK.11.9	Athu aatene yasogolilege vamohi ni ale yaaligi mundduli mwa Yesu, yookuwaga, yiiraga:
MRK.11.11	Yesu ahivolowaga muZheruzalemi, ofiya nyuba ya Mulugu woona dhaatedhene dhaali mwemo, ahikumagamo odhowaga oBetaniya vamohi ni anamasuuza aaye ale kumi ni abiili, vowi vaaligi ciguwo.
MRK.11.12	Obebehini wiwa evenyaga oBetaniya wule, Yesu ahikalagana dala. 
MRK.11.13	Ahoonaga muthanko wa mfigera
MRK.11.14	Vevale ahiwogaga ni muthanko ole, wiira: <<Muthanko we, wambeela peeno ahikalevo onaadhe aje dhoovaha dhaawo>>. Madhu ale anamasuuza yahawiiwaga.
MRK.11.15	Aliwa yahifiyaga oZheruzalemi. Yesu ahivolowaga vathaddo
MRK.11.16	Teto kaahiyilege wi athu evirege vathaddo va nyuba ya Mulugu egathukule dhego. 
MRK.11.17	Vano ahambeelaga waasuuziha, eeraga: <<Kadhilebiwe wi:
MRK.11.17	Mbwenye nyo muhusaddula okala nikungu na ambava>>.
MRK.11.18	Apogo a anamakutha ni anamasuuziha a Malamulo egeewile dhedhi, yahambeelaga osayela mukalelo wowi empe. Aliwa yoofunaga wiirana nda, vowi yoomoovaga Yesu mwaha wi athu aatene yootikinaga dhoosuuziha dhaaye.
MRK.11.19	Vigaribile, yahivenyagawo oluwani wule.
MRK.11.20	Omenseloni wiwa mudhidhi wa bebehi yeeddaga murampani yahoonaga muthanko wa mfigera ole ogommile wambeela vati ni misisidhene. 
MRK.11.21	Vevo Peduru ahuubuwelelaga madhu ale, omwaaddela Yesu, wiira: <<Namasuuziha, koonani mfigera ole mwaddubiliinyu, ohumma>>. 
MRK.11.22	Yesu ahimwaakulaga, wiira: <<Mukalena nroromelo mwa Mulugu. 
MRK.11.23	Ebaribareene ginowuwaaddelani wi mwakalana nroromelo kadda muthu oneerege wiirela mwaango ola: <Ovenyevo, wakale munyaza>, awogaga moohaanganyedha, dhiwogiliiye dhineerege wiireya wona muwogeliiye. 
MRK.11.24	Mwahaya buuyene ginowaaddeliimini wi mwaalobelaga mmulobaga Mulugu yego eli yaatene, muroromelege wi muhaakela teto muneerege waakela. 
MRK.11.25	Vano mwaafunaga olobela, mwambeelege waalevelela akwiinyu, akala muhukalana mwaha. Mweera ndo, Babiinyu oli odhulu onowuulevelelani dhoothega dheenyu. 
MRK.11.26	[Mbwenye akala nyo kamunaalevelela akwiinyu, Babiinyu oli odhulu, kadha alevelela dhoothega dheenyu>>.]
MRK.11.27	Dhigavirile nde, yahiwelelaga oZheruzalemi. Yesu eddeeddaga mu nyuba ya Mulugu, apogo a anamakutha, anamasuuziha a Malamulo ni makolo a mutugumano yahimwaaddamelaga 
MRK.11.28	omukoha, wiira: <<Onaaddele owodha oneeriiwena dhego dhi okumilena waani? Wuuvahile owodhawo wowiiragana dhego dhi baani?>> 
MRK.11.29	Yesu ahawaakulaga, wiira: <<Miyo teto ginowuukohani yego emohi. Mwagaakula, ginowuwaaddelani ogivahile owodha oneeriimina dhego dhi. 
MRK.11.30	Mugaakule: Amvahile Zhuwawu Namabathiza owodha wi abathizege aali Mulugu, yaali athu?>>
MRK.11.31	Aliwa yahambeelaga okohana vakaleligiisu, yiiraga: <<Neera amvahile di Mulugu, ononikoha eere: <Ki mudhe muhumurumeedhege?> 
MRK.11.32	Teto neera avahiwe ni athu>>. Aliwa yowawoovaga athu vowi aatene yeera ebaribareene Zhuwawu aali namavuhulela. 
MRK.11.33	Mowindo yahaakulaga, wiira: <<Hiyo kanimunonile>>. Vano Yesu ahawaaddelaga, wiira: <<Naari miyo teto kaginowaaddelani okumiliimina owodha oneeriimina dhego dhi>>.
MRK.12.1	Dhigavirile nde Yesu ahambeelaga owoga ni aliwa mwa musibe, eeraga: <<Mulobwana mmohi alimile mudda wa uuva. Ahaapeeleliha cinga, osasanyamo moovoddela uuva, omaga sanja yowiing'anela, nuwindo mudda ole ahibolihiha
MRK.12.2	Ogafiyile mudhidhi woohadda, muliba mudda ahimurumaga mwiimeleli aaye wa anamalima ale wi aakele dhoovaha dha uuva dha mmiddani mule. 
MRK.12.3	Mbwenye anamalima ale yahimwihiddaga omuddwadha, omuweliha ehimvahile yego. 
MRK.12.4	Muthu ole ahimurumaga mwiimeleli mmohiwa, mbwenye anamalima ale yahimuddwadhaga muru, omuruwana. 
MRK.12.5	Muliba mudda ahimurumihaga teto mmohiwa, aliwa ompa. Ahaarumaga amohiwa ajinji, mbwenye anamalima ale yahaaddwadhaga amohi, amohiwa yahaapaga.
MRK.12.6	<<Ahalilege mmohi baahi, omurumawo mwaana onamudhiveliiye, wiira: <Ola oli mwaanaga, enomuriiha>.
MRK.12.7	<<Anamalima ale yahaaddelanaga mmohi ni mukwaaye, yiiraga: <Ola di namahalana mudda, nimpe, nihalena mureeleloya>. 
MRK.12.8	Vano yahimwihiddaga mwaana a mwiinya ompa, ovokedha muruthuya ode wa cinga na mudda ole.
MRK.12.9	<<Vano miyo ginowuukohani: Ki muliba mudda ole adhaaga onawiirena avi anamalima ale? Oliye onoodha aape, eera ndo aabolihe amohi muddaya. 
MRK.12.10	Nyo kamuneelengege Maleba Ootaleleya? Yiire:
MRK.12.12	Apogo a anamakutha ni anamasuuziha malamulo egeewelelemo wi musibe ole Yesu aasibaga aliwa, yoosayelaga omwihidda. Mbwenye yawoovaga athu, yahimwihiyaga, aliwa ovenyavo.
MRK.12.13	Vooharela athu amohiwa a nikuru na aFarizi ni amohi a nikuru na Heroddi yahirumiwaga wi yamuwage muwano Yesu. 
MRK.12.14	Egafiyile, yahiiraga: <<Namasuuziha, nihinona wi nyo munowogave ebaribari teto kamunamoova muthu, kamuneelenga wi ola baani, mbwenye munosuuziha dila ya Mulugu ni ebaribari. Dhinorumeedheya naari kadhinarumeedheya opeleka musoko wa Sezari? Nipelekege naari kanipelekege?>> 
MRK.12.15	Mbwenye vowi Yesu ahinonaga moobuwelo eewa oonyengetha, ahiiraga: <<Munageehela ddi? Kadhanaani korowa emohi ya parata
MRK.12.16	Aliwa yahimwinkaga korowa ya parata, oliye ahaakohaga, wiira: <<Kove elivo sawani? Ki ndina nilebiwevo thawani?>> Aliwa yahaakulaga, wiira: <<Dha Sezari>>.
MRK.12.17	Vano Yesu ahawaaddelaga, wiira: <<Mumvahege Sezari eli ya Sezari, mumvahege Mulugu eli ya Mulugu>>.
MRK.12.17	Aatene egeewile madhu ale, yahitikinaga.
MRK.12.18	Nuwindo, aSaduseyi amohiwa yahidhaaga omwaaddamela Yesu, ala baayene eneera kawuli ovenyihiwa muukwani, yahimukohaga, wiira: 
MRK.12.19	<<Namasuuziha, Mozezi ahileba nlamulo nowi, mulobwana akwa amwihiya mwihiyanaaye ahinna ahima, ddibile amutelege maamukweleya wi ambalele ahima ddibile ole yeelengiwege ahima a mwanookwa. 
MRK.12.20	Dhahiireya ndala yahikalawo addibila atanu ni abiili. Owambeela ahimutela mwihiyana, oliye okwa, ahimbalilena mwaana. 
MRK.12.21	A nabiili omutela maamukweleya teto okwa ahimbalile mwaana. A neethaaru dhahiireya mukalelo mmohive oyene, 
MRK.12.22	Kaalivo mwa atanu ni abiili ale ambalile mwaana teto omagomihedhowa mwihiyana ole okwa. 
MRK.12.23	Ki nlabo na omavenyihiwelo muukwani, athu yadha evenyihiwaga muukwani mwihiyana ole onadha eeriwege mwadha wani, vowi addibila aatene atanu ni abiili ale yahimutela?>>
MRK.12.24	Yesu ahawaakulaga, wiira: <<Munaviriganihela mwaha woohunonelamo Maleba Ootaleleya, naari owodha wa Mulugu! 
MRK.12.25	Vowi nlabo noovenyihiwa muukwani nafiya, kalivo onaatelege naari oteliwa. Aatene munaakale wona angero a odhulu. 
MRK.12.26	Mbwenye dhoovenyihiwa muukwani, nyo kamweelengile muniivuru na Mozezi madhu enawoga dha nikupu nahiddaga munddo? Vevale Mulugu ahimwaaddelaga Mozezi, wiira: <Miyo gili Mulugu a Abarahamu, Mulugu a Ezaaki ni Mulugu a Yakobo?>
MRK.12.27	Mulugu kahuwo Mulugu a athu ookwa, di Mulugu a athu ookalawo. Ebaribareene nyo muhuholowa!>>
MRK.12.28	Namasuuziha mmohi a Malamulo ahimwaaddamelaga Yesu, omvuruwanaga dhavaanyihanigiiwa. Ageewile wi Yesu ohawaakulaga pama aSaduseyi ale, ahidhaaga waaddamela vaaligi Yesu, omukoha, wiira: <<Mwa Malamulo maatene nuulubale thiivi?>>
MRK.12.29	Yesu ahimwaakulaga, wiira: <<Nlamulo nuulubale thi nddi, <Mwiiwe nyo aEzarayeli! Nabwiya Mulugu eehu, di Nabwiya mmohive. 
MRK.12.30	Omudhivelege Nabwiya Mulugu aawo ni murima waawo waatene ni egumi yaawo yaatene, wiiwelelamo waawo waatewene ni kopolo dhaawo dhaatedhene>.
MRK.12.31	Nlamulo na nabiili thi nddi: <Omudhivelege mwaaddamani aawo wona muneedhiveliiwe.>
MRK.12.32	Namasuuziha a malamulo ole ahiiraga: <<Nabwiya muhaakula pama muwogiliinyumo wi Mulugu di mmohi, kaliwo mmohiwa ahili oliye yeeka. 
MRK.12.33	Teto muhuwoga pama mwiiriliinyu nimudhivelege Mulugu ni murima weehu waatene, wiiwelelamo waawo waatewene ni kopolo dheehu dhaatedhene teto naadhivelege amwaaddamani eehu wona muneedhiveliihu, mwaha wowi dhaatedhene nda, dhinofuneya okwaranya opeleka mukutho wa aneenyama oopahiwa, naari mikutho dhimohi dhoohiyana-hiyana>>.
MRK.12.34	Yesu veewiligiiye waakula ni ononelamo wa namasuuziha ole, ahimwaaddelaga, wiira: <<We kulapele ni Omwene wa Mulugu>>. Agawogile ndo, kaalivo mmohi axixile omukoha yego.
MRK.12.35	Yesu aasuuzihaga athu mu nyuba ya Mulugu ahaakohaga, wiira: <<Mwaha bwaddi anamasuuziha a malamulo enawoga, yiiraga: <Kirixtu
MRK.12.36	Mwiinyeene Davidi odheela mwa Muneba Woweela, ahiiraga:
MRK.12.37	Akala mwiinyeene Davidi onamwiira <Nabwiya>, onaakale addi mwaanaye?>>
MRK.12.37	Anamwinji yoomwiiwaga ni odhiveliwa.
MRK.12.38	Aasuuzihaga, ahiiraga: <<Pole-pole ni anamasuuziha a Malamulo. Enodhiveliwa owara mikanjo dhoolapa efunaga olojeliwa ni nriiho mburo dhowooneya. 
MRK.12.39	Aliwa enodhiveliwa okaraatela dhittengu dhowambeela mu nyuba dha matugumano, enothamagela okaraatela dhittengu dhowambeela, mburo dha nriiho, mmathangani. 
MRK.12.40	Aliwa enowaawaddihedha amaamukwele wi eveleelege dhookalana dheewa, enowiirana malobelo oolapa moonyengetha. Athu ala enoodha elagiwe mookwaranya>>.
MRK.12.41	Nlabo nimohi Yesu ahikaraatigi waaddamela vaaligi kaxa ya dhooveleela mu nyuba ya Mulugu, owaasugwaga athu mamorihedhelomo korowa dheewa dha gwingwi. Ooreela ajinji yoohelagamo korowa dhijinji.
MRK.12.42	Ahidhaaga vevale maamukwele mmohi oorabula omorihedhamo korowa biili dhing'onong'ono dha gwingwi dhinaligana ni sentaavu. 
MRK.12.43	Yesu ahawiithanaga anamasuuza aaye, wawaaddelaga, wiira: <<Ebaribareene ginowuwaaddelani wi mwihiyana oorabula ola, ohuhela mukaxani mu waakwaranya aatene! 
MRK.12.44	Ginawoga ela vowi aatene ehelilemo moothapa, mbwenye oliye moorabula mwaaye ohupeleka dhaatedhene dhanniiyena, dhafuniiye wiikamihedhana>>.
MRK.13.1	Vevale Yesu akumaga mu nyuba ya Mulugu, namasuuza aaye mmohi ahimwaaddelaga, wiira: <<Namasuuziha, moone mamagiwelo ni oriya wa mabwe a nyuba ya Mulugu!>>
MRK.13.2	Yesu ahimwaaddelaga, wiira: <<We onootikina nyuba dhuulubale nda? Kunaakale nibwe vadhulu va nibwe nikwaaye nihinaadhe nihibwanyuliwe>>.
MRK.13.3	Yesu agakaraatile vaMwaangoni wa Olivera wang'anana ni nyuba ya Mulugu, Peduru, Tiyago, Zhuwawu ni Andire yahidhowaga omukoha ombale, wiira: 
MRK.13.4	<<Kanaaddeleni dhego dhedho dhineereyege alini? Kanaaddeleni etoonyihedho enooniha wi dhego ndi dhineere wiireya siivi?>> 
MRK.13.5	Vano Yesu ahambeelaga wawaaddela, eeraga: <<Pole-pole ahikalevo oneere ooholoseni. 
MRK.13.6	Vowi enoodha efiye athu ajinji mundina naaga, yiirege: <Miyo gili oliyeene>. Eneere waaholosa athu ajinji. 
MRK.13.7	Muhukuuwe mweewaga miselu dha koddo naari dhooruma dha koddo, mwaha wi dhego ndo soofuneya wi dhiireye, mbwenye makuthulo kinafiye. 
MRK.13.8	Mwaha wi nlogo nneerege owana koddo ni nlogo nimohi, omwene oneerege owana ni omwene omohi. Mburo dhoohiyana-hiyana onoodha okalewo othikeya wa elabo ni dala. Dhoopadduwa nda dhinaakale dhooligana ni dhoovoreya dha mwihiyana mudhidhi wa obala.
MRK.13.9	<<Pole-pole, muxage! Muneerege omagiwa muthukuleliwege mmithegoni mwa miladdu, muwaxuliwege mu nyuba dha matugumano. Teto muthukuleliwege vameentoni va makuminadori ni va mamwene, mwaha wa ndina naaga, vowi munogiirela onamoona teto mwiirelaga onamoona wa Muselu Wapama. 
MRK.13.10	Ndo dhineereye mwaha wi soofuneya vowambeela olaleyiwe Muselu Wapama wa malogo maatene. 
MRK.13.11	Nyo mwamagiwa, muthukuleliwa mmuthegoni mwa miladdu, kamukathamiheyege mudhidhi ohunaakwane mwiiraga: <Nnaawoge ddi?> Mudhidhi olene muwogege eyene muneerigiinyu mvahiwege, vowi kahuwo nyo munawogege, mbwenye Muneba Woweela bunawogege.
MRK.13.12	<<Addibila eneerege waapeleka addibiliiwa wi epiwege, abaabi eneerege waapeleka aniiwa, ahima eneerege wawiinyuwela abaabiwa yaapeelelaga wi epiwe. 
MRK.13.13	Nyo muneerege wiiddiwa ni athu aatene mwaha wa ndina naaga, mbwenye ole onaavilele ofiyedha omakuthulo onoodha avulumusiwe.
MRK.13.14	<<Mwadha moona yoonyakavala yoobwanyula egali vamburoni vahafwaneeleliiwa,
MRK.13.15	Ole onaakale vadhulu va nyuba, athawe mowaaguva, kavolowe mba wi athukule dhego. 
MRK.13.16	Ole onaakale omudda athawe mowaaguva, kawelele vaade wi athukule kasaako yaaye. 
MRK.13.17	Ooddilu ba ahiyana enaakalena wari mudhidhi oyene teto enawaamwihege ahima. 
MRK.13.18	Lobelani wi dhego dhi dhinaadhe dhiireye mudhidhi wooddiddila. 
MRK.13.19	Mwaha wi mudhidhi oyene okubanya ni masooso enaakalewo kinakalegewo wambeela Mulugu vipaddusiliiye elabo ofiyedha peeno. Teto kadhidha dhiireya dila emohi. 
MRK.13.20	Nabwiya aheere ahaavugula malabo ayo, kalivo muthu naari mmohi aavulumusiwe. Mbwenye malaboya waavugulele mwaha wa athu yaasakuliliiye. 
MRK.13.21	Vevo muthu mmohi owaaddelani, eeraga: <Moone! Kirixtu
MRK.13.22	Ginawogela ela vowi eneere okumelela athu ajinji ooratha eneerege nili <Kirixtu ole aroromelihiwe,> ni anamavuhulela ajinji ooratha, eneeregena dhitoonyihedho ni dhootikiniha ni mukalelo wowi dhaandeyaga yanyengethege ni oosakuliweene a Mulugu. 
MRK.13.23	Mbwenye nyo muxage miyo ginowuwaaddelani dhaatedhene dhihinapadduwe.
MRK.13.24	<<Egavirile malabo ayene a masooso, osogolowa,
MRK.13.26	<<Vevo athu aatene enoodha emoone Mwaana a Muthu adhaaga mmiraboni ni owodha wuulubale ni nthithimiho.
MRK.13.27	Oliye oneere waaruma angero aaye wi yaatugumanye oosakuliwa a Mulugu a elabo yaatene, dhipaddi nnayi dha mmagomelo mwa elabo ya vati ni ya odhulu.
MRK.13.28	<<Musuuze dhinasuuziha namutaambwi,
MRK.13.29	Mwa mukalelo mmohive nyo mwadha moona dhego dhedhi dhipadduwaga, munone wi Mwaana a Muthu ohaaddamela oli vamulagovene. 
MRK.13.30	Ebaribareene ginowuwaaddelani wi nlogo nenddi kannamale nda dhaatedhene dhihinapadduwe. 
MRK.13.31	Elabo ya vati ni odhulu dhinoodha dhimale, mbwenye madhu aaga kidha emala.
MRK.13.32	<<Mbwenye dha nlabo nddo ni mudhidhiya kalivo ononile, naari angero a odhulu, naari Mwaana, ononile di Babe baahi. 
MRK.13.33	Mowindo muxage! Mukalege owiisasanyedheleene mwaha wi kamunonile mudhidhiya onafiya alini. 
MRK.13.34	Dhili wona muthu onavenya mwiilaboni mwaaye, ahiya vaade vaaye mmadani mwa amwiimeleli kadda muthu ni mabasa aaye, amuruma namaang'anela wi akale meento. 
MRK.13.35	Ninyeene teto eng'anelani, mwaha wi kamunonile mudhidhi onadha afiye muliba nyuba; onowaanda ofiya ciguwo, vaari ni vaari va mahiyu, omaselo naari ogasile. 
MRK.13.36	Oliye adhaaga moorurumusa, ahuufwanyeni mugonaga. 
MRK.13.37	Dhinowaaddeliimini ndi ginowaaddelani mwaatene, mukale meento!>>
MRK.14.1	Egahalile malabo meenddi a Othabela wa Paxkwa
MRK.14.2	Aliwa yowiiraga: <<Kaniirena dhedho mudhidhi wa Mathanga a Paxkwa ola wi nnaadhe nitatamule wiinyuwela wa athu>>.
MRK.14.3	Nlabo nimohi Yesu aaligi oBetaniya mu nyuba ya Simawu, aali muliba maredda.
MRK.14.4	Athu yaaligi vevale yahitakaleliwaga yoowogaga mmohi ni mukwaaye, yiiraga: <<Onoongele ddi makura ala? 
MRK.14.5	Makura ala aheere waaguliha, korowa dha parata dhowaakwana mazana maraaru (300),
MRK.14.6	Yesu ahaasumululaga, wiira: <<Kamwihiyeni! Munamukathamihela ddi? Egiireliiye sapama. 
MRK.14.7	Athu oorabula enaakalege ni nyo malabo maatene, mwafuna muneerege waakamihedha, mbwenye miyo kaginaakalege vamohi ni nyo mudhidhi waatene. 
MRK.14.8	Oliye wiirile dhaandiliiye wiirana okuthulela makura mwiili waaga, mowinda ohusasanyedha ologohiwa waaga. 
MRK.14.9	Ebaribareene ginowuwaaddelani wi oli waatewene mwiilaboni onaalaleyiwege Muselu Wapama ola, athu eneerege omuwoga mwihiyana ola, emuubuwelelaga mwaha wa dhedho dhigiireliiye>>.
MRK.14.10	Nuwindo, Zhudasi a oEsikariyothi, mmohi mwa anamasuuza aaye kumi ni abiili, ahidhowaga ogumana ni apogo a anamakutha wi ampeleke Yesu wa aliwa. 
MRK.14.11	Aliwa veewiligiiwa dhedho yahidhiveliwaga, yahimuroromelihaga omvaha korowa. Zhuda wambeela osayela mpatha wowi ampeleke Yesu.
MRK.14.12	Nlabo nowambeela na Othabela wa Mikaathe Dhoohuheliwa Emela, vapiwa nibila, anamasuuza aaye yahimukohaga, wiira: <<Munafuna nasasanyedhele waani wi mujewo Mathanga a Paxkwa?>>
MRK.14.13	Yesu ahaarumaga abiili mwa anamasuuza aaye, wawaaddela, wiira: <<Dhowani muluwani, muneere ogumanana mulobwana agathukule muno wa mahinje, mmuharege. 
MRK.14.14	Nyuba eneeriiye avolowe mwamwaaddele mwiinya a vaade vo, mwiire: <Namasuuziha onokoha wi: suubi a aleddo wi gijemo Mathanga a Paxkwa ni anamasuuza aaga oli waani?> 
MRK.14.15	Oliye onowuwoonihani suubi mulubale a mudhulu winna dhego dhaatedhene dhoofuneya. Musasanyedhelemo dhoojadha>>.
MRK.14.16	Anamasuuza yahimaruwaga, odhowa oluwani yahifwanyaga dhego dhaatedhene wona Yesu mwawaaddeleliiye, yahisasanyedhaga Mathanga a Paxkwa.
MRK.14.17	Ociguwoni Yesu ahidhowaga wewule ni anamasuuza aaye kumi ni abiili ale. 
MRK.14.18	Egakaraatile ejaga Yesu ahiiraga: <<Ebaribareene ginowuwaaddelani wi mmohi mwa nyo onaja ni miyo onogiguliha wa amwiiddani aaga>>.
MRK.14.19	Aliwa yahambeelaga okubanya, ewogaga mmohi ni mmohi, yiiraga: <<Adhe akale miyo?>>
MRK.14.20	Mbwenye Yesu ahawaaddelaga, wiira: <<Di mmohi mwa kumi ni abiili, ole onareha mukaathe muziwo mmohive ni miyo. 
MRK.14.21	Ebaribareene Mwaana a Muthu onookwa wona mulebeliwiiwa dha oliye. Mbwenye oddilu oli ni muthu oyene onampeleke Mwaana a Muthu!
MRK.14.22	Aliwa ejagave ndale, Yesu ahithukulaga mukaathe, otamaalela wa Mulugu, ogwaddanya, wawinka anamasuuza aaye, wiira: <<Akelani, muje, ola bu mwiili waaga>>.
MRK.14.23	Vooharela ahimuthukulaga nakoma,
MRK.14.24	Vevale Yesu ahiiraga: <<Ola bu mwazi waaga, mwazi wa nipangano no waandana [nixa], onakuthuleliwa wa athu ajinji. 
MRK.14.25	Ebaribareene ginowuwaaddelani wi kagidha gimung'wa vinyu dila emohi ofiyedha odha Omwene wa Mulugu, ginadhiimi gimung'we vinyu muxa mwemo>>.
MRK.14.26	Vano egeebile njibo noomutamaala Mulugu, yahimaruwaga, odhowaga oMwaangoni wa Olivera.
MRK.14.27	Yesu ahawaaddelaga aatene, wiira: <<Nyo muneere ogithawa, vowi Maleba Ootaleleya yiire:
MRK.14.28	Mbwenye gavenyihiwa muukwani, ginoodhowa osogolo weenyu oGalileya>>.
MRK.14.29	Peduru ahimwaaddelaga, wiira: <<Naari aatene yuuleveni, miyo kaginoolevani>>.
MRK.14.30	Vevale Yesu, ahiiraga: <<Ebaribareene ginowuwaaddela wi mahiyu a peeno mutubi ahinandde <Kokoliko> dila biili, oneere ogikoodda dila thaaru wiiraga kuginonile>>.
MRK.14.31	Peduru ahiilibihedhaga, wiira: <<Naari dhakala dhoofuneya wi gikwe, ginookwa vamohi ni nyo, Nabwiya aaga, kagidha gukooddani>>. Teto aatene yahiwogaga emohive.
MRK.14.32	Yesu ahidhowaga ni anamasuuza aaye mburo weethaniwa Zheesimani, ahawaaddelaga, wiira: <<Mukaraati veva, miyo ginadhowa galobele>>. 
MRK.14.33	Ahimuthukulaga Peduru, Tiyago ni Zhuwawu. Yesu ahambeelaga ovoreyiwa ni wukuuwa. 
MRK.14.34	Vano ahawaaddelaga ale araaru, wiira: <<Murima waaga onokubanya goyi yookwana. Mukale veva mwiyiing'anelege>>.
MRK.14.35	Ahisusedhaga osogolo vang'ono okokora, olobelaga wi dhakala dhoorumeedheya Mulugu amurabelihe mudhidhi ole wa goyi. 
MRK.14.36	Oliye ahilobaga, wiira: <<Babani, Babani oodhivela! Wa nyo dhego dhaatedhene dhinowaandeya. Miyo ginowuulobani mugirabelihe nakoma ola a goyi.
MRK.14.37	Nuwindo, ahiwelelaga waaligi anamasuuza ale araaru aafwanyilege egonaga. Vano ahiwogaga ni Peduru, wiira: <<We Simawu, onoogona? Kawaandile ovilela wora emohi? 
MRK.14.38	Mwiyiing'anele, mulobelege wi muhumorele moweehiwani. Epaddi emohi muneba oli wooliba, mbwenye mwiili ohulodhowa>>.
MRK.14.39	Dhigeereyile ndo, Yesu ahiwelelaga olobela, alobaga emohive. 
MRK.14.40	Awelagawo dila ya nabiili, aafwanyilege teto egonaga vowi meento eewa yahinyemeliwaga ni kove. Aliwa kayanonaga yoofuna omwaaddela.
MRK.14.41	Vano awelagawo dila ya neethaaru ahiiraga: <<Munoogona, mvumaga? Baahi! Mudhidhi ohufiya, Mwaana a Muthu onopelekiwa mmadani mwa anamathega. 
MRK.14.42	Mvenye! Nidhowege! Mmoone onafuna ogipeleka, ole onowaaddamela>>.
MRK.14.43	Mudhidhi oyene Yesu awogagave ndo ahifiyaga Zhudasi mmohi a anamasuuza kumi ni abiili ale, aaveleelaga alobwana ajinji egathukule masupaadda ni golomonddo. Aliwa yarumiwege ni apogo a anamakutha, anamasuuziha malamulo ni apogo a aZhudewu.
MRK.14.44	Muliba ompeleka ole yahiiwananelaga etoonyihedho, wiira: <<Oyene gineeriimi gimulojele ni bezhu di oyene mmwihidde, mmudhowegena, mmwiing'anelege pama>>. 
MRK.14.45	Zhuda vafiyiligiiye ahimwaaddamelaga Yesu, wiira: <<Namasuuziha!>>, ombezhari. 
MRK.14.46	Vano athu ale yaaligi ni Zhuda yahifiyaga, omwihidda Yesu, ommaga. 
MRK.14.47	Mbwenye mmohi mwa anamasuuza aaligi vevale ahixomolaga supaadda, omporosana mwiimeleli a musogoleli a anamakutha, ompadha nibaru na omoononi wooja.
MRK.14.48	Yesu ahiwogaga ni aliwa, wiira: <<Mwaha bwaddi mudheeliinyu ogihidda ni masupaadda ni golomonddo wona gili mbava?>> 
MRK.14.49	Miyo gakala ni nyo malabo maatene gisuuzihaga mu nyuba ya Mulugu, nyo kamugihiddile. Mbwenye nda dhineereyele Maleba yaakwanelihiwe. 
MRK.14.50	Nuwindo, anamasuuza aatene yahimwihiyaga, othawa.
MRK.14.51	Vahikalaga muzombwe mmohi amuharaga Yesu. Oliye eekuneelege ni guwo, kaawarilege yego emohi. Athu ale efunaga omwihidda, 
MRK.14.52	oliye ahihiyaga guwo ele, othawa madave.
MRK.14.53	Yesu ahithukuleliwaga wa musogoleli a anamakutha, yahitugumanaga vevale apogo a anamakutha aatene ni apogo a aZhudewu, vamohi ni anamasuuziha malamulo. 
MRK.14.54	Peduru oomuharaga moolapelana ofiya vathaddo va nyuba ya musogoleli a anamakutha. Vevale vahikalaga anamaang'anela yakaraatilege veeko yoothaga. Peduru ahikaraatigi vevo ni anamaang'anela a nyuba ya musogoleli a anamakutha.
MRK.14.55	Apogo a anamakutha ni Nikuru nuulubale na apogo a aZhudewu yoosayelaga onamoona wi Yesu apiwe, mbwenye kayamfwanyilegena mwaha. 
MRK.14.56	Athu ajinji yoomurathelaga Yesu, naari ndo onamoona weewa kawaakwanaga.
MRK.14.57	Amohi yahivenyaga owogaga dhoomurathela, yiiraga: 
MRK.14.58	<<Hiyo nihimwiiwa eeraga: <Miyo ginobwanyula nyuba ya Mulugu ela yoomagiwa ni madada a athu, va malabo maraaru ginomaga emohi ehinaamagiwe ni madada a athu> >>. 
MRK.14.59	Naari ndo onamoona weewa kawaakwanaga.
MRK.14.60	Musogoleli a anamakutha ahivenyaga vameentoni va athu aatene omukoha Yesu, wiira: <<We kunaakula yego? Kunafuna wiyaakihedha dhinawogiisu dha we?>> 
MRK.14.61	Yesu kaakulilege yego. Musogoleli a anamakutha ahimukohaga, wiira: <<We oli Kirixtu,
MRK.14.62	Yesu ahimwaakulaga, wiira: <<Miyo gili. Teto munoodha mmoone Mwaana a Muthu agakaraatile omoononi wooja wa Oowodha-wodha akitaga odhulu mmiraboni>>.
MRK.14.63	Vano musogoleli a anamakutha ahitalaga dhoowara dhaaye, wiira: 
MRK.14.64	<<Muhumwiiwa amunyemulaga Mulugu. Ki nnaasayelege onamoona wa ddi?>> Aatene yahithongaga wi ofwaneelele apiwe.
MRK.14.65	Amohiwa yahambeelaga omutapera mare, yoomukuneelaga wiintoni waaye ni guwo, omuddwadhaga, yiiraga: <<Ovuhulele! Wuuddwadhile baani?>> Anamaang'anela yahimwaakelelaga omuddwadhaga.
MRK.14.66	Peduru agali muddibani vathaddo, ahifiyaga mmohi mwa amwiimeleli a namwali a musogoleli a anamakutha. 
MRK.14.67	Vamooniligiiye Peduru oothaga, ahimwaang'anaga pama, wiira: <<We teto waali ni Yesu oNazarethi>>.
MRK.14.68	Mbwenye oliye ahikooddaga, wiira: <<Miyo kagimunonile, kaginonile enawogiiwe>>. Ahivenyagavo odhowela vamavolowelo va cinga. Ogavirele mudhidhi vang'ono mutubi ahunddaga: <<Kokoliko>>.
MRK.14.69	Mwiimeleli ole agamoonile wewule, ahiwelelaga owoga ni ale yamwaaddamelege, wiira: <<Mulobwana ola di mmohi mwa aliwa>>. 
MRK.14.70	Olenddo wa nabiili Peduru teto ahikooddaga wi kaamunonile Yesu.
MRK.14.70	Vigavirile mudhidhi vang'ono athu yaaligi vevale yahambeelaga omwaaddela Peduru, yiiraga: <<Ebaribareene we oli mmohi wa aliwa vowi we teto oli muGalileya!>>
MRK.14.71	Vano Peduru oomukooddaga ni olibela, eeraga: <<Miyo kagimunonile muthu oyene onamuwogiinyu!>>
MRK.14.72	Mudhidhi olene mutubi ahunddaga: <<Kokoliko>> dila ya nabiili, Peduru ahuubuwelelaga dhamwaaddelege Yesu wi: <<Mutubi ahinaandde dila biili, oneere ogikoodda dila thaaru wiiraga kuginonile>>. Vano Peduru ahivenyagavo, wambeela wuundda.
MRK.15.1	Ode ogasile bebeheene apogo a anamakutha, apogo a aZhudewu ni anamasuuziha a malamulo, vamohi ni Nikuru nuulubale na apogo aZhudewu aatene yahitugumanaga. Aliwa ommaga Yesu omudhowagana wa Pilatu.
MRK.15.2	Pilatu ahimukohaga Yesu, wiira: <<We oli mwene a aZhudewu?>>
MRK.15.2	Yesu ahimwaakulaga, wiira: <<Onawoga di nyo>>.
MRK.15.3	Apogo a anamakutha ale yegi omusumela ni dhego dhijinji. 
MRK.15.4	Pilatu ahiwelelaga omukoha, wiira: <<Kwinna yowaakula? Mwa dhaatedhene dhedhi dhinoosumeliisuna!>>
MRK.15.5	Mbwenye Yesu kaakulilege yego. Pilatu ahitikinaga.
MRK.15.6	Sowi mudhidhi wa Othabela wa Paxkwa,
MRK.15.7	Ahikalawo muthu mmohi eethaniwa Baraba. Oyene aali mukaambura mwemule ni athu amohiwa yafugeleliwe, mwaha wowaapa athu ajinji mudhidhi wowiinyuwela. 
MRK.15.8	Anamwinji yahitugumanaga va Pilatu wambeela omuloba wi awiirele dhedho dhalemeeleliiye.
MRK.15.9	Pilatu ahaakohaga, wiira: <<Munafuna wi guutapuleleni <Mwene a aZhudewu>?>> 
MRK.15.10	(Pilatu ahiwogaga nda vowi ahinonaga wi apogo a anamakutha yampelekele Yesu mwaha wa nrima.) 
MRK.15.11	Mbwenye apogo a anamakutha yootuzhaga nlogo emulobaga wi atapuliwe Baraba.
MRK.15.12	Vevale Pilatu ahaakohaga dila biili, wiira: <<Ki vano ola munamwiiriinyu <Mwene a aZhudewu>, gimwiirena avi?>>
MRK.15.13	Anamwinji aatene yookuwaga, yiiraga: <<Mmukomele vamuraddini!>>
MRK.15.14	Vevale Pilatu ahaakohaga, wiira: <<Yabure ddi yiiriliiyena?>> Anamwinji yootthabwaga okuwa, yiiraga: <<Mmukomele vamuraddini!>>
MRK.15.15	Vevale Pilatu voofuna ohagalaliha nlogo ndde, ahaatapulelaga Baraba, olamula wi Yesu awaxuliwe, vooharela akomeliwe vamuraddini.
MRK.15.16	Anyakoddo yahimudhowagana Yesu nyuba yoolibihiwa wewo wakaliisu, yaali nyuba ya kuminadori.
MRK.15.17	Nuwindo, yahimuwarihaga mukanjo wa roxa,
MRK.15.18	Vevale wambeela omulojelaga, yiiraga: <<Nnowuulojelani, Mwene a aZhudewu!>> 
MRK.15.19	Aliwa yoomuddwadhaga muru ni bango, omutaperaga mare, yookokoraga emweebedhaga mombedda. 
MRK.15.20	Egamalile ombedda, yahimukuguulaga mukanjo waroxa, omuwariha dhoowara dhaaye, vooharela yahimuthukulelaga ode wi yamukomele vamuraddini.
MRK.15.21	Mundila yahigumanaga ni muthu mmohi a nluwa na oSirene aweruwaga omidda eethaniwa Simawu, ola aali baba a Alixandere ni Rufu; anyakoddo yahimuwaddihedhaga othukula muraddi wa Yesu. 
MRK.15.22	Aliwa yahimudhowagana Yesu mburo oneethaniwa Gologotha, enatapulela <<Mburo wa Egarigadhi>>. 
MRK.15.23	Vevale yahimvahaga vinyu oomutaganyiha ni mira
MRK.15.24	Egamukomele vamuraddini, yahigawanaga dhoowara dhaaye. Yahombezelaga gari wi yoone kadda muthu yaathukuliiye.
MRK.15.25	Mudhidhi wamukomeligiisu Yesu waaligi wora tanu nennayi dha bebehi. 
MRK.15.26	Vamuraddini, vadhulu va muru wa Yesu, yahikomelagavo ntabwa valebiwege dhoomusumelana, yiiraga: <<MWENE A AZHUDEWU>>. 
MRK.15.27	Yahimukomelaga Yesu vamuraddini teto yahaakomelaga ambava abiili, mmohi omoononi wooja, mmohiwa omoononi woong'oto. 
MRK.15.28	[Mowindo yahaakwanela wona Maleba mwaawogeliiwa, yiiraga: <<Oliye ohutaganyihedhiwa ni ambava>>.] 
MRK.15.29	Athu yaviraga vevale yoomunyemulaga, ethikaga miru, yiiraga: <<Kahuwo weene weeresa: <Ginoodha gibwanyule nyuba ya Mulugu, gimage mwa malabo maraaru?> 
MRK.15.30	Okite vamuraddinivo, wiivulumuse weeka!>>
MRK.15.31	Apogo a anamakutha ni anamasuuziha a Malamulo, yoomunyemulaga ewogaga mmohi ni mukwaaye, yiiraga: <<Waavulumusa athu amohi, vano kunaanda wiivulumusa weeka>>. 
MRK.15.32	Kakita vamuraddini Kirixtu,
MRK.15.33	Mudhidhi wa wora ya neekumi nabiili ya mutana yiihi yahikuneelaga elabo yaatene, yahilogelaga wora thaaru ogali wooribawene. 
MRK.15.34	Mudhidhi wa wora thaaru dha ciguwo, Yesu ahikuwaga moolibiha, eeraga: <<
MRK.15.35	Veewiligiisu madhu alena, ale yeemelilege vevale yahiiraga: <<Kamwiiweni, onamwiithana Eliyazi>>.
MRK.15.36	Vevale muthu mmohi ahithamagaga othukula nthoje, obwiniha mvinyuni oonyuunya, oseredha obangoni, omvaha Yesu wi amung'we. Nuwindo, muthu ole ahiiraga: <<Kamwihiyeni! Nimoone akala Eliyazi onaadhe amvenyihevo vamuraddini vale!>>
MRK.15.37	Vano Yesu ahikuwaga moolibiha, okwa.
MRK.15.38	Mudhidhi olene, guwo yagawa nyuba ya Mulugu
MRK.15.39	Sinturiyawu
MRK.15.40	Ahiyana teto yowoonaga woolapelawene, yaaligi Mariya a oMagadala, Salome ni Mariya, maaye a Tiyago mung'onong'ono ni ddibile Zhuuze. 
MRK.15.41	Ahiyana ala yoomuharaga okuma oGalileya emukamihedhaga Yesu. Teto ahiyana ajinji yamuharaga okuma oZheruzalemi yaaligi vevale.
MRK.15.42	Naaligi Nlabo Noosasanyedha, ela sowi sabuddu ahinafiye. Omadhowelo wa nduwa,
MRK.15.43	wahikala mulobwana mmohi eeriwa Zhuuze a oArimateya, oorumeedheya ni Nikuru nuulubale na mpogo, oofuneya a aZhudewu, oyene teto ajejiha Omwene wa Mulugu. Oliye ahiilibihedhaga odhowa wa Pilatu, omuloba mwiili wa Yesu. 
MRK.15.44	Pilatu ahitikinaga veewiligiiye wi Yesu ohukwa. Ahimwiithanaga musogoleli mmohi a anyakoddo zana (100), omukoha akala ebaribareene Yesu ahikwa. 
MRK.15.45	Ageewile pamadhene dha okwa wa Yesu ni waaddeliwa wa musogoleli a anyakoddo zana (100), Pilatu ahimurumeedhaga Zhuuze othukula muruthu wa Yesu. 
MRK.15.46	Zhuuze ahigulaga guwo yoweela ya liinyu, agavenyihilevo muruthu wa Yesu vamuraddini, ahihuruwedhaga ni guwo ele yoweela ya liinyu. Nuwindo, okonaantiha munsiyeni
MRK.15.47	Mariya a oMagadala ni Mariya, maaye a Zhuuze, yaaligi vevale yahoonaga valogohiwege muruthu wa Yesu.
MRK.16.1	Nuwindo, agavirile sabuddu, Mariya a oMagadala, Mariya, amaaye Tiyago, ni Salome yahidhowaga ogula makura oonukwela wi yakuthulele muruthu wa Yesu. 
MRK.16.2	Ddimiingu bebeheene, aliwa yahidhowaga onsiyeni, 
MRK.16.3	yeeddaga yoowogaga weekiiwa yiiraga: <<Onaanipigiriselevo nibwe nifugiwena vamavolowelo va nsiye,
MRK.16.4	Vano yahisugwaga osogolo, woona wi nibwena nihipigirisiwavo. 
MRK.16.5	Aliwa egavolowile munsiyeni mule, yahirurumuwaga ni woova, yahimoonaga muzombwe awarilege dhoweela, agakaraatile omoononi wooja.
MRK.16.6	Oliye ahawaaddelaga, wiira: <<Kamururumuwe. Nyoovo munamusayela Yesu oNazarethi akomeliwe vamuraddini. Kahuwo ebaribari? Mbwenye oliye mu kalimo, ohuvenyihiwa! Moone mburo walogohiwiiye>>. 
MRK.16.7	Vano dhowani mwavahe mpaganyo ola wa anamasuuza aaye ni wa Peduru: <<Oliye onakala osogolo weenyu onadhowa oGalileya, nyoovo munamfwanya wewo, ebaribareene wona oliye mwawaaddeleligiiyeni>>.
MRK.16.8	Aliwa yahimaruwaga onsiyeni wule egarurumuwile ethawaga egurumelaga vajinji, mbwenye kiyamwaaddelege muthu dhaapadduwelege nde, mwaha wowoova.
MRK.16.9	[Nuwindo, Yesu agavenyile muukwani, omaselo wa ddimiingu, ahimooneyelaga vowambeela Mariya a oMagadala, ole amwiigareliiye mineba dhaaye dhootakala mitanu na miinddi. 
MRK.16.10	Oliye ahidhowaga wawaaddela dhoopadduwa nde ale yaali akwaaye a Yesu, aliwa yahikubanya vajinji teto yowuunddaga. 
MRK.16.11	Aliwa kayarumeedhilege, veewiligiisu wi Yesu mugumi, oliye ahimoonaga.
MRK.16.12	Nuwindo, Yesu ahawooneyelaga ni mukalelo mmoheene wa akwaaye abiili, yeeddaga edhowaga mmiruddani. 
MRK.16.13	Aliwa yahiwelaga wawaaddela anamasuuza amohi, mbwenye teto ni aliweene kayarumeedhilege nde, dhaaddeliwigiisu.
MRK.16.14	Omagomelowiwa, Yesu ahawooneyelaga anamasuuza kumi ni mmohi ejaga vameeza, ahaasumululaga mwaha woohukalana nroromelo, mwaha wowaaruniha ni ohaarumeedha ale yamoonilege Yesu agavenyile muukwani. 
MRK.16.15	Oliye ahawaaddelaga, wiira: <<Mmwadheyele mwiilaboni mwaatemwene, mwalaleyege Muselu Wapama wa athu aatene. 
MRK.16.16	Muthu di muthu onaaroromele vano abathiziwa onovulumusiwa, mbwenye ole ohunaaroromele onokoneya. 
MRK.16.17	Dhi dhinaakale dhitoonyihedho wa ale enaroromela: aliwa eneerege wiigara mineba dhootakala mu ndina naaga teto eneerege owoga dhiwogelo dhimohi; 
MRK.16.18	aliwa yahidda nyowa ni madada naari yang'wa ndibwi, kinaapadduwelege yabure; aliwa eneerege waahela madada eewa aredda, vano areddaya eneerege oyila>>.
MRK.16.19	Vano agawaaddele dhego dhaatedhene dhedhi, Yesu ahithukuliwaga odhowiwagana odhulu, okaraati omoononi wooja wa Mulugu. 
MRK.16.20	Teto anamasuuza yahimaruwaga, wambeela olaleya Muselu Wapama dhipaddi dhaatedhene. Nabwiya owaakamihedha, awoonihaga ebaribari madhu yalaleyiisu ni dhitoonyihedho dhootikiniha.]
LUK.1.1	Wa Tiyofilu ooriiheya, athu ajinjeene yahisayela osasanyedha bili ya dhego dheereyile
LUK.1.2	Aliwa yahileba dhedho dhaaddeliwiisu ni athu yoonile vameentoni okuma omambeelelo, olaleyaga. 
LUK.1.3	Miyo goosayela-sayela dhego dhaatedhene dhedhi moohariha pama, okuma omambeelelo guhuubuwelela teto wi giire wuulebela we Tiyofilu dhowiireya nda moosasanyedha pama. 
LUK.1.4	Gihiirana dhedho wi munone wi dhisuuziliinyu seebaribari.
LUK.1.5	Mudhidhi oyene Heroddi, agali mwene a oZhudeya, wahikala namakutha, ndina naaye eeriwa Zakariya. Aali a nikuru na anamakutha a Abiya. Mwihiyanaaye eeriwa Ezabeli, aali a nihimo na Aroni. 
LUK.1.6	Aabiileene yaali owogoowa mirima vameentoni va Mulugu, yoohariha mowaakwanela malamulo ni magano a Nabwiya. 
LUK.1.7	Kayanna mwaana, vowi Ezabeli kaabala. Aabiileene yaali owululeene.
LUK.1.8	Nlabo nimohi Zakariya ahiddaga mabasa aaye oonamakutha vameentoni va Mulugu. Waali mudhidhi wa nikuru naaye na onamakutha nowiimelela, 
LUK.1.9	mooharihedha mukalelo weewa wa onamakutha, ahimoreliwa gari moosakuliwa ovolowa mburo woweela wa Nabwiya wi apahe libani na mukutho.
LUK.1.10	Mudhidhi oyene, athu aatene yakala ode olobelaga. 
LUK.1.11	Mungero a Nabwiya ahidha vowambeela, wiimela omoononi wooja wiibuwani wapahiwa dhoonukwela dha mukutho. 
LUK.1.12	Zakariya agamoonile ahirurumuwaga ni woova. 
LUK.1.13	Mungero ahimwiirelaga: <<Zakariya, kawoove! Vowi malobelo aawo ehiiweya. Mwihiyanaawo Ezabeli oneere ombala mwaana, oyene onamuthwiwe ndina na Zhuwawu. 
LUK.1.14	Oliye onaakale ohagalala ni oteyela wa we, ajinji eneere odhiveliwa ni obaliwa waaye. 
LUK.1.15	Vowi oliye onaakale mulubale vameentoni va Nabwiya. Kadha ang'wa yoong'wa yoolezeliha, onaakale oodhaaliwa ni Muneba Woweela, naari ahinabaliwe.
LUK.1.16	Onodha aatthwaruse amwaana Ezarayeli ajinjeene wa Nabwiya Mulugu aaye. 
LUK.1.17	Vano oneere okala vasogolo va Nabwiya mmunebani ni kopolo dha Eliyazi wi atthwaruse mirima dha ababiinya wa aniiwa, aatthwaruse avuruvuru wi ekanne nthakwithakwi na athu ooharihamo, aasasanyedhe athu wa Nabwiya nlogo nooharihamo>>.
LUK.1.18	Nuwindo, Zakariya ahimukoha mungero, wiira: <<Ginanone addi dhedho, vowi miyo ni mwihiyanaaga nuhuuluvala?>>
LUK.1.19	Mungero ahimwaakulaga, wiira: <<Miyo gili Gabiriyeli, gineemelela vameentoni va Mulugu. Ogirumile duuliyeene wi giwoge ni we ni wudheelana Muselu Wapama. 
LUK.1.20	Woone vowi kuroromele madhu aaga, oneere okala oohuwoga ofiyedha nlabo nenddo dhineereye nda>>.
LUK.1.21	Athu yoomujejihaga Zakariya, etikinaga ni mwaha wooribeliwa mu nyuba ya Mulugu. 
LUK.1.22	Agakumile kaakwanihile waawogana. Aliwa ononelamo wi ohooneyeliwa omburoni woweela. Zakariya awoga ni madada, baahi. Kaanda okumiha madhu.
LUK.1.23	Dhahipadduwa egaakwanile malabo a mabasa aaye ahiwelela vaade. 
LUK.1.24	Nuwindo, egavirile malabo ayene Ezabeli ahikanna wari, ofiyedha mweeri mitanu kaavenya vaade. 
LUK.1.25	Ezabeli ahiiraga: <<Ndala Nabwiya ohiirana wa miyo, ohudhiveliwa ni miyo, ohumaaliha manyazo yanna miyo vaari va athu>>.
LUK.1.26	Vigavirile mweeri mitanu na mmohi Ezabeli aganna wari, mungero Gabiriyeli ahirumiwa ni Mulugu murudda wa elabo ya oGalileya nluwa na oNazarethi. Wewo wadhowiliiye omfwanya namwali, eeriwa Mariya. 
LUK.1.27	Oyene ahaamunonile mulobwana. Athomeliwe ni mulobwana, eeriwa Zhuuze, aali a nlogo na mwene Davidi. 
LUK.1.28	Mungero agafiyile, ahimulojelaga, wiira: <<We ohukanna mahala! Nabwiya oli ni we>>.
LUK.1.29	Mariya ageewile ahisimwelaga vajinjivene, wuubuwelaga, eeraga: <<Olojela wula onatapulela ddi?>> 
LUK.1.30	Mungero ole omwiirela:
LUK.1.34	Mariya ahiwogaga, wiira: <<Dhinaandeye addi dhedhi vowi miyo kagimunonile mulobwana?>>
LUK.1.35	Mungero ahimwaakula, wiira: <<Muneba Woweela oneere wuukitela kopolo dha Mudhulu-dhulu dhinowuukuneela ni murinti waaye. Vowi Oweela onabaliwe mwa we oneeriwege Mwaana a Mulugu.
LUK.1.36	Woone, mmudhi aawo Ezabeli nuliyeene ohukanna wari. Onomujejiha mwaana-pongwe, ola bu mweeri wa neetanu na mmohi. Oliye agali owuuluvaleene, oyene athu aatene yamwiiriiwa muliba ohubala. 
LUK.1.37	Vowi ni Mulugu kilivo ehinaandeya>>.
LUK.1.38	Vano Mariya omwaakulaga, wiira: <<Gili va, mwiimeleli a Nabwiya. Dhiireye wa miyo dhaatedhene mooligana ni madhu eenyu>>. Vano mungero ovenyavo veemeliligiiye.
LUK.1.39	Malabo alene Mariya ahivenyaga mowaaguva odhowa nluwa na oZhudeya murudda wo mwaangoni. 
LUK.1.40	Ovolowa mba mwa Zakariya, omulojela Ezabeli
LUK.1.41	Ezabeli ageewile olojela wa Mariya, mwaanaya ahiikahinyaga mbaani mwa amaaye. Ezabeli teto ahidhaaleliwaga Muneba Woweela. 
LUK.1.42	Ahiwogaga ni ndhu nootaama, wiira:
LUK.1.43	Asaa! Dhaandeyile addi wi amaaye a Nabwiya aaga, egeeddele miyo? 
LUK.1.44	Vowi viiwiliimi olojela weenyu, mwaana ohiikahinya voolubalevene ni ohagalala mbaani mwaaga. 
LUK.1.45	Muli ooreelihiwa mwaha woororomela wi Nabwiya dhuwaaddeliiyeni, dhineere wiireya!>>
LUK.1.46	Nuwindo, Mariya ahiiraga:
LUK.1.56	Mariya ahikala ni Ezabeli mweeri dhowaakwana miraaru. Vano owelela vaade vaaye.
LUK.1.57	Mudhidhi ogaakwanile wowi Ezabeli abale, ahimbala mwaana-mulobwana. 
LUK.1.58	Amwaaddamani ni amudhi aaye egeewile wi Nabwiya ohumweeddiwela thagaraga voolubalevene, yahihagalala ni oliye.
LUK.1.59	Vigavirile malabo matanu ni maraaru yahimudhowana mwaana wi eeneliwe yafunaga emuthwe ndina na babe, Zakariya. 
LUK.1.60	Amaaye yahaakulaga, wiira: <<Naari! Eeriwege Zhuwawu>>. 
LUK.1.61	Yahimwiirelaga: <<Amudhi aawo kalivo winna ndina nenddo>>.
LUK.1.62	Omukoha babe a mwaana ni madada wi ki mwaana ola eeriwege aani. 
LUK.1.63	Ahilobaga ntabwa olebavo: <<Ndina naaye di Zhuwawu>>. 
LUK.1.64	Mowaaguva mulomo waaye wahifuguwaga, nlumi otapuwa, owogaga, amutamaalaga Mulugu. 
LUK.1.65	Wahikalaga woova wa amwaaddamani aatene a Zakariya ni murudda dhaatedhene dha omwaangoni dha oZhudeya, dhoowogiwa dhowiireya nde. 
LUK.1.66	Aatene yeewile nde yoologolela mmirimani, yiiraga: <<Mwaana ola onaakale aani?>> Mwaha wi kopolo dha Mulugu dhaali ni oliye.
LUK.1.67	Zakariya, babe Zhuwawu, ahidhaaliwa Muneba Woweela wambeela ovuwiha mutheenga ola, eeraga:
LUK.1.80	Mwaana ole owunnuwa ni oliba mwa muneba, ahikala mwiiddeddereni ofiyedha nlabo nenddo neyooneyihiliiye wa Ezarayeli wona pogo.
LUK.2.1	Mudhidhi olene ahikalawo kingi mulubale a elabo yaatene,
LUK.2.2	(Vano waali olebela wowambeela, Kureniyo aaliiye kuminadori a elabo ya oSiriya.) 
LUK.2.3	Vano athu aatene yahidhowa kadda muthu mudhi woobaliwela wi yalebeliwe.
LUK.2.4	Mwaha wa ela, Zhuuze ahivenya mudhi wa oNazarethi wa oGalileya. Odhowa nluwa na oBetelemi, oZhudeya, wewo wabaliwe kingi Davidi. Vowi oliye aali a nlogo na Davidi. 
LUK.2.5	Ahidhowa wi alebeliwe ni mwihiyanaaye Mariya, aganna wari.
LUK.2.6	Zhuuze ni Mariya egali oBetelemi wewule, wahifiya mudhidhi wowi oliye abale. 
LUK.2.7	Ahimbala mwaanaye, mwaana-pongwe owambeela. Ahimuhuruwedha mwaanaye ni guwo. Omukonaantiha munigulani mwajela aneenyama munikolani mwemo pwagoniiwa, mwaha wi suubi a aleddo kamwaali mburo.
LUK.2.8	Mmuruddani mule yahikalamo amakambuzi a mabila. Ayene yawang'anelaga aneenyama eewa ni mahiyu. 
LUK.2.9	Vano vowaaguva mungero a Nabwiya Mulugu ahifiya vameentoni veewa. Mungero ole agafiyile, waara wa nthithimiho na Nabwiya Mulugu wahaamoneyelaga vaaligiisu, aliwa yahirurumuwaga ni woova. 
LUK.2.10	Vano mungero ahiwogaga ni aliwa, wiira: <<Ee! Kamoove! Guhudhelanaani Muselu Wapama, oyene onavahe odhiveliwa wuulubale athu aatene. 
LUK.2.11	Vuruwanani, museluya buula: Muhubaliweliwa peeno veva, muluwani na Davidi, Mvulumusi, Kirixtu
LUK.2.12	Yoonihedhoya enaakale ela: muneere omfwanya mwaana agabaliwe ohuruwedhiwe ni guwo, okonaantihiwe munigulani moojela aneenyama>>.
LUK.2.13	Vano vowaaguvavene, yahifiya angero ajinji anyakoddo a odhulu, yegi omutamaala Mulugu ni madhu ala:
LUK.2.15	Vano dhahipadduwa angero egavenyile vameentoni va amakambuzi a mabila, odhowa odhulu, yegi owoga mmohi ni mukwaaye: <<Kabeni dhiinoveva oBetelemi noone dhedho dhipadduwile dhinoonihile Nabwiya Mulugu>>.
LUK.2.16	Vano yahimaruwaga mowaaguva edhowaga oBetelemi. Yahimfwanyaga Mariya ni Zhuuze, egamukonaantihile mwaana munigulani. 
LUK.2.17	Vano egamoonile mwaanaya, yahambeelaga olaleya muselu wawaaddelile mungero mwaha wa mwaana ole. 
LUK.2.18	Vano athu aatene yeewaga dhende, dhalaleyaga amakambuzi a mabila, yahitikinaga. 
LUK.2.19	Vano Mariya oologolelaga nda mmurimani apimaga, asayelaga ononelamo. 
LUK.2.20	Vano amakambuzi a mabila ale yahimaruwaga owelela mundduli. Edhowaga mundila yegi omuthithimiha emutamaalaga Mulugu, mwaha wa dhaatedhene dhedho dheewiliiwa wona mwaaddeliwiisu.
LUK.2.21	Egavirile malabo matanu ni maraaru mwaanaya ahiineliwa mooligana ni mMalamuloni a Mozezi. Ageeneliwe yahimuthwa ndina na <<Yesu>> wona mwawogele mungero Mariya ahinakanne wari.
LUK.2.22	Egaakwanile malabo oweelihiwa wona Malamulo a Mozezi yahimuthukulelaga mwaanaya oZheruzalemi wi oonihiwe wa Nabwiya, 
LUK.2.23	(Wona mulebeliwiiwa mMalamuloni a Nabwiya: <<Ana-pongwe aatene owambeela eneerege oveleeliwa wa Nabwiya>>,
LUK.2.24	ni mvahi wa mukutho wona dhilebiwe mMalamuloni a Nabwiya: <<Paara emohi ya maziya naari kangayiwa biili dhing'onong'ono>>.
LUK.2.25	OZheruzalemi wahikala mulobwana oyene eeriwa Simiyawu. Oliye aali oohariha, oomoova Mulugu. Oojejihedha wooboliwa wa Ezarayeli. Muneba Woweela waali ni oliye. 
LUK.2.26	Wahimvuhulela Muneba Woweela wi kanaakwe ahimoonile Kirixtu ole aroromelihiwe ni Nabwiya. 
LUK.2.27	Moosogoleliwa ni Muneba Woweela ahivolowaga nyuba ya Mulugu. Ababiinya a mwaana yahimudhowana Yesu wi yaakwanelihe dhaatedhene dhilebiwe mMalamuloni dhooligana ni mwaana abaliwa. 
LUK.2.28	Egamfiyilena wule, Simiyawu ahimuthukulaga mwaana mmadadani mwaaye, omutamaalela Mulugu eeraga:
LUK.2.33	Ababe ni amaaye a Yesu yootikinaga dhawogaga Simiyawu dha mwaanaya. 
LUK.2.34	Simiyawu ahaareeliha, wiira wa Mariya, amaaye a Yesu: <<Mwaana ola ohusakuliwa wi akale totela yootongwa naari ovenya wa athu ajinji mu Ezarayeli, onaakale etoonyihedho yoovaanyihana. 
LUK.2.35	Oliye onodha ooneyihe moobuwelelo a mmirimani mwa athu ajinjeene. Nyo mmani okubanya onodha olate murima weenyu wona supaadda>>.
LUK.2.36	Wahikala namavuhulela mmohi a mwihiyana eeriwa Anna mwaana a Fanuweli a nlogo na Azeri. Aali owuuluvaleene agateliwe akalile yaaka tanu nabiili. 
LUK.2.37	Nuwindo, okala maamukwele yaaka makumi matanu ni maraaru ni yaaka nnayi (84). Kaavenyamo munyuba ya Mulugu, mbwenye oweebedha mahiyu ni mutana ni othuga. 
LUK.2.38	Vano mudhidhi mmohive olene ahimutamaalelaga Mulugu, awogaga dha nriiho na mwaanaya wa ale aatene yajejihedha wooboliwa wa Zheruzalemi.
LUK.2.39	Egamalile oharihamo dhawoga Malamulo a Nabwiya yahiwelela o Galileya oluwani weewa, oNazarethi. 
LUK.2.40	Mwaanaya owunnuwa ni odhaaliwa tthottho, mahala a Mulugu yaali ni oliye.
LUK.2.41	Yaaka ni yaaka ababiinya a mwaana yoodhowesa oZheruzalemi, Omamuthabelelo Paxkwa.
LUK.2.42	Yesu agaakwanihile yaaka kumi ni biili, aliwa yahidhowa oZheruzalemi omathangani wona moolemeelela. 
LUK.2.43	Egamalile malabo a mathanga, ewelagawo, Yesu ahihalaga oZheruzalemi, ababiinya ehinonaga. 
LUK.2.44	Yuubuwelelaga wi oli ni akwaaye a muulenddoni, yaheeddaga nlabo naatenene nuwindo wambeela omusayela mwa amudhi eewa ni mwa ale yamunonile, 
LUK.2.45	yahamfwanyiligiisu yahiwelelaga oZheruzalemi wi yamusayelege. 
LUK.2.46	Vigavirile malabo maraaru yahimfwanyaga munyuba ya Mulugu agakaraatile vaari va anamasuuziha a Malamulo avuruwanaga, akohaga. 
LUK.2.47	Aatene alene yamwiiwaga yootikinaga vajinjivene dha ononelamo waaye ni maakulelo aaye. 
LUK.2.48	Mowaaguva ababiinya egamoonile yaaligi ootikiniheya, amaaye yahimwiirelaga: <<Mwaanaga, wiiriliiwe ela ni hiyo ddi? Ababo ni miyo nahisimwela ni wuusayela>>.
LUK.2.49	Oliye ahawaakulaga, wiira: <<Mwahaya bwaddi mwagisayeleliinyu? Kamunonile wi eli yoofuneya wi gikalege vaade va ababa?>> 
LUK.2.50	Mbwenye aliwa kayeewelelagamo yawaaddeligiiye.
LUK.2.51	Omaruwa vamohi ni aliwa odhowaga oNazarethi. Amaaye yoologolela dhego dhaatedhene dhedhi mmurimani. 
LUK.2.52	Yesu owunnuwa ni tthottho ni mahala, vameentoni va Mulugu ni va athu.
LUK.3.1	Vowaakwana yaaka kumi ni tanu dha omwene wa Tibeeriyo Sezari, Pontiyo Pilatu agali kuminadori a oZhudeya, Heroddi agali namathonga
LUK.3.2	Annasi ni Kayifa yaali asogoleli a anamakutha, mudhidhi oyene yahidha madhu a Mulugu wa Zhuwawu, mwaana a Zakariya. 
LUK.3.3	Zhuwawu aheddeedda mirudda dhaatedhene dha seresere ya mwihinje Zhordawu alaleyaga wi ebathiziwe etthwaruwaga wi eleveleliwe mwa dhoothega. 
LUK.3.4	Wona mwalebeliwiiwa muniivuruni na madhu a namavuhulela Ezaya, eera:
LUK.3.7	Anamwinji yoodhowaga wi yabathiziwe. Zhuwawu oowoga, eeraga: <<Nyo mulogo wa dhivili! Wuwaaddeleni baani othawa owali wa Mulugu onafuna odha? 
LUK.3.8	Mwihidde mabasa owooneyiha wi muhutthwaruwa dhoothega dheenyu. Mmirimani mweenyu muhuubuwelege owoga, wiira: <Nihikanna babiihu Abarahamu>. Mbwenye miyo ginowuwaaddelani wi Mulugu onowaanda, waasaddula mabwe alena wi ekale ahima a Abarahamu. 
LUK.3.9	Badho ehipanihiwa wi egwaddena misisi dha mithanko. Mithanko dhaatedhene dhihinavaha dhoovaha dhapama dhineere okakatthiwa wi dhivokedhiwe vamunddoni>>.
LUK.3.10	Nuwindo, anamwinji yahimukohaga, yiiraga: <<Hiyo nneere ddi?>>
LUK.3.11	Zhuwawu ahaakulaga, eeraga: <<Ole winna maleya meenddi, amvahe nimohi ole ohinna. Ole winna yooja, eerena emodha-modhave>>.
LUK.3.12	Yahifiyaga anamakoha-musoko
LUK.3.13	Ahawaakulaga, eeraga: <<Naari kamweenjedhedhege okwaranyiha mwaaddeleliwiinyu>>.
LUK.3.14	Teto anyakoddo yahimukohaga, yiiraga: <<Ki hiyo, nneerege ddi?>>
LUK.3.14	Oliye ahawaakulaga: <<Kammwaakege muthu korowa dhaaye moomuthuusa, kammurathelege muthu. Mudhiveliwege ni yooliveliwa yeenyu>>.
LUK.3.15	Mudhidhi oyene athu yoomujejihedha Kirixtu ole aroromelihiwe,
LUK.3.16	Zhuwawu ahawaakulaga aatene: <<Miyo, epaddi yaaga, ginowuubathizani ni mahinje, mbwenye onodha oowodha onagikwaranya naari kagifwaneelele otapula mingoyi dha sapatho dhaaye. Oliye oneerege wuubathizani ni Muneba Woweela ni munddo. 
LUK.3.17	Etelo yaaye eli mmadadani wi amveethena tirigu, amulogolele vatatani, aakahe makataya ni munddo woohuthima>>. 
LUK.3.18	Nuwindo, oolaleya Muselu Wapama aalibihaga ni madhu majinjeene.
LUK.3.19	Vano Zhuwawu agamusumulule namathonga a murudda, Heroddi ole mwaha woomutela Heroddiya, mwadha ddibile ni dhabure dhimohi dheeriliiyena, 
LUK.3.20	Heroddi aheenjedhedha dhabure dhimohi voomuhela Zhuwawu mukaambura.
LUK.3.21	Dhahipadduwa athu aatene ebathiziwaga teto ahibathiziwa Yesu. Alobelaga odhulu wahithuleyaga. 
LUK.3.22	Muneba Woweela ni ekalelo ya kangayiwa wahikitelaga va oliye. Vevale odhulu wahiiweya ndhu niiraga: <<We oli Mwaanaga, oodhivela aaga, mwa we ginohagalala>>.
LUK.3.23	Yesu, aganna yaaka dhowaakwana makumi maraaru, ahambeela mabasa aaye. Aali, wona mweereliisu, mwaana a Zhuuze,
LUK.3.23	mwaana a Eli, 
LUK.3.24	Eli mwaana a Mathati,
LUK.3.24	Mathati mwaana a Leevi, Leevi mwaana a Meliki,
LUK.3.24	ola di mwaana a Yannayi, mwaana a Zhuuze,
LUK.3.25	Zhuuze mwaana a Matathiya,
LUK.3.25	Matathiya mwaana a Amosi, Amosi mwaana a Nahumi,
LUK.3.25	ola di mwaana a Esili, mwaana a Nagayi,
LUK.3.26	Nagayi mwaana a Maathi,
LUK.3.26	Maathi mwaana a Matathiya,
LUK.3.26	Matathiya mwaana a Semeyini,
LUK.3.26	ola di mwaana a Yoseki, mwaana a Yoda,
LUK.3.27	Yoda mwaana a Yowanane,
LUK.3.27	Yowanane mwaana a Resa,
LUK.3.27	Resa mwaana a Zorobabeli,
LUK.3.27	ola di mwaana a Salatiyeli, mwaana a Neri,
LUK.3.28	Neri mwaana a Meliki,
LUK.3.28	Meliki mwaana a Addi,
LUK.3.28	Addi mwaana a Kosamu,
LUK.3.28	ola di mwaana a Elemadamu, mwaana a Eri,
LUK.3.29	Eri mwaana a Zhozuwe,
LUK.3.29	Zhozuwe mwaana a Eliyezeri,
LUK.3.29	Eliyezeri mwaana a Yorimu,
LUK.3.29	ola di mwaana a Matathi, mwaana a Leevi,
LUK.3.30	Leevi mwaana a Simiyawu,
LUK.3.30	Simiyawu mwaana a Zhuda,
LUK.3.30	Zhuda mwaana a Zhuuze,
LUK.3.30	ola di mwaana a Yonamu, mwaana a Eliyakimu,
LUK.3.31	Eliyakimu mwaana a Meleya,
LUK.3.31	Meleya mwaana a Menna,
LUK.3.31	Menna mwaana a Matatha,
LUK.3.31	ola di mwaana a Nathani, mwaana a Davidi,
LUK.3.32	Davidi mwaana a Zhesi,
LUK.3.32	Zhesi mwaana a Obeddi,
LUK.3.32	Obeddi mwaana a Bowazi,
LUK.3.32	ola di mwaana a Sala, mwaana a Naxoni,
LUK.3.33	Naxoni mwaana a Aminadabi,
LUK.3.33	Aminadabi mwaana a Adiimini,
LUK.3.33	Adiimini mwaana a Arini,
LUK.3.33	Arini mwaana a Heziromo,
LUK.3.33	ola di mwaana a Perezi, mwaana a Zhuda,
LUK.3.34	Zhuda mwaana a Yakobo,
LUK.3.34	Yakobo mwaana a Ezaaki,
LUK.3.34	Ezaaki mwaana a Abarahamu,
LUK.3.34	ola di mwaana a Tera, mwaana a Nahori,
LUK.3.35	Nahori mwaana a Serugi,
LUK.3.35	Serugi mwaana a Ragawu,
LUK.3.35	Ragawu mwaana a Pelegi,
LUK.3.35	ola di mwaana a Heberi, mwaana a Sela,
LUK.3.36	Sela mwaana a Kayinani,
LUK.3.36	Kayinani mwaana a Arifaxadi,
LUK.3.36	Arifaxadi mwaana a Semu,
LUK.3.36	ola di mwaana a Nowe, mwaana a Lameki,
LUK.3.37	Lameki mwaana a Methuzalemi,
LUK.3.37	Methuzalemi mwaana a Enoki,
LUK.3.37	Enoki mwaana a Zharedi,
LUK.3.37	ola di mwaana a Mahalaleyeele, mwaana a Kayinani,
LUK.3.38	Kayinani mwaana a Enooxe,
LUK.3.38	Enooxe mwaana a Seti,
LUK.3.38	vano ola di mwaana a Adamu,
LUK.3.38	mwaana a Mulugu.
LUK.4.1	Yesu agawelilewo omwihinjeni Zhordawu ahidhaaleliwa ni Muneba Woweela. Muneba mmohive wahimuthukulela mwiiddeddereni 
LUK.4.2	mowaakwana malabo makumi mannayi, wewule eehiwaga ni Sathana. Kaaja yego malabo alene. Omamalelo wiwa ahikalana dala.
LUK.4.3	Nuwindo, Sathana ahimwaaddamela, wiira: <<Akala oli Mwaana a Mulugu wiirele nibwe ndda nsadduwe nikale mukaathe>>.
LUK.4.4	Mbwenye Yesu ahimwaakulaga, wiira: <<Maleba Ootaleleya enawoga wi: 
LUK.4.5	Nuwindo, Sathana ankeene ahimuthukulaga Yesu omudhowana mwaango wootaama omooniha omwene dhaatene dha mwiilaboni ni nthithimihoniwa. 
LUK.4.6	Nuwindo, Sathana ahimwiirelaga: <<Gineere wuuvaha othonga wula waatene ni nthithimiho neewa, na omwene ola, vowi gihivahiwa, vano ginomvaha oyene ginamfuniimi. 
LUK.4.7	Wagikokorela, ogeebedha, dhaatedhene dhinakala dhaawo>>.
LUK.4.8	Yesu ahimwaakulaga, wiira: <<Maleba Ootaleleya yiire: 
LUK.4.9	Nuwindo, Sathana ahimuthukulaga Yesu omudhowana oZheruzalemi, omugweliha vadhulu va nyuba ya Mulugu, omwiirela: <<Akala oli Mwaana a Mulugu, olupele vati. 
LUK.4.10	Vowi dhihilebiwa wi:
LUK.4.12	Yesu ahimwaakulaga, wiira: <<Mbwenye Maleba Ootaleleya yiire: 
LUK.4.13	Sathana vagomeliwiiye omweeha ahimwihiyaga, ajejihedhaga ofiya mudhidhi wofwaneelela.
LUK.4.14	Vano Yesu ahiwelela oGalileya ni owodha wa Muneba Woweela, bili yaaye yahiiweya okumela wewule ni mirudda dhaatedhene dhowaaddamana. 
LUK.4.15	Oosuuziha wewule mu nyuba dha matugumano dha aZhudewu,
LUK.4.16	Nuwindo, Yesu ahidhowa oNazarethi wewo waleliwiiye. Nlabo na sabuddu ahivolowaga nyuba ya matugumano. Wona moolemeelela ahiimelaga wi eelenge. 
LUK.4.17	Yahimwinkaga niivuru na namavuhulela Ezaya. Oliye ofugula,
LUK.4.20	Ageelengile ahifugaga niivuruna, omwinka mwiimeleli, okaraati. Vevale meento a athu aatene yaaligi va oliye, yegi omusugwa. 
LUK.4.21	Vano Yesu ahambeelaga owoga, wiira: <<Dhaatedhene mwiwiliinyu odheela Maleba Ootaleleya, geelengiliimi dhihaakwanela peeno veva>>.
LUK.4.22	Aatene yoomwiirelaga onamoona ni otikina mwa madhu aaye a mahala, yadheela vamulomoni vaaye. Yookohanaga, yiiraga: <<Olaya kahuwo mwaana a Zhuuze?>>
LUK.4.23	Yesu ahawaaddela, wiira: <<Moohaanganyedha munodha mugiwogele nigano: <Nowi we oli namugu, wiiyilihe weeka! Dhaatedhene mwiiwiliihu mwiiriliinyuna oKafaranawu, mwiirena owaninyu wuno> >>.
LUK.4.24	Yesu ahiwogagave, eeraga: <<Ebaribareene ginowuwaaddelani wi kalivo namavuhulela naari mmohi, onaakeliwa ni nriiho veelaboni vaaye. 
LUK.4.25	Ebaribareene ginowuwaaddelani wi mudhidhi wa Eliyazi wahikala amaamukwele ajinjeene muEzarayeli. Wahikala yummi yaaka thaaru ni mweeri mitanu ni mmohi, muzongwe ahirubwaga yahikalawo dala yuulubale elabo yaatene. 
LUK.4.26	Eliyazi kaarumiwe naari wa amaamukwele ale, ahili maamukwele a oZarapita, waaddamela oSidoni. 
LUK.4.27	Mudhidhi wa Elizewu, wahikala aliba maredda
LUK.4.28	Athu aatene yaaligi mu nyuba ya matugumano veewiligiiwa yahitakaleliwaga vajinji. 
LUK.4.29	Yahimukumihaga Yesu muluwani omudhowana vadhulu va mwaango wootaama, wewo wamagiliiwa nluwa neewa ni efunelo yowi yamvokedhe musiddo mooddiiha. 
LUK.4.30	Mbwenye Yesu ahiviraga vaari veewa, ovenyavo.
LUK.4.31	Vano Yesu ahikitelaga oKafaranawu, mudhi mulubale wa oGalileya. Nlabo na sabuddu egi waasuuziha athu munyuba ya matugumano. 
LUK.4.32	Athu yootikinaga dhosuuziha dhaaye, vowi yaali madhu oothongi.
LUK.4.33	Ahikalagavo mulobwana mmohi, ahiddiwe ni muneba wootakala. Ahikuwaga ni ndhu nootaama, wiira: 
LUK.4.34	<<Ii! Ninna ddi hiyo ni nyo,
LUK.4.35	Yesu ahisumululaga, wiira: <<Wiire pee! Okume mwa muthu ola!>> Vano muneba wabure ole wahimutongwihedha vati vameentoni va athu aatene, okumamo mwa muthu ole, kuwamporosege.
LUK.4.36	Aatene yegi otikina valubalevene, ewogaga muthu ni mukwaaye: <<Alaya madhu baani? Enalamula ni owodha vamohi ni kopolo mineba dhootakala wi dhivenyemo, dhivenyagamo>>. 
LUK.4.37	Bili ya Yesu yoovuwa mirudda dhaatedhene dhowaaddamela.
LUK.4.38	Yesu ahimaruwaga okuma nyuba ya matugumano, odhowa vaade va Simawu. Omfwanya mbogohi a Simawu ahikalagana goyi mwaha wa nipaddawe nuulubale. Anaamudhi aaye yahimulobaga wi amuyilihe. 
LUK.4.39	Ahisusedhaga vaaligi muredda, ageemelile, ahilamula wi nipaddawe nimwihiye; omwihiya, oyila. Mowaaguva ovenya, wambeela waakamihedha aliwa.
LUK.4.40	Ociguwoni, athu aatene yegi waadhana wa Yesu alene yannaga dhiredda dhoohiyana-hiyana. Egi waayiliha, vowaahela madada mmohi ni mmohi. 
LUK.4.41	Athu ajinji yegi okuma mineba dhabure, dhikuwaga, dhiiraga: <<Nyo muli Mwaana a Mulugu>>. Yesu oohiihaga wi dhihiwoge vowi dhahinona wi oliye di Kirixtu
LUK.4.42	Ode ogasile, Yesu ahidhowaga mburo mmoheene yeekawo. Anamwinji yoomusayelaga egamfwanyile yahimuwadeelelaga wi ahidhowe. 
LUK.4.43	Mbwenye oliye ahawaaddelaga, wiira: <<Eli yoofuneya wi galaleyele Muselu Wapama wa Omwene wa Mulugu teto mmaluwani mamohi vowi si dhedho girumeliwiimi>>. 
LUK.4.44	Vano Yesu oolaleyela mu nyuba dha matugumano dha oZhudeya.
LUK.5.1	Nlabo nimohi Yesu ahiimelaga seresere ya Nyaza ya oGenezareti,
LUK.5.2	Oliye ahoonaga mwanddeya miinddi seresere ya nyaza, anamatotaya yahikitagamo, yaahuwaga mathavi eewa. 
LUK.5.3	Yesu ahigwelaga mmwanddeyani mmohi, waaligi wa Simawu, ahimulobaga wi asusihedhe vang'ono munyaza. Ahikaraatigi, wambeela waasuuziha anamwinji.
LUK.5.4	Agamalile owoga, ahimwiirelaga Simawu: <<Susihedha wooddiiha mwaabwinihe mathavi eenyu wi mutote>>.
LUK.5.5	Simawu ahaakulaga, wiira: <<Namasuuziha, mahiyu maatene nihilaba kanipile yego. Mbwenye, vowi di nyo munagiruma waabwiniha, miyo gineere orumeedha>>.
LUK.5.6	Egabwinihile mathavi, yahipaga somba dhijinji mathaviya yahambeelaga otaleya. 
LUK.5.7	Yahiiraga etoonyihedho wa akwiiwa yaaligi mmwanddeyani mmohi wi edhe yaakamihedhe. Aliwa yahidhowaga, odhaaliha mwanddeya dhaamiinddidhene ofiyedha ohala vang'ono wi dhibwine.
LUK.5.8	Simawu Peduru agoonile nde, ahikokoraga vakukuuve ni Yesu, wiira: <<Nabwiyani, mususe wa miyo vowi gili namathega>>. 
LUK.5.9	Simawu ni akwaaye yahitikinaga menjivelo a somba dhapiligiisu. 
LUK.5.10	Tiyago ni Zhuwawu amwaana a Zebedeyo, akwaaye a Simawu teto yahitikinaga vajinjivene. Yesu ahiiraga Simawu: <<Kawoove! Okuma dhiinova odhowa osogolo onaakale namatota a athu>>. 
LUK.5.11	Mowindo yahisusihedhaga mwanddeya dheewa ode, ohiya dhaatedhene, omuharaga Yesu.
LUK.5.12	Dhapadduwile ayi, Yesu aaligi nluwa nimohinene, mwahikala mulobwana mmohi anna maredda
LUK.5.13	Yesu ahimutapulelaga madada omukahinyana, wiira: <<Gihifuna. Kala oweela!>> Mudhidhi olene maredda yahimmalelaga.
LUK.5.14	Yesu ahimuthonga, wiira: <<Onamwaaddele mmohi; mbwenye odhowe weyoonihedhe wa anamakutha ni oveleela mukutho woweelihiwa waawo wona mwalamulele Mozezi, okale onamoona wa athu>>.
LUK.5.15	Mowindo, bili ya Yesu yoovuweya vajinjivene, athu ajinji yoodha omvuruwanaga ni oyilihiwa dhiredda dheewa. 
LUK.5.16	Yesu oopoothowesa odhowa mburo mmohi va yeeka, olobelaga.
LUK.5.17	Nlabo nimohi Yesu eeraga osuuziha, aFarizi ni anamasuuziha a malamulo yahikaraatigi mwemule, yadheelege mirudda dhaatedhene dha oGalileya, dha oZhudeya ni dha oZheruzalemi. Owodha wa Nabwiya waaligi ni oliye wi aayilihe aredda. 
LUK.5.18	Nuwindo, alobwana amohiwa yahidhaaga yamuthukulege mulobwana mmohi ookwa-yaano emuthebaga vanteteni. Yoosayelaga vomvolowana wi yamurule vameentoni va Yesu. 
LUK.5.19	Ehoonile vomvolowana ni mwaha wa anamwinji. Yahigwelaga vadhulu va nyuba mwaaligi Yesu. Ovenyihavo mapalipali, okitelihavo ntete vaari va athu, vameentonivene va Yesu.
LUK.5.20	Yesu vowoona nroromelo neewa, ahimwiirelaga muliba okwa-yaano ole: <<Mukwaaga, dhoothega dhaawo dhihileveleliwa>>.
LUK.5.21	Anamasuuziha a malamulo ni aFarizi yowuubuwelaga: <<Olaya onanyemula dha Mulugu baani? Onalevelela dhoothega, baani? Muluguve, baahi>>.
LUK.5.22	Yesu voonona dhoobuweligiisu, ahawiirelaga: <<Mmirimani mweenyu munaanganyedhela ddi? 
LUK.5.23	Yoohurusa siivi: wiira: <Dhoothega dhaawo dhihileveleliwa>, naari wiira: <Venya weedde>? 
LUK.5.24	Mbwenye wi munone miyo, Mwaana a Muthu gihikanna othongi mwiilaboni ya vati woolevelela dhoothega>>. Ahimwiirelaga mulobwana ookwa-yaano ole: <<Ginowuwaaddela: Ovenye, othukule ntete naawo, odhowege vaade vaawo>>. 
LUK.5.25	Mowaaguva ahivenyaga vameentoni veewa, othukula ntete vakonaantiligiiye owelela vaade, amutamaalaga Mulugu. 
LUK.5.26	Aatene yahitikiniheyaga ni woova, yoomuthithimihaga Mulugu, yiiraga: <<Peeno dhooniliihu sootikiniha>>.
LUK.5.27	Dhigeereyile nde, Yesu ahivenyagavo, omoona namakoha-musoko agakaraatile vowaakela korowa, eeriwa Leevi.
LUK.5.28	Leevi ahivenyaga, ohiya dhaatedhene, omuharaga.
LUK.5.29	Vano Leevi ahimusasanyedhela Yesu mathanga malubale vaade vaaye. Anamakoha-musoko ajinjeene ni athu amohiwa yaaligi vameeza ni aliwa. 
LUK.5.30	Mbwenye aFarizi ni anamasuuziha a Malamulo yegi wawaaba anamasuuza a Yesu. Yahaakohaga, yiiraga: <<Munaja ni ong'wa ni anamakoha-musoko ni anamathega alubale mwaha wa ddi?>>
LUK.5.31	Yesu ahawaakulaga, wiira: <<Agumi kinamurabulela namugu mbwenye aredda. 
LUK.5.32	Kagidheele wawiithana athu ooharihamo, mbwenye gaadheele anamathega wi etthwaruwe>>.
LUK.5.33	Vevale aFarizi yahiwogaga ni Yesu, wiira: <<Anamasuuza a Zhuwawu enothuga elobelaga dila biili-biili teto anamasuuza a aFarizi enowiirana ndo. Mbwenye aawo enooja, enoong'wa>>.
LUK.5.34	Yesu ahawaaddelaga, wiira: <<Akwaaye a namatela enothuga agali vevo namatelaya? Kadhinaandeya! 
LUK.5.35	Mbwenye nneere ofiya nlabo onavenyihiwiiyevo vaari veewa namatelaya, mudhidhi oyene eneerege othuga>>.
LUK.5.36	Nuwindo, Yesu ahaawogelaga musibe ola, wiira: <<Kalivo muthu onatala ecapa ya yoowara exa acapelana yoowara yawale. Eera ndo, enonoongeya, yacapeliwana exa, kinafwaneelela ni yawale. 
LUK.5.37	Kalivo onamuhela vinyu muxa mmathumbani a makupa awale. Eera ndo, vinyu muxa onotala mathumbaya; onothathiya vinyuya, mathumbaya enonoongeya. 
LUK.5.38	Moohiyaniha, vinyu muxa onaheliwa mathumba maxa wi dhaatedhene dhilogoleleye. 
LUK.5.39	Kalivo onamung'wa vinyu awale, amfunaga muxa, vowi oneerege: <Awale dili apama> >>.
LUK.6.1	Sabuddu mmohi, Yesu aviraga mmiddani mwa tirigu. Anamasuuza aaye yegi okothola ni madada mangala a tirigu, othikithaga, otakunaga. 
LUK.6.2	AFarizi amohiwa yahikohaga, wiira: <<Dhinakooddihiwa nlabo na sabuddu, muneerelana ddi?>>
LUK.6.3	Yesu ahawaakulaga, wiira: <<Nyo kamweelengile dheerile Davidi ni akwaaye aganna dala? 
LUK.6.4	Wi ahivolowaga nyuba ya Mulugu, othukula mikaathe dhoreelihiwa oja. Waavaha ale yannigiiyena. Mikaathe nde dhihinarumeedhihiwa ojiwa bure mbwenye anamakutha weekiiwa>>. 
LUK.6.5	Yesu aheenjedhedhaga, wawaaddela: <<Miyo Mwaana a Muthu gili Nabwiya a sabuddu>>.
LUK.6.6	Sabuddu mmohiya, ahivolowaga nyuba ya matugumano egi osuuziha. Vano mwemule mwahikalaga mulobwana mmohi akwile ndada na moono wooja. 
LUK.6.7	Anamasuuziha a Malamulo ni aFarizi yoomusugwaga, esayelaga woona akala aamuyilihe muthu nlabo na sabuddu wi ekalena yoomusumelana. 
LUK.6.8	Mbwenye Yesu aganonile moobuwelelo eewa, ahimwiirelaga mulobwana ole. <<Venya, osusedhe vaari va>>. Oliye ovenya, okala owiimeleene.
LUK.6.9	Vano Yesu ahawiirelaga aliwa: <<Ginowuukohani [munoona havi]? Nlabo na sabuddu dhinarumeedhiwa siivi? Wiira dhapama, naari wiirana dhabure? Ovulumusa, naari opa?>>
LUK.6.10	Vano ahaasugwaga, yamwaapeelelege, omwiirela mulobwana ole <<Katapula ndada naawo>>. Oliye wiirana ndo, ndada oyila. 
LUK.6.11	Mbwenye aliwa yahitakaleliwaga vajinjivene, okanganelaga mwakaleligiisu esayelaga dhoofuna omwiirana Yesu.
LUK.6.12	Nlabo nimohi mwa mudhidhi olene, Yesu ahidhowaga wi alobele omwaangoni. Ahivireliwaga mahiyu maatene alobelaga wa Mulugu. 
LUK.6.13	Vano ogasile ahawiithanaga anamasuuza aaye, waasakulavo kumi ni abiili, mwa aliwa ayene yaavahiliiye teto ndina na arumiwi: 
LUK.6.14	Simawu, amvahiliiye ndina na Peduru; ni Andire, ddibile; Tiyago ni Zhuwawu; Filipi ni Baritolomeyo; 
LUK.6.15	Matewuzhi; ni Tome; Tiyago, mwaana wa Alifiyu; ni Simawu, eeriwa muZeloti;
LUK.6.16	Zhuda, mwaana a Tiyago; ni Zhudasi a oEsikariyothi, ole ampelekile Yesu.
LUK.6.17	Yesu vamohi ni anamasuuza aaye akitaga omwaangoni. Ahiimelaga vamusewasewani vatugumanege, anamasuuza ajinjeene ni muthithi mulubale wa athu yadheelaga murudda waatene wa oZhudeya ni oZheruzalemi ni a seresere ya nyaza ya oTiru ni oSidoni. 
LUK.6.18	Yadheelege omwiiwa ni oyilihiwa dhiredda. Ale yarabulihiwa ni mineba dhabure yooyilihiwa. 
LUK.6.19	Anamwinji aatene yoosayelaga omukahinya, vowi kopolo dhookuma mwa oliye, waayilihaga aatene.
LUK.6.20	Vano Yesu ahawang'anaga anamasuuza aaye, wawaaddela, wiira:
LUK.6.23	<<Teyelani nlabo nenddo agalalani ni olupa mwaha wi yootthettheeliwana yeenyu si yuulubale odhulu. Vowi yeere ndo awale-wale eewa ni anamavuhulela.
LUK.6.27	<<Mbwenye ginowuwaaddelani nyo munagiiwa: Mwaadhivelege amwiiddani eenyu. Mwawiirelege dhapama ayene enowiiddani. 
LUK.6.28	Mwaareelihege ayene enowuulumelelani, mwaalobelelege ale enowoonihani goyi. 
LUK.6.29	Ole onooddwadhani mbarutuni, mmurugunusedhe kukuru emohi. Onowaakani kasaako, kammukooddihedhe wuwaakani maleyaya. 
LUK.6.30	Mwaavahege aatene enoolobani, ole onathukula eli yeenyu, kammusanye wi oowelihedheni. 
LUK.6.31	Dhaatedhene dhinafuniinyu wi athu yuwiirelegeni, nyo teto mwawiirelege aliwa.
LUK.6.32	<<Mwaadhivelaga ale enoodhivelani baahi, munadha muthuviwe ddi? Teto ni anamathegeene enowaadhivela alene enaadhivela aliwa. 
LUK.6.33	Mwawiirelaga dhapama alene enowiirelani dhapama, munadha muthuviwe ddi? Anamathegeene teto enowiirana ndo. 
LUK.6.34	Mwaabolihaga alene munajejihiinyu wi yuuwelihedheni, munadha muthuviwe ddi? Vowi ni anamathegeene enobolihihana anamathegave, ejejihedhaga owelihedhiwa yankeene. 
LUK.6.35	Mbwenye nyo, mwaadhivelege amwiiddani eenyu, mwawiirelege dhapama ni obolihiha muhujejihedhaga waakela yego. Mweera ndo, yoothuviwa yeenyu enaakale ejinji. Vano munaakale aana a aMudhulu-dhulu. Vowi oliye di apama ni alene ehinamutamaala ni agongomwa. 
LUK.6.36	Kalani athagaraga wona Babiinyu oli athagaraga.
LUK.6.37	<<Muhuthongege, kamudha muthongiwa. Muhukone kamudha mukoniwa. Mulevelelege wi mudhe muleveleliwe. 
LUK.6.38	Mvahege munodha mvahiwe mpimo wapama woopinyeedha woosukuseleya wootekuma. Moowomeliwa murima muneere ovahiwa, vowi ni mpimo oyene munaapimiinyuna akwiinyu, munodha mpimiwena>>.
LUK.6.39	Vano oliye aheenjedhedhaga, owoga mwa musibe, wiira: <<Dhili dhoofwaneelela wi muliba ohoona amusogolele muliba ohoona mukwaaye? Kinamorele mmuliddini aabiileene? 
LUK.6.40	Namasuuza kanamukwaranya namasuuziha aaye, mbwenye aatene alene enavirihamo masuuziho enokala wona anamasuuziha eewa.
LUK.6.41	<<Onooniwe ekata mwiintoni mwa ddibilo, wula ohusugwaga emiri eli mwiintoni mwaawo mwaha wa ddi? 
LUK.6.42	Onaanda addi omwiirela ddibilo: <Ddibilaaga, gihiye givenyihemo ekata eli mwiintonimo>, ohoonaga emiri eli mwiintoni mwaawo? Namanyengetha, vowambeela ovenyihemo ekata eli mwiintoni mwaawo, vano oneerege woona pama wi ovenyihemo ekata eli mwiintoni mwa ddibilo>>.
LUK.6.43	<<Kuliwo muthanko wapama onavaha dhoovaha dhabure, naari muthanko wabure onavaha dhoovaha dhapama. 
LUK.6.44	Muthanko oli waatene onononeya ni dhoovaha dhiwa. Mwaha wi kinahapiwege makwaaju mmiingani, naari kadhinahapiwege manga mmurothoni. 
LUK.6.45	Muthu apama onokumiha dhooreela dha mmurimani mwaaye teto muthu abure onokumiha dhabure dha mmurimani mwaaye. Mwaha wi mulomo onowoga dhidhaalile mmurimani.
LUK.6.46	<<Mwaha wa ddi munagiithaniinyu <aNabwiya> wula mwihiiragana dhinowaaddeliimini? 
LUK.6.47	Olene onadha wa miyo, eewa madhu aaga, avirihagamo, gineere wuwoonihani onaliganiiyena. 
LUK.6.48	Onaligana ni mulobwana mmohi amagaga nyuba yaaye, ahitiba miliddidha vakothokwani oddiihiha osiddela. Vano mwihinje wahidhaala, mahinje ale yahitekumela ode, yahifwanya nyuba kayathikeyile. Mwaha wi nyubaya yahimageya pama. 
LUK.6.49	Vano ole oneewa madhu aaga ahaavirihagamo, onaligana wona mulobwana amagile nyuba yaaye ahisiddela, kaatibele mooddiihiha. Vano mahinje edhaaga, yahitekumela nyuba ele mowaaguva yahitongwa. Obwanyuwavo yaatene>>.
LUK.7.1	Yesu agamalile owoga madhu maatene ale wa nlogo, ahivolowaga oKafaranawu. 
LUK.7.2	Mwemule mwahikala sinturiyawu
LUK.7.3	Sinturiyawu ole ageewile dhawogiwa dha Yesu, ahaarumaga apogo amohiwa aZhudewu wa oliye wi yamulobe amuyilihe mwiimeleli aaye. 
LUK.7.4	Egafiyile wa Yesu, yahimulobaga ni ntidi, yiiraga: <<Muthu ole doofwaneelela wi mmwiirele dhedhi, 
LUK.7.5	mwaha wi onodhiveliwa ni nlogo neehu, ohufiyedha onimagela nyuba ya matugumano>>. 
LUK.7.6	Yesu ahidhowaga ni aliwa. Aaddamelaga vang'ono ofiya vaade, sinturiyawu ole ahaarumaga akwaaye wi yeere: <<Nabwiyani kamukukumuwe, kagifwaneelele wi mvolowe mba mwaaga. 
LUK.7.7	Mwahaya buuyene, gihidheliimi meenka goonile yowi naari kagifwaneelele wi giwoge ni nyo. Mbwenye muwoge ndhu nimohive baahi, mwiimeleli aaga onoyila. 
LUK.7.8	Mwaha wowi ni miyeene ginothongiwa teto gihikanna anyakoddo ginaathongiimi. Geera: <We kadhowa>, oliye onodhowa; wa mmohiwa: <We kadha>, onodha. Geera mwiimeleli aaga: <We kasasanya ela>, onosasanya>>.
LUK.7.9	Yesu ageewile madhu ale, ahitikinaga, orugunuwa wawaang'ana ale yamuharaga, wiira: <<Ginowuwaaddelani wi naari muEzarayeli kagifwanyilemo nroromelo nuulubale nootthabwa wona ndda>>. 
LUK.7.10	Vano aliba orumiwa ewelelaga vaade yamfwanyilege mwiimeleli agayilile.
LUK.7.11	Voovira mudhidhi vang'ono, Yesu ahidhowaga oluwani neeriwa Nayiimi, vamohi ni anamasuuza aaye ni athu ajinjeene. 
LUK.7.12	Aaddamelaga ofiya vamulago va nluwa ndde,
LUK.7.13	Nabwiya agamoonile ahimweeddiwelaga thagaraga, wiira: <<Kawuundde>>.
LUK.7.14	Agafiyile vakukuuve ahikahinyaga ntete ale yathukulege wiimela. Yesu wiira: <<Muzombwe, miyo ginolamula, kavenya!>> 
LUK.7.15	Mwanookwa ahivenyaga okaraati wambeela owogaga. Vano Yesu omuwelihedha wa amaaye.
LUK.7.16	Athu aatene yowoovaga. Yoomutamaalaga Mulugu, yiiraga: <<Namavuhulela mulubale ohooneya vaari va hiyo, Mulugu oheeddela nlogo naaye wi akamihedhe>>. 
LUK.7.17	Muselu ola wawoga dha oliye wahivuwaga oZhudeya ni mirudda dhaatedhene dhowaaddamela.
LUK.7.18	Anamasuuza a Zhuwawu yahidhowaga omwaaddela dhego dhaatedhene dhende. Zhuwawu ahawiithanaga abiili mwa aliwa, 
LUK.7.19	waaruma wa Nabwiya wi yamukohe: <<Akala duuliyeene ajejihiwa odha,
LUK.7.20	Anamasuuza ale egafiyile vaaligi Yesu, yahiiraga: <<Zhuwawu Namabathiza ohuniruma wi nuukoheni: <Akala dinyeene eeriwa onodha naari nimujejihege mmohiwa?> >> 
LUK.7.21	Mudhidhi olene ahaayilihaga athu ajinji dhiredda, dhabure dhimohi dhaakathamiha ni okumiha mineba dhabure ni wawooniha aliba ohoona ajinji. 
LUK.7.22	Yesu ahawaakulaga, wiira: <<Dhowani mwamwaaddele Zhuwawu nde dhooniliinyu ni dhiiwiliinyu: aliba ohoona enowoona, aliba otopinya enoweedda, aliba maredda
LUK.7.23	Oreelihiwa duuleene ohunokuuwa mwaha waaga>>.
LUK.7.24	Egavenyilevo anamarumiwa a Zhuwawu, Yesu ahambeelaga owoga ni athu mwaha wa Zhuwawu, eeraga: <<Mwadhowile mwiiddeddereni woona ddi? Bango yoothikeya ni pevo? 
LUK.7.25	Ki-to mwagele woona ddi? Muthu oowara guwo dhoofeewa? Ale enawara dhapama enakala mburo dhooddiddilela, enakala mmavade mwa mamwene. 
LUK.7.26	Ki-to mwagele woona ddi? Namavuhulela? Ee, miyo ginowuwaaddela wi oliye onomukwaranya namavuhulela. 
LUK.7.27	Ola di oyene onawogiwa mMalebani Ootaleleya wi:
LUK.7.28	Miyo ginowuwaaddelani wi mwa oobaliwa ni mwihiyana kaavo oomukwaranya Zhuwawu, mbwenye mung'ono muuMweneni wa Mulugu, oyo dili oomukwaranya oliye>>.
LUK.7.29	(Vano athu oohiyana-hiyana aatene ofiyedha anamakoha-musoko yeewilege madhu a Yesu. Baayene yaakwanihile odidela ebaribari ya Mulugu, vowi yahirumeedha obathiziwa ni Zhuwawu. 
LUK.7.30	Mbwenye aFarizi ni anamatapulela a Malamulo kayaakwanihile efunelo ya Mulugu, vowi aliwa kayarumeedhile obathiziwa ni Zhuwawu.)
LUK.7.31	Yesu ahiwogaga, eeraga: <<Ginaafwanafwanihe ni aani mulogo wa mudhidhi ola, ki enafwanafwana ni aani? 
LUK.7.32	Enafwanafwana ni ahima ekaraatile vamusika, nikuru nimohi yaakuwelaga, amohiwa yiiraga:
LUK.7.33	Zhuwawu Namabathiza ohudha, ahijaga mukaathe, ahing'waga vinyu, nyo muni: <Ohukanna muneba wabure>. 
LUK.7.34	Ohudha Mwaana a Muthu ajaga, ang'waga, nyo muni: <Ole muliba nrima namang'wa vinyu akwaaye ba anamakoha-musoko ni anamathega!> 
LUK.7.35	Mbwenye ale enarumeedha tthottho dha Mulugu, enowooniha wi dila yaaye si ya ebaribari>>.
LUK.7.36	Yesu ahoobiwaga ni mFarizi mmohi wi aje vaade vaaye, agavolowile mba mwa mFarizi, Yesu ahikaraatigi vamajelo. 
LUK.7.37	Moone, muluwani mule, mwahikalaga mwihiyana mmohi aali oothega. Ageewile dhowi Yesu onaja mba mwa mFarizi, ahidhaagana garaafwa na alabasuturu,
LUK.7.38	Ahikokoraga odduli wa Yesu, waaddamela vamanyaloni aaye, anddaga, onyethihaga ni mitori manyalo a Yesu ahuhuraga ni nthithi, ombezharigi manyalo, amukuthulelaga makura oonukwela.
LUK.7.39	Vano mFarizi ole amoobilege Yesu agoonile nde, ahambeelaga wuubuwela mmurimani mwaaye, eeraga: <<Yesu ola ahaakale namavuhulela, eere onona wi omukahinyile baani, mwihiyana ola dowi havi: vowi <namathega> >>.
LUK.7.40	Yesu ahiwogaga ni mFarizi, wiira: <<Simawu, gihikanna madhu wi guwaaddele>>.
LUK.7.40	Oliye ahiiraga: <<Namasuuziha, wogani>>.
LUK.7.41	Yesu ahiiraga: <<Yahikalawo athu abiili yafiyaarile korowa wa namafiyaariha, mmohi afiyaarile korowa dha parata
LUK.7.42	Vowi kayaakwaniha oweliha, mwiinya ahaalevelela aabiileene. Ki weevo, mwa abiili ala onamutthettheelese muliba ofiyaariha duuvi?>>
LUK.7.43	Simawu ahimwaakulaga, wiira: <<Ginoonelamo aleveleliwe dhijinji>>.
LUK.7.43	Yesu ahimuwogagana, wiira: <<Ohaakula pama>>.
LUK.7.44	Ageere ndo, Yesu ahimurugunuwelaga mwihiyana ole omwiirela Simawu: <<Onomoona mwihiyana ola? Miyo gahivolowa mba mwaawo, kugivahile mahinje oohuwana manyalo, mbwenye ola ohugikuthulela mitori manyalo aaga. 
LUK.7.45	Ohuhuraga ni mathithi aaye. We kugibezhari mbwenye ola givolowileve kamaalile ogibezhari manyalo aaga. 
LUK.7.46	Kugikuthulele makura mmuruni mwaaga mbwenye ola ohugikuthulela manyalo aaga ni makura oonukwela. 
LUK.7.47	Mwa ela ginowuwaaddelani wi dhoothega dhaaye dhijinji, dhihileveleliwa. Vowi ohooneyiha odhivela wujinji mbwenye ole oleveleliwe dhooyeva onadhivela vang'ono>>.
LUK.7.48	Nuwindo, ahiwogaga ni mwihiyana, wiira: <<Dhoothega dhaawo, dhihileveleliwa>>.
LUK.7.49	Ale yaaligi ni Yesu vamajelo yahambeelaga owoga weekiiwa, yiiraga: <<Ki olaya baani onafiyedha olevelela dhoothega?>>
LUK.7.50	Mbwenye Yesu ahimwaaddelaga mwihiyana ole, wiira: <<Nuuvulumusile thi nroromelo naawo dhowa ni murenddele>>.
LUK.8.1	Nuwindo, Yesu ahivenyaga odhowa weddeedda nluwa ni nluwa, murudda ni murudda, alaleyaga awaaddelihaga athu Muselu Wapama wa Omwene wa Mulugu. Anamasuuza kumi ni abiili yaaligi vamohi ni oliye, 
LUK.8.2	teto ni ahiyana amohi ale yaayilihiiye mwa mineba dhabure ni dhiredda dhimohi, ahiyanaya baala: Mariya a oMagadala, oyene akumihiwe mineba dhootakala mitanu namiinddi, 
LUK.8.3	ni Zhuwana mwihiyanaaye Kuza musadoro a nyuba ya Heroddi, Suzana ni ahiyana amohiwa ajinjeene. Yamukamihedha Yesu ni dhookalana dheewa.
LUK.8.4	Athu ajinjeene yoothamagelaga wa Yesu, edheelaga mudhi dhoohiyana-hiyana. Oliye ahiwogaga musibe ola, wiira: 
LUK.8.5	<<Namadhala ahidhowa odhala bewu. Adhalaga bewu, dhimohi dhamorelege moogomela dila onyingaleliwa, balame dhahidha oddoddavo oja. 
LUK.8.6	Bewu dhimohi dhamorelege vamabweni omela dhunnuwaga wumma, vowi kavaali munyetho. 
LUK.8.7	Bewu dhimohi dhamorelege vamiingani, dhigamelile dhahunnuwa vamohi ni miingadha, dhahihogeya. 
LUK.8.8	Vano bewu dhimohi dhahimorela theya yapama. Omela wunnuwa ofiyedha ovaha mazana ni mazana, okwaranya bewu dhadhaliwege>>.
LUK.8.8	Awogagave nda, ahikuwaga, wiira: <<Ole winna obaruni wowiiwa, eewe!>>
LUK.8.9	Anamasuuza a Yesu yahimukohaga, wiira: <<Musibe ola onatapulela ddi?>> 
LUK.8.10	Oliye ahawaakulaga, wiira: <<Nyo muhuvahiwa ononelamo dha wipiini dha Omwene wa Mulugu, mbwenye amohiwa ginaawogana mwa misibe, vowi,
LUK.8.11	<<Musibe ola onatapulela ndha. Bewu bi madhu a Mulugu. 
LUK.8.12	Bewu dhamorele moogomela dila, baale eneewa madhu a Mulugu, mbwenye adha Sathana aavenyihamo mmirimani mweewa wi enadhe eroromele, evulumusiwe. 
LUK.8.13	Bewu dhamorele vamabweni, baale eneewa madhu yawaakela ni ohagalala, mbwenye kinakanna misisi. Enaroromela mudhidhi vang'ono, voofiya dhooweeha, enowelela mundduli. 
LUK.8.14	Bewu dhamorele vamiingani baale eneewa madhu a Mulugu, yawaakela voovira malabo vang'ono, enohogeya ni oosanyeyela, dhooreela ni dhimohi dhoofuna egumi kinafiyedha ovaha. 
LUK.8.15	Bewu dhamorele theya yapama baale eneewa muupamani ni murima wowogoowa yaalogolela madhuya, ofiyedha ovaha furuuta ni ovilela.
LUK.8.16	<<Kalivo muthu onahiddiha panti, akuneela ni mpika naari ohela vati va kama, eehi. Onahela vowooneyela wi enavolowegemo yoonege waara. 
LUK.8.17	Vowi kilivo yowiipiteya ehinadha yooneya, naari yoologoheya ehinadha enoniwa ni ovuhuleleya. 
LUK.8.18	Pole-pole, mwiiwe pama! Ole winna, onoweenjedhedhiwa; ole ohinna, elene enoobuweleliiye wi gihikanna onowaakiwa>>.
LUK.8.19	Amaaye a Yesu ni addibile yahidhaaga wi yoonane. Mwaha wa anamwinji kiyaakwanihilege ofiya vaaligi oliye. 
LUK.8.20	Vano muthu mmohi ahidhowaga omwaaddela, wiira: <<Mmeenyu ni addibilinyu eli ode wu, enafuna moonane>>.
LUK.8.21	Yesu ahawaakulaga, wiira: <<Amma ni addibilaga baale eneewa madhu a Mulugu ni wiirana dhinawoga madhuya>>.
LUK.8.22	Nlabo nimohi Yesu ahivolowaga mmwanddeyani vamohi ni anamasuuza aaye, ahawiirelaga: <<Kabeni nilabuweni nidhowe kobela emohi ya nyaza>>. Omaruwa. 
LUK.8.23	Elabuwaga, Yesu ahidhaaleliwaga kove, ogonaga. Vano nahitatamuwaga nipevo nuulubale munyaza, mmwanddeyani mwahambeelaga odhaala mahinje, okala yego yowoopiha wa aliwa ohala nenaa ni obwina. 
LUK.8.24	Yahimususedhaga, omvenyiha ekuwaga, yiiraga: <<Namasuuziha, Namasuuziha, nnokwa hiyo!>> Yesu ahivenyaga, ohiiha nipevo ni owali wa mahinje; dhaatedhene dhahimaalaga, okala murenddele. 
LUK.8.25	Nuwindo, ahaakohaga, wiira: <<Ororomela weenyu oli wuuvi?>>
LUK.8.25	Aliwa owoveene yootikinaga, ekohanaga vakaleligiisu, yiiraga: <<Ki olaya baani? Onafiyedha olamula nipevo ni kuluzi, dhimwiiwelelaga>>.
LUK.8.26	Yahaabuwelaga elabo ya oZherasa, eli epaddi emohiya ya Nyaza ya oGalileya. 
LUK.8.27	Yesu akitagawene, ahithamageliwaga ni mulobwana a muluwani mwemule. Oyene ahiddiwe ni muneba wootakala. Mudhidhi mujinjeene kaawara, kaakala vaade, akalesa munsiyeni.
LUK.8.28	Vano agamoonile Yesu, ahikokoraga vameentoni vaaye, ahikuwaga ni ndhu nootaama, wiira: <<Yesu, Mwaana a Mulugu a Mudhulu-dhulu, munafuna ddi ni miyo? Ginowuulobani kamugirabulihe!>> 
LUK.8.29	Mwaha wi Yesu ahilamulaga wi muneba wabure ovenyemo mwa oliye. Woomwihidda wiinddi-wiinddi. Athu yommaga ni fingwi madada ni meddo wi aang'aneliwege; oorunddumula dhaatedhene, woomuthamagihedha muneba wabure mukokolani.
LUK.8.30	Yesu ahimukohaga, wiira: <<Ndina naawo oli aani?>>
LUK.8.30	Ahimwaakulaga, wiira: <<Nili anamwinji>>.
LUK.8.31	Mineba dhootakala dhahimulobaga Yesu wi ahiigarele omuliddini ohinna omagomelo.
LUK.8.32	Vevale voojihiwaga nikwedda nuulubale na kumba omwaangoni. Mineba dhootakala dhahimulobaga wi arumeedhihe dhivolowe mukumbani. Yesu ahirumeedhihaga. 
LUK.8.33	Mineba dhootakala dhigakumilemo mwa mulobwana ole dhahivolowaga mukumbani, kumbadha dhahikitaga dhithamagelaga musiddo omorela munyaza, okwa.
LUK.8.34	Amakambuzi a kumba egoonile nde dhapadduwilege, yahithawaga, odhowa olaleyaga muluwani ni mmavade. 
LUK.8.35	Athu yahikumaga, odhowa wi yoone dhende dheereyile. Egafiyile vakukuuve vaaligi Yesu, yahimfwanyaga mulobwana ole akumihiwemo mineba dhabure agakaraatile omanyaloni a Yesu agawarile, aganna zelu dhoobaliwana. Yahikalagana woova. 
LUK.8.36	Ale yoonilege nde dhiireyaga yahawaaddelihagamo teto mwemule mwamuyiliheliiye muliba minebadha. 
LUK.8.37	Nuwindo, athu aatene yaapeelelege Zherasa yahimulobaga Yesu wi avenyewo, vowi yahikalagana woova wuulubalewene.
LUK.8.37	Vano Yesu ahigwelaga mmwanddeyani dila biili wi adhowege, 
LUK.8.38	mulobwana ole akumihiwe mineba dhootakala ahimulobaga wi amuharege. Yesu ahimpaganyaga, omwiirela: 
LUK.8.39	<<Owelele vaade vaawo wawoge dhaatedhene nde dhuwiirele Mulugu>>. Nuwindo, ooyilihiwa ole ahidhowaga olaleyaga muluwani mwaatemwene dhego nde dhaatedhene dhamwiirele Yesu.
LUK.8.40	Yesu awelagawo anamwinji yahimwaakelelaga ni ohagalala mwaha wi aatene yoomujejihaga. 
LUK.8.41	Vevale mulobwana mmohi aaligi mpogo a nyuba ya matugumano eeriwa Zhayiro. Ahidhaaga okokora omanyaloni a Yesu, omuloba wi afiye vaade vaaye. 
LUK.8.42	Anna mwaanaye mmohive, mwaana-mwihiyana anna yaaka kumi ni biili, ahalilege nenaa ni okwa. Yesu adhowaga, anamwinji yoompinyaminyaga. 
LUK.8.43	Vahikalaga mwihiyana mmohi arabulile yaaka kumi ni biili ni maredda oomweerini [ahinoonga dhookalana dhaaye dhaatedhene ni anamugu;] kaalivo muthu aakwanihile omuyiliha. 
LUK.8.44	Ahidhaaga odduli wa Yesu, okahinya nipiyo na yoowara yaaye, mowaaguva maredda ale omweerini yahimala.
LUK.8.45	Mbwenye Yesu ahiiraga: <<Ogikahinyile baani?>> Aatene egarunile. Peduru ahiiraga: <<Namasuuziha, anamwinji ehuwaapeelelani ni wuupinyaminyani vano muni: [<Ogikahinyile baani?>]>>
LUK.8.46	Mwa dhaatedhene Yesu ahikalelaga ntidi, eeraga: <<Ohukalavo ogikahinyile; mwahaya gihoona wi mwa miyo owodha ohukumamo>>.
LUK.8.47	Mwihiyana ole agoonile wi kadhaandeya wiilogoha ahaaddamelaga osogolo wa Yesu okokora agurumelaga. Omwaaddelihamo vameentoni va athu aatene mwahaya wamukanyiheligiiye mowaaguva ayila. 
LUK.8.48	Nuwindo, omwiirela: <<Mwaanaga, nroromelo naawo nuhuuyiliha!
LUK.8.49	Yesu awogagave, ahifiyaga muthu ookumela vaade va Zhayiro, musogoleli a nyuba ya matugumano. Omwaaddela, wiira: <<Ii, muhumukukumule namasuuziha, mwaaninyuya ohumariheya>>.
LUK.8.50	Mbwenye Yesu, ageewile nda, ahiiraga: <<Kawoove; ororomele baahi, mwaanawo onovulumusiwa>>.
LUK.8.51	Afiyiligiiye vaade kaamwihiyilege muthu bure ovolowa mba vamohi ni oliye, mbwenye Peduru, Zhuwawu ni Tiyago, ababe ni amaaye a mwaana ole. 
LUK.8.52	Athu aatene yowunddaga ekuwaga. Vano Yesu ahawiirelaga: <<Kamuundde! Ola kakwile mbwenye onoogona>>.
LUK.8.53	Aatene yegi omuteya moomunyemula, vowi yahinonaga pamadhene wi mwaanaya ohukwa. 
LUK.8.54	Vano Yesu ahimwihiddeelaga ndada, owoga ni ndhu nootaama, wiira: <<Mwaana-mwihiyana, kavenya!>> 
LUK.8.55	Egumi yaaye yahiwelelagamo, ovenya mowaaguva. Yesu ahawiirelaga wi mvaheni yooja. 
LUK.8.56	Ababiinya yahitikiniheyaga, mbwenye Yesu ahaasinjeedhaga wi enadha emwaaddele muthu nde dhapadduwilege.
LUK.9.1	Nuwindo, Yesu ahawiithanelaga vameentoni vaaye anamasuuza kumi ni abiili, ahaavahaga owodha ni othongi wowiigarana mineba dhabure dhaatedhene ni oyiliha dhiredda. 
LUK.9.2	Yesu ahaaruma olaleya Omwene wa Mulugu ni oyiliha dhiredda. 
LUK.9.3	Ahawiirelaga kumi ni abiili: <<Kamuthukule yego ya voolenddoni; naari mukogodho, naari thumba na voolenddoni; naari mukaathe, naari korowa, naari kamuthukule maleya meenddi. 
LUK.9.4	Vaade vinafiyedhiinyu, mukalege vevo ofiyedha nlabo noovenyavo. 
LUK.9.5	Yahuwaakelani, tatani nthubi na manyalo eenyu mwakumaga muluwani mweewa. Okale onamoona wookoodda weewa>>. 
LUK.9.6	Vano yahimaruwaga, odhowa mudhi ni mudhi, elaleyaga Muselu Wapama yaayilihaga athu dhipaddi dhaatedhene.
LUK.9.7	Namathonga
LUK.9.8	amohi yeera Eliyazi dikumelele; amohi yeera namavuhulela mmohi awale dhavenyile muukwani. 
LUK.9.9	Mbwenye Heroddi ahiiraga: <<Zhuwawu duuleene miyo gimpadhihiliimi nikohi. Ki muthu ola gineewiimi dhego nda baani?>> Oosayela omoona Yesu.
LUK.9.10	Egawelilewo arumiwi ale yahimwaaddelagamo Yesu dhaatedhene dhende dheeriliiwa. Nuwindo, Yesu ahaathukulaga arumiwi, odhowa nluwa nimohi, neeriwa Betisayida; 
LUK.9.11	mbwenye anamwinji eganonile, yahimuharaga. Yesu ahawaakelelaga, waawogagana anamwinji dha Omwene wa Mulugu ni waayiliha alene yafunaga oyilihiwa.
LUK.9.12	Nduwa nigahalile vang'ono okodhowa, anamasuuza kumi ni abiili ale yahimwaaddamelaga Yesu, wiira: <<Mwaarumihe anamwinji edhowe mmavade wi yeesayelele yooja ni voogona, vowi oliihu wuno bu mburo wa mwiiddeddereni>>.
LUK.9.13	Yesu ahawaakulaga, wiira: <<Mwaavahe nyeene yego wi eje>>. Aliwa yahiiraga: <<Ninna mikaathe mitanu ni somba biili, baahi. Kaahi nidhowe nagule yooja ya anamwinji aatene alena>>. 
LUK.9.14	(Vaaligi alobwana owaakwana vakukuuve macikwi matanu (5.000).)
LUK.9.14	Mbwenye Yesu ahawiirelaga anamasuuza aaye: <<Waakaraatiheni anamwinji mmakuruni a makumi matanu (50)>>. 
LUK.9.15	Anamasuuza yahiiragana ndo, aatene yahikaraatigi. 
LUK.9.16	Yesu ahithukulaga mikaathe mitanu ni somba biili, osugwa odhulu otamaala, opadhula mooharela, ahawinkaga anamasuuza wi yaagawele athu. 
LUK.9.17	Yahijaga aatene orubala. Anamasuuza yahiddoddelaga dhoonyenyeya dhahalilege odhaaliha middanga kumi ni miinddi.
LUK.9.18	Dhahipadduwa ayi Yesu ahipoothowaga odhowa vowi hivale, egi olobela ni anamasuuza aaye egali vakukuuve. Oliye waakohaga, eeraga: <<Athu eni miyo gili aani?>>
LUK.9.19	Aliwa omwaakula, wiira: <<Amohi eni muli Zhuwawu Namabathiza, amohi Eliyazi, amohiwa namavuhulela awale ovenyile>>. 
LUK.9.20	Oliye owelela waakoha, wiira:
LUK.9.20	<<Ki nyo, muni gili aani?>>
LUK.9.20	Peduru ahimwaakulaga, eeraga: <<Nyo muli Kirixtu aroromelihiwe ni Mulugu>>.
LUK.9.21	Yesu ahaakooddihaga vajinjivene wi enaadhe emwaaddele muthu. 
LUK.9.22	Vano oliye aheenjedhaga, wiira: <<Enofuneya wi Mwaana a Muthu arabule vajinji, gikooddiwe mmadadani mwa apogo a aZhudewu ni apogo a anamakutha ni ale anamasuuziha a malamulo; ofiyedha opiwa ni ovenyihiwa nlabo na neethaaru>>.
LUK.9.23	Ahawaaddelaga aatene, wiira: <<Onafuna odha wa miyo, eekoodde yeeka, nlabo ni nlabo athukulege muraddi waaye, agiharege. 
LUK.9.24	Mbwenye ole onafuna ovulumusa egumi
LUK.9.25	Muthu eyuugelela dha elabo yaatene voodha eerimeeliha ni wiitolosa yeekaaye, onapura ddi? 
LUK.9.26	Vowi muthu onagikalela manyazo miyo ni madhu aaga, Mwaana a Muthu onodha amukalele manyazo nlabo nnadhiiye munthithimihoni naaye na Ababe ni na angero oweela. 
LUK.9.27	Ebaribareene ginowuwaaddelani wi nyeene muli veva kamunafiyedhe okwa muhoonile Omwene wa Mulugu>>.
LUK.9.28	Vigavirile malabo matanu na maraaru agawogile madhu ala, Yesu ahimuthukulaga Peduru, Zhuwawu ni Tiyago, odhowa omwaangoni wi alobele. 
LUK.9.29	Alobelagave, mooneyelo a kove yaaye yahihiyaniheyaga. Dhoowara dhaaye dhaaligi dhoweela mbuu, dhegi ozherimela. 
LUK.9.30	Mowaaguva egi owoga ni alobwana abiili. Aaligi Mozezi ni Eliyazi. 
LUK.9.31	Alobwana ala mooneyelo eewa yaaligi a nthithimiho. Yawogaga dha okwa waaye weeriiye aakwanelihe oZheruzalemi.
LUK.9.32	Peduru ni amohiwa yannigiiyena, yahinyemeliwaga ni kove dhuulubale. Vano egarurumuwe, yahoonaga nthithimiho naaye ni alobwana abiili ale. 
LUK.9.33	Evenyagavo ale vale vaaligiisu ni Yesu, Peduru ahiwogaga, wiira: <<Namasuuziha, eli yapama wi nikale wewuno. Nimage misasa miraaru; mmohi weenyu, mmohi wa Mozezi, mmohiwa wa Eliyazi>>. (Oliye kaanonaga dhawogigiiye.)
LUK.9.34	Awogagave, wahidhaaga murabo waakuneela, egali mmuraboni mwemule. Anamasuuza yegi woova. 
LUK.9.35	Mmuraboni mule mwahikumaga ndhu, neeraga: <<Ola di Mwaanaga, gimusakuliimi.
LUK.9.36	Ndhu nigeeweyile anamasuuza a Yesu yahimoonaga wi olivo yeeka. Vano aliwa yahimaalaga okuma malabo alene, kayamwaaddelile muthu dhaatedhene dhooniligiiwa.
LUK.9.37	Ode ogasile, yahikitaga omwaangoni, yahidhowaga anamwinji wi yamugumanena Yesu. 
LUK.9.38	Mulobwana mmohi vaari va anamwinji ahikuwaga ni ndhu nootaama eeraga: <<Namasuuziha, ginowuulobani wi mugoonele mwaanaga, vowi ginna mmohive. 
LUK.9.39	Mowaaguva muneba mmohi wamwihidda; muzombwe onokuwa moorurumusa, muneba omuddanddamuwihaga akumaga nipweru muwano. Kunaaguva omwihiya onofiyedha omvoreya. 
LUK.9.40	Gahaaloba anamasuuza eenyu wi yiigaremo muneba ole, mbwenye kayaakwanihile>>.
LUK.9.41	Yesu ahaakulaga, wiira: <<Mulogo woohukanna nroromelo oovirigana moobuwelelo, ofiyedha alini gineeriimi givilele ni nyo? Mudhena wuno mwaanawo>>. 
LUK.9.42	Muzombwe ole amwaaddamelaga Yesu, muneba wootakala wahidhaaga, omutongwihedha vati otalataleyaga. Mbwenye Yesu ahinyanyuwelaga muneba wabure, omuyiliha muzombwe ole, omwinka babe. 
LUK.9.43	Aatene yaaligi ootikiniheya ni kopolo dhuulubale dha Mulugu mwa dhaatedhene nde Yesu dheeriliiyena. Oliye ahawiirelaga anamasuuza aaye: 
LUK.9.44	<<Muvuruwanesese pama dhedho ginafuniimi guwaaddeleni: Mwaana a Muthu oneere ogulihiwa aveleeliwe mmadani mwa athu>>. 
LUK.9.45	Mbwenye aliwa kayeewelelagamo madhu ale yatapuleligiiwa; yaaligi owiipiteya wi enadhe yiiwelelemo. Yowoovaga omukoha yootapulela ya madhu ale.
LUK.9.46	Dhahipadduwa mudhidhi mmohi anamasuuza yegi ovaanyihana wi aakale mpogo
LUK.9.47	Yesu, voonona moobuwelelo eewa, ahimuthukulaga mwaana mmohi omwiimeliha vaaligiiye. 
LUK.9.48	Wawiirela: <<Olene onamwaakela mwaana ola mu ndina naaga, onagaakela miyeene. Vano ole onagaakela, onamwaakela ole ogirumile. Oli mwa nyo oneeyevihe, oyene dinaakale pogo>>.
LUK.9.49	Zhuwawu ahaakulaga, wiira: <<Namasuuziha, nihimoona muthu mmohi akumihaga mineba dhabure ni ndina neenyu, hiyo nihimwihiiha mwaha wi kaali vamohi ni hiyo>>. 
LUK.9.50	Mbwenye Yesu ahimwiirelaga: <<Kammwihiihe ole ohunavaanyihana ni nyo, ola deenyu>>.
LUK.9.51	Nuwindo, dhahipadduwa waaddamelaga mudhidhi wowi athukuleliwe odhulu, ahilibihedha odhowa oZheruzalemi. 
LUK.9.52	Yesu ahaaruma aliba muselu vasogolo. Edhowaga aliwa yahivolowaga murudda wa oSamariya wi emusasanyedhele mburo; 
LUK.9.53	mbwenye athu a murudda ole kayamwaakelile Yesu vowi yahinona wi onadhowa oZheruzalemi. 
LUK.9.54	Anamasuuza Tiyago ni Zhuwawu vowoona nda yahimukohaga, wiira: <<Nabwiya, munofuna niithane munddo wa odhulu waapahe?>> 
LUK.9.55	Mbwenye Yesu ahaarugunuwelaga, waasumulula.
LUK.9.56	Vano yahidhowaga murudda mmohiwa.
LUK.9.57	Yesu adhowaga mundila ni anamasuuza aaye, mulobwana mmohi ahiiraga: <<Gineerege wuuharani oli waatewene onadhowiinyu>>.
LUK.9.58	Yesu ahimwaakulaga, wiira: <<Makala ehikanna makungu eewa, balame dha odhulu dhihikanna dhitunji, mbwenye miyo, Mwaana a Muthu, kaginna voosameeliha muru>>.
LUK.9.59	Ahiira wa mulobwana mmohiya: <<Giharege>>. Mbwenye mulobwana ole ahimwaakulaga, wiira: <<Nabwiya, gihiyeni vowambeela gaatibele ababa>>.
LUK.9.60	Mbwenye Yesu ahimwaakulaga, wiira: <<Waahiye anookwa etibelanege anookwave. We odhowe walaleye Omwene wa Mulugu>>.
LUK.9.61	Muthu mmohiya ahiiraga: <<Gineere wuuharani, Nabwiyani, mbwenye vowambeela mugihiye gaapaganye anaamudhi>>.
LUK.9.62	Yesu ahimwaakulaga, wiira: <<Kalivo muthu oni agahiddeelile iba, alimaga aang'anaga mundduli, afwaneelela Omwene wa Mulugu>>.
LUK.10.1	Dhigeereye nde, Nabwiya Yesu ahaasakula anamasuuza amohi, makumi matanu ni meenddi ni abiili
LUK.10.2	Ahawaaddela, wiira: <<Dhoohadda dhihinjiva, anamalaba eli vang'ono. Nyo anamasuuza mmulobe Nabwiya mwiinya a dhoohadda wi aarume anamalaba omidda waaye. 
LUK.10.3	Dhowani dhiinoveva! Miyo ginowuurumani wona mabila vaari va miiji. 
LUK.10.4	Muhuthukule thumba, na korowa, naari thumba na voolenddoni, naari sapatho; muhumulojele muthu mundila.
LUK.10.5	<<Nyuba enavolowigiinyumo, vowambeela muwoge, mwiire: <Murenddele okale vaade va!> 
LUK.10.6	Akalavo muthu a murenddele, murenddele weenyu omukitele oliye; ahikalavo, murenddeleya owelele wa nyo. 
LUK.10.7	Mukalege vaade vevo, mujege, mung'wege, eyene enoovahigiisuni, vowi soofuneya namalaba aakele nlivo naaye. Muheenjedhe mookala.
LUK.10.8	<<Mwafiya valuwani mwaakeliwa pama, mujege eyene enoovahigiisuni. 
LUK.10.9	Mwaayilihege aredda enaakale muluwani mo, mwawaaddelege, wiira: <Omwene wa Mulugu ohuufiyedhani>. 
LUK.10.10	Mbwenye, mwavolowa nluwa nimohiniwa ehuwaakelani, mvenye, mudhowe mmarampani, mweere: 
LUK.10.11	<Hiyo nihitata nthubi na nluwa neenyu noombuwelihe manyalo eehu wi ekale yoonihedho wa nyo. Mwa nda, munone wi Omwene wa Mulugu ohuufiyedhani>. 
LUK.10.12	Ginowuwaaddelani wi nlabo na muladdu athu a oSoddoma enodha evuguleliwe goyi yeewa ohiya athu a nluwa ndde.
LUK.10.13	<<Ooddilu di we, Koraziimi! Ooddilu di we, Betisayida! Vowi matikiniho yiireyile mwa nyo yaheereye oTiru ni oSidoni, athuya yeerege hivano egatthwaruwe mowaaguva, ewaraga masakwi ni wiihela nddoora. 
LUK.10.14	Mbwenye mu othongi wa Mulugu onodha avugulele goyi ya oTiru ni oSidoni, ohiyana murudda dha oKoraziimi ni Betisayida. 
LUK.10.15	We, Kafaranawu, oneesa oneere ogwelihiwa odhowe odhulu? Naari! Onomorihedhiwa mburo wa anookwa!>>
LUK.10.16	Yesu ahiwogaga ni anamasuuza aaye makumi matanu na meenddi ni abiili ale, wiira: <<Ole onoovuruwanani, onagivuruwana miyeene; ole onagikoodda miyo onamukoodda baba aaga Mulugu ogirumile>>.
LUK.10.17	Vano anamasuuza makumi matanu ni meenddi ni abiili ale yahiwelaga ni ohagalala wuulubale; yiiraga: <<Nabwiyani, mwa ndina neenyu mineba dhabure dhihifiyedha oniiwelela!>>
LUK.10.18	Mbwenye oliye ahawiirela: <<Miyo gihimoona Sathana amoraga odhulu wona ozherima. 
LUK.10.19	Onani miyo guhuuvahani owodha woonyingalana nyowa, awalize ni owodha waatewene wa mwiiddani mowindo kilivo enoovoreyegeni. 
LUK.10.20	Mwa dhaatedhene kamuhagalale mwaha wowi mineba dhabure dhinowuwiiwelelani, mbwenye muhagalale vowi mandina eenyu ehilebiwa odhulu>>.
LUK.10.21	Mudhidhi olene Yesu ahihagalala mwa Muneba Woweela, wiira: <<Miyo ginowuutamaalani Babani, Nabwiya a odhulu ni elabo ya vati, vowi muhaalogohedha dhego nda athu atthottho ni oosuuza, mwawoonihile ahima. Ee! Babani, wula puufuna weenyu.
LUK.10.22	<<Dhaatedhene gihivahiwa ni ababa kalivo omunonile Mwaana ahili Babe teto kalivo omunonile Babe ahili Mwaana ni ayene enaafuniiyena waanoniha>>.
LUK.10.23	Vano ahirugunuwelaga ombale, owoga ni anamasuuza aaye, wiira: <<Ooreelihiwa bi meento enoona dhinooniinyu. 
LUK.10.24	Vowi miyo ginowuwaaddelani wi anamavuhulela ajinji ni mamwene yahifunesesa woona dhinooniinyu mbwenye kayoonile, wiiwa dhineewiinyu mbwenye kayeewile>>.
LUK.10.25	Nlabo nimohi namatapulela a Malamulo ahivenyaga wi amweehe Yesu. Omukoha, wiira: <<Namasuuziha, gineere ddi wi gikalena egumi yoohumala?>>
LUK.10.26	Yesu ahimwaakulaga, wiira: <<MMalamuloni dhilebiwe avi? Onatapulela avi?>>
LUK.10.27	Oliye ahaakulaga, wiira: <<Dhilebiwe: Omudhivelege Nabwiya Mulugu aawo ni murima waawo waatene, ni egumi yaawo yaatene, ni kopolo dhaawo dhaatedhene, ni wiiwelelamo waawo waatewene;
LUK.10.28	Yesu ahimwaakulaga, wiira: <<Ohaakula pama. Wiiregena dhedho oneere okalawoove>>.
LUK.10.29	Mbwenye namasuuziha a malamulo ole afunaga wiyaakwanihela yeekaaye, ahiiraga: <<Ki mwaaddamani aaga baani?>>
LUK.10.30	Yesu ahimwaakulaga, wiira: <<Aaligi mulobwana mmohi akitaga oZheruzalemi, adhowaga oZheriko, mundila ahigumana ni mapanga. Omwihidda omwaaka dhoowara dhaaye omuddwadha omporosa vajinjivene, omwihiya nenaa ni okwa. 
LUK.10.31	Moohujejiheya, namakutha mmohi egi odha dila emohive, agamoonile mulobwana ole ahimuwereweraga. 
LUK.10.32	Dila emohive egi ovira muLeevi, agamoonile ni oliyeene, ahimuwereweraga. 
LUK.10.33	Vano muSamariya mmohi adheelaga dila emohive elene, agamoonile, ahifiyaga vakukuuve omweeddiwela thagaraga. 
LUK.10.34	Omuhuwa makwaddaya, ohelamo makura ni vinyu ompotha. Vano omuthukula omugweliha vamwaneenyamani aaye, omudhowana nyuba ya aleddo, omukamihedha. 
LUK.10.35	Ode ogasile, ahiliva korowa biili dha parata
LUK.10.36	Vano Yesu ahimukohaga namasuuziha a malamulo, wiira: <<Moobuwelelo aawo, athu ale araaru, aali mwaaddamani duuvi?>>
LUK.10.37	Oliye ahaakulaga: <<Di ole amukamihedhe>>.
LUK.10.37	Yesu ahiira: <<Odhowe, weeregena ndo>>.
LUK.10.38	Yesu eeddaga ni anamasuuza aaye, yahifiyaga murudda mmohi, vano mwihiyana mmohi eeriwa Maarata ahimwaakela vaade vaaye. 
LUK.10.39	Maarata ahikalana ddibile mmohi, eeriwa Mariya, akaraatilege omanyaloni a Yesu, omvuruwanaga dhoosuuziha dhaaye. 
LUK.10.40	Mbwenye Maarata aaligi ookathamiheya vajinji ni mabasa. Nuwindo, ahimwaaddamelaga Yesu, omukoha: <<Nabwiyani, kamunapwatha wi ddibilaaga oyo ogihiyedhe mabasa meenka? Mwaaddeleni wi agikamihedhege!>>
LUK.10.41	Yesu ahimwaakulaga, wiira: <<Maarata! Maarata! We ohusanyeya voohumaaleya ni dhego dhijinji, 
LUK.10.42	mbwenye, yoofuneya si yego emohi baahi.
LUK.11.1	Nlabo nimohi Yesu egi olobela mburo mmoheene. Agamarihile, namasuuza mmohi ahimulobaga, wiira: <<Nabwiyani, munisuuzihe olobela wona Zhuwawu asuuzihile anamasuuza aaye>>.
LUK.11.2	Vano oliye waasuuziha, wiira: <<Mwaalobelaga mwiirege:
LUK.11.5	Yesu ahawaaddelagave: <<Moofwanafwaniha muthu mmohi a mwa nyoovo akalana mukwaaye, adhowa amusayelaga vaari ni vaari va mahiyu amwiirela: <Mukwaaga, gibolihe mikaathe miraaru, 
LUK.11.6	vowi mukwaaga a voolenddoni difiyile vaade vaaga, oogisayela, vano kaginna yoomvaha>.
LUK.11.7	<<Vano mukwaayeya ola aakulaga mba-mba eeraga: <Kuginyagule, musiwo boofugeene, anaaga ni miyoya nihikonaanti. Kaginaakwaniha ovenya wi guuvahe enalobiiwe>. 
LUK.11.8	Yesu ahiwoga, wiira: Ginowaaddelani wi oliye kaafuna wi avenye amvahe mikaathe, vano ahivenya omvaha dhaatedhene dhafuniiye, kamvahelege wi di mukwaaye, mbwenye mwaha wa ntidi.
LUK.11.9	<<Mwa ela ginowuwaaddelani wi lobani, munovahiwa; sayelani, munofwanya; kokothani, muneere othuleliwa. 
LUK.11.10	Vowi aatene enaloba enovahiwa, onasayela onofwanya, musiwo onofuguleliwa wa oyene onakokotha.
LUK.11.11	<<Baba baani mwa nyoovo oni mwaanaye amuloba
LUK.11.12	Naari amuloba nzayi, onomvaha walize? 
LUK.11.13	Ki nyo mugalive abure, munonile waavaha dhego dhapama aniinyu. Kaahi ebaribari wi Babiinyu a odhulu oli apama, kanaavahe mookwaranya Muneba Woweela ale enamuloba?>>
LUK.11.14	Nlabo nimohi Yesu eegaraga muneba wootakala woohuwoga. Muneba wootakala ogakumilemo, muliba ohuwoga oowogaga, anamwinji yootikinaga. 
LUK.11.15	Vaari va aliwa amohi yowiiraga: <<Kopolo dhinakumihiiyena mineba dhootakala, dhinadheela wa Belezebu,
LUK.11.16	Amohiwa yoofunaga omweeha, yoomulobaga etoonyihedho yootikiniha yookumela odhulu.
LUK.11.17	Mbwenye Yesu aganonile dhowuubuwela dheewa, ahawiirelaga: <<Omwene oli waatene wagawaneya mwa wooka onobwanyuwa, emudhi yagawaneya murala ni murala dhinotoongwa. 
LUK.11.18	Akala Sathana onogawaneya mwa yeeka, omwene waaye onalibe addi? Giwogele nda mwaha wa nyoovo muneera wi gineegara mineba dhootakala ni Belezebu. 
LUK.11.19	Akala miyo gineegara mineba dhootakala mwa Belezebu, ki anamasuuza
LUK.11.20	Mbwenye akala miyo gineegara mineba dhootakala ni kopolo dha Mulugu, ebaribareene Omwene wa Mulugu ohufiya.
LUK.11.21	<<Muthu a kopolo winna dhowiyiing'anelana eng'anelaga vaade vaaye, dhookalana dhaaye dhinakala dhoohiddeeleya pama. 
LUK.11.22	Mbwenye adhavo mmohiwa a kopolo dhijinji dhoomukwaranya oliye, amugonjiha, onomwaaka dhookalana dhaaye dhaatedhene dharoromeliiye, onogawagawa dhooreela dhanniiyena.
LUK.11.23	<<Muthu ohuneewanana ni miyo dinavaanyihana ni miyo, olene ohunagikamihedha otugumana ni miyo onoomwadha.
LUK.11.24	<<Muneba wabure wakuma mwa muthu, onoweeddeedda mwiiddeddereni osayelaga voovuma, waahifwanya, onowiyiirela: <Ginawelela vaade vaaga, vevale vakumiliimi>. 
LUK.11.25	Vano afiya onafwanya moozheliwa mwene moosasanyedha mwene. 
LUK.11.26	Eendo onodhowa othukula mineba dhimohi mitanu namiinddi dhoomukwaranya ole, ovolowamo okalaga mwemule. Vano mukalelo woogomihedha wa muthu ole onokala wootthabwa okwaranya mukalelo wowambeela>>.
LUK.11.27	Vano dhahipadduwa, Yesu awaaddelaga dhego nda; mwihiyana mmohi a anamwinji ahikuwaga ni ndhu nootaama, wiira: <<Ooreelihiwa di mwihiyana wuubalileni ni mabele yawamwiinyu>>.
LUK.11.28	Mbwenye Yesu ahiiraga: <<Moohiyaniha, ootthabwa oreelihiwa baale eneewa madhu a Mulugu ni waalogolela>>.
LUK.11.29	Vowi anamwinji yootugumanaga, Yesu ahambeelaga wawaaddela, wiira: <<Ola bu mulogo wabure! Aliwa enaloba etoonyihedho yootikiniha, kinaavahiwe etoonyihedho emohiwa, ehili ya namavuhulela Zhonasi. 
LUK.11.30	Mowinda wona Zhonasi aali etoonyihedho ya akadda Ninive, Mwaana a Muthu teto onaakale etoonyihedho ya mulogo olena. 
LUK.11.31	Nlabo noothongiwa wa athu mwene a mwihiyana a omadheelo wa pevo ya kasekase onodha eemele athonge akone mulogo olena, vowi ahidha okumela ogomele elabo wi eewe tthottho dha Salomawu. Moone oli vameentoni veenyu ohumukwaranya Salomawu. 
LUK.11.32	Teto athu oNinive enodha yiimele ethonge mulogo ola ni waakona; vowi aliwa ehitthwaruwa vowiiwa olaleya wa Zhonasi. Moone, oli vameentoni veenyu ohumukwaranya Zhonasi>>.
LUK.11.33	<<Kalivo muthu onahiddiha panti alogoha wowiipiteya naari vati va mpika, eehi. Mbwenye, onahela vowooneyela wi enavolowegemo yoonege waara. 
LUK.11.34	Panti ya mwiili bi meento. Meento aawo yakala apama, mwiili waawo waatene onakala wowaara. Mbwenye yahikala apama, mwiili waawo onakala wa yiihi. 
LUK.11.35	Osugwe pama, waara oli mmwiilini mwaawo ohukale yiihi. 
LUK.11.36	Akala mwiili waawo waatene oli wowaara, wahikalena yiihi kukuru emohi, onokala wowaara wona panti yamoneyelaga vaari va we>>.
LUK.11.37	Yesu agamalile owoga, mFarizi mmohi ahimwiithanaga wi yaje vamohi, vano Yesu ahivolowaga, okaraati vameeza, 
LUK.11.38	mbwenye mFarizi ahitikinaga, agamoonile wi Yesu onaja ahihabilemo.
LUK.11.39	Vano Nabwiya wiira: <<Nyo, aFarizi munahuwa ode wa kopo ni wa muziwo, mbwenye muwari mweenyu muhudhaala dhowaaka ni dhabure. 
LUK.11.40	Oolodhowa nyo! Ole osasanyile ode kahuwo mmohive osasanyile muwarimwa? 
LUK.11.41	Mbwenye vowambeela mvahe dha mahala wa arabuli ni murima waatene vano dhaatedhene dhinaakale dhoweelihiwa wa nyo.
LUK.11.42	<<Mbwenye muneere woona nyo, aFarizi, vowi munoveleela ya neekumi ya mataakuru oonukwela ni bewu dhoowomiha dhooja dhaatedhene, mbwenye kamunapwatha wogoowa ni odhivela wa Mulugu. Soofuneya mwiiregena nda.
LUK.11.43	<<Nyo aFarizi, muneere woona vowi munadhiveliwa okaraatela dhittengu dhowambeela mu nyuba dha matugumano, munadhiveliwa malojelo anriiho mburo dhowooneya.
LUK.11.44	<<Nyo aFarizi, muneere woona munaligana ni masiye ehinooneya, athu eneedda vadhuluva ehinonaga yego>>.
LUK.11.45	Namasuuziha a Malamulo mmohi ahimwaakulaga, wiira: <<Namasuuziha, mwawogaga nda, munoninyemula ni hiyeene teto>>.
LUK.11.46	Vano Yesu, wiira: <<Muneere woona nyoovo teto, anamasuuziha a Malamulo munaathukuliha athu sapo dhoonyemela dhoorusa waakwaniha aliwa, dhedho nyo muhunaandiinyu nivang'onong'ono okahinya ni embuno yeenyu.
LUK.11.47	<<Muneere woona nyo, munamaga pama masiye a anamavuhulela ayene yapiwe ni makolo eenyu. 
LUK.11.48	Nda dhinooniha wi munorumeedhela mabasa a makolo eenyu. Vowi aliwa yahaapa anamavuhulela. Vano nyo munamaga masiyeya. 
LUK.11.49	Mwa ela tthottho dha Mulugu wiire: <Ginodha gaarumihedhele anamavuhulela ni arumiwi, aliwa enodha yaape, amohiwa mwaathamagihege>. 
LUK.11.50	Vowindo athu a mudhidhi ola enodha ekalena muladdu mwaha wa mwazi wa anamavuhulela aatene, yaapiliinyu wambeela omapaddusiwelo wa elabo: 
LUK.11.51	Mwazi wa Abeli ofiyedha mwazi wa Zakariya, apeliwe vaari va mburo wa mukutho ni nyuba ya Mulugu. Ee, ginowuwaaddelani wi athu a mudhidhi ola enodha ekohiwe.
LUK.11.52	<<Muneere woona nyo, anamasuuziha a Malamulo, mumvenyihilevo cavi oothulana tthottho dha ononelamo dha Mulugu. Nyo kamvolowilemo nyooka mwaathiyelele ale yafuna wi evolowege!>>
LUK.11.53	Yesu avenyaga vevale, anamasuuziha a Malamulo ni aFarizi yahambeelaga omusanya valubalevene ni omukoha dhoohiyana-hiyana. 
LUK.11.54	Ni efunelo yoomuwaga muwano wi emmagihe.
LUK.12.1	Mudhidhi olene yahitugumanaga athu macikwi ni macikwi, ofiyedha onyingalanaga mmohi ni mmohiya. Yesu ahambeelaga wawaaddela anamasuuza aaye, wiira: <<Pole-pole ni emela ya aFarizi weewa oli oleketha. 
LUK.12.2	Kayiivo yookuneeleya ehinaadhe yooneya; naari yoologohiwa ehinaadhe enoneya. 
LUK.12.3	Mwaha wi dhaatedhene dhinawogeliinyu wiipipini dhinovuweya mutaneene; dhinawogeliinyu vati-vati mba, dhinoodha dhilaleyiwe vathaddo.
LUK.12.4	<<Vano nyo akwaaga ginowuwaaddelani: Muhawoovege ale enapa mwiili, mbwenye osogolo kinaanda wiirana yego emohiwa. 
LUK.12.5	Mbwenye miyo ginowuwaaddelani wi oofwaneelela omoova; mmoovege Mulugu, onapa, akalana owodha woovokedha omunddoni woohuthima. Ee: Mmoovege oliyeene, baahi. 
LUK.12.6	Mwiiwe. Anamandwi atanu kinagulihiwa korowa
LUK.12.7	Ofiyedha ni mathitheene a mmuruni mweenyu maatene eheelengiwa. Muhoove, nyo muli oofuneyesesa waakwaranya anamandwi ajinji.
LUK.12.8	<<Miyo ginowuwaaddelani wi olene onagirumeedha vameentoni va athu teto miyo, Mwaana a Muthu, ginodha gimurumeedhe vameentoni va angero a Mulugu. 
LUK.12.9	Mbwenye ole onagikoodde vameentoni va athu miyo ginodha gimukoodde vameentoni va angero a Mulugu. 
LUK.12.10	Aatene alene enagaaba miyo, Mwaana a Muthu, enoleveleliwa, mbwenye wa ale enanyemula Muneba Woweela, kidha eleveleliwa.
LUK.12.11	<<Mwathukuliwaga munyuba dha matugumano dha aZhudewu, mudhowiwagana omathongiwelo ni anamathonga muladdu, muhukubanyege wi munaakule havi, naari munawoge havi. 
LUK.12.12	Mwaha wi mudhidhi oyene Muneba Woweela onowusuuzihani yowaakula>>.
LUK.12.13	Muthu mmohi vaari va anamwinji ahiiraga: <<Namasuuziha, mmwaaddele ddibilaaga wi agigawelewo mureelelo wa babiihu>>.
LUK.12.14	Mbwenye Yesu ahimwaakulaga, wiira: <<Mulobwana we, ogisakule okala namathonga naari namagawela a dhoohala dheenyu baani?>> 
LUK.12.15	Vano ahawiirelaga aatene yaaligi vevale: <<Pole-pole murabele ogonjihiwa nrima mwa dhaatedhene, vowi egumi ya ebaribari ya muthu kinahiddeeleya ni mwaha wa dhooreela, naari dhinjiveve>>.
LUK.12.16	Vano ahaawogela musibe, wiira: <<Ahikalawo muthu ooreela, mudda dhaaye dhahivaha dhooja dhijinji. 
LUK.12.17	Nuwindo, wambeela wuubuwelelaga mmurimani mwaaye yeeka, eeraga: <Giire havi? Vowi kaginna voohela dhilo
LUK.12.18	<<Aheenjedhave, wiira: <Giire ayi, gibwanyule dhiringwi dhaaga, gimage dhiringwi dhimohi dhuulubale wi gihaddelemo dhilo dhaaga ni dhookalana dhaaga. 
LUK.12.19	Gamala giyiirele miyo meenka: <<We ohukalana dhooreela dhijinji dhoologoleleya, dhowaakwana yaaka dhijinjidhene; ovume, oje, ong'we, ohagalale!>> >
LUK.12.20	<<Mbwenye Mulugu omwiirela: <We oolodhowa! Mahiyu alena onowaakiwa egumi yaawo, ki dhego dhuugeliliiwe dhinakale dhawani?>
LUK.12.21	<<Nda dhinompadduwela ole oneyuugelela dhooreela yeeka, kahuwo ooreela ni Mulugu>>.
LUK.12.22	Yesu ahiwoga ni anamasuuza aaye, wiira: <<Mwa ela ginowuwaaddelani: Kamukale oosanyeyela egumi yeenyu, mwiiraga: <Nnaaje ddi? Nnaware ddi?> 
LUK.12.23	Vowi egumi sili yoofuneya ohiyana ni yooja, mwiili onokwaranya yoowara. 
LUK.12.24	Mwawoone anakugu kinadhala, kinahadda, naari kinakanna eringwi naari matata, Mulugu onowaavaha dhooja; nyo muli oofuneya okwaranya balame! 
LUK.12.25	Kalivo muthu akathamiheyaga, onaakwanihe weenjedhedha nlabo nimohi na egumi yaaye. 
LUK.12.26	Vano akala kamunaakwaniha wiirana yego eng'onong'ono munakalela ddi oosanyeyela dhimohidha? 
LUK.12.27	Moone monnuwelo a todo dha mukokolani. Kadhinalaba, naari kadhinaluwa. Ginowuwaaddelani wi naari mwene Salomawu munthithimihoni naaye naatenene, kaafiyedhe owara oligana ni todo dha mukokolani. 
LUK.12.28	Ki akala Mulugu onowaawariha manasi a mukokolani, eliwo peenove, omenseloni wiwa evokedhiwa vamunddoni, kanoowariheni nyo athu ooyeva nroromelo? 
LUK.12.29	Muheeddege moosanyeya, muubuwelelaga wi: <Nnaaje ddi? Nnaang'we ddi?> 
LUK.12.30	Vowi athu a elabo ya vati ehinamuroromela Mulugu, binasanyeyelesesa dhego dhedhi. Mbwenye nyo, Babiinyu ohunona wi munorabulela dhedhi. 
LUK.12.31	Vowambeela mwa dhaatedhene, musayele Omwene wa Mulugu, vano dhimohi dhiwa muneere weenjedhedhiwa.
LUK.12.32	<<Kamoove nyo, nikwedda ning'onong'ono na mabila, vowi Babiinyu ohudhiveliwa wuuvahani Omwene waaye. 
LUK.12.33	Gulihani dhaatedhene dhinniinyuna korowadha mwaavahe oorabula. Mwiisayelele mathumba a korowa ehinataleya ni mudhidhi mudhuugelele, dhooreela dheenyu dhoohumala odhulu. Vowi wule owiiya kinafiyawo, naari oswa kunaanda okwenya. 
LUK.12.34	Vowi vevo vinaakale dhooreela dheenyu teto murima weenyu onakale vevo.
LUK.12.35	<<Mukalege owiimageene mmwiinuni mweenyu, panti dheenyu dhoohiddadhene. 
LUK.12.36	Vano nyo mukale oofwanafwana ni athu enamujejihedha nabwiya eewa okuma omathangani a matelo, adhaaga oliye akokotha enomfugulela mowaaguva. 
LUK.12.37	Oreelihiwa baalene amwiimeleli enafwanyiwe yiing'anelaga nabwiya adhaaga. Ebaribareene ginowuwaaddelani wi onodha aakaraatihe vameeza, nabwiyinyeene mwiinya aagawelege dhooja. 
LUK.12.38	Akala onaafiye vaari ni vaari va mahiyu, naari njijiji na omaselo, aafwanya ehigonile ooreelihiwa enaakale amwiimeleli alene. 
LUK.12.39	Teto munone nda: Mwiinya a vaade ahaanonege mudhidhi onadha mbava, eerege wiing'anela kaahiyege nyuba yaaye okupuliwa. 
LUK.12.40	Vano nyo mwiisasanyedhe, vowi miyo, Mwaana a Muthu, ginadha mudhidhi ohunoobuweleliinyu>>.
LUK.12.41	Peduru ahimukohaga, wiira: <<Nabwiya, musibe ola munaniwogela hiyo, naari athu aatene?>>
LUK.12.42	Nabwiya ahiiraga: <<Musadoro oororomeleya, oowaraala baani? Ole omuthomile nabwiye okala pogo ookwaranya amwiimeleli akwaaye wi aagawelege dhooja mudhidhiya waakwana? 
LUK.12.43	Ooreelihiwa di mwiimeleli oyene nabwiye adhaaga onamfwanyiiye eeragana ndo. 
LUK.12.44	Ebaribareene ginowuwaaddelani wi nabwiye onomwiira musadoro a dhookalana dhaaye dhaatedhene. 
LUK.12.45	Mbwenye mwiimeleli ole onoobuwelela mmurimani mwaaye, eera: <Nabwiya onoseliwa kanadhawo>, ambeela waaddwadha amwiimeleliya anaahiyana ni anaalobwana, vano ajaga ang'waga, alezelaga. 
LUK.12.46	Nabwiya a mwiimeleli ole onoodha nlabo nihinajejihiiye naari wora ehinoniliiye. Oneere omooniha goyi vajinji, amudhowihe mburo mmohive ni athu oohuroromela.
LUK.12.47	<<Mwiimeleli ole ononile efunelo ya nabwiya aaye, ahivirihamo efunelo ya nabwiya aaye, onowoonihiwa goyi vajinji yoowaxuliwa. 
LUK.12.48	Mwiimeleli ole ohunonile dhinafuna nabwiya aaye, aviriganiha goyi yaaye enakala vang'ono. Ovahiwe dhijinji onokohiwa dhijinji, ohiyedhiwe dhootthabwa onolobiwa dhootthabwa>>.
LUK.12.49	Vano Yesu ahiiraga: <<Miyo gidheele ovoka munddo mwiilaboni, gahifuna ogahiddile! 
LUK.12.50	Enofuneya wi gaakele obathizo wa goyi, murima waaga kukaraateye ofiyedha wi dhiireye! 
LUK.12.51	Munoobuwelela wi gidhiilena murenddele elabo ya vati? Naari, moohiyaniha, ginowuwaaddelani wi gidheele omwalaniha. 
LUK.12.52	Wambeela dhiinova odhowa osogolo, athu atanu a nyuba emohive eneerege ofiyedha omwalana. Araaru ewanege ni abiili, abiili ewanege ni araaru. 
LUK.12.53	Baabi oneerege omwalana ni mwaanaye-mulobwana, mwaana-mulobwana oneerege omwalana ni ababe, mmeenya oneerege owana ni mwaanaye-mwihiyana, mwaana-mwihiyana oneerege owana ni amaaye, nzala oneerege owana ni nzaliye, vano nzaliye oneerege owana ni nzala>>.
LUK.12.54	Yesu ahawiirelaga anamwinji: <<Moonaga murabo dhidheelaga onadhowela nduwa, muni: <Muzongwe onoodha>, nda wiireya. 
LUK.12.55	Vano yoobaga pevo ya kasekase munowiira: <Oneere okala oviha>, nda wiireya. 
LUK.12.56	Nyo muli anamanyengetha! Muhunona otapulela mukalelo wa elabo ni odhulu. Muhunonele ddi otapulela mukalelo wa mudhidhi ola wa dhiinova?
LUK.12.57	<<Ki mwa nyo weekiinyu muhunaandela ddi onona eli yapama? 
LUK.12.58	Akala mwiiddani aawo onowuudhowana omuthegoni, osayele wiiwanana mmarihe muladduya mundila wi dhinaapadduwe oothukulele wa namathonga, namathonga oodhowena wa namafugela, namafugela oofugele mukaambura. 
LUK.12.59	Miyo ginowuwaaddelani wi kunaanda okumamo ohulivile korowa yoogomihedha>>.
LUK.13.1	Mudhidhi olene, yahikalavo athu amohiwa yamwaaddelile Yesu dha aGalileya, ayene Pilatu yathongiliiye wi epiwe ekuthaga mikutho dha aneenyama wa Mulugu. 
LUK.13.2	Vano Yesu ahawiirelaga: <<Munoobuwela wi aGalileya ale yaali oothegesesa okwaranya aGalileya amohiwa, mwaha woopiwa ndale? 
LUK.13.3	Ginowuwaaddelani nyo wi naari! Mbwenye munoodha munoongeye mwaatene ni mukalelo mmohive, mwahitthwaruwa. 
LUK.13.4	Naari kumi ni atanu ni araaru ale yamoreliwe sanja yootaama ya oSilowami, yaapa: munoobuwela wi yaali oothega okwaranya athu aatene ookala muZheruzalemi? 
LUK.13.5	Ginowuwaaddelani nyo wi naari! Mbwenye munoodha munoongeye mwaatene mooligana ni aliwa, mwahitthwaruwa>>.
LUK.13.6	Yesu aheenjedhedhave, owoga musibe ola: <<Muthu mmohiwa ahikanna namutaambwi
LUK.13.7	Vano ahimwaaddela namalaba, wiira: <Vihivira yaaka thaaru, gidhaaga osayela dhoovaha dha namutaambwi munamutambwinimo gihimfwanyagamo. Omukakatthe! Onanoongela ddi theya ahivahaga?>
LUK.13.8	<<Namalaba ahaakulaga, wiira: <Nabwiyani, mwihiye yaaka emohi ofiyedha gitibe mowaapeeleliha gihele manyowe. 
LUK.13.9	Wavaha dhoovaha yaaka elena sapama, mbwenye akala kunavahe munoodha mukakatthe> >>.
LUK.13.10	Nlabo nimohi na sabuddu Yesu aasuuzihaga athu mu nyuba ya matugumano. 
LUK.13.11	Mwemule mwahikala mwihiyana mmohi, anna muneba wabure, wambulelihe yaaka kumi ni yaaka tanu ni thaaru. Mutana waaye waali wookoromana kaanda wiinuuwa. 
LUK.13.12	Vano Yesu agamoonile, ahimwiithanaga omwiirela: <<Mwihiyana we, ohutapuliwa oredda wanniiwena>>. 
LUK.13.13	Ahimuhelaga madada, oliye mowaaguva ahogoowaga, omutamaalaga Mulugu. 
LUK.13.14	Mpogo a nyuba ya matugumano ahitakaleliwaga vowi Yesu ahiyiliha nlabo na sabuddu, ahawaaddelaga aatene yaaligi vevale, wiira: <<Ehikalawo malabo matanu ni nimohi oolaba, mudheege muyilihiwe malabo ayene, mbwenye sabuddu naari>>.
LUK.13.15	Mbwenye Yesu ahimwaakulaga, eeraga: <<Nyo muli anamanyengetha! Kalivo muthu onatapula ng'ombe yaaye naari buuru aaye nlabo na sabuddu, ayana wi dhang'we mahinje? 
LUK.13.16	Ki mwihiyana ola oli mwaana a Abarahamu, Sathana ammagiliiye yaaka kumi ni tanu ni yaaka thaaru. Kafwaneelele otapuliwa oredda wanniiyena nlabo na sabuddu?>>
LUK.13.17	Vano Yesu agawogile nda amwiiddani aaye yahikannaga manyazo, mbwenye athu aatene vevale yahidhiveliwaga ni dhego dhootikiniha dheeriiyena nde.
LUK.13.18	Mooharela Yesu ahiiraga: <<Omwene wa Mulugu onaligana ni ddi? Ginafwanafwanihe ni ddi? 
LUK.13.19	Onaligana ni kogolo ya mpeza, eyene muthu yathukuliiye akuthela mmiddani mwaaye. Omela okala muthanko mulubale, balame dha odhulu odha omagamo dhitunji mmijinddani mwiwa>>.
LUK.13.20	Ahiiragave: <<Ginafwanafwanihe ni ddi Omwene wa Mulugu? 
LUK.13.21	Onaligana ni emela mwihiyana yathukuliiye ataganyihedha ni malanta maraaru a saambale, ofiyedha onyakuwa naatenene>>.
LUK.13.22	Voolenddoni waaye, woodhowa oZheruzalemi Yesu oweedda mmaluwani ni mmiruddani asuuzihaga. 
LUK.13.23	Muthu mmohiwa ahimukohaga, wiira: <<Nabwiyani, enavuluwa booyeva?>> 
LUK.13.24	Mbwenye Yesu ahimwaakula, wiira: <<Wiilibihedheni wi mvolowe musiwo woopurana. Ginowuwaaddelani wi ajinji enodha esayelege ovolowa mbwenye kidha yaakwaniha ovolowa. 
LUK.13.25	Adha avenya mwiinya a nyuba afuga omulago, vano nyo munodha mwiimele ode mukokothege esewo ni owoga, mwiiraga: <Nabwiya, nithuleleni hiyo>.
LUK.13.25	<<Oliye onodha owaakuleni, eeraga: <Kaguunonileni, muli awuuvi nyo?>
LUK.13.26	<<Vevo munodha mwambeele owoga, mwiiraga: <Hiyo nooja, noong'wa ni nyo teto muhusuuziha mundila dha owanuhu>.
LUK.13.27	<<Oliye onodha owiireleni: <Kaguunonileni muli awuuvi. Venyavoni vameentoni vaaga, mwaatene owiira dhabure!>
LUK.13.28	<<Vevo munoodha muundde ni owurawura meeno vomoona Abarahamu, Ezaaki, Yakobo ni anamavuhulela aatene muuMweneni wa Mulugu, mbwenye nyo munodha mutukumedhiwe ode. 
LUK.13.29	Athu ajinji enodha edheelege omadheelo wa nduwa ni omadhowelo wa nduwa ni omadheelo wa pevo ya kasekase ni omadhowelo, ekale vamajelo muuMweneni wa Mulugu. 
LUK.13.30	Mowindo, ehikalawo oogomihedha enaakale owambeela teto ehikalawo owambeela enaakale oogomihedha>>.
LUK.13.31	Mudhidhi mmohive yahidhaaga aFarizi omwaaddela Yesu, wiira: <<Venyawoni wuno mwaha wi Heroddi onafuna oopeni>>.
LUK.13.32	Oliye ahawaakulaga, wiira: <<Mudhowe mwamwaaddele kwaddwe oyo: <Peeno ni menselo ginakumiha mineba dhabure ni oyiliha dhiredda, nlabo na neethaaru ginomariha mabasa aaga. 
LUK.13.33	Mbwenye enofuneya geedde olenddo waaga peeno ni menselo ni muroddo mwaha wi kadhinarumeedheya namavuhulela akwele ode wa Zheruzalemi!>
LUK.13.34	<<Zheruzalemi, Zheruzalemi we, onaapa anamavuhulela waavonyaga ni mabwe ale enarumihedhiwiiwe, aa! Dila ngaasi gifunaga waatugumanya anaawo wona mwanaku onaatugumanya anaaye mmompeloni mwaaye, we ohufunaga! 
LUK.13.35	Vuruwanani, nyuba yeenyu ela enoodha esadduwe nddebe. Miyo ebaribareene ginowuwaaddelani wi kamudha mugoona ofiyedha mwiire: <Ooreelihiwa di ole onadha mu ndina na Nabwiya>
LUK.14.1	Nlabo nimohi na sabuddu, Yesu ahidhowaga vaade va mpogo mmohi a aFarizi wi aje mukaathe, athu yaaligi vevale yegi omusugwesesa. 
LUK.14.2	Vahikalaga mulobwana mmohi, annaga eredda yoodhibelana mwiili waatene.
LUK.14.3	Yesu ahaakohaga aFarizi ni anamatapulela a Malamulo, eeraga: <<Dhinorumeedheya naari kadhinarumeedheya oyiliha nlabo na sabuddu?>> 
LUK.14.4	Aliwa kayawogilege yego. Vano ahimwihiddaga, omuyiliha ompaganya.
LUK.14.5	Vooharela ahaakohaga: <<Mwa nyo oni mwaanaye,
LUK.14.6	Mwa ela kayaandilege waakula.
LUK.14.7	Vano Yesu egi waasugwa aliba wiithaniwa yasakulaga dhittengu dhoosogolo, ahaawogelaga musibe, wiira: 
LUK.14.8	<<Muthu eethaneliwa mathanga a matelo, ahikaraatelege ettengu yoosogolo, vowi dhinodha dhipadduwe ogakaraatile, adhe owiithaniwa mmohi oothithimiheya owuukwaranya we. 
LUK.14.9	Adhe ole owiithanile, eerege: <We venya veettenguniva wi akaraativo ola>. Onavenyavo ni manyazo, odhowaga ettengu yoogomihedha. 
LUK.14.10	Moohiyaniha, weethaniwa, okaraatigi ettengu yoogomihedha; adha ole owiithanile, eera: <Mukwaaga venya okaraati osogolo wuno>. Onothithimiheya vameentoni va aliba wiithaniwa aatene. 
LUK.14.11	Vowi ole oneegweliha onookitihiwa; oneekitiha onogwelihiwa>>.
LUK.14.12	Teto Yesu ahiwogaga ni muliba amwiithanilege, wiira: <<Wafunaga ovaha yooja, naari wiirihedha mathanga, kwawiithanege akwaawo, naari addibilo, naari anaamudhi, naari amwaaddamani ooreela wi dhinaadhe dhipadduwe naaliweene yuwiithane, yuuwelihedhe. 
LUK.14.13	Mbwenye we wafunaga wiirihedha mathanga, wawiithanege oorabula, ootopinya, ooragala ni oohoona. 
LUK.14.14	Weeraga ndo oneere oreelihiwa, vowi kinaakalena yowuuwelihedha; yoowelihedhiwa yaawo onaakele omavenyelo wa athu ooharihamo>>.
LUK.14.15	Mmohi aaligi vevale ni oliye vameeza, ageewile nda, ahiiraga: <<Ooreelihiwa duule onaje mathanga muuMweneni wa Mulugu>>.
LUK.14.16	Yesu ahaakulaga, wiira: <<Mulobwana mmohi ahisasanyedha mathanga malubale wawiithana athu ajinjeene. 
LUK.14.17	Mudhidhi wa mathanga ogafiyile ahimuruma mwiimeleli aaye wi awaaddele yawiithaniligiiye wi: <Dhaani vowi dhaatedhene dhihaakwanela>.
LUK.14.18	<<Mbwenye aliwa yahambeelaga owoga mmohi-mmohi, owambeela ahiiraga: <Gihigula mudda ginafuna gidhowe goone. Ginaloba wi mugilevelele>.
LUK.14.19	<<Mmohiya ahiiraga: <Gihigula ng'ombe paara tanu
LUK.14.20	<<Mmohiya ahiiraga: <Gihitela dhiinoveva, kaginayawo>.
LUK.14.21	<<Mwiimeleli agawelilewo ahimwaaddelaga nabwiye. Vano muliba nyuba ahitakaleliwaga, omwaaddela mwiimeleli, wiira: <Venya mowaaguva, waahare arampa alubale ni dila dha nluwa, waadhena wuno oorabula, ooragala, oohoona ni ootopinya>.
LUK.14.22	<<Mwiimeleli ahiiragana: <Nabwiyani, gihiirana dhaatedhene wona mwawogeliinyu. Mbwenye mburo ohukalawoove>.
LUK.14.23	<<Vano nabwiye ahimwaakulaga, wiira: <Venya waahare arampa ni dila dha mmavade, waawaddihedhe evolowe athu aatene wi nyuba yaaga edhaale. 
LUK.14.24	Ginowuwaaddelani wi aatene alene yeethaniwe vowambeela, kaavo naari mmohi oneere alawihe mathanga aaga> >>.
LUK.14.25	Nuwindo, anamwinji yegi omuhara Yesu; ahaarugunuwelaga, wiira: 
LUK.14.26	<<Akala muthu onofuna odha wa miyo, aadhivela ababe, amaaye, mwihiyanaaye, addibile, arogoriye naari egumi yaaye vajinji ogihiya miyo, kanakala namasuuza aaga. 
LUK.14.27	Ole ohunathukule muraddi waaye wi agiharege kanaakale namasuuza aaga.
LUK.14.28	<<Mwa nyo oni afunaga omaga nyuba yuulubale vowambeela, ahikaraati eelengela korowa dhinafuneyege wi oone akala oneere omariha baani? 
LUK.14.29	Dhinampadduwele agambeelile adhe ahimarihe mwaha wi keelengele korowadha mowaakwanela, aatene enamoonege eneerege ombedda, 
LUK.14.30	yiirege: <Mulobwana ole ahambeela omaga mbwenye kamarihile>.
LUK.14.31	<<Naari mwene baani, oni adhowaga owana koddo ni mwene mmohiya, vowambeela ahikaraati oobuwela akala ni anyakoddo aaye macikwi kumi (10.000) onowaakwaniha owanana mwene ole onadha ni anyakoddo macikwi makumi meenddi (20.000)? 
LUK.14.32	Akala kanaakwaniha onomuruma oomwiimelela alobe mukalelo wa murenddele, mwene mmohiya agali woolapelawene. 
LUK.14.33	Mowindo mwaatene mwa nyo ohunahiye dhinniiyena kanaakale namasuuza aaga.
LUK.14.34	<<Mwiinyu bwapama; ki wakumuwa ninawelihedhena ddi? 
LUK.14.35	Kunahiddiwana yego, naari okala manyowe, naari vadhuguni; mbwenye onothathiliwa.
LUK.14.35	<<Winna mabaru owiiwana, eewe>>.
LUK.15.1	Anamakoha-musoko aatene ni <<anamathega alubale>> yoomususedhaga Yesu wi emwiiwe. 
LUK.15.2	AFarizi ni anamasuuziha a malamulo yegi omwaaba, yiiraga: <<Ola onowawaakela anamathega ajaga vamohi ni aliwa>>.
LUK.15.3	Vano Yesu ahaawogelaga musibe ola, wiira: 
LUK.15.4	<<Baani mwa nyo oni aganna mabila zana (100), nirimeelavo nimohi, kanaahiye mukokolani mabila makumi matanu ni mannayi nuudha matanu ni mannayi (99), adhowa asayelaga nrimeele ofiyedha ofwanya? 
LUK.15.5	Agafwanyile onothukula veefuddi ni odhaaliwa ohagalala. 
LUK.15.6	Vano nuudhowa vaade. Ahawiithana akwaaye ni amwaaddamani awiirelaga: <Agalalani ni miyo mwaha wowi gihifwanya nibila naaga narimeelile>. 
LUK.15.7	Ginowuwaaddelani wi ni mukalelo mmohive onokala ohagalala wuulubale odhulu mwaha wa namathega mmohi onatthwaruwa, ohiyana makumi matanu ni mannayi ni atanu ni annayi (99) ooharihamo ehinafuneya otthwaruwa.
LUK.15.8	<<Naari mwihiyana baani, oni aganna korowa dha gwingwi kumi, arimeeliha emohi, kanahiddiha panti, azhela mba asayelaga pama ofiyedha afwanya? 
LUK.15.9	Vano agafwanyile, onowaatugumanya akwaaye ni amwaaddamani eeraga: <Agalalani ni miyo mwaha wowi gihiddodda korowa yagirimeele>. 
LUK.15.10	Miyo ginowuwaaddelani wi ni mukalelo ola, onokala ohagalala vameentoni va angero a Mulugu mwaha wa namathega mmohi otthwaruwile>>.
LUK.15.11	Yesu ahiwelelaga owoga, wiira: <<Mulobwana mmohi anna ahima anaalobwana abiili. 
LUK.15.12	Amung'onong'onoya mwa aliwa ahimwaaddela babe, wiira: <Babani, mugigawele epaddi ya dhooreela dhigifwaneele>. Oliye omugawelawo dhooreeladha.
LUK.15.13	<<Vigavirile malabo ooyeva, muzombwe ole amung'onong'onoya ahitugumanyaga dhego dhaaye dhaatedhene, omaruwa, odhowa elabo emoheene yoolapela, wewo ahinoonga dhookalana dhaaye dhaatedhene ni mukalelo wabure woohuubuwelana dhoosogolo. 
LUK.15.14	Agamalile onoonga dhaaye dhaatedhene mwiilaboni mule, mwahidha dala yuulubale, oliye wambeela okanna goyi. 
LUK.15.15	Vano ahidhowaga okala ni mulobwana mmohi a mwiilaboni mwemule, omuruma omidda waaye wi akameelege kumba dhaaye. 
LUK.15.16	Wewule oofuna agarubalile maddeya yaaja kumba, mbwenye kaalivo amvaha maddeyaya.
LUK.15.17	<<Ahuubuwelaga otthwaruwa wiyiirela yeeka: <Anamalaba angaasi a ababa enaja erubalaga mowaakwana, miyo gikwaga dala wuno! 
LUK.15.18	Baahi, ginovenya gidhowege wa ababa, gineere wawaaddela wi: Babani, gihithegela odhulu ni vameentoni veenyu. 
LUK.15.19	Vano kaginafwaneela wiiriwa mwaaninyu; mugaakele wona namalaba eenyu>. 
LUK.15.20	Ahivenyaga odhowa wa ababe.
LUK.15.20	<<Adheelaga woolapelawene babe ahimoonaga, omweeddiwela thagaraga. Ahimuthamagelaga, omukubaarela, ombezhari.
LUK.15.21	<<Vano mwaana ahiiraga: <Babani, gihithegela odhulu ni vameentoni veenyu. Vano kagifwaneelele wiiriwa mwaaninyu>.
LUK.15.22	<<Babe ahawaaddelaga amwiimeleli aaye, wiira: <Dhaanaani mowaaguva yoowara yooriyesesa, mmuwarihe teto mmuwarihe pethe mwimbunoni ni sapatho mmanyaloni. 
LUK.15.23	Mmudhena mwaana a ng'ombe ooruva mumpe. Niirena mathanga, nihagalale. 
LUK.15.24	Mwaha wowi mwaanaga ola ahikwa vano ohukanna egumi, ahirimeela, ohufwanyeya>. Vano wambeela ohagalala.
LUK.15.25	<<Mwaana a mulubale aaligi omidda awelagawo, aaddamelaga vaade eewilege wiiba ni wiina. 
LUK.15.26	Omwiithana mwiimeleli mmohi, omukoha, wiira: <Eneereya ddi?> 
LUK.15.27	Oliye omwaakula, wiira: <Ddibilo didhiile, ababo waaruma wi epe mwaana a ng'ombe yooruva mwaha wowi ohumwaakela, aganna egumi>.
LUK.15.28	<<Mwaana a mulubale otakaleliwa, kaafunaga ovolowa, babe ahikumelaga vaade, ombebeedhaga wi avolowe. 
LUK.15.29	Mbwenye oliye ahawaakulaga ababe, wiira: <Vihivira yaaka dhijinjidhene guwiimelelagani, gihilupile malamulo eenyu, mbwenye kamunagivahe naari mbuzi wi giirena mathanga ni akwaaga. 
LUK.15.30	Mbwenye mwaaninyu ola onoongile dhooreela dheenyu ni ahiyana ooraruwa, muhumpela mwaana a ng'ombe ooruva>.
LUK.15.31	<<Vano babe ahimwaakulaga, wiira: <Mwaanaga, we mudhidhi waatene onakala ni miyo, dhaatedhene dhili dhaaga saawo. 
LUK.15.32	Mbwenye yaali yoofuneya wi nihagalale, nithabe mwaha wi ddibilo ola ahikwa vano ohukanna egumi, ahirimeela vano ohufwanyeya> >>.
LUK.16.1	Yesu ahawaaddelaga anamasuuza aaye: <<Wahikala mulobwana mmohiwa oreela ole anna musadoro olene athu yamusumeliiwa vameentoni va nabwiye wi ononoonga dhooreela dhaaye. 
LUK.16.2	Vano nabwiye ahimwiithana omukoha, wiira: <Gineewiimi wawe si ddi? Waakulele dha omusadoro waawo mwaha wi dhiinova kunafwaneelela okala musadoro aaga>.
LUK.16.3	<<Musadoro ole wiira mwa yeeka: <Gineere ddi? Vowi nabwiya aaga onogiigara mu omusadoroni. Olima mmiddani kaginaakwaniha, oloba teto onogikaliha manyazo. 
LUK.16.4	Miyo gihinona yowi giire, wihina athu yagaakelele mmavade mweewa geegariwa mu omusadoroni>.
LUK.16.5	<<Ahawiithanihaga mmohi ni mmohi alene yamfiyaarele nabwiye. Omukoha owambeela, wiira: <Wamfiyaarile nabwiya aaga avi?>
LUK.16.6	<<Oliye omwaakula: <Yoofiyaari yaaga si mino zana (100) dha makura>.
LUK.16.6	<<Nuwindo, musadoro wiira: <Okaraati, othukule kaarata ya yoofiyaari yaawo olebevo mowaaguva makumi matanu (50)>.
LUK.16.7	<<Vano ahimukohaga a nabiili, wiira: <Ki we, wafiyaare avi?>
LUK.16.7	<<Oliye omwaakula: <Masakwi zana (100) a tirigu>.
LUK.16.7	<<Omwiirela: <Thukula kaarata ya yoofiyaari yaawo olebevo makumi matanu ni maraaru (80)>.
LUK.16.8	<<Vano nabwiye a musadoro oonyengetha ole, ahimutamaalela mwaha wa oxaga waaye wewiliiye. Mwaha wi athu a elabo ya vati booxaga okwaranya mulogo weewa oli mowaara. 
LUK.16.9	Mbwenye miyo ginowuwaaddelani: Mulabihe dhooreela dha elabo yoonyengetha ela wi akwiinyu dhooreeladha dhoomalelani enodha yuwaakeleleni mmisasani dhoohumala.
LUK.16.10	<<Ole oli oororomeleya ni dhooyeva, onororomeleyave teto ni dhijinji; ole ohunaharihamo ni dhooyeva kanaharihamo ni dhijinji. 
LUK.16.11	Vowi nyo mwahikale a ebaribari ni dhooreela dhoonyengetha, onoororomeleni baani ni oreela wa ebaribari? 
LUK.16.12	Akala muli oohuroromeleya ni weeddiha dhego dha mmoheene, onoovaheni baani weeddiha dhooreela dheenyu?
LUK.16.13	<<Kalivo mwiimeleli onaanda wawiimelela anabwiya abiili; sowi oneerege omwiidda mmohi amudhivelege mmohiwa, naari oneerege omwiiwelela mmohi, mmohiwa amunyemulege. Kadhinaandeya omwiimelela Mulugu, wiimelela teto dhooreela>>.
LUK.16.14	AFarizi, ale yaali a nrima, yeewaga dhaatedhene dhedhile, yoombeddaga. 
LUK.16.15	Yesu ahawiirelaga: <<Nyo munowiihelamo wona owaakwanelesesa vameentoni va athu mbwenye Mulugu ohunona mirima dheenyu. Vowi dhinariihedheya vameentoni va athu, vameentoni va Mulugu dhinakala dhoonyemuwa.
LUK.16.16	<<Malamulo ni anamavuhulela yahivuhulela ofiyedha mudhidhi wa Zhuwawu. Okumela vevale odhowa osogolo onolaleyiwa Muselu Wapama wa Omwene wa Mulugu, vano athu aatene enaakwaniha ovolowa mwemule ni kopolo, baahi. 
LUK.16.17	Sookweya vajinji ovira odhulu ni elabo ya vati, ohiyana wi omorevo mujebo mmohi wa Malamulo.
LUK.16.18	<<Aatene enamwalana ni mwihiyanaaye, amutela mmohi onooraruwana, ole onamutela mwihiyana omwalanile ni mamune, onoomuraruwana.
LUK.16.19	<<Ahikalawo mulobwana mmohi ooreela awaresa dhoowara dha mutheengo mulubale dha liinyu oofeewa ni owiirihedha mathanga malubale, akala ni mukalelo wa athu ooreelesesa malabo maatene. 
LUK.16.20	Ahikalawo teto muliba ooloba-loba eeriwa Lazaro, anna makwadda mwiili waatene akalesa vamulago va muliba oreela ole; 
LUK.16.21	oofunesesa oja dhoonyenyeya dhamoresa vameeza a muliba oreela. Ofiyedha anabwa yodheesa onyangulaga makwadda aaye.
LUK.16.22	<<Dhahipadduwa muliba ooloba-loba agakwile, angero yahimuthukulaga omudhowana wakala Abarahamu. Agakwile muliba oreela yahimudhowana omulogoha. 
LUK.16.23	Arabulaga, omunddoni mburo wa anookwa, ahisugwa odhulu, omoona Abarahamu ni Lazaro agali nikukuru. 
LUK.16.24	Nuwindo, ahikuwaga, wiira: <Babani Abarahamu, mugeeddiwele thagaraga, mmurume Lazaro anyethihe mmahinjeni otompini wa embuno yaaye adhena addiddilihena nlumi naaga, vowi ginorabula mmunddoni mula>.
LUK.16.25	<<Abarahamu ahimwaakulaga, wiira: <Mwaanaga, wuubuwelele wi wahaakela dhego dhapama dhoohagalasa egumi yaawo, wewule Lazaro aakelile dhoorabula. Mbwenye dhiinova, oliye onahagalala wuno, we onoorabula. 
LUK.16.26	Ohiya dhaatedhene vaari va hiyo ni nyo vihikala jiji, vowi eli wuno enafuna odha wo, kinaakwaniha, naari eli wo, enafuna odha wuno kinaakwaniha.
LUK.16.27	<<Nuwindo, ahikalelaga ntidi, eeraga: <Babani, miyo ginowuulobani wi mmurume Lazaro adhowe vaade va ababa 
LUK.16.28	mwaha wi gihikanna addibilaga atanu. Awaaddele wi naaliweene enaadhe teto mburo ola wa masooso>.
LUK.16.29	<<Abarahamu ahimwaakulaga, wiira: <Aliwa ehikanna Mozezi ni anamavuhulela, yawiiwelelege aliweene>.
LUK.16.30	<<Mbwenye oliye ahikalelaga ntidi: <Naari, babani Abarahamu, akalavo mmohi ovenyile muukwani adhowa awoga ni aliwa, enotthwaruwa>.
LUK.16.31	<<Abarahamu ahimwaakulaga, wiira: <Akala aliwa kinamwiiwelele Mozezi ni anamavuhulela, nivang'onong'ono kinafunege ogonjihiwa wi ehiye naari muthu mmohi avenye omakwelo> >>.
LUK.17.1	Yesu ahawiirelaga anamasuuza aaye: <<Kadhinaandeya wi dhooholosa dhihidhe, mbwenye oddilu wa muthu oyene onadhana. 
LUK.17.2	Yaali yoofwaneelela amageleliwe mukohi nibwe nuulubale na nsilo, avokedhiwe munyaza, ohiya omuthegiha mmohi mwa ahima ala.
LUK.17.3	<<Pole-pole. Akala ddibilo ohuthega, omusumulule, atthwaruwe omulevelele. 
LUK.17.4	Oothegela dila tanu nabiili vanlaboni, dila tanu nabiili adha wa we, eeraga: <Gihitthwaruwa>, omulevelele>>.
LUK.17.5	Vano arumiwi yahimwiirelaga Nabwiya: <<Muneenjedhedhe nroromelo neehu!>>
LUK.17.6	Nabwiya ahawaakulaga, wiira: <<Mwakalana nroromelo wona bewu ya mukwani muneerege wiirela muthanko wa amora ola: <Wiiddule weedhale munyaza>, vano oneerege wuwiiwelelani.
LUK.17.7	<<Baani wa nyoovo onakanna mwiimeleli aaye alabaga omudda, naari aang'anelaga mabila, vooweruwa omudda amwiirela: <Odhe mowaaguva okaraati, oje?> 
LUK.17.8	Kuneere nda, onomwaaddela wi: <Osasanyedhe yooja, oware guwo dhimohi, ogiimelele va. Miyo gamala oja ni ong'wa, we fineeriiwe oje, ong'we>. 
LUK.17.9	Munoobuwelela wi oneere omutamaalela mwiimeleli ola mwaha wowiirana dharumiwiiye? 
LUK.17.10	Ndala teto nyo mweerana dhaaddeliwiinyu, mwiire: <Nili amwiimeleli eebeweene mwaha wi nihiirana dhafwaneeliihu wiira> >>.
LUK.17.11	Yesu adhowaga oZheruzalemi ahivira mmigaanoni mwa Samariya ni Galileya. 
LUK.17.12	Avolowagawene mmudhini athu kumi a maredda
LUK.17.13	Egeemelile wuddeedde wewule yookuwaga, yiiraga: <<Yesu, namasuuziha, muneeddiwele thagaraga!>>
LUK.17.14	Yesu agawoonile, ahiiraga: <<Mudhowe mweyoonihe wa anamakutha>>. Dhahipadduwa edhowaga mundila yahiyilihiwaga.
LUK.17.15	Mmohi wa ale kumi agoonile wi gihiyilihiwa, ahiwelelaga mundduli amutamaalaga Mulugu ni ndhu nootaama. 
LUK.17.16	Agafiyile vaaligi Yesu, ahikokoraga oworomihedha kove vati va manyalo a Yesu, atamaalelaga. Ola aali muSamariya.
LUK.17.17	Vano Yesu ahimukohaga, wiira: <<Kamwaali kumi mweelihiwe? Ki atanu ni annayi eli waani? 
LUK.17.18	Kalivo mmohi owelile wi amuthithimihe Mulugu, ahili mwanaweendda ola?>> 
LUK.17.19	Omwiirela: <<Kawege nroromelo naawo nuhuuyiliha>>.
LUK.17.20	Dhahipadduwa ayi, aFarizi yahimukohaga Yesu wi Omwene wa Mulugu onadha alini? Yesu ahawaakulaga, wiira: <<Omwene wa Mulugu kunadha ni mukalelo wowooneya ni meento, 
LUK.17.21	athu kidha ewogaga, yiira: <Oli veva>, naari <Ole oli vale>, vowi Omwene wa Mulugu oli muwari mwa nyo>>.
LUK.17.22	Yesu ahawaaddelaga anamasuuza aaye, wiira: <<Onofiya mudhidhi onafunigiinyu woona nlabo nimohi na Mwaana a Muthu mwa malabo alene, kamudha moona. 
LUK.17.23	Athu enodha yuwaaddelegeni wi: <Oli va!> naari <Oli wule!> Kamuyewo, naari kamwaahare. 
LUK.17.24	Vowi nlabo nnadha Mwaana a Muthu kanidha naanganyedheya onaakale wona ozherima, onadheela odhulu omoneyelaga dhipaddi dhaatedhene. 
LUK.17.25	Mbwenye enofuneya wi vowambeela oliye arabulihiwe mwa dhego dhijinji, akooddiwe ni mulogo ola.
LUK.17.26	<<Dhapadduwile malabo a Nowe teto sinaapadduwe malabo a Mwaana a Muthu. 
LUK.17.27	Athu yooja, yoong'wa, yootela ni oteliwa, ofiyedha nlabo navolowile Nowe mmwanddeyani, odha mutokora waatolosa aatene.
LUK.17.28	<<Dhimohive dhedhi dhahipadduwa malabo a Lothi. Yooja, yoong'wa yoogula, yooguliha, yoodhala, yoomaga nyuba dhijinji. 
LUK.17.29	Mbwenye Lothi nlabo navenyigiiye oSoddoma, odhulu wahirubwaga munddo ni mabwe oohidda, waatolosa aatene.
LUK.17.30	<<Dhinadha dhiireye ndala nlabo noodha wiyooneyiha Mwaana a Muthu. 
LUK.17.31	Nlabo nddo onaakale vadhulu va nyuba onadhe akite wi akumihemo dhookalana dhaaye dhili mba. Emodha-modhave onaakale omudda ahiwelele mundduli wi athukule dhego. 
LUK.17.32	Muubuwelele dha mwadha Lothi! 
LUK.17.33	Ole onafuna wiing'anela egumi yaaye onoyelela, vano ole onayelele onovulumusa. 
LUK.17.34	Ginowuwaaddelani wi: Mahiyu ayene abiili enodha ekale vakamani; onodha athukuliwevo mmohi, ahiyiwevo mmohiwa. 
LUK.17.35	Ahiyana abiili enoodha esilege vamohi, athukuliwevo mmohi, ahiyiwevo mmohiwa>>.
LUK.17.37	Vano anamasuuza aaye yahimukohaga, wiira: <<Dhineereye waani dhedhi, Nabwiyani?>>
LUK.17.37	Yesu ahaakulaga, wiira: <<Vevo vinaakale muruthu, fivevo teto vinatugumane mibidha>>.
LUK.18.1	Yesu ahaawogela musibe mmohiwa, voofuna wawaaddela wi elobelege mudhidhi waatene ehigomege, 
LUK.18.2	eeraga: <<Muluwani nimohi mwahikala namathonga miladdu ahamoova Mulugu, naari kaamuriiha muthu. 
LUK.18.3	Ahikalawo teto maamukwele mmohi muluwani mwemule, adheesa wa oliye, awogaga, eeraga: <Mugithongele muladdu oli vaari va miyo ni mwiiddani aaga>.
LUK.18.4	<<Vahivira mudhidhi ahifunaga owoga. Mbwenye vooharela ahiiraga yeeka: <Naari gihimoovaga Mulugu, naari gihimuriihaga muthu, 
LUK.18.5	vowi mwihiyana ola onoginyagula, gineere gimuthongele muladdu waaye wi onaadhe aginyagulegeve> >>.
LUK.18.6	Nabwiya aheenjedhagave, eeraga: <<Mwihiiwa madhu a namathonga muladdu gwalagwambi ole. 
LUK.18.7	Mulugu kanaathongele mwa ebaribari oosakuliwa aaye, enamweebedha mahiyu ni mutana, naari viviraga malabo majinji ahinawaakule? 
LUK.18.8	Ginowuwaaddelani wi Mulugu mowaaguva onodha athonge muladdu weewa. Mwa dhaatedhene dhedhi adha adhaaga Mwaana a Muthu, onodha afwanye nroromelo elabo ya vati?>>
LUK.18.9	Yesu aheenjedhagave, waawogela musibe ale yeeroromela wi booharihamo malamulo a Mulugu yaabeddaga athu amohiwa. 
LUK.18.10	<<Yaaligi alobwana abiili yahivolowaga nyuba ya Mulugu wi yalobele; Mmohi aali mFarizi, mmohiya aali namakoha-musoko. 
LUK.18.11	MFarizi ageemelile, egi olobela mwa oliye yeeka eeraga: <Nabwiya Mulugu, ginowuutamaalelani vowi kaginaligana ni athu amohi: anameeya, oohuroromeleya, aliba oraruwa wona namakoha-musoko ola. 
LUK.18.12	Ginothuga dila biili vasumaanani, ginoveleela dhaneekumi mwa dhaatedhene dhinapuriimi>.
LUK.18.13	<<Mbwenye namakoha-musoko ahiimelaga, voolapelavene, naari kaafunaga othukulela meento aaye odhulu ooddwadhaga vathimarimani vaaye, eeraga: <Ee, Nabwiya Mulugu, mugeeddiwele thagaraga vowi gili namathega> >>.
LUK.18.14	Yesu ahiiraga: <<Ginowuwaaddelani wi namakoha-musoko ole ahiwelela vaade vaaye agaleveleliwe dhoothega dhaaye, mmohiwa ole, naari. Ole oneere eyunnuwihe onookitihiwa, oneeyeviha, onowunnuwihiwa>>.
LUK.18.15	Athu yowaadhana ahima wa Yesu wi aahele madada areelihe, mbwenye anamasuuza vawooniligiiwa, yegi waahiiha. 
LUK.18.16	Mbwenye Yesu ahawiithanelaga vaaligi oliye ana-ahimaya, wiira: <<Ahiyeni ahima edhe wa miyo, kamwaahiihe, sowi Omwene wa Mulugu bwa athu enaligana ni aliwa. 
LUK.18.17	Ebaribareene ginowuwaaddelani wi ole ohunaakele Omwene wa Mulugu wona mwaana, kadha avolowamo>>.
LUK.18.18	Mulobwana mmohiwa ooreela ahimukohaga Yesu, wiira: <<Namasuuziha apama, gineere ddi wi gaakele egumi yoohumala?>>
LUK.18.19	Yesu ahimwaakulaga, wiira: <<Onagiirela ddi apama? Kalivo oli apama, apama di Mulugu, baahi. 
LUK.18.20	Ohaanona malamulo: <Kuraruwe, kumpe muthu, kawiiye, kumwiinkedhe mukwaawo, waariihege ababo ni amaayo> >>.
LUK.18.21	Muthu ole ahiiraga: <<Dhaatedhene dhedho gambeele ohara ngali muzombwe>>.
LUK.18.22	Yesu ageewile, ahimwiirelaga: <<Yego emohi ehuuhaleela, ogulihe dhaatedhene dhinniiwena, korowadha waavahe athu oorabula, dhooreela onoodha ofwanye odhulu. Weera ndo, ogiharege>>.
LUK.18.23	Muthu ole ageewile madhu ale, ahikukumuwaga vowi aali ooreela vajinji. 
LUK.18.24	Yesu agamoonile [wi ohukukumuwa vajinji,] ahiiraga: <<Dhili dhoorusa vajinji wi athu ooreela evolowe muuMweneni wa Mulugu! 
LUK.18.25	Eli yookweya kamelo ovira mookupula mwa singano, ohiyana wi athu ooreela evolowe muuMweneni wa Mulugu>>.
LUK.18.26	Ale yeewilege, yahiiraga: <<Akala dhili ndo, ki onaande ovolowa baani?>>
LUK.18.27	Yesu ahawaakulaga, wiira: <<Dhihinaandeya ni athu, dhinaandeya ni Mulugu>>.
LUK.18.28	Vano Peduru ahiira: <<Hiyo nihihiya dhaatedhene dhaaniihuna, wuuharagani>>.
LUK.18.29	Yesu ahawaakulaga, wiira: <<Ebaribareene ginowuwaaddelani wi kaliwo muthu onaahiye nyuba yaaye, mwihiyanaaye, addibile, ababiinya, naari anaaye, mwaha wa Omwene wa Mulugu, 
LUK.18.30	ohunaakele dhiinoveva vajinjivene mookwaranya dhanniiyena, teto mu elabo enadha, egumi yoohumala>>.
LUK.18.31	Yesu ahawiithanelaga vowihivale anamasuuza kumi ni abiili, wiira: <<Mwiiwe, nili voolenddoni woodhowa oZheruzalemi. Wewo onaakwanelihiwe dhaatedhene dhilebiwe ni anamavuhulela dhinawoga dha Mwaana a Muthu. 
LUK.18.32	Miyo gineere opelekiwa mmadadani mwa athu oode.
LUK.18.33	owaxuliwa, egipe. Vano nlabo na neethaaru gineere ovenya muukwani>>.
LUK.18.34	Anamasuuza ale kayeewelelagamo yego mwa dhaatedhene. Dhatapulelaga madhu ala yaaligi oowiipiteya, kayanonelagamo dhawogigiiye.
LUK.18.35	Dhahipadduwa Yesu aaddamelaga nluwa na oZheriko wahikala muthu oohoona akaraatilege seresere ya rampa, alobaga wa athu yowiikamihedhana. 
LUK.18.36	Ageewile musiddo wa anamwinji wa athu yaviraga ahikohaga si ddi eneereya. 
LUK.18.37	Yahimwaaddelaga, wiira: <<Yesu a oNazarethi dinavira>>.
LUK.18.38	Vano oliye ahikuwaga, wiira: <<Yesu, Mwaana a Davidi,
LUK.18.39	Ale yadhowaga osogolo wa Yesu yomwihiihaga wi amaale. Mbwenye oolibihedhagave okuwaga: <<Mwaana a Davidi, mugeeddiwele thagaraga!>>
LUK.18.40	Vano Yesu ahiimelaga, wawiirela wi emudhowena va oliye. Agafiyile, Yesu ahimukohaga, wiira: 
LUK.18.41	<<Onafuna guwiirele ddi?>>
LUK.18.41	Oliye waakula: <<Nabwiyani, ginafuna giwelele woona>>.
LUK.18.42	Yesu ahimwiirelaga: <<Woona waawo owelele, nuuyilihile thi nroromelo naawo>>.
LUK.18.43	Mowaaguva ahambeela woona, omuharaga, amutamaalaga Mulugu. Athu aatene egoonile nde yoomutamaalaga Mulugu.
LUK.19.1	Yesu ahifiyaga oZheriko aviraga muluwani mule. 
LUK.19.2	Mwahikala muthu mmohi ooreela eeriwa Zakeyu, mpogo a anamakoha-musoko. 
LUK.19.3	Oofunesesaga omoona Yesu baani, mbwenye kaakwanihilege ni wiinjiva wa athu, vowi aali ookwiiva. 
LUK.19.4	Nuwindo, ahithamagelaga osogolo, ogwela munthazani wi amoone vowi Yesu aavire vevale vaaligiiye.
LUK.19.5	Yesu agafiyile mburo olene, asugwaga odhulu ahimwiirelaga: <<Zakeyu, kita mowaaguva. Vowi soofuneya peeno wi gikale vaade vaawo>>. 
LUK.19.6	Oliye ahikitaga mowaaguva omwaakela ni ohagalala.
LUK.19.7	Aatene yoonilege nde yomwaabaga yiiraga: <<Oliye ofiyedhe vaade va <namathega> >>.
LUK.19.8	Nuwindo, Zakeyu ahiimelaga omwiirela Nabwiya wi: <<Ginogawa vaari dhooreela dhaaga gaavahe oorabula. Akala gihimwiiyela muthu ginomuwelihedha dila nnayi okwaranya dhamwiiyeliimi>>.
LUK.19.9	Yesu ahimwiirelaga: <<Peeno ovulumusa ohufiya vaade va vowi ola teto di mwaana a Abarahamu. 
LUK.19.10	Vowi Mwaana a Muthu odheele waasayela ni waavulumusa oorimeela>>.
LUK.19.11	Yesu ahaawogelaga musibe mmohi wa alene yamwiiwaga oliye nde dhawogigiiye, vowi aaligi vakukuuve ni oZheruzalemi, mwa ela aliwa yoobuwelaga wi Omwene wa Mulugu weere ofiya mowaaguva. 
LUK.19.12	Nuwindo, Yesu wiira: <<Muthu mmohi a nlogo noovuweya ahidhowa elabo emohiya woolapa wi avahiwe omwene eendo awelewo. 
LUK.19.13	Ahawiithanaga amwiimeleli aaye kumi, waavaha korowa dha parata kumi, wiira: <Mmwiiregena nagooso ofiyedha ginaweliimiwo>.
LUK.19.14	<<Mbwenye athu a elabo ele yoomugana, yahaaruma mundduli mwaaye arumiwi wi yamwiirele: <Hiyo kannafuna wi anithongege>.
LUK.19.15	<<Vano oliye aweliliiyewo, agavahiwe omwene, ahawiithanaga amwiimeleli alene yaavahiliiye korowa dha parata wi anone dhipuriliisu.
LUK.19.16	<<Ahidhaaga owambeela, wiira: <Nabwiyani, korowa yeenyu ele, gipurilemo dhimohi kumi>.
LUK.19.17	<<Nabwiye ahimwaakulaga, wiira: <Dhihikala pama, we oli mwiimeleli apama, mwaha wi ohooneyiha ororomeleya ni dhooyeva, onodha waathonge maluwa kumi>.
LUK.19.18	<<Ahidhaaga mwiimeleli a nabiili, eeraga: <Nabwiyani, korowa yeenyu ele, gipurilemo dhimohi tanu>.
LUK.19.19	<<Nabwiye ahimwiirela teto ni olena: <Onoodha waathonge maluwa matanu>.
LUK.19.20	<<Odha vevale mwiimeleli mmohiwa, eeraga: <Nabwiyani, korowa yeenyu ela, galogohiliimi gamagile muleesoni. 
LUK.19.21	Miyo gowuwoovani vowi nyo muli muthu oorusa, munovenyihavo elene muhuheliliinyuvo ni ohadda nde muhudhaliliinyu>.
LUK.19.22	<<Nabwiye ahimwaakulaga, wiira: <Mwiimeleli abure! Ni mwaha wa vamulomoni vaawo ginowuukona. Wahinona wi miyo gili muthu oorusa, ginovenyihavo gihiheliliimivo ni ohadda dhihidhaliliimi. 
LUK.19.23	Ki mwahaya bwaddi odhe ohuhelege obanko korowa yaaga, miyo gawelawo, gaakele moweenjedhedheya?>
LUK.19.24	<<Vano ahawiirelaga ale yoonelaga: <Mmwaake korowa eyo mumvahe olene winna kumi>.
LUK.19.25	<<Aliwa yahimwaakulaga, wiira: <Nabwiyani, oliye ohukanna dhimohi kumi!>
LUK.19.26	<<Miyo ginowuwaaddelani wi ole winna oneere weenjedhedhiwa mbwenye ole ohinna, naari yooyeva elene yinniiyena onowaakiwa. 
LUK.19.27	Mbwenye amwiiddani alene yahafunile wi miyo gaathongege aliwa, mwaadhena wuno mwaape vameentoni vaaga!>>
LUK.19.28	Vano Yesu agawogile nde, ahisogolaga odhowa oZheruzalemi. 
LUK.19.29	Dhahipadduwa ayi, yaaddamelaga oBetifazhe ni oBetaniya vakukuuve ni Mwaango wa Olivera, ahaarumaga anamasuuza aaye abiili, 
LUK.19.30	wawaaddela, wiira: <<Dhowani mudhi onooniinyu oyo. Mwaavolowaga, munomfwanya mwaana a buuru agamageleliwe ohunagweliwege ni muthu. Mmutapule, mmudhena. 
LUK.19.31	Muthu onookoheni, eera: <Munamutapulela ddi?> mmwaakule, mwiire: <Nabwiya dinamfuna> >>.
LUK.19.32	Vano ale yarumiwege edhowaga, yahimfwanyaga wona mwawaaddelege Yesu. 
LUK.19.33	Aliwa emutapulaga buuru, anyaya yahiiraga: <<Munamutapulela ddi?>>
LUK.19.34	Aliwa yahawaakulaga, wiira: <<Mwaha wi nabwiya dinamfuna>>.
LUK.19.35	Nuwindo, yahimudhaagana, otadeela dhoowara dheewa vadhulu vabuuruni ole, omwiirela Yesu wi amugwele.
LUK.19.36	Yesu adhowaga, athu yootadeelaga dhoowara dheewa murampani.
LUK.19.37	Vano aaddamelaga mukitakita wa Mwaango wa Olivera, anamwinji aatene, anamasuuza, yoolupaga moohagalala ni madhu oomutamaala Mulugu, mwaha wa dhootikiniha dhaatedhene nde dhooniligiiwa, yiiraga:
LUK.19.39	Vevale aFarizi amohiwa yahimwiirelaga vaari va anamwinji: <<Namasuuziha, mwaamaalihe anamasuuza eenyu!>>
LUK.19.40	Mbwenye Yesu ahawaakulaga, wiira: <<Ginowuwaaddelani wi aliwa yamaala mabwe binakuwege>>.
LUK.19.41	Yesu aaddamelaga oZheruzalemi agoonile nluwa ahiinddaga, 
LUK.19.42	eeraga: <<Ee! Akalagahi peeno wahinona mwa we weeka, dhego dhinavaha murenddele. Mbwenye dhiinova nda dhili dhoologoheya vameentoni vaawo. 
LUK.19.43	Vowi enodha malabo amwiiddani aawo enoorijiiwa ni miliddi dhoothawelamo ni waapeeliha dhipaddi dhaatedhene yuuthiyelelena. 
LUK.19.44	Eneere wuutolosa we ni anaawo aatene. Vowi kanidha nihiyiwa nibwe nimohi vadhulu va nibwe nimohi, mwaha wi kunonile mudhidhi olene wadhiile Mulugu wi oovulumuse>>.
LUK.19.45	Vano Yesu avolowaga vathaddo va nyuba ya Mulugu, ahambeelaga wathamagihamo anamaguliha. 
LUK.19.46	Ahawaaddelaga, wiira: <<Dhihilebiwa: <Nyuba yaaga enaakale nyuba ya matugumano a malobelo>.
LUK.19.47	Yesu oosuuzihesa munyuba ya Mulugu malabo maatene. Mbwenye apogo a anamakutha, anamasuuziha a malamulo ni asogoleli a athu yoofuna empe. 
LUK.19.48	Mbwenye kayanna yowiira vowi athu aatene yoodhiveliwa vajinjivene yavuruwanaga madhu aaye.
LUK.20.1	Nlabo nimohi Yesu aasuuzihaga athu mu nyuba ya Mulugu, alaleyaga Muselu Wapama, yahidhaaga apogo a anamakutha ni anamasuuziha a malamulo, vamohi ni makolo a mutugumano. 
LUK.20.2	Yahimukohaga, wiira: <<Onaaddele owodha oneeriiwena dhego dhi okumilena waani? Wuuvahile owodha wula baani?>>
LUK.20.3	Yesu ahawaakulaga, wiira: <<Miyo teto ginowuukohani yego emohi, mugaaddele: 
LUK.20.4	Amvahile Zhuwawu Namabathiza owodha wi abathizege aali Mulugu, yaali athu?>>
LUK.20.5	Aliwa yahambeelaga okohana mwakaleligiisu, yiiraga: <<Neera <Amvahile di Mulugu>, ononikoha eere: <Ki mudhe muhumurumeedhege?> 
LUK.20.6	Vano nehi niire: <Waali wa athu>, athu aatene enofiyedha onipa ni mabwe vowi mmurimani mweewa enolibihedha wi Zhuwawu aali namavuhulela>>.
LUK.20.7	Omamalelo wiwa yahaakulaga, wiira: <<Kannonile>>.
LUK.20.8	Vano Yesu ahawaakulaga, wiira: <<Naari miyo teto kaginowaaddelani ni owodha baani gineeriimina dhego dhi>>.
LUK.20.9	Nuwindo, Yesu ahambeelaga owoga ni athu ale musibe ola: <<Mulobwana mmohi ahilima mudda wa uuva, ahaahiyedha anamalima, oliye ovenyavo odhowa elabo emohiwa, ahikala wewule mudhidhi woolapeleene. 
LUK.20.10	Ogafiyile mudhidhi woovaha dhoovaha dha uuva ahimuruma mwiimeleli aaye wa anamalima ale wi yamvahewo dhoovaha dha mmuddani mule. Mbwenye anamalima ale yahimuddwadhaga, omuweliha, ehimvahile yego. 
LUK.20.11	Nuwindo, ahimuruma mwiimeleli mmohiwa, mbwenye teto nuulena yahimuddwadhaga omwiirela dhabure, omuweleliha mundduli ahinna yego. 
LUK.20.12	Nuwindo, ahimuruma a neethaaruya teto nuulena yahimporosa, omvokedha okwibi.
LUK.20.13	<<Vano muliba mudda ole ahiira: <Gineere ddi? Gimurume mwaanaga, ginamudhiveliimi mwaagahi ola kimuriiha?>
LUK.20.14	<<Anamalima ale egamoonile, yahaaddelanaga mmohi ni mukwaaye, yiiraga: <Ola di namahalana mudda, nimpe wi mureeleloya okale weehu>. 
LUK.20.15	Yahimvokedhaga ode wa mudda ole, ompa.
LUK.20.15	<<Ki muliba mudda ole adha, onawiirena avi anamalima ale? 
LUK.20.16	Oliye onoodha, aape, eera ndo, aabolihe amohi muddaya>>.
LUK.20.16	Athu egeewile nda, yahiiraga: <<Dhi kadhinapadduwa!>>
LUK.20.17	Vano Yesu ahaasugwaga, wiira: <<Enatapulela ddi yoolebiwa ela eni:
LUK.20.18	Olene onatongwele nibwe nddi onogwaddanyeya, ole nnammoreliiwa nibwe nddi onoosileya>>.
LUK.20.19	Wora emohive elene anamasuuziha a malamulo ni apogo a anamakutha yoomusayela omwihidda vowi yahiiwaga wi musibe ole aawogelaga aliwa. Mbwenye yawoovaga athu.
LUK.20.20	Vano yoomuharahara, yahaaruma athu yanna mukalelo wooharihamo wi yamuwage Yesu muwano, emwihidde yampeleke mu othongi wa kuminadori. 
LUK.20.21	Vano yahimukohaga, wiira: <<Namasuuziha nihinona wi munowoga, munosuuziha mowogoowa, kamwinna nsakulo wi ola baani, munosuuziha dila ya Mulugu ni ebaribari. 
LUK.20.22	Dhinorumeedheya, naari kadhinarumeedheya wi nipelekege musoko wa Sezari?>>
LUK.20.23	Mbwenye Yesu vowi ahinona ogongomwa weewa ahawaakulaga, wiira: 
LUK.20.24	<<Mugoonihe korowa emohi ya parata.
LUK.20.24	Vano aliwa yahimwaakulaga, wiira: <<Dha Sezari>>.
LUK.20.25	Yesu ahawaaddelaga, wiira: <<Mumvahege Sezari eli ya Sezari, mumvahege Mulugu eli ya Mulugu>>.
LUK.20.26	Kayoonile yoomwihiddana mmadhuni vameentoni va athu, vano mootikiniheya ni dhowaakula dhaaye yahimaalaga.
LUK.20.27	ASaduseyi amohiwa, ayene yaharumeedha wi ohukalawo ovenyihiwa muukwani, yahimwaaddamelaga Yesu. 
LUK.20.28	Omukoha, wiira: <<Namasuuziha, Mozezi ahileba nlamulo nowi akwa mulobwana mmohi, akala ahitela amwihiya mwihiyanaaye, ahinna ahima, ddibile amutelege maamukweleya wi ambalele ahima ddibile ole yeelengiwege ahima a mwanookwa. 
LUK.20.29	Dhahiireya ndala yahikalawo addibila atanu ni abiili. Owambeela ahimutela mwihiyana, oliye okwa, ahimbalilena mwaana. 
LUK.20.30	A nabiili, 
LUK.20.31	a neethaaru, emodha-modhave atanu ni abiili ala yahikwa, yahimbalele ahima. 
LUK.20.32	Teto omagomihedhowa mwihiyana ole okwa. 
LUK.20.33	Ki nlabo noovenyihiwa muukwani mwihiyana ola, onaakale mwadha wani vowi addibila aatene atanu ni abiili ale yahimutela?>>
LUK.20.34	Yesu ahawaakulaga, wiira: <<Athu eli elabo ya vati vano enotela, enoteliwa. 
LUK.20.35	Mbwenye ale enaakale oofwaneelela ofiya elabo eyo enadha voovenyihiwa muukwani kawuli otela naari oteliwa, 
LUK.20.36	vowi kinaakwege, enaakale wona angero. Vano enakala ahima a Mulugu mwaha woovenyihiwa muukwani. 
LUK.20.37	Mozezi ahiwoga wi anookwa enovenyihiwa vawogiliiye thalako ya nikupu nahiddaga munddo, veeriliiye wi <Nabwiya di Mulugu a Abarahamu, Mulugu a Ezaaki, Mulugu a Yakobo>.
LUK.20.38	Mulugu kahuwo Mulugu a athu ookwa, di Mulugu a athu ookalawo vowi wa oliye aatene ehikanna egumi>>.
LUK.20.39	Vano amohiwa mwa anamasuuziha a malamulo yahiira: <<Namasuuziha, muhaakula pama!>> 
LUK.20.40	Nuwindo, yowoovaga omukoha dhimohi dhiwa.
LUK.20.41	Yesu ahaakohaga, wiira: <<Enaawogela ddi wi Kirixtu
LUK.20.42	Vowi mwiinyeene Davidi ohuwoga mmaniivuruni a Masaalimu, wiira:
LUK.20.44	Akala Davidi onamwiira <Nabwiya>. Onaakale addi mwaanaye?>>
LUK.20.45	Athu aatene emvuruwanaga Yesu ahawaaddelaga anamasuuza aaye, wiira: 
LUK.20.46	<<Pole-pole ni anamasuuziha a Malamulo, enodhiveliwa owara mikanjo dhoolapa, efunaga vajinjivene olojeliwa ni nriiho mburo dhowooneya. Aliwa enodhiveliwa mu nyuba dha matugumano enothamagela okaraatela dhittengu dhowambeela, mburo dha nriiho mmathangani. 
LUK.20.47	Aliwa enowaaka mowaaguva nyuba dha amaamukwele aahiyana ni wawiiyela dhookalana dheewa moohukalana manyazo, enolobela moolapiha, moonyengetha. Athu ala enoodha yoonihiwe goyi yuulubale waakwaranya amohi>>.
LUK.21.1	Yesu ahisugwaga, wawoona aliba oreela evokedhaga yoovaha mukaxani mwa korowa, ya nyuba ya Mulugu. 
LUK.21.2	Ahimoonaga mwihiyana maamukwele oorabula, ahivokedhagamo korowa biili dhing'onong'ono dha gwingwi.
LUK.21.3	Vano ahiiraga: <<Ebaribareene ginowuwaaddelani wi maamukwele a mwihiyana oorabula ola ohuvaha vajinji waakwaranya aatene. 
LUK.21.4	Mwaha wi ala ehivaha wona yoovaha moothapa. Mbwenye ola, moorabulani mwaaye, ohuvaha dhaatedhene dhanniiyena dhafuniiye wiikamihedhana>>.
LUK.21.5	Anamasuuza amohiwa yoowogaga dha mukalelo woomageya nyuba ya Mulugu, moowomihedhela ni mabwe ooriya ni mvahi dha nyuba ya Mulugu. Yesu ahiiraga: 
LUK.21.6	<<Nyo munoona dhego nda? Enoofiya malabo ohunaakale nibwe vadhulu va nibwe nikwaaye, nihinaadhe nihibwanyuliwe>>.
LUK.21.7	Yahimukohaga, wiira: <<Namasuuziha, dhinapadduwa alini dhego dhedho? Ki etoonyihedho baani enaadhe ekalewo dhego ndo dhadha dhaakwanelihiwaga?>>
LUK.21.8	Yesu ahawaakulaga, wiira: <<Pole-pole wi munadha muholosiwe, ajinji enoodha edheege mundina naaga, yiiraga: <Miyo gili oliyeene> teto enoodha yiirege: <Mudhidhi ohaaddamela>. Ala munadha mwaahare! 
LUK.21.9	Mudha mwiiwaga dha koddo, ovenyedhana, muhoove. Soofuneya vowambeela dhipadduwe dhego ndo, mbwenye omakuthulo wa elabo kunafiye>>.
LUK.21.10	Vano ahawaaddela, wiira: <<Nlogo nneerege owana koddo ni nlogo nimohi, omwene oneerege owana ni omwene omohi. 
LUK.21.11	Onoodha okalewo othikeya wuulubale wa elabo, ni dhiredda wona thoba, ni dala mburo dhoohiyana-hiyana, dhoopadduwa dhuulubale dhowoopiha, ni dhitoonyihedho dhuulubale dhodheela odhulu.
LUK.21.12	<<Dhihineereye dhego dhaatedhene nda, enoodha yuuhiddegeni ni wuurabulihani, yuuthukulelegeni omuladduni mu nyuba dha matugumano dha aZhudewu
LUK.21.13	Nda dhinoodha dhuupadduweleni wi mukanne mpatha wogiirela onamoona. 
LUK.21.14	Mulibe murima kamukathamiheye yoofuna waakula. 
LUK.21.15	Vowi miyo ginodha guuvaheni madhu ni tthottho wi amwiiddani eenyu kidha ekoodda naari ovaanya. 
LUK.21.16	Ababiinyu, addibilinyu, amudhiinyu ni akwiinyu enodha yuupelekegeni. Amohiwa mwa nyo enodha epiwe. 
LUK.21.17	Aatene enodha yuwiiddegeni mwaha wa ndina naaga. 
LUK.21.18	Mbwenye kamudha muyelela naari nthithi nimohi na mmuruni mweenyu. 
LUK.21.19	Mwavilelave, munoodha mpure egumi yeenyu.
LUK.21.20	<<Teto mudha mmoona Zheruzalemi arijiwa ni anyakoddo, munone wi obwanyuliwa waaye ohaaddamela. 
LUK.21.21	Vano ale enaakale oZhudeya ethawelege mmwaangoni, ale enadha ekale muluwani, ekumemo, ale enadha ekale mmamidda enadha evolowe muluwani mwa. 
LUK.21.22	Vowi malabo ayo enadhe ekale malabo agoyi wi dhaakwanele dhaatedhene dhilebiwe. 
LUK.21.23	Ooddilu ba ahiyana enaakalena wari mudhidhi oyene teto wawaamwiha ahima! Vowi onodha okale goyi, okubanya wuulubale mwiilaboni ya vati ni owali wa Mulugu wa athu ala. 
LUK.21.24	Enodha epiwege ni masupaadda, amohi enodha ecedheliwege dhilabo dhaatedhene. Zheruzalemi athu oode enodha emunyingalele ofiyedha waakwanela mudhidhi wa athu oode ale.
LUK.21.25	<<Onoodha wooneye dhitoonyihedho vanduwani, vamweerini ni vattendderini. Veelaboni ya vati vinoodha vikale masooso ni makathamiho wa athu a milogo, othuusiwa ni okukuma wa mahinje a munyaza ni kuluzi. 
LUK.21.26	Athu aatene enoodha ehileyege ni woova yuubuwelaga dhinafuna opadduwa mwiilaboni vowi kopolo dha odhulu dhinoodha dhithikeye. 
LUK.21.27	Vano athu aatene enoodha emoone Mwaana a Muthu adhaaga mmuraboni ni owodha ni nthithimiho nuulubale. 
LUK.21.28	Mwadha moona dhipadduwaga dhego dhedhi libani mirima, muthukule kove dheenyu vowi wooboliwa weenyu ohaaddamela>>.
LUK.21.29	Yesu ahawaaddelaga musibe mmohi, wiira: <<Mwamoona namutaambwi
LUK.21.30	Dhambeela opwedheya, nyo munonona wi elimwe ehaaddamela. 
LUK.21.31	Mwa mukalelo mmohive nyo mwadha moona dhego dhedhi dhipadduwaga, munone wi Omwene wa Mulugu ohaaddamela.
LUK.21.32	<<Ebaribareene ginowuwaaddelani wi nlogo nenddi kannamale nda dhaatedhene dhihinapadduwe.
LUK.21.33	<<Elabo ya vati ni odhulu dhinoodha dhimale, mbwenye madhu aaga kidha emala.
LUK.21.34	<<Pole-pole, mirima dheenyu dhihikale dhoolodhowa ni mathanga, olezela ni ozuzumela dha elabo ya vati, wihina nlabo nenddo nnoodheeleni moorurumusa wona musapa. 
LUK.21.35	Vowi nnodha naadheele athu enakala elabo yaatene ya vati. 
LUK.21.36	Mwiyiing'anele mudhidhi waatene ni olobela mwaha wi mukalena kopolo dhoorabelana dhego dhaatedhene dhineereyege ni wiimela vameentoni va Mwaana a Muthu>>.
LUK.21.37	Yesu oosuuziha malabo maatene munyuba ya Mulugu, mbwenye vakala mahiyu, ookuma odhowa okalaga omwaangoni oneeriwa Olivera. 
LUK.21.38	Vano athu aatene yoodhowa bebeheene wi yakale ni oliye munyuba ya Mulugu wi yamwiiwege.
LUK.22.1	Mudhidhi wa Othabela wa Mikaathe Dhoohuheliwa Emela, weeriwa Paxkwa,
LUK.22.2	Apogo a anamakutha ni anamasuuziha a Malamulo yoosayelaga mukalelo wowi empe Yesu, mbwenye yowawoova athu. 
LUK.22.3	Vevale Sathana ahivolowaga mmurimani mwa Zhudasi a oEsikariyothi,
LUK.22.4	Oliye ahidhowa ogumana ni apogo a anamakutha ni ale yaang'anela nyuba ya Mulugu wi yeewananele mukalelo woompeleka Yesu. 
LUK.22.5	Aliwa veewiliiwa dhedho yahidhiveliwaga, yahimuroromeliha omvaha korowa. 
LUK.22.6	Zhudasi ahirumeedhela, wambeela osayela mpatha wowi ampeleke anamwinji ehilivo.
LUK.22.7	Vano nigafiyile nlabo na Mathanga a Mikaathe Dhoohuheliwa Emela vapiwa nibila na Paxkwa. 
LUK.22.8	Yesu ahimuruma Peduru ni Zhuwawu, eeraga: <<Kaweni mwasasanyedhe dhooja dha Paxkwa wi nije>>.
LUK.22.9	Aliwa yahimukohaga, wiira: <<Munafuna nasasanyedhe waani Mathanga a Paxkwa?>>
LUK.22.10	Yesu ahawaakulaga, wiira: <<Mwaavolowaga muluwani, muneere ogumanana mulobwana agathukule muno wa mahinje. Mmuharege vaade vineeriiye avolowe. 
LUK.22.11	Mmukohe mwiinya a vaade, mwiire: <Namasuuziha onakoha: suubi a aleddo wi gijemo Mathanga a Paxkwa ni anamasuuza aaga oli waani?> 
LUK.22.12	Oliye onowuwoonihani suubi mulubale a vadhulu, mwemo muli dhaatedhene dhoofuneya vamathangani, musasanyedhemo dhoojadha>>.
LUK.22.13	Aliwa edhowaga yahifwanya dhaatedhene wona mwawaaddelege Yesu. Vevale yahisasanyedha Mathanga a Paxkwa. 
LUK.22.14	Vano mudhidhi ogaakwanile Yesu ahikaraatigi vameeza vamohi ni arumiwi aaye. 
LUK.22.15	Ahiwogaga, wiira: <<Ginofuna vajinjivene wi nimuje vamohi Paxkwa ola gihinoone dhoovoreya. 
LUK.22.16	Ginowuwaaddelani wi kagidha gimuja mmohi ofiyedha aakwanelihiwe muuMweneni wa Mulugu>>.
LUK.22.17	Ageere ndo ahimuthukulaga nakoma
LUK.22.18	Ginowuwaaddelani wi kagidha gimung'wa vinyu dila emohi ofiyedha odha Omwene wa Mulugu>>.
LUK.22.19	Vano ahithukulaga mukaathe, omutamaalela Mulugu, ogwaddanya wawinka, wiira: <<Ola bu mwiili waaga onavahiwa wa nyo; mwiiregenave ela muguubuwelelaga>>.
LUK.22.20	Vooharela, ahimuthukulaga nakoma, ovahedha mahala, wiira: <<Ola di nakoma a nipangano no waandana nixa na mwazi waaga onakuthuleliwa wa nyo>>.
LUK.22.21	<<Mbwenye moone, muthu ole onafuna ogiguliha oli ni miyo vameeza veva. 
LUK.22.22	Ebaribareene, miyo, Mwaana a Muthu, gineere opiwa wona mwafuneyeliiwa, mbwenye oddilu oli ni muthu oyene onaagigulihe!>> 
LUK.22.23	Vano arumiwi yahambeelaga okohana vakaleligiisu, yiiraga mwa aliwa wi eerena dhedho baani.
LUK.22.24	Teto wahikalaga ovaanyihana vakaleligiisu, yiiraga wi mwa aliwa aali oofuneya baani. 
LUK.22.25	Yesu ahawaaddelaga, wiira: <<Mamwene a athu oode enowaajela athu eewa; ale enaalamula eneeriwa anameerana dhapama. 
LUK.22.26	Mbwenye nyo kamunaakale ndo. Moohiyaniha, mpogo mwa nyo onaakale wona mung'ono. Vano ole onasogolela onakala wona ole oneemelela. 
LUK.22.27	Ki oofuneya baani: di ole oli vameeza naari ole oneemelela? Kahuwo ole onaja vameeza? Mbwenye miyo gili vaari va nyo wona ole oneemelela. 
LUK.22.28	Nyo muli alene munakalave ni miyo moweehiwani mwaaga. 
LUK.22.29	Wona ababa egisakulele omwene, miyo ginowuusakulani 
LUK.22.30	wi muje, mung'we vameeza vaaga muuMweneni mwaaga. Muneere okaraati mumpanddoni dha omwene wi mwaathonge malogo kumi ni meenddi a Ezarayeli>>.
LUK.22.31	Teto Yesu ahiwogaga, wiira: <<Simawu, Simawu, woone, Sathana ohuuwaddihedha wi oveetheni wona tirigu.
LUK.22.32	Mbwenye miyo guhuulobelela wi nroromelo naawo nihithime. Wadha otthwaruwa waalibihe addibilo>>.
LUK.22.33	Mbwenye Peduru ahaakulaga, wiira: <<Nabwiyani, gili owiimeleene odhowa ofugeliwa ni nyo, ofiyedha okwa>>.
LUK.22.34	Vevale Yesu ahiiraga: <<Ebaribareene ginowuwaaddela mahiyu alena a peeno mutubi ahinandde <Kokoliko>, oneere ogikoodda dila thaaru wiiraga kuginonile>>.
LUK.22.35	Vano Yesu ahaakohaga anamasuuza aaye, wiira: <<Voorumiliimini voolenddoni giiraga wi kamuthukule thumba na korowa, naari thumba na olenddo, naari sapatho; yahikalavo yoohaleeleni?>>
LUK.22.35	Aliwa wiira: <<Kanahaleeliwe yego>>.
LUK.22.36	Oliye wawaaddela, wiira: <<Mbwenye dhiinova winna thumba na korowa athukule ni thumba na voolenddoni; ole ohinna supaadda, agulihe yowiikuneelana yaaye wi agulena naaye. 
LUK.22.37	Ginowuwaaddelani wi enofuneya dhigipadduwele dhedho dhilebiwe: <Wi oliye oneere otaganyihedhiwa ni anameerana dhabure>.
LUK.22.38	Aliwa yahimwiirelaga: <<Nabwiyani, nihikanna masupaadda meenddi ala!>> Waakula, wiira: <<Baahi, ehaakwana>>.
LUK.22.39	Vano ahivenyaga odhowa oMwaangoni wa Olivera wona moolemeelela ni anamasuuza aaye vamohi. 
LUK.22.40	Egafiyile mburo wasakuliwe, ahiiraga: <<Lobelani, mulobaga wi munaamorele moweehiwani>>. 
LUK.22.41	Ahisusedhaga vang'ono, olapelawa wona vinamorela nibwe muthu avoka, ahikokoraga wambeela olobela. 
LUK.22.42	Alobelagave, ahiiraga: <<Babani, mwafuna girabeliheni nakoma
LUK.22.43	[Vano mungero a odhulu ahimooneyelaga wi amulibihe mmurimani. 
LUK.22.44	Yesu agali mmasoosoni, oolobelagave ni kopolo. Nikurumela naaye naaligi wona mathotho a mwazi waddonddelaga vati.]
LUK.22.45	Agamalile olobela ahiwelela waaligi anamasuuza ale araaru, aafwanyilege egonaga, vowi okubanya weewa wahitthabwaga. 
LUK.22.46	Oliye wiira: <<Munagonela ddi? Mvenye, mulobele wi munaamorele moweehiwani!>>
LUK.22.47	Yesu awogagave yahifiyaga athu ajinjeene ni mmohi wa anamasuuza kumi ni abiili, ole eeriwa Zhudasi, aaligi vasogolo. Ahisusedhaga vaaligi Yesu wi amulojele ni bezhu. 
LUK.22.48	Yesu ahiwoga ni oliye, wiira: <<Zhudasi, onafuna ompeleke Mwaana a Muthu ni ombezhari?>>
LUK.22.49	Vano anamasuuza a Yesu yamwaapeelelege vevale yoonaga dhafunaga opadduwa, yahimukohaga, wiira: <<Nabwiyani, munofuna naaporose ni masupaadda eehu athu ala?>> 
LUK.22.50	Mmohi aaligi vevale ahixomolaga supaadda omporosana mwiimeleli a musogoleli a anamakutha. Ompadha nibaru na omoononi wooja.
LUK.22.51	Yesu waahiiha, wiira: <<Baahi! Hiyani!>> Oliye okahinya nibaru, ovoliha.
LUK.22.52	Vano Yesu ahiwogaga ni apogo a anamakutha, anamaang'anela a nyuba ya Mulugu ni makolo a mutugumano, yadhiilege wi emwihidde, wiira: <<Nyo munadha ni masupaadda ni golomonddo wi mugihidde wona gili mbava? 
LUK.22.53	Malabo maatene gakala ni nyoovo nyuba ya Mulugu, mbwenye kamugihiddile. Mudhidhi ola bweenyu. Si kopolo dha mwiipipini>>.
LUK.22.54	Vano egamwihiddile Yesu, yahimudhowana vaade va musogoleli a anamakutha. Peduru egi waahara voolapelavene. 
LUK.22.55	Yahitubaanyaga munddo vathaddo aatene okaraati. Peduru ahifiyaga mburo olene okaraati ni aliwa. 
LUK.22.56	Mwiimeleli mmohi a namwali ahimoonaga Peduru vakaraatiligiiye vooneyelaga munddo, omusugwesesa, wiira: <<Mulobwana ola akala ni oliyeene!>>
LUK.22.57	Mbwenye Peduru ahikooddaga, eeraga: <<Asa! Mwihiyana we, miyo kagimunonile>>.
LUK.22.58	Vigavirile mudhidhi vang'onove, mwiimeleli mmohi agamoonile ahiiraga: <<Teto we oli mmohi mwa aliwa>>.
LUK.22.58	Peduru wiira: <<Mulobwana we, miyo kagili>>.
LUK.22.59	Vigavirile mudhidhi wowaakwana wora emohi muthu mmohiya ahikalelaga ntidi, eeraga: <<Ebaribareene ola aali ni oliyeene, vowi muGalileya>>.
LUK.22.60	Mbwenye Peduru ahikalelaga ntidi okoodda, eeraga: <<Mulobwana we, miyo dhinawogiiwe kaginonile!>> Awogagave ndo mutubi ahunddaga: <<Kokoliko>>. 
LUK.22.61	Nabwiya ahirugunuwaga omusugwa Peduru. Oliye wuubuwelela madhu yamwaaddelile Nabwiya owi: <<Peeno veva mutubi ahinandde onogikoodda dila thaaru>>. 
LUK.22.62	Vano Peduru ahivenyagavo, odhowa wuunddaga ni okubanya wuulubale.
LUK.22.63	Alobwana yamwiing'anelaga Yesu yoombeddaga, emuddwadhaga. 
LUK.22.64	Yoomukuneelaga wiintoni waaye ni guwo yiiraga: <<Ovuhulele! Wuuddwadhile baani?>> 
LUK.22.65	Yoomuwogelaga dhego dhijinjidhene emunyemulaga.
LUK.22.66	Ode ogasile bebeheene, apogo a mutugumano a nlogo na Ezarayeli, apogo a anamakutha ni ale yasuuziha malamulo, yahitugumanaga, omuthukula Yesu omudhowana omuthegoni weewa. 
LUK.22.67	Omukohaga, yiiraga: <<Akala oli Kirixtu
LUK.22.67	Oliye wawaakula, eeraga: <<Naari guwaaddeleni kamunarumeedha. 
LUK.22.68	Naari guukohani, kamunagaakula yego. 
LUK.22.69	Okuma dhiinoveva munomoona Mwaana a Muthu agakaraatile omoononi wooja wa Mulugu winna kopolo dhaatedhene>>.
LUK.22.70	Athu aatene wiira: <<We oli Kirixtu ole aroromelihiwe, Mwaana a Mulugu ooreelihiwa?>>
LUK.22.70	Oliye waakula, wiira: <<Nyoovo dinawoga wi gili>>.
LUK.22.71	Yahiiraga: <<Ki ninafunelege ddi onamoona wumohi? Vowi nihiiwa weekiihu dha muwano mwaaye>>.
LUK.23.1	Nikuru naatene nahivenyaga vamutugumanoni, omuthukula Yesu omudhowanaga wa Pilatu. 
LUK.23.2	Vano wewule yahambeelaga omusumela, yiiraga: <<Muthu ola nimfwanyile aholosaga nlogo neehu. Ahiihaga wi kipelekege musoko wa Sezari, onawoga wi oliye di Kirixtu
LUK.23.3	Pilatu ahimukohaga, wiira: <<We oli mwene a aZhudewu?>> Yesu ahimwaakulaga, wiira: <<Onawoga di nyo>>. 
LUK.23.4	Vano Pilatu ahawaaddela apogo a anamakutha ni anamwinji wiira: <<Kagimfwanyilena muladdu>>.
LUK.23.5	Mbwenye aliwa yahikalelaga ntidi yiiraga: <<Onowaadugurula athu asuuzihaga Zhudeya aatene obaja oGalileya ofiya wuno>>.
LUK.23.6	Pilatu ageewile dho Galileya ahikohaga akala muthu ole aali muGalileya. 
LUK.23.7	Aganonile wi mwene aaye di Heroddi, ahimusukumela wa Heroddi. Mudhidhi oyene, Heroddi akalaga oZheruzalemi.
LUK.23.8	Heroddi agamoonile Yesu, ahihagalala vajinjivene vowi oofunesesa omoona wambeela wale. Mooligana ni dheewiiye dha oliye, oojejihedha wi oneere wiirana ntikiniho. 
LUK.23.9	Ahimukohaga moohiyana-hiyana, mbwenye Yesu kamwaakulilege yego. 
LUK.23.10	Apogo a anamakutha ni ale yasuuziha malamulo yaaligi vevale, yegi omusumela ni dhego dhijinji. 
LUK.23.11	Vano Heroddi ni anyakoddo aaye yegi omvevusa embeddaga. Yahimuwarihaga yoowara ya omwene, omuwelihedha wa Pilatu. 
LUK.23.12	Nlabo nenddo Pilatu ni Heroddi, yahaandanaga vowi wale yahiiddana.
LUK.23.13	Vano Pilatu ahaatugumanyaga apogo a anamakutha ni asogoleli ni nlogo, 
LUK.23.14	wawiirela: <<Nyo munogidheelana muthu ola wona namaholosa nlogo, gigamukohile vameentoni veenyu kagimfwanyilena muladdu omusumeleliinyu. 
LUK.23.15	Naari vang'onong'ono, Heroddi kamfwanyilena muladdu, wofwaneelela opiwa, bu mwahaya omuweliheliiye wa hiyo>>. 
LUK.23.16	Vano miyo ginomuwaxuliha, geera ndo gimutapule. 
LUK.23.17	[Mudhidhi wa Paxkwa ahilemeelela omutapula oomagiwa mmohi.]
LUK.23.18	Anamwinji aatene yookuwaga, yiiraga: <<Mumpe ola, mmutapule Baraba!>> 
LUK.23.19	(Baraba ola afugeleliwe ni mwaha wa ovuruvuru muluwani teto ni ompa muthu.)
LUK.23.20	Pilatu afunagave wi amutapule Yesu, ahikalelaga ntidi owoga ni aliwa. 
LUK.23.21	Mbwenye aliwa yegi okuwa: <<Mmukomele! Mmukomele vamuraddini!>>
LUK.23.22	Vano dila ya neethaaru ahaakohaga, eeraga: <<Yabure wiiriliiyena ddi? Ebaribareene kagimfwanyilena muladdu wofwaneelela okwa, ginomuwaxuliha nuwindo gimutapule>>.
LUK.23.23	Aliwa yoolibihedhaga okuwa vajinjivene wi mukomeleni vamuraddini. Okuwa weewa wahambeelaga ogonjiha. 
LUK.23.24	Pilatu orumeedha yooloba yeewa. 
LUK.23.25	Omutapula ole yamulobigiisu afugeleliwe mwaha wa ovuruvuru ni ompa muthu, vano ompeleka Yesu moofuna mweewa.
LUK.23.26	Emudhowagana Yesu, yahimwihiddaga muSirenewu eeriwa Simawu, akumaga mmavade, omukapathiha muraddi wi amuharegena Yesu. 
LUK.23.27	Yegi omuhara athu ajinjeene, a nlogo ni ahiyana yakukuthaga vathimarimani emuunddelaga. 
LUK.23.28	Mbwenye Yesu ahirugunuwaga, wiira: <<Ahiyana oZheruzalemi kamuguunddele miyo; mwiyuunddele weekiinyu vamohi ni aniinyu! 
LUK.23.29	Vowi malabo enodha eneeriwege: <Oreelihiwa baale ehinabala, ehibalile, naari ehaamwihile!>
LUK.23.30	<<Malabo ayene enodha yambeele wiirela mwaango: <Nibidhuwele hiyo!> Vano epathakala: <Nikuneele hiyo!>
LUK.23.31	Ki akala muthanko mukiiti, onowiiriwana ndo wowumma onadha wiiriwena havi?>>
LUK.23.32	Yahithukuliwaga amohiwa abiili, yaaligi anameerana dhabure vamohi ni Yesu wi yoonihiwe goyi yoopiwa. 
LUK.23.33	Egafiyile mburo weeriiwa <<Egarigadhi>>, vevale yahimukomelaga vamuraddini oliye ni abiili ale, mmohi omoononi wooja, mmohi wuung'otoni. 
LUK.23.34	Vano Yesu ahiiraga: <<Babani, aleveleleni [vowi kinonile dhineeriisu]>>. Yahombezelaga gari, voogawana dhoowara dhaaye.
LUK.23.35	Nlogo naaligi vevale negi, woona dhaatene, apogo yegi ombedda, yiiraga: <<Waavulumusa athu amohi, wiivulumuse weeka akala ebaribareene oli Kirixtu, oosakuliwa a Mulugu>>.
LUK.23.36	Teto anyakoddo, yoomunyemulaga yahimwaaddamelaga wi emvahe vinyu oonyuunya, yahiiraga: 
LUK.23.37	<<Akala we oli mwene a aZhudewu wiivulumuse weeka>>.
LUK.23.38	Vadhulu vamuraddi vahilebiwaga: <<OLA DI MWENE A AZHUDEWU>>.
LUK.23.39	Mmohi wa anameera dhabure yakomeliwigiiyena oomunyemulaga oliye, eeraga: <<We kuli Kirixtu, ole aroromelihiwe? Wiivulumuse weeka vamohi ni hiyoya>>.
LUK.23.40	Mmohiya ahimwaakulaga, omusumulula, wiira: <<Hiyo nigali othongiwa vamohi ni oliye, we kunamoova Mulugu? 
LUK.23.41	Hiyo nihifwaneelela orabula mwaha wi nnalivela dhabure dheriihu. Vano ola keerile yego yabure>>.
LUK.23.42	Aheenjedhedhaga, eeraga: <<Yesu, mwaguubuwelele mwavolowa muuMweneni mweenyu>>.
LUK.23.43	Yesu ahimwaakulaga, wiira: <<Ebaribareene ginowuwaaddela peeno veva onakala vamohi ni miyo mburo wooriya odhulu>>.
LUK.23.44	Mudhidhi waaddamelaga, wa wora ya neekumi nabiili ya mutana yiihi yahikuneelaga elabo yaatene ofiyedha mudhidhi wa neethaaru wa ciguwo. 
LUK.23.45	Guwo yagawa nyuba ya Mulugu
LUK.23.46	Yesu ahikuwaga ni ndhu nootaama, eeraga: <<Babani, ginopeleka mmadadani mweenyu muneba waaga!>> Nuuwoga madhu ala, okwa. 
LUK.23.47	Sinturiyawu
LUK.23.48	Muthithi wagumanilege woonelaga dhowiireya nde wahivenyagavo nuwiikubanyiha ekukuthaga vathimarimani veewa. 
LUK.23.49	Vano ale yamunonilege Yesu, vamohi ni ahiyana yamuharaga okumela oGalileya, yahikalagave voolapela vene yoonelaga dhowiireya nde.
LUK.23.50	Ahikalawo mulobwana mmohi eeriwa Zhuuze. Aali muthu apama, ooharihamo, mmohi a anamathonga a aZhudewu. 
LUK.23.51	Kaadhiveliwena dheerile nikuru ndde. Aali mukadda Arimateya mudhi mulubale wa oZhudeya. Oojejihedha Omwene wa Mulugu. 
LUK.23.52	Ahidhowaga wa Pilatu, omuloba mwiili wa Yesu. 
LUK.23.53	Ovenyihavo vamuraddini, ohuruwedha ni guwo yoweela ya liinyu. Ohela munsiyeni natopiwe vanibweni wona nikungu. Nsiye ndde mwaali muhunaheliwege muruthu. 
LUK.23.54	Naaligi nlabo noosasanyedha, omambeelelo wa sabuddu.
LUK.23.55	Ahiyana yakumilege oGalileya ni Yesu yahidhowaga woona nsiye ni ologohiwa wa mwiili wa Yesu. 
LUK.23.56	Yahivenyaga odhowa osasanyedha dhoonukwela ni makura. Nlabo na sabuddu yahivumaga mooligana ni Malamulo.
LUK.24.1	Nlabo nowambeela na sumaana ebembe mbee ahiyana yahidhowaga onsiyeni. Yahithukulaga dhoonukwela dhasasanyedhigiisu. 
LUK.24.2	Yafwanyilege nibwe nigapigirisiwe vansiyeni. 
LUK.24.3	Egavolowilemo kayafwanyilegemo mwiili wa Nabwiya Yesu. 
LUK.24.4	Aliwa kayanonaga dhafunigiisu wiira, yahisimwelaga. Yuubuwelagave, yahikumelelaga alobwana abiili, dhoowara dheewa dhegi ozherimela. 
LUK.24.5	Ahiyana ale yahikannaga woova wuulubale. Yahiworomihedhaga kove vati. Alobwana ale yahawaaddelaga, wiira: <<Munamusayelela ddi mugumi vaari va anookwa? 
LUK.24.6	Oliye mu kalimo! Ohuvenyihiwa! Muubuwelele madhu yowogiliiyenaani mukalaga oGalileya. 
LUK.24.7	Yeeriliiye Mwaana a Muthu oneere opelekiwa mmadadani mwa athu oothega, akomeliwe vamuraddini, nlabo na neethaaru avenyihiwe>>. 
LUK.24.8	Vano yahuubuwelela madhu aaye.
LUK.24.9	Egawelilewo onsiyeni yahisorihaga dhego dhaatedhene wa anamasuuza kumi ni mmohi ni wa ale aatene yaaligi ni aliwa. 
LUK.24.10	Ahiyana ala aaligi Mariya a oMagadala ni Zhuwana ni Mariya, maaye a Tiyago teto ni ahiyana amohi yaaligi ni aliwa, yahisorihaga dhego dhaatedhene wa arumiwi. 
LUK.24.11	Madhu ala yaali wona eebeweene, aliwa kayaarumeedhilege ahiyana ale. 
LUK.24.12	Mbwenye Peduru ahivenyaga othamagela onsiyeni, agafiyile ahiturumelagamo oonilege guwove baahi dha liinyu. Peduru ahiwelelaga vaade vaaye ootikiniheya mwaha wa dhende dheereyile.
LUK.24.13	Nlabo nimohive nenddo anamasuuza abiili yaharaga dila ya murudda mung'onong'ono weeriwa Emawu, olapelana wiwa waali makilomeeturu kumi ni nimohi, ofiya oZheruzalemi. 
LUK.24.14	Yegi othapanyedha, dhego dhaatedhene dheereyile. 
LUK.24.15	Ethapanyagave ndo, Yesu mwiinyeene ahawaaddamelaga, othaananaga ni aliwa. 
LUK.24.16	Meento eewa yahithiitheyaga, kayamudidelilege.
LUK.24.17	Vano Yesu ahaawogagana, wiira: <<Yego ddi yuukathamihileni enathapanyedhiinyu mweeddaga?>> 
LUK.24.18	Aliwa wiimela ni okubanya namasuuza mmohi eeriwa Keleyopa ahaakulaga, eeraga: <<We oli muleddo oZheruzalemi wuno onatikina dhiireyile malabo alena evirile?>> 
LUK.24.19	Yesu ahaakohaga aliwa, wiira: <<Epadduwile ddi?>>
LUK.24.19	Vano yahimwaaddelagamo dhende dheereyile: <<Dhampadduwele Yesu muNazarethi. Oyene aali mulobwana namavuhulela, owodha mmabasani ni mmadhuni, vameentoni va Mulugu ni vameentoni va athu aatene. 
LUK.24.20	Vano wona apogo a anamakutha ni asogoleli eehu yahimpeleka wi akoniwe ni opiwa ni omukomela vamuraddini. 
LUK.24.21	Mbwenye hiyo noojejihedha wi aakale oliyeene oobole nlogo na Ezarayeli teto mwa dhaatedhene, ala malabo maraaru dhego nda dhipadduwiliiwa. 
LUK.24.22	Mbwenye teto ahiyana amohiwa yaali ni hiyo ehinitikiniha, voomaruwa njijiji noomaselo edhowaga onsiyeni. 
LUK.24.23	Vano kifwanyilemo muruthu wa Yesu, owelawo yiiraga: <Nihifwanyiwa maroho a angero, ayene esorihile wi Yesu mugumi>. 
LUK.24.24	Ebaribareene amohiwa a mwa hiyo yahidhowa onsiyeni, woona ebaribariya dhawogile ahiyana ale mbwenye kiyamoonile>>.
LUK.24.25	Yesu ahiwoga, wiira: <<Nyo muli wona oolodhowa oonyemela mirima wi muroromele ni orumeedha dhiwogile anamavuhulela! 
LUK.24.26	Kamunonile wi yaali yoofuneya Kirixtu
LUK.24.27	Vevale ahambeela waatapulela dhilebiwe dha oliye mmalebani maatene wambeela maniivuru a Mozezi ofiyedha mmaniivuruni a anamavuhulela aatene.
LUK.24.28	Yaaddamelaga murudda wadhowigiisu Yesu eeddaga wona onafuna akwaranye. 
LUK.24.29	Mbwenye aliwa yahiiraga: <<Kamukwaranye vowi ohuriba. Nduwa nihidhowa>>. Oliye ovolowa okala ni aliwa.
LUK.24.30	Egakaraatile vameeza ahithukulaga mukaathe, ovahedha mahala, opadhula waagawela. 
LUK.24.31	Mowaaguva meento eewa yahifuguwaga omudidela wi di Yesu ahinaanelaga vameentoni veewa. 
LUK.24.32	Yegi owoga mmohi ni mukwaaye, yiiraga: <<Mirima dheehu kadhathamaga awogiiye mundila anitapulelaga Maleba, kaahi ndo?>> 
LUK.24.33	Mudhidhi mmohive olene yahimaruwaga owelela oZheruzalemi, waafwanya arumiwi kumi ni mmohi egatugumane ni amohiwa. 
LUK.24.34	Yiiraga: <<Ebaribareene Nabwiya ohuvenyihiwa ohukumelela wa Simawu>>. 
LUK.24.35	Vano alobwana abiili ale yahisorihaga dhawiireyele mundila, voomudidela ni voopadhula mukaathe ni waagawela.
LUK.24.36	Ewogagave dhego nda, Yesu ahikumelelaga vaari veewa, wiira: <<Murenddele okale ni nyo>>.
LUK.24.37	Aliwa yahirurumuwaga ni woova yeesaga enoona ntowa. 
LUK.24.38	Oliye waakoha, wiira: <<Mukalele ddi owukuuwa ni waanganyedha mmirimani? 
LUK.24.39	Moone madada aaga ni manyalo aaga. Di miyeene. Mugaababele, mugoone. Vowi ntowa kannakalana mwiili, naari makuva, munagooneliinyu miyo gihikanna>>.
LUK.24.40	Awogagave nda ahawoonihaga madada ni manyalo. 
LUK.24.41	Vano aliwa kayarumeedhile mwaha woohagalala ni otikina, Yesu ahiiraga: <<Muhukalanaavo yooja?>> 
LUK.24.42	Nuwindo, yahimvahaga epaddi ya somba yowoosa.
LUK.24.43	Waakela oja vameentoni veewa.
LUK.24.44	Nuwindo, wiira: <<Miyo ngalive ni nyo gahiwoga wi dhineere dhaakwanele dhaatedhene dhilebiwe dhodheela wa miyo mMalamuloni a Mozezi, mmaniivuruni a anamavuhulela ni mMasaalimuni>>.
LUK.24.45	Vano Yesu ahaafugulaga moobuwelelo eewa wi yiiwelelemo Maleba Ootaleleya. 
LUK.24.46	Wawaaddela, wiira: <<Dhilebiwe sowi: Kirixtu oneere orabulihiwa ni ovenyihiwa muukwani nlabo na neethaaru. 
LUK.24.47	Wi mwa ndina naaye nlaleyeliwe, wi athu etthwaruwe mwa dhoothega dheewa, wi eleveleliwe. Nda dhineere dhilaleyeliwe milogo dhaatedhene wambeela oZheruzalemi. 
LUK.24.48	Nyo muli anamoona a dhego nda. 
LUK.24.49	Moone, miyo ginowuurumihedhani nroromeliho na aBaba, mukalegeve muluwani mwemuno ofiyedha muwarihiwe kopolo dhodheela odhulu>>.
LUK.24.50	Nuwindo, Yesu ahaasogolela okuma muluwani mule, odhowa oBetaniya. Ahaathukulelaga madada wareeliha. 
LUK.24.51	Aareelihagave yahimwalanaga, othukuliwa odhowaga odhulu.
LUK.24.52	Egamweebedhile, yahiwelelaga oZheruzalemi ni ohagalala wuulubale. 
LUK.24.53	Yookalave nyuba ya Mulugu, emutamaalaga Mulugu.
JHN.1.1	Vowambeela wa dhaatedhene yaali Madhu, Madhu yaali vamohi ni Mulugu, vano Madhu yaali Mulugu. 
JHN.1.2	Okuma omambeelelo Madhu ala yaali ni Mulugu.
JHN.1.3	Mulugu ahipaddusa dhaatedhene mwa Madhu ala teto kavili yego eyene yapaddusiwe Madhu ala ehilivo. 
JHN.1.4	Mwa oliye mwaali egumi, egumiya yaali waara waamoneyela athu. 
JHN.1.5	Waara woomoneya muyiihini teto yiihi kayaandile ogonjiha waara.
JHN.1.6	Ahikumelela muthu mmohi arumiwe ni Mulugu, ndina naaye eeriwa Zhuwawu. 
JHN.1.7	Oliye ahidha wi akale namoona, ahiirela onamoona waarawo wi athu aatene eroromele waarawo. 
JHN.1.8	Kahuwo wi oliye daali waarawo, mbwenye adheele wiirela onamoona waarawo. 
JHN.1.9	Waara wa ebaribari, waamoneyela athu aatene, wahidha elabo ya vati.
JHN.1.10	Ole oli Madhu aali mwiilaboni ya vati teto Mulugu ahipaddusa elabo ya vati mwa oliye, mbwenye athu a elabo ya vati kayamudidele. 
JHN.1.11	Oliye ahidha elabo yaaye ya vati, vano athuya kayamwaakele. 
JHN.1.12	Mbwenye aatene yamwaakele, eroromelaga ndina naaye, oliye ahaavaha oneeti wi yiiriwege ahima a Mulugu. 
JHN.1.13	Okala ahima a Mulugu weewa kudheele mwa awale-wale eewa, naari moobaliwa mwa mwiili, naari mwa ofuna wa muthu, mbwenye ebaliwe mwa Mulugu.
JHN.1.14	Madhu yahisadduwa okalana mwiili wa emuthu, odha okalaga vaari va athu.
JHN.1.15	Zhuwawu oomwiirela Yesu onamoona. Awaaddelaga athu, eeraga: <<Ola di olene gamuwogiimi wi: Ole onadha mundduli mwaaga, onogikwaranya miyo; vowi gihinabaliwe, oliye ahikalawo>>.
JHN.1.16	Hiyo aatene nihaakela mareeliho mookwaranya moohuhiyedhedha odheela mwa mahala aaye. 
JHN.1.17	Malamulo yavahiwe odheela mwa Mozezi, mbwenye mahala ni ebaribari dhidheele mwa Yesu Kirixtu ole aroromelihiwe. 
JHN.1.18	Kalivo muthu onamoonaga Mulugu, ahili mmohi baahi, oliye di Mulugu, oli muumohini ni Ababe, dimunoneyihe Mulugu.
JHN.1.19	Mudhidhi mmohi apogo a aZhudewu a oZheruzalemi yahaarumaga anamakutha ni aLeevi amohi omukoha Zhuwawu, wiira: <<We oli aani?>> 
JHN.1.20	Oliye ahiirelaga onamoona moohulogoha, wiira: <<Miyo kagili Kirixtu ole aroromelihiwe, eehi>>.
JHN.1.21	Yahimukohaga teto, wiira: <<Ki oli aani? Oli Eliyazi?>> Oliye ahiiraga: <<Eehi, kagili Eliyazi>>. Aliwa yahiiraga: <<Ki oli Namavuhulela onamujejihiihu?>>
JHN.1.22	Vano yahimwaaddelaga, wiira: <<We oli aani? Owoge ebaribari wi nawaaddele pama ayene enirumile wuno. Onawoga ddi dha we?>>
JHN.1.23	Zhuwawu ahawaakulaga, wiira: Wona mwawogele namavuhulela Ezaya, eera:
JHN.1.24	Athu ale yarumiwege yaaligi a nikuru na aFarizi. 
JHN.1.25	Vano yahimukohaga Zhuwawu, wiira: <<Akala we kuli Kirixtu aroromelihiwe, naari Eliyazi, naari Namavuhulela ole, ki onabathizela ddi?>>
JHN.1.26	Zhuwawu ahawaakulaga, wiira: <<Miyo ginabathiza ni mahinje, mbwenye vaari veenyu ohukalavo mmohi nyo muhumunoniliinyu. 
JHN.1.27	Muthu oyo onadha mundduli mwaaga, kagifwaneelele otapula mingoyi dha sapatho dhaaye>>.
JHN.1.28	Dhi dheereyilege oBetaniya, kobela ya mwihinje Zhordawu, wewo Zhuwawu wabathizigiiye.
JHN.1.29	Omenseloni wiwa Zhuwawu ahimoonaga Yesu adhaaga wa oliye, vevale ahiiraga: <<Mmoone, ndde thi Nibila na Mulugu,
JHN.1.30	Ola di olene gamuwogiimi wi: <Muthu onadha mundduli mwaaga onogikwaranya miyo, vowi gihinabaliwe oliye ahikalawo>. 
JHN.1.31	Miyo teto kagamunonile, mbwenye gadheele obathiza ni mahinje wi nlogo na Ezarayeli nimunone>>.
JHN.1.32	Zhuwawu ahiirelaga onamoona, wiira: <<Gahoona Muneba Woweela ni mooneyelo a kangayiwa okitaga odhulu wahimorelaga okala va oliye. 
JHN.1.33	Miyo kagamunonilege, mbwenye Mulugu ogirumile obathiza ni mahinje, digaaddele, wiira: <Oyene onadhiiwe omoone Muneba Woweela okitaga odhulu omorela okala va oliye, di oyene onabathizege ni Muneba Woweela>. 
JHN.1.34	Miyo gahoonaga, vano gahiirelaga onamoona wi ebaribareene ola di Mwaana a Mulugu>>.
JHN.1.35	Omenseloni wiwa Zhuwawu agawelele wewule vamohi ni mwa anamasuuza aaye abiili, 
JHN.1.36	Zhuwawu ahimoonaga Yesu aviraga, wiira: <<Moone, Nibila na Mulugu!>>
JHN.1.37	Anamasuuza abiili ale egeewile madhu ale, yahimuharaga Yesu. 
JHN.1.38	Yesu ahirugunuwaga wawoona wi enoomuhara, vano ahaakohaga, wiira: <<Nyo munafuna ddi?>> Aliwa yahiiraga: <<Rabi, munakala wuuvi?>> (Otapulela wa Rabi sowi Namasuuziha.) 
JHN.1.39	Yesu ahiiraga: <<Mudhe moonewo onakaliimi>>. Vano wora egali wona nnayi ya ciguwo, aliwa yahimveleelaga, woonawo wakaliiye, vano yahikalaga ni oliye mahiyu alene.
JHN.1.40	Mmohi mwa abiili ale eewilege madhu a Zhuwawu amuhara Yesu, aaligi Andire. Andire aali ddibila a Simawu Peduru. 
JHN.1.41	Vevale vowambeela amfwanyilege ddibile Simawu, omwaaddela, wiira: <<Nihimfwanya Muthikitheliwi>>.
JHN.1.42	Nuwindo, ahimudhowagana wa Yesu. Yesu ahimusugwaga, wiira: <<We oli Simawu, mwaana a Zhuwawu. Ndina naawo onakala Sefasi>>. (Otapulela wa madhu owi Sefasi mu ewogelo ya eZhudewu, sowi: Peduru.)
JHN.1.43	Omenseloni wiwa Yesu ahimaruwelaga olenddo woodhowa oGalileya. Ahimfwanyaga Filipi, omwaaddela, wiira: <<Ogihare>>.
JHN.1.44	Filipi aali a nluwa na oBetisayida, owaniwa wa Andire ni Peduru. 
JHN.1.45	Filipi ahimfwanyaga Nataniyeli omwaaddela, wiira: <<Nihimfwanya muthu ole aroromelihiwe Mozezi amulebiliiye mMalamuloni teto ni dhalebile anamavuhulela. Oliye di Yesu a oNazarethi, mwaana a Zhuuze>>.
JHN.1.46	Mbwenye Nataniyeli ahiiraga: <<ONazarethi! Mburo woonyemuwa kunaakume yego yapama>>! Filipi ahiiraga: <<Ndowe wi woone>>.
JHN.1.47	Yesu agamoonile Nataniyeli adhaaga vowi hivale ahiiraga: <<Mmoone ohufiya muEzarayeli a ebaribari oohukanna yoonyengetha>>.
JHN.1.48	Nataniyeli ahimukohaga, wiira: <<Muginonile addi?>> Yesu ahiiraga: <<Filipi ahinowiithane, miyo guhuwoona ogali musiddo mwa namutaambwi>>.
JHN.1.49	Nataniyeli ahiiraga: <<Namasuuziha, nyo muli Mwaana a Mulugu, muli Mwene a Ezarayeli>>.
JHN.1.50	Yesu ahimukohaga, wiira: <<Orumeedhele mwaha wi guhuwaaddela wi guhuwoona ogali musiddo mwa namutaambwi? Oneere woona dhootikiniha okwaranya dhedhi>>. 
JHN.1.51	Ahiwelelaga owoga, wiira: <<Ebaribareene, ebaribareene ginowuwaaddelani wi munoodha moone odhulu ogathuleye, angero a Mulugu egwelaga, ekitelaga vili Mwaana a Muthu>>.
JHN.2.1	Vigavirile malabo maraaru, wahikalaga matelo mudhi wa oKana murudda wa oGalileya. Amaaye Yesu yaaligi wewo. 
JHN.2.2	Yesu vamohi ni anamasuuza aaye teto yahiithaniwaga omateloni. 
JHN.2.3	Vinyu agamalile, amaaye Yesu yahimwaaddelaga, wiira: <<Vinyu ohaamalela>>.
JHN.2.4	Yesu ahaakulaga, wiira: <<Mmani, ki munafuna giire ddi? Mudhidhi waaga kunafiye>>.
JHN.2.5	Vevale amaaye yahawaaddelaga amwiimeleli, wiira: <<Dhaatedhene dhinowaaddeligiiyeni, mwiirena>>.
JHN.2.6	Vevale vahikalaga mapiso a mabwe matanu ni nimohi, ayene yaaheliliisuvo mwaha wa elemeelelo yowiyeeliha wa aZhudewu. Mapiso ale yaakwana vakukuuve maniituru makumi matanu ni maraaru (80), mamohi yaakwana vakukuuve maniituru zana ni makumi meenddi (120). 
JHN.2.7	Yesu ahawaaddelaga amwiimeleli ale, wiira: <<Dhaalihani mahinje mapiso ala>>. Vano yahidhaalihaga ofiya mmilomoni.
JHN.2.8	Nuwindo, Yesu ahawaaddelaga, wiira: <<Dhiinova mwaarugwe, mwaadhowena wa mpogo a mathanga>>. Aliwa yahaadhowagana.
JHN.2.9	Vevale mpogo a mathanga ahaalawihaga mahinje, vano yahisadduliwa okala vinyu. Oliye kaanonilege wadhiilege vinyu ole. (Mbwenye amwiimeleli yaarugwilege mahinje ale, yahinonagawo.) Vano mpogo a mathanga ahimwiithanaga namatelaya, 
JHN.2.10	omwaaddela, wiira: <<Akwiinyu enamvaha vowambeela vinyu apamaya, athuya yalezela, waavahaga vinyu oodhiva vang'ono. Mbwenye nyo mmulogolele vinyu apama vajinji ofiyedha dhiinova>>.
JHN.2.11	Yesu ahoonihaga etoonyihedho yaaye yowambeela mudhi wa oKana murudda wa oGalileya. Vevale ahoonihaga nthithimiho naaye teto anamasuuza aaye yahimuroromelaga. 
JHN.2.12	Vooharela Yesu ahidhowaga oKafaranawu, vamohi ni amaaye, addibile ni anamasuuza aaye, yahikala wewo malabo oweelengeya.
JHN.2.13	Ogaaddamele mudhidhi wa Paxkwa, othabela wa aZhudewu,
JHN.2.14	Wewo ahivolowaga nyuba ya Mulugu waafwanyamo athu egulihaga ng'ombe, mabila ni kangayiwa. Mwahikalaga teto athu oocenja korowa.
JHN.2.15	Vevale Yesu ahisasanyaga muwaxaxu wa mungoyi wambeela waakumihedha aatene ode, vamohi ni mabila ni ng'ombe dhiwa-dhene. Ahibidhulaga meeza oocenja korowa, omwadha korowa dheewa. 
JHN.2.16	Teto ahaalamulaga ooguliha kangayiwa ale, wiira: <<Ndo kumihamoni. Nyuba ya Ababa kamusaddule okala nyuba yomweeddamo nagooso>>.
JHN.2.17	Anamasuuza aaye yahuubuwelelaga Maleba Ootaleleya ale yiire: 
JHN.2.18	Vevo apogo a aZhudewu yahimukohaga, wiira: <<Onaanoonihe etoonyihedho baani, enooniha wi ohukanna owodha wowiirana dhedhi?>> 
JHN.2.19	Yesu ahawaakulaga, wiira: <<Bwanyulani nyuba ya Mulugu ela, miyo ginoodha gimage va malabo maraaru>>.
JHN.2.20	Vevo aliwa yahiiraga: <<Nyuba ya Mulugu ela ehilogela yaaka makumi mannayi ni yaaka tanu ni emohi emagiwaga, vano nyo munamage malabo maraaru baahi?>> 
JHN.2.21	Mbwenye nyuba ele Yesu yawogigiiye, awogaga dha mwiili waaye. 
JHN.2.22	Oliye agavenyihiwe muukwani, anamasuuza aaye yahuubuwelelaga wi ahiwoga dhedhi, vano yahiroromela Maleba Ootaleleya ni madhu yaawogile Yesu.
JHN.2.23	Yesu agali muZheruzalemi vamathangani a Paxkwa, athu ajinji yahiroromelaga wa oliye vowoona dhitoonyihedho dheeriiyena. 
JHN.2.24	Mbwenye Yesu kaaroromela aliwa mwaha wi oliye ahinona moobuwelelo a athu aatene. 
JHN.2.25	Kayafuneya wi muthu mmohi amwaaddele dha athu aatene, vowi mwiinyeene oonona moobuwelelo a mmirimani mwa athuya.
JHN.3.1	Ahikalawo muthu mmohi a nikuru nuulubale na aFarizi, ndina naaye eeriwa Nikodemu, musogoleli a aZhudewu. 
JHN.3.2	Oliye ahidhaaga mahiyu wa Yesu, wiira: <<Namasuuziha, nihinona wi muli namasuuziha ookumela wa Mulugu, vowi kavili muthu onaanda wiirana dhitoonyihedho dhedho nyo muneeriinyuna, Mulugu aahikala ni oliye>>.
JHN.3.3	Yesu ahiiraga: <<Ebaribareene, ebaribareene ginowuwaaddela wi muthu aahibaliwa dila biili, kanoone Omwene
JHN.3.4	Nikodemu ahimukohaga, wiira: <<Ki muthu onaande addi obaliwa dila biili agooluvale? Oneere ovolowa mbaani mwa amaaye wi abaliwe dila biili?>>
JHN.3.5	Yesu ahiiraga: <<Ebaribareene, ebaribareene ginowuwaaddela wi muthu aahibaliwa mmahinjeni ni mwa Muneba Woweela, kanaakwaniha ovolowa mu oMwene wa Mulugu. 
JHN.3.6	Enabaliwa mwa omuthu ba omuthu baahi, mbwenye enabaliwa mwa Muneba ba muneba. 
JHN.3.7	Kutikine vuwaaddeliimi giira soofuneya wi obaliwe dila biili. 
JHN.3.8	Pevo enowoobela wewo onafuniiwa teto onowiiwa wooba wiwa, mbwenye kunanona onakumiiwa naari onadhowiiwa. Dhinooligana ni athu aatene ayene enabaliwa mwa Muneba Woweela>>.
JHN.3.9	Nikodemu ahimukohaga, wiira: <<Dhedhi dhinaandeye addi?>>
JHN.3.10	Yesu ahiiraga: <<We kuli namasuuziha oononeya vaari va aEzarayeli, ki vano kuneewelelamo dhego nda? 
JHN.3.11	Ebaribareene, ebaribareene ginowuwaaddela wi nnawoga dhinoniliihu teto nneerela onamoona dhooniliihu, mbwenye nyo kamunaroromela onamoona weehu ola. 
JHN.3.12	Akala kamunaroromela dhinowaaddeliimini dha elabo ela ya vati, ki munadha muroromele addi gowaaddelani dha odhulu? 
JHN.3.13	Kaavo agwelile adhowa odhulu, ahili ole okitile odhulu, Mwaana a Muthu.
JHN.3.14	<<Wona mwemo Mozezi mwatomeyeliiye nyowa vamuthankoni mwiiddeddereni,
JHN.3.15	wi aatene enamuroromela oliye ekalena egumi yoohumala.
JHN.3.16	<<Mulugu ahidhivela vajinji elabo ela ya vati, ofiyedha ompeleka Mwaanaye mmohive wi aatene enaamuroromele ehirimeele, mbwenye ekalena egumi yoohumala. 
JHN.3.17	Mulugu ahimuruma Mwaanaye elabo ya vati ehili wi athonge elaboya, mbwenye wi mwa oliye evulumusiwe.
JHN.3.18	<<Ole onamuroromela kanathongiwa, mbwenye ohunamuroromela ohuthongiwa mwaha wi karoromele ndina na Mwaana mmohive a Mulugu. 
JHN.3.19	Muladduya buula: Waara ogadhiile elabo ya vati, athuya yadhiveliwe yiihi, ohiya odhiveliwa waara mwaha wi dhowiira dheewa dhaali dhootakala. 
JHN.3.20	Aatene eneerana dhootakala, enowiiddana ni waara. Kinaaddamela vowaara enoova wi dhowiira dheewa dhinooneyege. 
JHN.3.21	Mbwenye oneerana dhoororomeleya onowooneyela vowaara teto dhowiira dhaaye dhinononeya wi ohiirana momwiiwelela Mulugu>>.
JHN.3.22	Vevale Yesu ni anamasuuza aaye yahidhowaga okala murudda wa oZhudeya. Ahikala wewule ni aliwa mudhidhi mujinji, aabathizaga athu. 
JHN.3.23	Teto Zhuwawu oobathiza oEnoni vakukuuve ni Salimi mwaha wi wewo wahikala mahinje majinji. Athu yoofiyawo, oliye waabathizaga. 
JHN.3.24	(Mudhidhi oyene Zhuwawu aali ahinafugeliwe mukaambura.)
JHN.3.25	Anamasuuza amohi a Zhuwawu yahambeelaga okangana ni muZhudewu mmohi mwaha wa elemeelelo yowiyeeliha. 
JHN.3.26	Mowindo anamasuuza yahidhaaga wa Zhuwawu omwaaddela, wiira: <<Namasuuziha keeng'anani, muthu ole aali ni nyo kobela ya Zhordawu, olene mwamwiireliinyu onamoona ni oliyeene onobathiza, athu aatene enamuthamagela oliye>>.
JHN.3.27	Zhuwawu ahaakulaga, wiira: <<Muthu kanaakele yego eli yaatene Mulugu ahimvahile. 
JHN.3.28	Nyo muli anamoona aaga dhowi gahiira: <Kagili Kirixtu
JHN.3.29	Muliba oteliwa mwiinya di ole omutelile. Mukwaaye a namatela onomveleela baahi, onohagalala eewaga madhu a namatelaya. Teto mwa mukalelo mmohive peeno ohagalala waaga ohaakwanela. 
JHN.3.30	Soofuneya oliye oonuwege, miyo giyevege>>.
JHN.3.31	<<Ookumela odhulu oli vadhulu va aatene. Ookumela vati vano da vati veva teto onowoga dha vati vano. Ookumela odhulu oli vadhulu va aatene. 
JHN.3.32	Oliye onowiirela onamoona dhedho dhooniliiye ni onona naari ndo kalivo onaarumeedha madhu aaye. 
JHN.3.33	Mbwenye muthu onarumeedha madhu aaye, onodidela wi Mulugu da ebaribari. 
JHN.3.34	Oyene Mulugu omurumiliiye, onowoga madhu a Mulugu, vowi Mulugu onoveleela Muneba Woweela moohuhiyedhedha. 
JHN.3.35	Baabi onomudhivela Mwaanaye teto ahihela dhaatedhene mmadani mwaaye. 
JHN.3.36	Muthu onamuroromela Mwaana oyo, ohukanna egumi yoohumala. Mbwenye onakoodda omuroromela Mwaana oyo, kadha oona egumi, mwaha wi owali wa Mulugu oli va oliye>>.
JHN.4.1	AFarizi yahiiwa wi Yesu onowaakwekwetha anamasuuza ajinji aabathizaga omukwaranya Zhuwawu. 
JHN.4.2	(Mbwenye ebaribari, abathiza kaali Yesu oyo, yaali anamasuuza aaye). 
JHN.4.3	Yesu aganonile wi aFarizi ehiiwa dhedho, ahivenyagawo oZhudeya odhowaga oGalileya. 
JHN.4.4	Yaali yoofuneya wi Yesu avire murudda wa oSamariya wi afiye oGalileya. 
JHN.4.5	Vano ahifiyaga nluwa nimohi na oSamariya, ndina niwa Sikari, vakukuuve ni mudda oyene Yakobo wamvahiliiye mwaanaye, Zhuuze.
JHN.4.6	Wewo wahikala ceela ya Yakobo. Yesu ahikaraatigi seresere ya ceela ele mwaha wi ahigomaga ni weedda. Yaaligi wora ya neekumi nabiili ya mutana, 
JHN.4.7+JHN.4.8	vano anamasuuza aaye yadhowilege oluwani ogula dhooja. Egadhowile vahifiyaga mwihiyana mmohi a oSamariya adheelaga orugwa mahinje. Yesu ahimulobaga, wiira: <<Mugivahe mahinje oong'wa>>. 
JHN.4.9	Mwihiyana a oSamariya ole ahaakulaga, wiira: <<Nyo muli muZhudewu, mwaha wa ddi munagilobeliinyu mahinje, miyo ngali muSamariya teto gili mwihiyana?>> (Vowi aZhudewu kineeddelana ni aSamariya.) 
JHN.4.10	Yesu ahiiraga: <<Wahaanonege Mulugu enandiiye ovaha teto wahaamunone oyene onaloba mahinje oong'wa, we weere omuloba, oliye eere wuuvaha mahinje enavaha egumi>>.
JHN.4.11	Mwihiyana ole ahiiraga: <<Babani, kamwinna yoorugwana teto ceela ela sooddiiha. Ki mahinje oovaha egumi ayo munaadhana wuuvi? 
JHN.4.12	Yakobo, nikolo neehu danivahile ceela ela, mwiinyeene vang'wiiye vamohi ni anaaye teto ni dhoofuwa dhaaye. Ki nyo muhumukwaranya oliye?>> 
JHN.4.13	Yesu ahiiraga: <<Aatene enang'wa mahinje ala enowelela okalana nthona. 
JHN.4.14	Mbwenye ole onaadhe ang'we mahinje ayene miyo ginamvahiimi, kadha awelela okalana nthona. Vowi mahinje ayene ginamvahiimi enomusaddula okala aneedduuddu enaakumege mahinje oovaha egumi yoohumala>>. 
JHN.4.15	Mwihiyana ole ahiiraga: <<Babani, givahewoni mahinje ayene wi gihiwelele okalana nthona naari odhaaga orugwaga mahinje wuno>>.
JHN.4.16	Yesu ahiiraga: <<Dhowa wamwiithane mamuno, adhe wuno>>. 
JHN.4.17	Mwihiyana ole ahiiraga: <<Kaginna mamunaga>>. Yesu ahaakulaga, wiira: <<Ohuwoga pama wi kawinna mamuno. 
JHN.4.18	Vowi wahiteliwa wale ni alobwana atanu, vano mulobwana onakaliiwena dhiinova kahuwo aawo. Dhiwogiliiwe seebaribari>>. 
JHN.4.19	Mwihiyana ole ahaakulaga, wiira: <<Babani, dhiinova gihinona wi muli namavuhulela. 
JHN.4.20	Makolo eehu yamweebedhesa Mulugu mwaango olena,
JHN.4.21	Yesu ahimwaaddelaga, wiira: <<Mmani, girumeedheni wi onoodha mudhidhi vevo munamweebedhigiinyu Baabi, ohukala vamwaangoni ola naari oZheruzalemi. 
JHN.4.22	Nyo aSamariya muneebedha eyene ehinoniliinyu. Hiyo aZhudewu nneebedha eyene enoniliihu, vowi ovulumusa onakumela mwa aZhudewu. 
JHN.4.23	Onoodha mudhidhi teto ohufiya mudhidhiya, vevo athu oweebedha mwa ebaribari enoodha emweebedhege Baabi mwa muneba ni mwa ebaribari. Baabi onaafuna athu owindo wi bineere emweebedhege. 
JHN.4.24	Mulugu di muneba, vano oomweebedha emweebedhege mwa muneba ni mwa ebaribari>>. 
JHN.4.25	Mwihiyana ole ahiiraga: <<Gihinona wi onoodha Muthikitheliwi
JHN.4.26	Yesu ahimwaaddelaga, wiira: <<Dimiyeene ginawoga ni we>>.
JHN.4.27	Mudhidhi oyene anamasuuza a Yesu yahifiyaga, yahitikinaga vomoona athapanyaga ni mwihiyana. Naari ndo kaalivo amukohilege, eera: <<Onafuna ddi?>> naari: <<Munathapanyedha ddi ni mwihiyana ola?>> 
JHN.4.28	Mwihiyana ole ahihiyaga muno waaye odhowa muluwani wawaaddela athu, wiira: 
JHN.4.29	<<Ndoweni, mwamoone muthu ogaaddele dhaatedhene dhedho dheeriimina. Kadha akala Kirixtu ole aroromelihiwe?>> 
JHN.4.30	Vevale athu ale yahikumaga muluwani mule odhowa wa Yesu.
JHN.4.31	Mudhidhi oyene anamasuuza a Yesu yahimulobaga ni ntidi, wiira: <<Namasuuziha, jani>>. 
JHN.4.32	Oliye ahiiraga: <<Miyo gihikanna yooja emohi nyo muhunoniliinyu>>. 
JHN.4.33	Vevale anamasuuza ale yookohanaga mmohi ni mukwaaye, wiira: <<Sowi ohukalavo omudheelena yooja?>> 
JHN.4.34	Mbwenye Yesu ahaakulaga, wiira: <<Yooja yaaga fuwiirana efunelo ya ole ogirumile wi gimarihe mabasa egivahiliiye. 
JHN.4.35	Nyo kamuneera: <Dhavira mweeri minnayi, onofiya mudhidhi woohadda?> Mbwenye miyo gineera: Mfugule meento, musugwe mmiddani. Musugwe wi dhilo dhihiithwa ohufiya mudhidhi woohadda. 
JHN.4.36	Dhiinova, namahadda onalaba, onowaakelave yooliveliwa yaaye. Dhilo dhinahaddiiye si egumi yoohumala wa athu. Mowindo namadhala ni namahadda enahagalala vamohive. 
JHN.4.37	Ebaribari dhinowogiwa wi: <Onadhala di mmohi, onahadda di mmohiwa>. 
JHN.4.38	Miyo guhuurumani wi muhadde dhedho dhihikumiheliinyu nikurumela. Amohi bikumihile nikurumela, nyo daakelile opura wa nikurumela neewa>>.
JHN.4.39	ASamariya ajinji a mmuruddani mule yahimuroromelaga Yesu mwaha wa onamoona wa mwihiyana ole, wowi: <<Oliye ohugaaddela dhaatedhene dheeriimina>>. 
JHN.4.40	Vevale aSamariya yahifiyaga wa Yesu, omuloba wi akale ni aliwa wewule. Vano ahikala wewule malabo meenddi. 
JHN.4.41	Vevale athu amohi ajinji yahimuroromela Yesu mwaha wa madhu aaye. 
JHN.4.42	Vowi yahimwaaddelaga mwihiyana ole, wiira: <<Dhiinova nihiroromela, ehili mwaha wa madhu aawo, mbwenye mwaha wi nihiiwa weekiihu. Nihinona wi ola di Mvulumusi a athu a elabo yaatene ya vati>>.
JHN.4.43	Vigavirile malabo meenddi, Yesu ahivenyaga wewule odhowaga oGalileya. 
JHN.4.44	Yesu mwiinyeene ahiiraga: <<Kawuli namavuhulela onariihiwa veelaboni vaaye>>. 
JHN.4.45	Naari ndo vafiyiligiiye oGalileya, aGalileya yahimwaakelaga mwaha wi aliwa teto yahidhowagawo omamuthabelelo Paxkwa
JHN.4.46	Yesu ahidhowaga dila ya nabiili nluwa na oKana murudda wa oGalileya, wewo oliye waasadduligiiye mahinje ekala vinyu. Wahikala wewule nameeddiha dha mwene
JHN.4.47	Veewiligiiye wi Yesu ahiwelawo oZhudeya ohufiya oGalileya, ahidhowaga wa oliye omuloba wi adhowe oKafaranawu, amuyilihe mwaanaye aaligi vakukuuve ni okwa. 
JHN.4.48	Yesu ahimwaaddelaga, wiira: <<Mwaahoona dhitoonyihedho ni dhootikiniha, kamunaroromela>>. 
JHN.4.49	Nameeddiha ole ahiiraga: <<Nabwiyani, ndoweni mowaaguva, mwaanaga ahinakwe>>. 
JHN.4.50	Yesu ahimwaaddelaga, wiira: <<Dhowa! Mwaanawo onokalawo>>. Muthu ole ahiroromelaga madhu a Yesu, odhowa owaniwa. 
JHN.4.51	Mundila ahigumanaga ni amwiimeleli aaye, aliwa yahimwaaddelaga, wiira: <<Mwaaninyu oneere okalawo>>. 
JHN.4.52	Ahaakohaga dha mudhidhi wambeeliiye oyila mwaana ole, aliwa yahiiraga: <<Nipaddawe naaye nimwihiyile ndilo mudhidhi wa wora emohi ya mutana>>. 
JHN.4.53	Baabi ole ahinonelagamo wi waali mudhidhi olene Yesu wamwaaddeligiiye, eera: <<Mwaanawo onokalawo>>. Oliye vamohi ni aatene a vaade vaaye yahimuroromelaga Yesu.
JHN.4.54	Ela yaali etoonyihedho yaaye ya nabiili Yesu yoonihiligiiye vaweliligiiye oZhudeya afiyaga oGalileya.
JHN.5.1	Dhigeereye ndo, wahikalaga othabela wa aZhudewu, Yesu ahidhowaga oZheruzalemi. 
JHN.5.2	Wewo oli nthiya, ndina niwa mu ewogelo ya eZhudewu nneeriwa Betezata. Nthiya nddi nili vakukuuve ni Vamavolowelo va Mabila,
JHN.5.3	Mmakoddeni mwiwa mookonaantesa athu ajinji oobulela: oohoona, ooragala meddo ni oopoondeya yaano. [Aliwa yajejiha wi mahinje ekahinyeye. 
JHN.5.4	Vowi mudhidhi mmohi mungero a Nabwiya ookitela vanthiyani vale okahinya mahinje ale. Owambeela obwinavo mahinje yakahinyiwa, naari akalena oredda buuredda ooyila.] 
JHN.5.5	Vaari va athu ale ahikalagavo ookwa-yaano mmohi abulele yaaka makumi maraaru ni yaaka tanu ni thaaru. 
JHN.5.6	Yesu ahimoonaga agali ookonaanteene, onona wi ahibulela mudhidhi mujinjeene. Ahimukohaga, wiira: <<We onofuna oyila?>> 
JHN.5.7	Ookwa-yaano ole ahimwaakulaga, wiira: <<Nabwiyani, kaginna muthu oogikamihedha obwina vanthiyani va, mahinje yakahinyiwa. Miyo gafunaga obwinavo, mmohi dinaaguvela obwinavo gihinafiyevo>>. 
JHN.5.8	Yesu ahimulamulaga, wiira: <<Venya, othukule olili waawo, weeddege>>. 
JHN.5.9	Vevale muthu ole ahiyilaga, othukula olili waaye, wambeela weedda.
JHN.5.9	Nlabo nddo naaligi sabuddu. 
JHN.5.10	Mowindo aZhudewu yahimwaaddelaga muthu ayilihiwege ole, wiira: <<Peeno sabuddu. Malamulo eehu kinarumeedhiha othukula olili waawo nlabo na sabuddu>>.
JHN.5.11	Oliye ahiiraga: <<Ole ogiyilihile digaaddele, wiira: <Thukula olili waawo, weeddege> >>. 
JHN.5.12	Aliwa yahimukohaga, wiira: <<Muthu baani wuwaaddele wi othukule olili waawo, weeddege?>> 
JHN.5.13	Mbwenye ooyilihiwa ole kaamunonilege amuyilihilege, vowi Yesu ahirimeelaga vaari va anamwinji yaaligi vevale.
JHN.5.14	Vooharela Yesu ahimfwanyaga ooyilihiwa ole mu nyuba ya Mulugu, omwaaddela, wiira: <<Keeng'ana, vano ohuyila. Kuwelele othega wi enaadhe yuumorele yowoopiha emohi yookwaranya elene>>. 
JHN.5.15	Muthu ole ahidhowaga wawaaddela asogoleli a aZhudewu, wiira: <<Ogiyilihile di Yesu>>.
JHN.5.16	Mwaha wi naali nlabo na sabuddu Yesu veeriligiiyena dhedhi, asogoleli a aZhudewu yahambeelaga omuharahara. 
JHN.5.17	Yesu ahawaaddelaga, wiira: <<Ababa enoolabave ofiyedha dhiinova, mowindo miyo teto ginoolabave>>. 
JHN.5.18	Mwahaya buuyene asogoleli a aZhudewu wathabweliiwa omusayela efunaga ompa. Yeeraga wi kanahariha nlamulo nnawoga dha sabuddu teto onowoga wi Mulugu di Babe, eeliganihaga ni Mulugu.
JHN.5.19	Vano Yesu ahiiraga: <<Ebaribareene, ebaribareene ginowuwaaddelani wi miyo kaginaanda wiirana yego menkaaga. Gineerana dhinooniimi Baabi eeragana. Dhaatedhene Baabi dhineeriiyena, Mwaana teto oneerana dhimohive. 
JHN.5.20	Vowi Baabi onomudhivela Mwaana, omoonihaga dhaatedhene dhedho oliye dhineeriiyena. Baabi onoodha amoonihe mabasa ookwaranya alena wi mudhe mutikine. 
JHN.5.21	Wona Baabi onaavenyiha muukwani, aavahaga egumi, mowindo Mwaana onowaavaha egumi ayene oliye enaafuniiye waavaha egumi. 
JHN.5.22	Baabi kanamuthonga muthu oli aatene, mbwenye omuthomele Mwaanaye wi akale namathonga a dhaatedhene. 
JHN.5.23	Baabi onafuna wi athu aatene emuriihege Mwaana wona munamuriiheliiwa Baabi. Muthu ohunamuriiha Mwaana, kanamuriiha Baabi omurumile.
JHN.5.24	<<Ebaribareene, ebaribareene ginowuwaaddelani wi muthu oneewa ndhu naaga, amuroromela ogirumile, ohukanna egumi yoohumala. Oliye kadha athongiwa, mbwenye ohuvira muukwani ohuvolowa mwiigumini. 
JHN.5.25	Ebaribareene, ebaribareene ginowuwaaddelani wi onoodha mudhidhi teto ohufiya mudhidhiya, athu ekwile vineeriiwa yiiwe ndhu na Mwaana a Mulugu, ayene eneewe eneere okalawoove. 
JHN.5.26	Wona Baabi oli needduuddu a egumi, mwa mukalelo mmohive ohumuthomela Mwaana wi ni oliyeene akale needduuddu a egumi. 
JHN.5.27	Ahimvaha Mwaana owodha wa othongi, mwaha wi di Mwaana a Muthu. 
JHN.5.28	Kamutikine dhedhi, vowi onoodha mudhidhi vevo athu aatene eli mmasiye vineeriiwa yiiwe ndhu naaye, ekumemo. 
JHN.5.29	Athu ayene yiirilena dhapama, evenyihiwe wi ekalena egumi, mbwenye ale yiirilena dhootakala, evenyihiwe ethongiwe, ekoniwe>>.
JHN.5.30	<<Miyo kaginaanda wiirana yego menkaaga. Ginathonga mooligana munagaaddelela Ababa. Ginathonga mowogoowa, mwaha wi kaginahara dhinafuniimi, mbwenye dhinafuna oyene ogirumile.
JHN.5.31	<<Akala gineyiirela onamoona menkaaga, onamoona waaga bohaakwanela. 
JHN.5.32	Ohukalavo mmohi onagiirela onamoona, gihinona wi onamoona onagiireliiye bwa ebaribari. 
JHN.5.33	Nyo mwahaaruma aliba mutheenga wa Zhuwawu Namabathiza, oliye ahiirela onamoona wa ebaribari. 
JHN.5.34	Miyo kaginarabulela onamoona wa muthu, mbwenye ginawogela dhedhi wi mvulumuwe. 
JHN.5.35	Zhuwawu aali wona panti yoohidda yowaara, vano mwa mudhidhi vang'ono mwahifuna ohagalala ni waara waaye. 
JHN.5.36	Mbwenye miyo gihikanna onamoona wookwaranya ole wa Zhuwawu. Mabasa enaahiddiimi egivahile Baabi wi gaahiddege enogiirela onamoona. Mabasa ayo enowooniha wi Baabi digirumile. 
JHN.5.37	Baabi ogirumile, onogiirela onamoona. Vano nyo kamuneewa ndhu neewa, naari kamunoonege mooneyelo eewa. 
JHN.5.38	Madhu eewa kinakalave mmirimani mweenyu, mwaha wi kamunamuroromela oyene Baabi omurumiliiye. 
JHN.5.39	Munosuuza Maleba Ootaleleya mowaatiba, mwaha wi munoobuwela ofwanyamo egumi yoohumala. Maleba ayo binagiirela onamoona! 
JHN.5.40	Naari ndo nyo munokoodda odha wa miyo wi mukanne egumi.
JHN.5.41	<<Miyo kaginapwatha dhedho mwaha wi oriihiwa waaga kunadheela wa athu. 
JHN.5.42	Guhuunonani; nyo kamwinna odhivela wa Mulugu mmirimani mweenyu. 
JHN.5.43	Miyo gidhiile mu ndina na Baabi kamugaakele. Mbwenye mmohi adha mu ndina na oliye yeeka, munomwaakela. 
JHN.5.44	Ki munaroromele addi, mudhiveliwaga oriihana vikaleliinyu, muhusayelaga oriiha onadheela wa Mulugu mmohive? 
JHN.5.45	Muhuubuwele wi ginowuusumelani wa Baabi. Ohukalawo onoosumeleni: Mozezi munamuroromeliinyu dinoosumeleni. 
JHN.5.46	Mwahaamuroromele Mozezi mwa ebaribari, mweerege ogiroromela, vowi oliye alebile dha miyo.
JHN.5.47	Mbwenye akala kamunaroromela dhalebiliiye, ki munaaroromele addi madhu aaga?>>
JHN.6.1	Nuwindo, Yesu ahilabuwaga Nyaza ya oGalileya (naari wi Nyaza ya oTiberiyasi). 
JHN.6.2	Anamwinji yahimuharaga, mwaha wi yahoonaga dhitoonyihedho dheerigiiyena vowaayiliha aredda. 
JHN.6.3	Yesu ahigwelaga vamwaangoni, okaraati ni anamasuuza aaye. 
JHN.6.4	(Mudhidhi wa mathanga oofuneya a aZhudewu, eneeriwa Paxkwa,
JHN.6.5	Vevale Yesu veeng'aniligiiye, ahawoonaga anamwinji emudheelaga. Vano ahimukohaga Filipi, wiira: <<Ki nnaagule waani dhootakuna wi athu aatene ala etakune?>> 
JHN.6.6	(Yesu akohaga dhedhi wi amweehe Filipi, mbwenye mwiinya ahinonaga dhafunigiiye wiira.) 
JHN.6.7	Filipi ahaakulaga, wiira: <<Naari korowa dha parata mazana meenddi (200)
JHN.6.8	Namasuuza aaye mmohiwa, ndina naaye Andire, ddibila a Simawu Peduru, ahimwaaddelaga Yesu, wiira: 
JHN.6.9	<<Ohukalavo mwaana muzombwe winna mikaathe mitanu dha sevada
JHN.6.10	Yesu ahiiraga: <<Mwawaaddele athu ekaraati>>. (Vevale vahikalaga thongwe ejinji.) Athu yahikaraatigi. Alobwanave yaaligivo owaakwana macikwi matanu (5.000). 
JHN.6.11	Vano Yesu ahithukulaga mikaathe nde, omutamaala Mulugu, waagawela athu yakaraatilege vevale. Ahiiragana emodha-modhave ni somba nde, waagawela wona mwemo athu mwafuneliiwa. 
JHN.6.12	Athu aatene egajile, yahirubalaga, Yesu ahawaaddelaga anamasuuza aaye, wiira: <<Ddoddelani dhoohala dhiwa wi vihithathiliwe yego>>. 
JHN.6.13	Yahiddoddelaga dhoohala dhaatedhene dha mikaathe mitanu nde, dhaseelelege ale yajilege, odhaaliha middanga kumi ni miinddi.
JHN.6.14	Vevo athu yoonilege etoonyihedho yootikiniha ele yeerilegena Yesu, yahiiraga: <<Ebaribareene ola di Namavuhulela awogiwa wi onoodha adhe elabo ya vati>>.
JHN.6.15	Yesu aganonile wi anamwinji ale yoofunaga omwihidda wi emuhabihe emwene, ahivenyagavo owelela omwaangoni yeeka.
JHN.6.16	Ociguwoni, anamasuuza a Yesu yahikitelaga onyaza. 
JHN.6.17	Egoonile wi ode ohuriba, Yesu kanafiye, yahuubuwelaga omaruwa, ogwela mmwanddeyani odhowaga oKafaranawu wekiiwa. 
JHN.6.18	Vevale pevo yuulubale yahambeelaga wooba evenyihaga kuluzi yaakathamihaga. 
JHN.6.19	Egacapile mwanddeya makilomeeturu owaakwana matanu, naari matanu ni nimohi yahimoonaga Yesu eeddaga vadhulu va mahinje, aaddamelaga mwanddeya weewa, vano aliwa yowoovaga. 
JHN.6.20	Mbwenye Yesu ahiiraga: <<Kamoove. Di miyo>>. 
JHN.6.21	Yahimwaakelaga Yesu mmwanddeyani, mowaaguva mwanddeya weewa wahiimelaga seresere ya kobela wadhowigiiwa.
JHN.6.22	Obebehini wiwa anamwinji ale yahalilege kobela ya nyaza, yahinonaga wi mwanddeya waalivo mmohi baahi. Teto anamwinji ale yahinonaga wi Yesu kaavolowilegemo mmwanddeyani ni anamasuuza aaye, aliwa yadhowilege wekiiwa. 
JHN.6.23	Naari ndo mwanddeya dhimohi dhookumela nluwa na Tiberiyasi dhahifiyaga vakukuuve ni mburo oyene athu vajiligiisu mikaathe, Nabwiya agamutamaale Mulugu. 
JHN.6.24	Anamwinji ale vooniligiiwa wi Yesu kaalivo, anamasuuza aaye naaliweene teto kilivo, athu aatene yahivolowaga mmwanddeyani nde, odhowa oKafaranawu, emusayelaga Yesu.
JHN.6.25	Vevale athu yahimfwanyaga Yesu kobela ya nyaza, yahimukohaga, wiira: <<Namasuuziha, mfiyile alini wuno?>> 
JHN.6.26	Yesu ahawaaddelaga, wiira: <<Ebaribareene, ebaribareene ginowuwaaddelani wi nyo kamunagisayelela mwaha wowiiwelelamo etoonyihedho ele, eehi, mbwenye mwaha wi mwahija yooja ofiyedha orubala. 
JHN.6.27	Kamwihiddege mabasa wi mfwanye yooja enanoongeya, mbwenye mulabege mabasa wi mfwanye yooja yoologela, eli yoovaha egumi yoohumala. Vowi miyo, Mwaana a Muthu, dinoovaheni yooja ele, Mulugu Baabi ahigirumeedhiha wi guuvaheni>>.
JHN.6.28	Vevale athu ale yahambeelaga omukoha, yiiraga: <<Niire avi wi nilabe mabasa Mulugu enaafuniiye?>> 
JHN.6.29	Yesu ahawaakulaga, wiira: <<Mulugu mabasa enaafuniiye baala: Mmuroromele ole omurumiliiye>>.
JHN.6.30	Aliwa yahimukohaga, wiira: <<Munanoonihe etoonyihedho yootikiniha ddi wi noona nuuroromeleni? Munaanda wiirana ddi? 
JHN.6.31	Awale-wale eehu yooja manaa mwiiddeddereni wona Maleba Ootaleleya mulebeliwiiwa wi: 
JHN.6.32	Yesu ahiiraga: <<Ebaribareene, ebaribareene ginowuwaaddelani wi oyene oovahani yooja yadha odhulu, kaali Mozezi, eehi. Ababa boovahani yooja ya ebaribari yowaakwana yadha odhulu. 
JHN.6.33	Vowi yooja Mulugu enaveleeliiye si eyene ekitile okumela odhulu, enavaha egumi yoohumala wa athu a elabo ya vati>>.
JHN.6.34	Ale yaaligi vevale yahimulobaga Yesu, wiira: <<Nabwiya, munivahege yooja eyo malabo maatene>>. 
JHN.6.35	Yesu ahawaaddelaga, wiira: <<Miyo gili yooja enavaha egumi. Muthu oli aatene onadha wa miyo, kadha akanna dala. Aatene enagiroromela, kidha ekanna nthona.
JHN.6.36	<<Ginowuwaaddelani wi ee, nyo muhugoona, mbwenye kamunagiroromela. 
JHN.6.37	Aatene Baabi enagivahiiye, enoodha wa miyo. Teto athu aatene enagidheela, kagidha gaakoodda. 
JHN.6.38	Vowi gihikita okumela odhulu odha wiirana dhoofuna dha ole ogirumile, ehili wiirana dhoofuna dhaaga. 
JHN.6.39	Yoofuna ya ole ogirumile siila: Gihimurimeelihevo naari mmohi mwa ayene egivahiliiye, mbwenye gidhe gaavenyihe muukwani va nlabo noomariha. 
JHN.6.40	Ela teto soofuna ya aBaba wi muthu oli aatene onamusugwa Mwaana, amuroromela, akalena egumi yoohumala, vano miyo ginoodha gimvenyihe muukwani nlabo noomariha>>.
JHN.6.41	Vevale aZhudewu yahambeelaga waaba mwaha wi Yesu ahiiraga: <<Miyo gili yooja ekitile okumela odhulu>>. 
JHN.6.42	Aliwa yoowogaga, yiiraga: <<Ola kahuwo Yesu, mwaana a Zhuuze? Babe ni maaye kanaanonile? Ki onawoga addi wi: <Miyo gikitile okumela odhulu?> >> 
JHN.6.43	Yesu ahawaakulaga, wiira: <<Kamugaabe vikaleliinyu. 
JHN.6.44	Kalivo muthu onaadhe wa miyo, Baabi ogirumile ahimudhiilena; vano miyo ginoodha gimvenyihe muukwani nlabo noomariha. 
JHN.6.45	Dhihilebiwa mwa anamavuhulela wi: <Aatene enoodha ekale oosuuzihiwa ni Mulugu>.
JHN.6.46	Kalivo muthu omoonile Baabi, ahili ole okumele wa Mulugu; oliye yeeka dimoonile Baabi.
JHN.6.47	<<Ebaribareene, ebaribareene ginowuwaaddelani wi onagiroromela, ohukanna egumi yoohumala. 
JHN.6.48	Miyo gili yooja enavaha egumi. 
JHN.6.49	Awale-wale eenyu yahija manaa mwiiddeddereni, naari ndo yahikwa. 
JHN.6.50	Mbwenye yooja enawogiimi si eyene yakitile okumela odhulu wi muthu aja ahikwe. 
JHN.6.51	Miyo gili yooja yeegumi ekitile okumela odhulu. Muthu aja yooja ela, onoodha akalena egumi yoohumala. Yooja ela bu mwiili waaga, onaveleeliimi wa athu a elabo yaatene ya vati wi ekalena egumi>>.
JHN.6.52	Amohi mwa aZhudewu yahambeelaga ovaanyihana vakaleligiisu, yiiraga: <<Muthu ola onaande addi onivaha mwiili waaye wi nije?>> 
JHN.6.53	Yesu ahaakulaga, wiira: <<Ebaribareene, ebaribareene ginowuwaaddelani wi akala kamunaaje mwiili wa Mwaana a Muthu ni ong'wa mwazi waaye, kamunaakalena egumi mwa nyo weekiinyu. 
JHN.6.54	Muthu oli aatene onaaje mwiili waaga ni ong'wa mwazi waaga, ohukanna egumi yoohumala, miyo ginoodha gimvenyihe muukwani nlabo noomariha. 
JHN.6.55	Vowi mwiili waaga si yooja ya ebaribari teto mwazi waaga si yoong'wa ya ebaribari. 
JHN.6.56	Muthu oli aatene onaje mwiili waaga, ang'wa mwazi waaga, onakala mwa miyo teto ginakala mwa oliye. 
JHN.6.57	Baabi ogirumile mugumi, miyo teto gili mugumi mwaha wa Baabi. Mwa mukalelo mmohive, ole onaajeve mwiili waaga, onokanna egumi mwaha wa miyo. 
JHN.6.58	Ela si yooja ekitile okumela odhulu. Eyene eli yoohiyana ni manaa a awale-wale eenyu yaajiliiwa, ekwa. Muthu onaja yooja ela onoodha akalewo okala ni okala>>.
JHN.6.59	Yesu awogilege dhedhi asuuzihaga mu nyuba ya matugumano
JHN.6.60	Anamasuuza ajinji a Yesu egeewile dhedhi yahiiraga: <<Madhu ala bookukumula. Onaande waarumeedha baani?>> 
JHN.6.61	Yesu ahinonaga mmurimani mwaaye wi anamasuuza aaye enowaaba wa nde dheewiligiisu. Vano ahaakohaga, wiira: <<Enookukumulani ddi? 
JHN.6.62	Ki mmoona Mwaana a Muthu agwelaga adhowaga wewo waaliiye wale muneere avi? 
JHN.6.63	Muneba wa Mulugu bunavaha egumi, mwiili wa emuthu kunapuriha yego. Madhu guwaaddeliimini, bili muneba ni egumi. 
JHN.6.64	Mbwenye ehikalavo amohi vaari va nyo ehinaroromela dhinawogiimi>>. (Vowi Yesu ahaanona wambeela wale ale yahaaroromele teto ni ole aampeleke.) 
JHN.6.65	Yesu ahiwelelaga owoga, wiira: <<Mwahaya buuyene wuwaaddeleliimini wi kavili muthu onaande odha wa miyo, Baabi aahimvaha oliye odha>>.
JHN.6.66	Okuma vevale anamasuuza ajinji a Yesu yahimwihiya, kuhumweeddagana. 
JHN.6.67	Yesu ahaakohaga anamasuuza kumi ni abiili ale, wiira: <<Ki nyo teto kamunafuna odhowa?>> 
JHN.6.68	Simawu Peduru ahaakulaga, wiira: <<Nabwiya, nnadhowe waani? Nyo dinna madhu oovaha egumi yoohumala. 
JHN.6.69	Hiyo nnororomela, nihinona wi nyo dili Oweela ookumela wa Mulugu>>. 
JHN.6.70	Vevale Yesu ahaakulaga, wiira: <<Gahuusakulani nyo kumi ni abiili, kahuwo mwemo? Naari ndo, mmohi vaari va nyo da Ddiyabo>>.
JHN.6.71	Oliye amuwogaga Zhudasi, mwaana a Simawu a oEsikariyothi. Naari aalive mmohi mwa anamasuuza kumi ni abiili ale, oliye dampelekile Yesu.
JHN.7.1	Dhigavirile nda Yesu oweeddeedda murudda wa oGalileya. Kaafunile weeddela murudda wa oZhudeya, mwaha wi apogo a aZhudewu a wewule yafuna empe. 
JHN.7.2	Mudhidhi oyo Othabeliwa wa Misasa
JHN.7.3	Vano addibila a Yesu yahimwaaddelaga, wiira: <<Ovenyewo wuno, odhowe oZhudeya wi anamasuuza aawo wewo naaliweene yoone dhedho dhineriiwena. 
JHN.7.4	Ole onafuna ononeya ni athu kaneerana yego mowiipiteya. Vowi nyo munowiirana mabasa owinda, mweyoonihe vowooneya vameentoni va athu aatene wi yuunoneni>>. 
JHN.7.5	(Sowi addibile naaliweene, kayamuroromela.) 
JHN.7.6	Yesu ahawaaddelaga, wiira: <<Mudhidhi waaga kunafiye, mbwenye nyo mudhidhi oli waatene bweenyu. 
JHN.7.7	Elabo ya vati kidha yuwiiddani, mbwenye enagiidda miyo, mwaha wi ginowiirela onamoona wi athu a elabo ya vati dhineeriiwa sootakala. 
JHN.7.8	Nyo dhowani omathabelelo. Dhiinova miyo kaginayawo omathabelelowo, mwaha wi mudhidhi waaga kunafiye>>. 
JHN.7.9	Yesu agawogile dhedho, ahihalaga oGalileya.
JHN.7.10	Egadhowile addibile omathabelelo wa Misasa wule, Yesu teto ahidhowagawo. Kaadhowilege mowooneya, mbwenye mowiipiteya. 
JHN.7.11	Apogo a aZhudewu yoomusayelaga vamathabelelo vale, ekohanaga, yiiraga: <<Mulobwana ole oli wuuvi?>> 
JHN.7.12	Teto vahikalaga onong'ona wujinji owoga dha oliye vaari va anamwinji. Amohi yoowogaga, yiiraga: <<Di muthu apama>>. Mbwenye amohi yowiiraga: <<Eehi, onoviriganiha nlogo>>. 
JHN.7.13	Naari ndo kaalivo muthu awogaga voweela dha oliye mwaha wowawoova apogo a aZhudewu.
JHN.7.14	Othabela ogali vaari, Yesu ahivolowaga nyuba ya Mulugu wambeela osuuziha mwemule. 
JHN.7.15	Apogo a aZhudewu yahitikinaga, wiira: <<Mwaha bwaddi muthu ola winna tthottho dhowinda ahisuuzile?>> 
JHN.7.16	Yesu ahaakulaga, wiira: <<Dhinasuuzihiimi kahuwo dhaaga, dhinadha wa ole ogirumile. 
JHN.7.17	Aatene enafuna wiirana dhoofuna dha Mulugu, enoodha enone akala dhinawogiimi sookumela wa Mulugu naari wa miyo meenka. 
JHN.7.18	Oyene oneewogela yeeka, oneefunela wiiriiha yeeka. Mbwenye onasayela omuriiha ole omurumile, dili a ebaribari, mmurimani mwaaye kamuli yoonyengetha. 
JHN.7.19	Mozezi kahuwo oovahileni Malamulo a Mulugu?
JHN.7.20	Mbwenye anamwinji yahimwaakulaga, wiira: <<We ohiddiwe muneba wootakala. Onafuna wuupa baani?>> 
JHN.7.21	Yesu ahawaakulaga, wiira: <<Giirilena yego emohi baahi, mwaatene otikinaga. 
JHN.7.22	Teto nyo munomwiinela mwihima amulobwana naari nigali nlabo na sabuddu. Mozezi ahuulamulani wiira mwawiinelege aniinyu anaalobwana (naari elemeelelo eyo ehili yookumela wa Mozezi mbwenye wa awale-wale eenyu ale).
JHN.7.23	Akala mwaana onowiineliwa va nlabo na sabuddu wi yaakwanele Malamulo a Mozezi, mwaha bwaddi munatakaleliwa ni miyo voomuyiliha muthu nlabo na sabuddu? 
JHN.7.24	Kamuthongege vowoona mukalelo wa muthuya, mbwenye muthongege mwa ebaribari, ni mowogoowa>>.
JHN.7.25	Vevale athu amohi a oZheruzalemi yahiiraga: <<Ki muthu onamusayeliiwa wi empe, kahuwo olena? 
JHN.7.26	Kahuwo olena onawoga voweela va, kalivo onamwiirela yego! Sowi asogoleli ehinona ebaribareene wi oliye di Kirixtu? 
JHN.7.27	Vowi Kirixtu aroromelihiwe wi adhe, kalivo ononile onaakumiiye. Mbwenye ola aatene nihinona okumeliiye>>.
JHN.7.28	Vevale Yesu asuuzihaga nyuba ya Mulugu, ahiwogaga moogweliha madhu, wiira: <<Nyo muhuginona teto okumiliimi muhunonawo. Mbwenye kagidhiile mwa ofuna waaga-waaga. Ole ogirumile da ebaribari. Nyo kammunonile. 
JHN.7.29	Mbwenye miyo gihimunona mwaha wi gikumele wa oliye, ogirumile di oliye>>.
JHN.7.30	Vevale athu yoofunaga omwihidda Yesu, mbwenye kaalivo mmohi amukahinyilege, mwaha wi mudhidhi waaye waaligi ohunafiye. 
JHN.7.31	Mbwenye athu ajinji mwa anamwinji yahimuroromela, yowiiraga: <<Kirixtu vineeriiye adhe, oneere wiirana dhitoonyihedho dhookwaranya dhedhi mulobwana ola dhiiriliiyena?>>
JHN.7.32	AFarizi yahiiwaga onong'ona wa anamwinji yawogaga dha Yesu. Vano aliwa vamohi ni apogo a anamakutha yahaarumaga anamaang'anela a Nyuba ya Mulugu wi yamwihidde. 
JHN.7.33	Vevale Yesu ahiwogaga ni anamwinji, wiira: <<Ginokala ni nyo mudhidhi vang'ono, geera ndo ginowelela wa ole ogirumile. 
JHN.7.34	Munoodha mugisayelege, mbwenye kamudha mugifwanya. Oneeriimi gakalewo, kamunaande ofiyawo>>.
JHN.7.35	AZhudewu yahambeelaga okohana mmohi ni mukwaaye, yiiraga: <<Onafuna adhowe wuuvi ohunamfwanyiihuwo? Onafuna adhowe wa aZhudewu ebalaleyele vaari va athu a malogo mamohi? Onafuna aasuuzihege athu oode? 
JHN.7.36	Madhu alena enatapulela ddi? Onawoga wi: <Munoodha mugisayelege mbwenye kamudha mugifwanya>, teto oni: <Oneeriimi gakalewo kamudha mfiyawo> >>.
JHN.7.37	Nlabo noomariha na othabela naali noofuneyesesa. Nlabo ndde Yesu ahiimelaga, owoga ni ndhu nootaama, wiira: <<Akalavo winna nthona, adhe wa miyo ang'we. 
JHN.7.38	Maleba Ootaleleya yiire: <Muthu onagiroromela, murima waaye onaakale wona needduuddu a mihinje dha mahinje enavaha egumi> >>. 
JHN.7.39	(Oliye awogaga dha Muneba Woweela athu oomuroromela yaakeliisu. Mudhidhi oyene Muneba Woweela waali ohunadhe, mwaha wi Yesu aaligi ahinadhowe waakela nthithimiho.)
JHN.7.40	Anamwinji egeewile madhu alena, amohi vaari va aliwa yowiiraga: <<Ebaribareene muthu ola dili Namavuhulela>>.
JHN.7.41	Amohi yoowogaga, yiiraga: <<Ola dili Kirixtu aroromelihiwe>>. Mbwenye amohiwa yawogaga, yiiraga: <<Kirixtu onakumela oGalileya? 
JHN.7.42	Maleba Ootaleleya kayiire Kirixtu onadheela wa anamabaliwelamo a Davidi, nluwa na oBetelemi, wewo Davidi wakaliiye?>>
JHN.7.43	Mowindo anamwinji yahigawanyeyaga mwaha wa Yesu. 
JHN.7.44	Amohi yoofunaga omwihidda mbwenye kaalivo amukahinyilege.
JHN.7.45	Anamaang'anela a nyuba ya Mulugu yahiwelelaga wa apogo a anamakutha ni wa aFarizi. Aliwa yahaakohaga anamaang'anela ale, wiira: <<Mwaha bwaddi mudhe muhumwihiddege?>> 
JHN.7.46	Anamaang'anela yahaakulaga, wiira: <<Kanakalegewo onawogaga wona mulobwana ole>>. 
JHN.7.47	Vevale aFarizi yahiiraga: <<Sowi ninyeene teto muhunyengethiwa ni mulobwana ole? 
JHN.7.48	Kalivo naari mmohi mwa hiyo naari aFarizi emuroromele. 
JHN.7.49	Mbwenye athu bure ale ehinonile Malamulo a Mozezi, booddubeya!>>
JHN.7.50	Vano Nikodemu, mmohi mwa aFarizi, oyene amusayele Yesu wale, ahaakohaga akwaaye, wiira: 
JHN.7.51	<<Malamulo eehu kinarumeedhiha omuthonga muthu nihineewe madhu aaye, nnona dhiiriliiye?>> 
JHN.7.52	Aliwa yahaakulaga, wiira: <<Teto niweene oli a oGalileya? Odhowe wasayele mMalebani oneere woona wi kavili namavuhulela ookumela oGalileya>>.
JHN.7.53	[Vevale athu aatene yahiwelelaga mmavade mweewa.]
JHN.8.1	[Yesu ahidhowaga oMwaangoni wa Olivera. 
JHN.8.2	Ogaasile ahidhowaga nyuba ya Mulugu. Athu aatene yahidhaaga wa oliye, vano ahikaraatigi wambeela waasuuziha. 
JHN.8.3	Anamasuuziha a Malamulo vamohi ni aFarizi yahimudhaagana mwihiyana yamwihiddiligiiwa araruwaga, omwiimeliha vaari va athu aatene. 
JHN.8.4	Vano yahimwaaddelaga Yesu, wiira: <<Namasuuziha, mwihiyana ola ohiddiwe araruwaga. 
JHN.8.5	Malamulo a Mozezi enanilamula wi ahiyana ooraruwa wona ola naapege mowaavonya ni mabwe. Nyo muni avi?>>
JHN.8.6	Yamukohelaga wi emweehe, emfwanyena mwaha. Yesu ahiworomaga, wambeela oleba vati ni embuno. 
JHN.8.7	Vowi aliwa yoomukohagave, Yesu ahinuuwaga, wiira: <<Vaari veenyu ohunathegege, ambeele omvonya ni nibwe mwihiyana oyo>>. 
JHN.8.8	Ageere ndo ahiwelelaga oworoma dila ya nabiili, olebaga vati. 
JHN.8.9	Egeewile madhu alena, yahambeelaga ovenyavo mmohi mmohi, wambeela wa apogo ofiyedha oogomihedha; ohalavo Yesu ni mwihiyana ole weekiiwa. 
JHN.8.10	Vano Yesu ahinuuwaga omukoha, wiira: <<Mwihiyana, athu ale eli wuuvi? Kaavo wuukonile?>> 
JHN.8.11	Mwihiyana ole ahiiraga: <<Kalivo muthu, Nabwiya>>. Vano Yesu ahimwaaddelaga, wiira: <<Miyo teto kaginookona. Dhowaga, kuwelele othega>>.]
JHN.8.12	Vevale Yesu ahiwelelaga owoga ni aFarizi, wiira: <<Miyo gili waara wa elabo. Ole onagihara kadha eedda muyiihini, mbwenye onoodha akalena waara onavaha egumi yoohumala>>.
JHN.8.13	AFarizi yahimwaaddelaga, wiira: <<Oneyiirela onamoona weeka. Onamoona waawo oyo kahuwo wa ebaribari>>. 
JHN.8.14	Yesu ahawaakulaga, wiira: <<Naari giyiirelaga onamoona meenka, onamoona waaga bwa ebaribari, vowi gihinona okumiliimi teto onadhowiimi. Mbwenye nyo kamunonile okumiliimi, naari onadhowiimi. 
JHN.8.15	Nyo munathonga voohariha moobuwelo a omuthu. Miyo kaginamuthonga muthu. 
JHN.8.16	Akala ginothonga, ginathonga mowogoowa, vowi kagili meenka, Baabi ogirumile oli ni miyo. 
JHN.8.17	Malamulo eenyu elebiwe wi onamoona wa athu abiili bwa ebaribari. 
JHN.8.18	Miyo ginowiyiirela onamoona meenka teto Baabi ogirumile onogiirela onamoona>>. 
JHN.8.19	Vevale aliwa yahimukohaga, wiira: <<ABabo eli waani?>> Yesu ahiiraga: <<Nyo kamuginonile teto aBaba kamwaanonile. Mwahaaginone, mowaanona aBaba>>.
JHN.8.20	Yesu awogilege madhu alena asuuzihaga mu nyuba ya Mulugu, vakukuuve ni suubi mwalogoleliwa dhooveleela dha athu. Kalivo amwihiddilege, mwaha wi mudhidhi waaye waaligi ohunafiye.
JHN.8.21	Yesu ahiwelelaga wawaaddela, wiira: <<Miyo ginoodhowa. Munoodha mugisayelege, mbwenye munookwela mudhoothegani mweenyu. Onadhowiimi, kamunaande ofiyawo>>. 
JHN.8.22	Vevale apogo a aZhudewu yahiiraga: <<Onafuna eepe, onawoga wi: <Onadhowiimi, kamunaande ofiyawo?> >> 
JHN.8.23	Yesu ahiwelelaga wawaaddela, wiira: <<Nyo muli a vati va, miyo gili a odhulu. Nyo muli a elabo ela, miyo kagili a elabo ela. 
JHN.8.24	Miyo guhuwaaddelani wi munokwela mudhoothegani mweenyu. Akala kamunaroromela wi Miyo Gili,
JHN.8.25	Vevale aliwa yahimukohaga, wiira: <<We oli aani?>> Yesu ahawaakulaga, wiira: <<Miyo gili eyene guwaaddeliimini okuma omambeelelo. 
JHN.8.26	Miyo gihikanna dhijinji dhoowoga dha nyo ni wuurunihani dhineeriinyu, mbwenye ginawoga dhedho dhiiwiliimi wa ole ogirumile wi gawaaddele athu a elabo ya vati, vowi oliye da ebaribari>>.
JHN.8.27	Athu ale kayeewelelemo wi Yesu awogaga dha aBabe. 
JHN.8.28	Yesu ahawaaddelaga, wiira: <<Mwadha mmutomeya Mwaana a Muthu, munoodha munone wi Miyo Gili. Mowindo kagineerana yego mwa meenka, ginawoga dhedho Baabi dhigisuuzihiliiye. 
JHN.8.29	Ole ogirumile, oli ni miyo, kagihiyile meenka, vowi mudhidhi dhaatedhene ginowiirana dhoomudhivela>>. 
JHN.8.30	Yesu agawogile dhedhi, athu ajinji yahimuroromelaga.
JHN.8.31	Vano Yesu ahawaaddelaga aZhudewu yamuroromela, wiira: <<Mweera mukalagave mmadhuni aaga, ebaribareene munakala anamasuuza aaga. 
JHN.8.32	Mowindo munoodha munone ebaribari, vano ebaribari eyo enoodha yuutapuleni>>. 
JHN.8.33	Aliwa yahiiraga: <<Hiyo nili anamabaliwelamo a Abarahamu, okalawene kannakalege adhaari a mmohi. Ki onawogela ddi wi nnoodha nikale ootapuwa?>> 
JHN.8.34	Yesu ahawaakulaga, wiira: <<Ebaribareene, ebaribareene ginowuwaaddelani wi ole oneerana yoothega mudhaari a yoothega. 
JHN.8.35	Mudhaari kanakala mwiimudhini mudhidhi dhaatedhene, mbwenye mwaana dinakala mwiimudhini mudhidhi dhaatedhene. 
JHN.8.36	Eera akala Mwaana onootapuleni, munoodha mukale ootapuwa-mutapuwelo. 
JHN.8.37	Gihinona wi muli anamabaliwelamo a Abarahamu, naari ndo munafuna ogipa, mwaha wi mmirimani mweenyu kamunarumeedha madhu aaga. 
JHN.8.38	Miyo ginawoga dhedho aBaba dhigoonihiliiwa, mbwenye nyo muneerana dhedho dhiiwiliinyu wa babiinyu>>.
JHN.8.39	Aliwa yahiiraga: <<Hiyo, babiihu di Abarahamu>>. Yesu ahawaakulaga, wiira: <<Mwahaakale ahima a Abarahamu, mweerege wiirana dhedho Abarahamu dheeriiyena. 
JHN.8.40	Mbwenye vano munosayela ogipa, naari ngali muthu onowaaddelani ebaribari yiiwiliimi wa Mulugu. Abarahamu kaadhe eerana dhowindo. 
JHN.8.41	Nyo muneerana dhedho babiinyu dhineeriiyena>>. Aliwa yahimwaakulaga, wiira: <<Hiyo kanili ahima a mmararuwoni. Nihikanna Babiihu mmohi, oli Mulugu>>. 
JHN.8.42	Yesu ahiiraga: <<Mulugu ahaakale Babiinyu, mweerege ogidhivela, mwaha wi gikumele wa Mulugu, dhiinova gili wuno. Kagidhiile ni owodha wa miyo meenka, mbwenye oliye digirumile. 
JHN.8.43	Mwaha bwaddi kamuneewelelamo dhinawogiimi? Sowi kamunaakwaniha wiiwa madhu aaga. 
JHN.8.44	Nyo muli ahima a Ddiyabo
JHN.8.45	Mbwenye mwaha wi ginawoga ebaribari, kamunagiroromela. 
JHN.8.46	Ogoonilena yoothega vaari va nyo baani? Akala ginawoga ebaribari, muhunagirumeedhela ddi? 
JHN.8.47	Ole oli a Mulugu, onorumeedha madhu a Mulugu. Mbwenye nyo kamunarumeedha Mulugu dhinawogiiye, vowi kamuli aaye>>.
JHN.8.48	Amohi mwa aZhudewu ale yahimwaakulaga Yesu, wiira: <<Dhinawogiihu kahuwo ebaribari, neeraga wi oli muSamariya ohuhiddiwa ni muneba wootakala?>> 
JHN.8.49	Yesu ahawaakulaga, wiira: <<Miyo kagihiddiwe ni muneba wootakala. Ginowariiha Ababa, vano nyo munogivevusa. 
JHN.8.50	Miyo kagineesayelela meenka oriihiwa. Ohukalawo mmohi onagisayelela oriihiwa, oliye dili namathonga oogomihedha a dhaatedhene. 
JHN.8.51	Ebaribareene, ebaribareene ginowuwaaddelani wi muthu oneewelela madhu aaga, kadha akwa>>. 
JHN.8.52	AZhudewu ale yahimwaaddelaga, wiira: <<Vano nihinona we ohuhiddiwa ni muneba wootakala. Abarahamu ohukwa, anamavuhulela aatene ehikwa, we oni: <Muthu eewelela madhu aaga kadha akwa>. 
JHN.8.53	We ohumukwaranya babiihu Abarahamu? Oliye ohukwa wona teto anamavuhulela ehikwa. Ki we onoobuwelela wi oli aani?>>
JHN.8.54	Yesu ahawaakulaga, wiira: <<Akala ginowiriiha meenka, nriiho naaga theebeweene. Ohukalawo onagiriiha, eli aBaba, ayene nyo munawiriinyu di Mulugu eenyu. 
JHN.8.55	Nyo kamwaanonile, mbwenye miyo gihaanona, vowi gaheerege kagaanonile gaakale namaratha wona nyo. Mbwenye gihaanona teto ginowiiwelela madhu eewa. 
JHN.8.56	Babiinyu Abarahamu ahiteyela wi oone nlabo naaga. Ahoona ebaribareene nigafiyile, ahihagalala>>. 
JHN.8.57	Vevale aZhudewu ale yahimukohaga, wiira: <<Yaaka dhaawo kadhinaakwane makumi matanu (50), omoonile addi Abarahamu?>> 
JHN.8.58	Yesu ahawaakulaga, wiira: <<Ebaribareene, ebaribareene ginowuwaaddelani wi Abarahamu ahinabaliwe, Miyo Gili>>. 
JHN.8.59	Vevale aZhudewu ale yahaaddoddaga mabwe wi emvonyena. Mbwenye Yesu ahiipitaga nuwindo okuma mu nyuba ya Mulugu.
JHN.9.1	Yesu eeddaga, ahimoonaga muthu oohoona woobaliwana. 
JHN.9.2	Anamasuuza aaye yahimukohaga, wiira: <<Namasuuziha, othegile baani wi muthu ola abaliwe ahoonaga? Othegile di oliye naari ababiinya?>> 
JHN.9.3	Yesu ahawaakulaga, wiira: <<Kahuwo wi oliye dithegile naari ababiinya. Mbwenye obaliwe oohoona wi Mulugu oonihe owodha wa mabasa aaye, mwa nde dhineereye mwa oliye. 
JHN.9.4	Veva viliiwa mutana enofuneya nihiddege mabasa a ole ogirumile. Mahiyu enoodha muthu vihinaakwanihigiiye ohidda mabasa. 
JHN.9.5	Viliimi elabo ya vati vano, gili waara wowaamoneya athu aatene>>. 
JHN.9.6	Yesu agawogile dhedho, ahitaperaga mare vati okanddana theya, odholiha maddoguya mmeentoni mwa muthu oohoona ole, 
JHN.9.7	omwaaddela, wiira: <<Dhowa wasuusule onthiyani na Silowe>>.
JHN.9.8	Vano amwaaddamani aaye ni amohi yamoonesa wale aloba-lobaga, yahiiraga: <<Ola kahuwo olene akaraatesa alobaga?>> 
JHN.9.9	Amohi yoorumeedhaga, yiiraga: <<Di oliyeene>>. Amohiwa yowiiraga: <<Eehi, onooliganana>>. Mbwenye mwiinyeene ahiiraga: <<Ee, di miyeene>>. 
JHN.9.10	Aliwa yahimukohaga, wiira: <<Ki meento aawo efuguwe addi?>> 
JHN.9.11	Oliye ahaakulaga, wiira: <<Muthu oneeriwa Yesu dikanddile theya ni mare, odholiha maddoguya mmeentoni mwaaga. Ogaaddela, wiira: <Dhowa, wasuusule onthiyani na oSilowe>. Miyo odhowa osuusula, vano ginowoona>>. 
JHN.9.12	Athu ayo yahimukohaga, wiira: <<Muthu oyo oli wuuvi?>> Oliye wiira: <<Kaginonilewo>>.
JHN.9.13	Anamwinji yahimuthukulelaga mulobwana aali oohoona ole wa aFarizi. 
JHN.9.14	Naaligi nlabo na sabuddu Yesu nakanddiligiiye theya ni mare amuyilihana muthu ahoona ole. 
JHN.9.15	Vano aFarizi naaliweene teto yahimukohaga muthu ole, wiira: <<We, woonile addi?>> Oliye ahawaaddelaga, wiira: <<Agidholihile maddogu mmeentoni mwaaga, miyo odhowa osuusula, vano ginowoona>>. 
JHN.9.16	AFarizi amohi yahiiraga: <<Mulobwana oyo kahuwo ookumela wa Mulugu, mwaha wi kanahariha nlamulo nnawoga dha sabuddu>>. Mbwenye amohiwa yowiiraga: <<Dhinowaandeya namathega wiirana dhitoonyihedho dhowindo?>> Mowindo vahikalaga ogawanyeya.
JHN.9.17	Vano aFarizi yahiwelelaga omukoha muthu aali oohoona ole, wiira: <<Ki weevo oneera avi dha oliye, vuwoonihiliiye?>> Muthu ole ahaakulaga, wiira: <<Oliye di namavuhulela>>. 
JHN.9.18	Mbwenye apogo a aZhudewu kayaroromele wi muthu ole wale koona, dhiinova onowoona, yahifiyedhaga wawiithaniha ababiinya. 
JHN.9.19	Vano yahaakohaga, wiira: <<Nyo, mwiire ola di mwaaninyu? Obaliwe ahoonaga? Ki dhiireyile avi wi vano oonege?>> 
JHN.9.20	Ababiinya yahaakulaga, wiira: <<Enoniliihu sowi ola di mwaanihu, obaliwe ahoonaga. 
JHN.9.21	Mbwenye kannonile dhiireyile wi dhiinova oonege naari omuyilihile. Mmukohe mwiinya, oliye di pogweene, onowaanda owoga yeeka>>. 
JHN.9.22	Ababiinya yawogelege ndo mwaha wi yawoovaga apogo a aZhudewu. Vowi aliwa yahipanganela wi akalawo muthu onaakulele wi Yesu dili Kirixtu aroromelihiwe, emwiigare mu nyuba ya matugumano. 
JHN.9.23	Mwahaya buuyene ababiinya yawogeligiiwa, yiira: <<Di pogweene, mmukohege mwiinya>>.
JHN.9.24	Vevo apogo a aZhudewu yahimwiithanaga dila ya nabiili muthu aali oohoona ole, omwaaddela, wiira: <<Omoove Mulugu,
JHN.9.25	Oliye ahawaakulaga, wiira: <<Miyo kaginonile akala oliye namathega. Enoniliimi sowi wale kagoona, dhiinova ginowoona>>. 
JHN.9.26	Aliwa yahimukohaga, wiira: <<Oliye owiirilena avi oofugulaga meento?>> 
JHN.9.27	Oliye ahawaakulaga, wiira: <<Guhuwaaddelani wale, nyo kamunarumeedha. Ki munafunela ddi wiiwa dila biili-biili? Ninyeene teto munafuna mukale anamasuuza aaye?>> 
JHN.9.28	Vevale aliwa yahimuruwanaga, wiira: <<Namasuuza aaye di we. Hiyo nili anamasuuza a Mozezi. 
JHN.9.29	Nihinona wi Mulugu ahiwoga ni Mozezi. Mbwenye dha mulobwana ola, kannonile odheeliiye>>. 
JHN.9.30	Muthu ole ahawaakulaga, wiira: <<Vinatikiniha fivevo: Nyo kamunonilewo odheeliiye, naari ndo ohuyiliha meento aaga. 
JHN.9.31	Nihinona wi Mulugu kanawiiwa anamathega, mbwenye oliye onamwiiwa ole onamuriiha, eeragana ofuna waaye. 
JHN.9.32	Okuma omapaddusiwelo wa elabo, kanneewege wi ohukalawo amoonihilege muthu abaliwe ahoonaga. 
JHN.9.33	Mulobwana ole aheere ahikumela wa Mulugu, kaandege wiirana yego>>. 
JHN.9.34	Aliwa yahimwaakulaga, wiira: <<We wabaliwe mudhoothegani. Onafuna onisuuzihege?>> Egawogile ndo yahimwiigaragavo.
JHN.9.35	Yesu ageewile wi apogo a aZhudewu ehimwiigara muthu ole mu nyuba ya matugumano, agamfwanyile, ahimukohaga, wiira: <<We onomuroromela Mwaana a Muthu?>> 
JHN.9.36	Oliye ahimwaakulaga, wiira: <<Nabwiyani, Mwaana a Muthu oyo onamuwogiinyu baani wi gimuroromele?>> 
JHN.9.37	Yesu ahimwaaddelaga, wiira: <<Ohumoona. Mwaana a Muthu di oyene onawoga ni we>>. 
JHN.9.38	Oliye ahimwaakulaga, wiira: <<Nabwiyani, ginororomela>>. Ageere ndo, ahikokoraga omweebedha Yesu.
JHN.9.39	Yesu ahiiraga: <<Gidheele wi gaathonge athu aatene a elabo ela, oohoona gawoonihege, vano owoona gihawoonihege>>. 
JHN.9.40	AFarizi amohi yaaligi vakukuuve ni oliye, egeewile dhedhi yahimukohaga, wiira: <<Sowi onawoga wi nihiyeene nili oohoona?>> 
JHN.9.41	Yesu ahiiraga: <<Mwahaakale oohoona, kamwakanne muladdu. Mbwenye munawoga wi: <Nnowoona>, muladdu weenyu ohukalawoove>>.
JHN.10.1	Yesu ahiiraga: <<Ebaribareene, ebaribareene ginowuwaaddelani wi ole ohunavolowela vamulago va nikola na mabila, agwelela cinga epaddi emoheene, oyo mbava, namapa. 
JHN.10.2	Ole onavolowela vamulago dili makambuzi mwiinya a mabilaya. 
JHN.10.3	Oliye amuruma namaang'anela ofugula mulago, onowiithana ndina na kadda nibila teto onowaasogolela waadhowana ode, mwaha wi mabila ale ehinona ndhu naaye. 
JHN.10.4	Aakumiha mabila ale maatene, onosogola mabilaya omuharaga, vowi ehinona ndhu naaye. 
JHN.10.5	Ohumunoniliisu kinamuhara, mwaha wi kinonile ndhu na muthu ole>>.
JHN.10.6	Yesu ahaawogelaga musibe ola mbwenye aliwa kayeewelelegemo dhawaaddeligiiye.
JHN.10.7	Vano Yesu ahawaaddelaga dila ya nabiili, wiira: <<Ebaribareene, ebaribareene ginowuwaaddelani wi miyo gili mulago vinavolowela mabila. 
JHN.10.8	Aatene yadhiile miyo gihinadhe, ambava, anamapa, mabilaya kayawiiwelele. 
JHN.10.9	Miyo gili mulago. Ole onavolowela wa miyo onoodha avulumuwe. Onoodha avolowe, akume, afwanye thongwe. 
JHN.10.10	Mbava onadheela wiiya, opa ni obwanyula. Vano miyo gidheele waavaha egumi, egumiya yowaakwanela.
JHN.10.11	<<Miyo gili makambuzi apama. Makambuzi apama onoveleela egumi yaaye mwaha wa mabila aaye. 
JHN.10.12	Namalaba kahuwo makambuzi oli mwiinya a mabila. Mowindo oona miiji dhidhaaga onowaahiya mabilaya othawa, vano miiji ndo dhinowaahiddavo mabila mamohi, mamohiiwa enomwadheya. 
JHN.10.13	Namalaba onoothawa mwaha wi onaharavo oliveliwa baahi, kanapwatha dha mabilaya. 
JHN.10.14	Miyo gili makambuzi apama. Mabila aaga gihaanona teto aliwa ehiginona 
JHN.10.15	wona Baabi muginoneliiye, miyo teto gihimunona Baabi. Mwa eyo ginoveleela egumi yaaga wa mabila aaga. 
JHN.10.16	Gihikanna mabila mamohi ehili a nikola nddi. Ayene enofwaneelela waasogolela. Enoodha yiiwe ndhu naaga teto enoodha ekale a nikola nimohive vano ekalena makambuzi mmohi baahi.
JHN.10.17	<<Baabi munagidhiveleliiye, sowi ginoveleela egumi yaaga wi gidhe gikalena egumiya dila biili. 
JHN.10.18	Kalivo muthu onaagaake egumi yaaga ela, ginoveleela meenka. Gihikanna owodha wooveleela egumi yaaga teto owodha wookalana egumiya dila biili. Olamula wula gaakelile wa aBaba>>.
JHN.10.19	Mulogo wa aZhudewu ogeewile ndo, wahiwelela ogawanyeya. 
JHN.10.20	Ajinji mwa aliwa yowiiraga: <<Ohukanna muneba wootakala, ohusavuwa. Mwaha bwaddi munamvuruwaniinyu?>> 
JHN.10.21	Mbwenye amohi yowiiraga: <<Madhu alena kahuwo a muthu oohiddiwa ni muneba wootakala. Mineba dhootakala dhinowaanda ofugula meento a aliba ohoona?>>
JHN.10.22	OZheruzalemi wahikalaga othabela wooveleeliwa Nyuba ya Mulugu. Waaligi mudhidhi wooddiddila. 
JHN.10.23	Yesu aaligi nyuba ya Mulugu mukodde mweeriwa Nikodde na Salomawu. 
JHN.10.24	Apogo a aZhudewu yahimwaapeelelaga, omukoha, wiira: <<Wuwaanganyedha weehu onaamale alini? Akala oli Kirixtu ole aroromelihiwe, onaaddele mowiiweya>>. 
JHN.10.25	Yesu ahawaakulaga, wiira: <<Guhuwaaddelani wale, mbwenye kamunaroromela. Mabasa ginawiiriimina mu ndina na aBaba, baayene enagiirela onamoona. 
JHN.10.26	Nyo kamunaroromela mwaha wi kamuli a nikola naaga. 
JHN.10.27	Mabila aaga enowiiwa ndhu naaga. Miyo gihaanona, aliwa enogihara. 
JHN.10.28	Ginowaavaha egumi yoohumala teto kidha erimeela. Kavili muthu onagaake mmadani mwaaga. 
JHN.10.29	ABaba egivahile mabila ayo enowaakwaranya athu aatene, kalivo onaande wawaaka mmadani mweewa. 
JHN.10.30	Miyo ni Baabi nili mmohi baahi>>.
JHN.10.31	AZhudewu ale yahiddoddaga mabwe wi emvonyena dila ya nabiili. 
JHN.10.32	Yesu ahaakohaga, wiira: <<Guhuwoonihani mabasa apama majinji Baabi yagirumiliiye wiirana. Ki mwa mabasa alena enafuneliinyu ogivonyela ni mabwe baavi?>> 
JHN.10.33	AZhudewu ale yahimwaakulaga, wiira: <<Kannafuna wuuvonya ni mabwe mwaha wa mabasa apama, eehi, mbwenye mwaha woomunyemula Mulugu. We oli muthu bure, onowiyiira Mulugu>>. 
JHN.10.34	Yesu ahawaakulaga, wiira: <<MMalamuloni mweenyu kamulebiwe wi Mulugu ahiira: <Nyo muli amilugu>?
JHN.10.35	Maleba Ootaleleya yaawogiliiye kidha ethimihiwa. Akala Maleba mamohive ayene enowawiira amilugu ale yarumihedhiwe Madhu a Mulugu, 
JHN.10.36	ki giwoge ddi dha ole Baabi ompelekiliiye amuruma mwiilaboni? Vano munagisumelela ddi mwiiraga ginonyemula mwaha wi gihiira: <Gili Mwaana a Mulugu>? 
JHN.10.37	Akala kagineerana mabasa aBaba egivahiliiwa, kamugiroromele. 
JHN.10.38	Mbwenye akala ginowiirana mabasa ayo mwa ebaribari, roromelani, naari miyo muhugiroromelaga. Vano muneere onona moohaanganyedha wi Baabi oli mwa miyo teto miyo gili mwa Baabi>>.
JHN.10.39	Vevale aZhudewu ale yahixixaga wi emwihidde Yesu dila emohiwa, mbwenye oliye ahaathawaga.
JHN.10.40	Vano ahiwelelaga kobela ya mwihinje Zhordawu, mburo Zhuwawu wabathizesiiye vowambeela, okala wewo. 
JHN.10.41	Athu ajinji yoofiya wa oliye, owogaga, yiiraga: <<Zhuwawu keerilena etoonyihedho naari emohi, mbwenye dhaatedhene dhawogiiye dha muthu ola seebaribari>>. 
JHN.10.42	Vevale athu ajinji yahimuroromela Yesu.
JHN.11.1	Vahikala muthu mmohi, ndina naaye Lazaro, oyene abulela. Aali a nluwa na oBetaniya, owaniwa Mariya ni ddibile Maarata. 
JHN.11.2	Mariya oyo di ole amukuthulele makura oonukwela Nabwiya manyalo aaye,
JHN.11.3	Vano arogoriye ale yahirumihaga muselu wa Yesu omwaaddela, wiira: <<Nabwiya, ole onamudhiveliinyu muredda>>. 
JHN.11.4	Yesu veewiligiiye dhedho, ahiiraga: <<Oredda oyo kahuwo wookwana, mbwenye dhiireyile wi Mulugu athithimihiwe teto wi Mwaana a Mulugu athithimihiwe mwaha wa oredda oyo>>.
JHN.11.5	Yesu oomudhivela Maarata ni ddibile Mariya ni Lazaro. 
JHN.11.6	Naari ndo Yesu veewiligiiye dha oredda oyo, ahivireliwa malabo meenddi vamburoni vaaligiiye. 
JHN.11.7	Vevale ahawaaddelaga anamasuuza aaye, wiira: <<Ndoweni niwelele oZhudeya>>. 
JHN.11.8	Anamasuuza aaye yahiiraga: <<Namasuuziha, dhiinoveva apogo a aZhudewu yoofuna wuuvonyani ni mabwe, vano munafuna muwelele wewo?>> 
JHN.11.9	Yesu ahawaakulaga, wiira: <<Mutana kwinna mawora kumi ni meenddi? Muthu oli aatene oneedda mutana, kanakwakwathuwa, mwaha wi onowoona waara wa elabo ela. 
JHN.11.10	Mbwenye oneedda mahiyu, onokwakwathuwa mwaha wi mwa oliye kamuli waara>>.
JHN.11.11	Ageere ndo ahawaaddelaga, wiira: <<Lazaro, owaandanana eehu, ohugona, mbwenye ginadhowa wewo gamvenyihe>>. 
JHN.11.12	Vevale anamasuuza aaye yahimwaakulaga, wiira: <<Nabwiya, akala onoogona, oneere ovulumuwa>>. 
JHN.11.13	(Aliwa yoobuwelaga wi Yesu awoga dha kove bure, mbwenye awogaga dha okwa wa Lazaro.) 
JHN.11.14	Vano Yesu ahawaaddelaga mowiiweya, wiira: <<Lazaro ohukwa. 
JHN.11.15	Mbwenye miyo ginohagalala mwaha wi kagaali wewo, wi muroromele. Dhiinova ndoweni wewo namoone>>. 
JHN.11.16	Vevale Tome, eethaniwa Ddiddimu,
JHN.11.17	Yesu agafiyile oBetaniya, amfwanyilege Lazaro agalogohiwe egavirile malabo mannayi. 
JHN.11.18	(Betaniya alapelane ni Zheruzalemi vakukuuve makilomeeturu maraaru. 
JHN.11.19	Mwaha wowaaddamana wula, aZhudewu ajinji yahidhowaga wa Maarata ni Mariya wi yaatodole mwaha wa okwa wa murogoriwa.)
JHN.11.20	Vevale Maarata ahiiwaga wi Yesu onoodha, ahidhowaga omwaakela, mbwenye Mariya ahihalaga vaade. 
JHN.11.21	Maarata ahimwaaddelaga Yesu, wiira: <<Nabwiya, mwahaakale wewuno, murogoraga kaakwe. 
JHN.11.22	Mbwenye gihinona wi naari dhiinoveva, dhaatedhene dhinaamulobigiinyu Mulugu, oliye oneere wuuvani>>. 
JHN.11.23	Yesu ahimwaaddelaga, wiira: <<Murogoriyo oneere ovenya muukwani>>. 
JHN.11.24	Maarata ahiiraga: <<Gihinona wi onoodha avenyihiwe muukwani, athu aatene yadha evenyihiwaga muukwani va nlabo noomariha>>. 
JHN.11.25	Yesu ahimwaaddelaga, wiira: <<Miyo gili ovenya muukwani ni egumi. Ole onagiroromela, naari akwe, onoodha akalewo. 
JHN.11.26	Oli aatene oliwo agiroromelaga, kadha akwa. We onororomela dhedhi?>> 
JHN.11.27	Oliye ahimwaakulaga, wiira: <<Ee, Nabwiya, goororomela, ginororomelave wi nyo muli Kirixtu aroromelihiwe, Mwaana a Mulugu, oyene aadhe mwiilaboni ya vati>>.
JHN.11.28	Maarata agawogile dhedhi, ahimwiithanelaga vowihivale ddibile Mariya, omwaaddela, wiira: <<Namasuuziha ohufiya, onowuwiithana>>. 
JHN.11.29	Mariya ageewile madhu ala, ahivenyaga mowaaguva, odhowa vaaligi Yesu. 
JHN.11.30	Yesu aaligi ahinafiye muluwani mule, mbwenye eemelilege vamburoni vagumaniligiiye ni Maarata. 
JHN.11.31	AZhudewu yaaligi mba emutodolaga Mariya, egamoonile wi ohuvenya mowaaguva akuma, yahimuharaga. Yoobuwelaga wi onadhowa omasiye anddege.
JHN.11.32	Mariya ahidhowaga vaaligi Yesu, agamoonile, ahitongwelaga vamanyaloni a Yesu, wiira: <<Nabwiya, mwahaakale wewuno, murogoraga kaakwe>>. 
JHN.11.33	Yesu agamoonile Mariya anddaga teto aZhudewu yaadhiligiiyena yiinddaga, ahikubanyaga vajinji teto ahukuuwaga mmurimani. 
JHN.11.34	Vevale Yesu ahaakohaga, wiira: <<Mmulogohile wuuvi?>> Aliwa yahiiraga: <<Nabwiya, ndoweni moonewo>>. 
JHN.11.35	Yesu ahunddaga. 
JHN.11.36	Vevale aZhudewu ale yahiiraga: <<Ee, ebaribareene oomudhivela>>. 
JHN.11.37	Mbwenye amohi vaari va aliwa yowiiraga: <<Muthu ola kahuwo olene amoonihile oohoona ole? Kaakwanihe ohiiha wi Lazaro ahikwe?>>
JHN.11.38	Yesu ahiwelelaga wukuuwa mmurimani, ofiya onsiyeni wule, naali nikungu nafugiwe vamavoloweloviwa ni nibwe nuulubale. 
JHN.11.39	Vano ahiiraga: <<Mvenyihevo nibwe nddo>>. Maarata, murogora a marafula ole, ahimwaaddelaga Yesu, wiira: <<Nabwiya, ohambeela onukwa, vowi ohulogelamo malabo mannayi>>. 
JHN.11.40	Yesu ahimwaakulaga, wiira: <<Kaguwaaddele wi waroromela onowoona nthithimiho na Mulugu?>> 
JHN.11.41	Vano athu yahivenyihagavo nibwe ndde. Yesu ahisugwaga odhulu, wiira: <<Babani, ginowuutamalelani mwaha wi muhugiiwa. 
JHN.11.42	Gihinona wi munogiiwa mudhidhi dhaatedhene. Mbwenye giwogele dhedhi mwaha wa anamwinji eli va yaande ororomela wi nyo digirumile>>. 
JHN.11.43	Ageere ndo ahimwiithanaga ni ndhu nootaama, wiira: <<Lazaro, kakumela ode!>> 
JHN.11.44	Vevale muthu ole akwile ahikumaga, meddo ni madada dhigali dhoohuruwedhiwadhene ni middiddi. Kove yaaye egakuneeliwe ni leeso.
JHN.11.45	AZhudewu ajinji yadhiilege ni Mariya, egoonile dheerilege Yesu, yahimuroromelaga. 
JHN.11.46	Vano amohi yahidhowaga wawaaddela aFarizi dhedho dheerilegena Yesu. 
JHN.11.47	Vevale apogo a anamakutha ni aFarizi yahiithanihaga Nikuru nuulubale na apogo a aZhudewu, waakoha, wiira: <<Veva niirevo avi? Mulobwana ola onowiirana dhitoonyihedho dhijinji. 
JHN.11.48	Namwihiya oliye, athu aatene eneerege omuroromela, mowindo aRoma enoodha ebwanyule mburo weehu woweela ni mulogo weehu>>.
JHN.11.49	Vevale mmohi mwa aliwa, ndina naaye Kayifa, oyene aali musogoleli a anamakutha a yaaka elene, ahawaaddelaga, wiira: <<Nyo kamunonile yego. 
JHN.11.50	Kamuneewelelamo wi yaali pama muthu mmohi aakwele athu aatene, ohiya wi mulogo waatene onoongeye>>. 
JHN.11.51	(Kayifa kaawogile dhedhi mwa yeeka. Oliye vookala musogoleli a anamakutha a yaaka elene, avuwihaga mutheenga wa Mulugu wi Yesu eere okwela nlogo na aZhudewu. 
JHN.11.52	Ehili okwelave nlogo nddi teto aakwele ahima a Mulugu ebalaleyele mwiilaboni ya vati wi aataganyihedhe aatene ekale mulogo mmohi baahi.)
JHN.11.53	Wambeela nlabo nendde apogo a aZhudewu yahipang'anelaga wi empe. 
JHN.11.54	Mowindo Yesu keedda voweela vaari va aZhudewu. Ahivenyagawo, odhowa elabo yaali vakukuuve ni kokola, murudda oneethaniwa Efarayimu, okala wewo vamohi ni anamasuuza aaye.
JHN.11.55	Othabela wa Paxkwa
JHN.11.56	Yoomusayelagave Yesu wewule. Vatugumaniligiisu mu nyuba ya Mulugu yookohanaga mmohi ni mukwaaye, yiiraga: <<Munoobuwela avi? Oliye oneere odha omathabelelo wuno?>> 
JHN.11.57	Apogo a anamakutha ni aFarizi yahilamulaga, wiira: <<Ole onaanone oli Yesu, anaaddele wi namwihidde>>.
JHN.12.1	Egahalile malabo matanu ni nimohi wi ofiye Othabela wa Paxkwa, Yesu ahifiyaga oBetaniya, wewo wakala Lazaro, ole Yesu amvenyihiliiye muukwani. 
JHN.12.2	Yahimusasanyedhelaga yooja Yesu. Maarata owawiimelelaga, Lazaro aali mmohi aaligi vamajelo ni oliye. 
JHN.12.3	Vano Mariya ahithukulaga meya niituru na makura oonukwela a mutheengo wookwima, eneeriwa naarudu. Okuthulelaga manyalo a Yesu, waahuhuraga ni nthithi naaye. Mbamwa mwahidhaalaga onukwela wa makura ale. 
JHN.12.4	Mbwenye Zhudasi a oEsikariyothi, mmohi wa anamasuuza a Yesu, oyene aampeleke, ahiiraga: 
JHN.12.5	<<Mwaha bwaddi makura ala kigulihiwe korowa dha parata dhowaakwana mazana maraaru (300),
JHN.12.6	Yamuwogihaga ndo kawaali mwaha wowaakubanyedha oorabula, mbwenye mwaha wi oliye aali mbava. Oliye dalogolela nthumba na korowa, wiiyagamo. 
JHN.12.7	Yesu ahiiraga: <<Omwihiye, aalogolele makura ala ofiyedha nlabo na ologohiwa waaga. 
JHN.12.8	Oorabula munaakalegena mudhidhi dhaatedhene,
JHN.12.9	AZhudewu ajinji egeewile wi Yesu oli oBetaniya, yahidhowaga wewo. Kayadhowelegewo mwaha wa Yesu baahi teto yadhowelegewo wi yamoone Lazaro, ole Yesu amvenyihiliiye muukwani. 
JHN.12.10	Mowindo apogo a anamakutha yahipanganelaga wi teto empe Lazaro, 
JHN.12.11	vowi mwaha wa Lazaro ola aZhudewu ajinji yookuma mwa asogoleli eewa, omuroromelaga Yesu.
JHN.12.12	Omenseloni wiwa, anamwinji yadheelege othabela, egeewile wi Yesu onofiya muZheruzalemi, 
JHN.12.13	yahithukulaga mijindda dha kanjesa, okuma wi yamwaakele, ekuwaga, yiiraga:
JHN.12.14	Vano Yesu ahimfwanyaga mwaana a buuru, omugwela wona munawogela Maleba Ootaleleya, yiiraga:
JHN.12.16	Mudhidhi olene anamasuuza aaye kayanonelemo dhego nde. Mbwenye Yesu agavenyihiwe ni nthithimiho, aliwa yahambeelaga ononelamo wi dhego nde dhalebiwe dhamuwoga oliye teto dhego nde dhahimwiireyela.
JHN.12.17	Anamwinji yaaligi ni Yesu vevale vamvenyihiligiiye Lazaro muukwani, amwiithana munsiyeni mule, anamwinji ale yahiwelelaga wiirela onamoona dhooniligiiwa. 
JHN.12.18	Mwaha wi yahiiwa wi Yesu ahiiriha etoonyihedho ele, athu ajinji yahidhowaga wi yamwaakele. 
JHN.12.19	Vevale aFarizi yahambeelaga waaddelana, yiiraga: <<Kanddoddilevo yego. Keeng'anani, athu aatene enomuthamagela>>.
JHN.12.20	Vahikalaga aGerego amohi vaari va ayene yadhowilege omathabelelo wule omweebedha Mulugu. 
JHN.12.21	Aliwa yahidhowaga wa Filipi, (aali a nluwa na oBetisayida, murudda wa oGalileya,) aliwa omuloba, wiira: <<Babani, kamwiirena, nnafuna nimoone Yesu>>. 
JHN.12.22	Filipi ahimwaaddelaga Andire, vevale Andire vamohi ni Filipi yahidhowaga omwaaddela Yesu. 
JHN.12.23	Yesu ahawaakulaga, wiira: <<Ohufiya mudhidhi wi Mwaana a Muthu athithimihiwe. 
JHN.12.24	Ebaribareene, ebaribareene ginowuwaaddelani wi bewu ya namudhe yaahimorela vatheyani ekwa, enakala emohive baahi. Mbwenye yakwa, enovaha dhoovaha dhijinji. 
JHN.12.25	Ole onadhivela egumi yaaye, onoyeleela, mbwenye ole oneeddana ni egumi yaaye mwiilaboni mu, onologolela egumi yaaye wa egumi yoohumala. 
JHN.12.26	Ole onagiimelela enofuneya oliye agiharege; wewo onaakaliimi, mwiimeleli aaga funaakaligiiye. Ole onagiimelela, Ababa enoodha emuriihe>>.
JHN.12.27	Yesu ahiwelelaga owoga, wiira: <<Murima waaga onowukuuwa. Ki giwoge ddi? Sowi giire: <Babani, givulumuseni va mudhidhi ola wa masooso>? Eehi, vowi gidheele mwaha wa mudhidhi olena. 
JHN.12.28	Babani, thithimihani ndina neenyu>>. Vevale wahiiweyaga ndhu nakumelege odhulu, neeraga: <<Gahithithimiha ndina naaga, vano ginowelela othithimiha ndina naaga>>.
JHN.12.29	Anamwinji yaaligi vevale veewiligiisu madhu ayo, yahiiraga: <<Dari sirumile>>. Amohi yeeraga: <<Ole awogiiyena aali mungero>>. 
JHN.12.30	Yesu ahawaaddelaga, wiira: <<Ndhu nddi nidheele wi nuukamihedheni, kahuwo wi nigikamihedhe miyo. 
JHN.12.31	Dhiinova ohufiya mudhidhi wi athu a elabo ya vati ethongiwe. Dhiinova ole onalamula elabo ya vati oneere wiigariwa. 
JHN.12.32	Vano gadha gitomeyiwa,
JHN.12.33	(Yesu ahiwogaga madhu alena wi awaaddele mukalelo wookwa weeriiye akwe.) 
JHN.12.34	Anamwinji yahaakulaga, wiira: <<Hiyo nihiiwa mMalamuloni wi Kirixtu onaakale a okala ni okala, ki we onawoga addi, wiiraga: <Soofuneya wi Mwaana a Muthu atomeyiwe>? Mwaana a Muthu oyo baani?>> 
JHN.12.35	Yesu ahawaaddelaga, wiira: <<Waara oli vaari veenyu onaakale wa mudhidhi vang'ono baahi. Mweeddege vevo vinniinyuna waarawo wi yiihi ehuuhuruwedheni. Vowi oneedda muyiihini kanoonawo onadhowiiye. 
JHN.12.36	Mudhidhi ola waara viliiwa vaari veenyu, muroromele waarawo wi mukale athu oweedda mowaara>>.
JHN.12.36	Yesu agawogile dhedhi, ahivenyagavo, odhowa wiipita.
JHN.12.37	Naari Yesu eerilenaave dhitoonyihedho dhaatedhene nde, kayamuroromele, 
JHN.12.38	wi dhaakwanele dhawogile namavuhulela Ezaya, eera:
JHN.12.39	Mowindo aliwa kayaroromele, vowi Ezaya teto ahiwoga, wiira:
JHN.12.41	(Ezaya awogele ndo dha Yesu mwaha wi ahoona nthithimiho naaye).
JHN.12.42	Naari ndo, apogo ajinji yahimuroromela Yesu. Mbwenye mwaha wa aFarizi, kayeesoriha voweela. Vowi yowoova wiigariwa mu nyuba ya matugumano. 
JHN.12.43	Aliwa yadhiveliwa oriihiwa ni athu ohiya oriihiwa ni Mulugu.
JHN.12.44	Yesu ahiwogaga moogweliha madhu, wiira: <<Ole onagiroromela kanagiroromela miyove baahi, mbwenye onamuroromela teto ole ogirumile. 
JHN.12.45	Vano ole onagoona, onamoona teto ole ogirumile. 
JHN.12.46	Gidhiile mwiilaboni mu wona waara wi ole onagiroromela ahikaleve muyiihini. 
JHN.12.47	Ole oneewa madhu aaga, ahaalogolela, miyo kaginamuthonga. Vowi kagidheele wi gaathonge athu, mbwenye gidheele wi gaavulumuse. 
JHN.12.48	Ole onagikoodda, ahaakela madhu aaga, ohukalawo onaadhe amuthonge. Madhu ginaawogesiimi binaadhe emuthonge va nlabo noomariha. 
JHN.12.49	Kagawoga dhookumela wa miyo meenka, Baabi ogirumile digilamule wi giwoge ni osuuziha dhaatedhene dhedhi. 
JHN.12.50	Miyo gihinona wi nlamulo neewa nnovaha egumi yoohumala. Dhinawogiimi, ginawoga mooligana mugaaddelele Baabi>>.
JHN.13.1	Othabela wa Paxkwa
JHN.13.2	Yesu ni anamasuuza aaye yajaga yooja ya ciguwo. Ddiyabo
JHN.13.3	Yesu ahinonaga wi Baabi ahimpelekela dhego dhaatedhene mmadani mwaaye. Teto oliye ahinonaga wi akumele wa Mulugu, vano onowelela wa Mulugu. 
JHN.13.4	Nuwindo, Yesu ahivenyaga vajigiisu, okurula yoowara yaaye, othukula yowiifufuthana, wiimagana mmwiinuni. 
JHN.13.5	Ageere ndo, ahihelaga mahinje mbaasiyani, wambeela waahuwa manyalo a anamasuuza aaye, waafufuthaga ni yowiifufuthana ele yamageligiiye mmwiinuni.
JHN.13.6	Yesu agafiyile vaaligi Simawu Peduru, Peduru ahiiraga: <<Nabwiya, nyoovo mugihuwe manyalo aaga?>> 
JHN.13.7	Yesu ahimwaakulaga, wiira: <<Dhiinova kunonile dhineeriimi, mbwenye osogolo oneere ononelamo>>. 
JHN.13.8	Peduru ahiiraga: <<Kamudha mwaahuwa manyalo aaga>>. Yesu ahimwaakulaga, wiira: <<Gahuuhuwa, kunakala aaga>>. 
JHN.13.9	Vano Simawu Peduru ahaakulaga, wiira: <<Nabwiya, dhakala ndo, kamwaahuwe manyalove teto mwaahuwe madada aaga ni muruya>>. 
JHN.13.10	Yesu ahimwaakulaga, wiira: <<Ole ohabile enafuneya ahuwe manyalove baahi. Vowi mwiili waaye bwapameene. Nyo muli apameene, mbwenye kahuwo mwaatene>>. 
JHN.13.11	Yesu ahimunonaga ole ampeleke, bumwahaya wawogeliiye, eera: <<Kahuwo wi mwaatene muli apameene>>.
JHN.13.12	Yesu agaahuwile manyalo a anamasuuza aaye, ahiwelelaga owara odhowa vamajelo vale. Vooharela ahaakohaga, wiira: <<Nyo muhunonelamo dhuwiireliimini? 
JHN.13.13	Nyo munagiira <Namasuuziha> ni <Nabwiya>. Vano munowoga pama, vowi miyo gili. 
JHN.13.14	Akala miyo, Nabwiya ni Namasuuziha eenyu, guhuuhuwani manyalo, enofuneya teto muhuwanege manyalo mmohi ni mukwaaye. 
JHN.13.15	Guhuuvahani nifwanafwaniho wi teto mwiiregena wona miyo guwiireliimini. 
JHN.13.16	Ebaribareene, ebaribareene ginowuwaaddelani wi mudhaari kanamukwaranya nabwiya aaye, naari oorumiwa kanamukwaranya omurumile. 
JHN.13.17	Mweera munonelamo dhego dhedhi, munakala ooreelihiwa mweeragana>>.
JHN.13.18	Yesu ahiwelelaga owoga, wiira: <<Dhego nda kaginoowogelani mwaatene. Gihaanona ale gaasakuliimi. Mbwenye wi dhaakwanelihiwe Maleba Ootaleleya dhinawogiiwa: 
JHN.13.19	Ginowuwaaddelani dhedhi dhihinapadduwe wi dhapadduwa muroromele wi Miyo Gili.
JHN.13.20	Ebaribareene, ebaribareene ginowuwaaddelani wi onamwaakela ole onamurumiimi, onagaakela miyo. Teto onagaakela miyo, onamwaakela ole ogirumile>>.
JHN.13.21	Yesu agawogile dhedhi, murima waaye wahukuuwaga, owoga mowiiweya, wiira: <<Ebaribareene, ebaribareene ginowuwaaddelani wi mmohi mwa nyo onogipeleka>>. 
JHN.13.22	Anamasuuza ale yowiing'ananaga ehinonile wi amwaagaga aani. 
JHN.13.23	Namasuuza mmohi, ole Yesu amudhiveliiye vajinji, aaligi vakukuuve ni Yesu. 
JHN.13.24	Vano Simawu Peduru ahimutoonyaga namasuuza ole wi amukohe Yesu onamwaagiiyena. 
JHN.13.25	Vevale namasuuza ole ahisameelaga omurimani wa Yesu, omukoha, wiira: <<Nabwiya, munamwaaga aani?>> 
JHN.13.26	Yesu ahaakulaga, wiira: <<Ole onamvahiimi epaddi ya mukaathe ele enaarehiimi mmuziwoni, di oyene>>. Vano agarehile mukaathe ole, ahimvahaga Zhudasi mwaana a Simawu a oEsikariyothi.
JHN.13.27	Zhudasi ahijaga mukaathe ole. Vano Sathana ahivolowaga mwa oliye. Yesu ahimwiirelaga: <<Eneeriiwena, wiirena mowaaguva>>. 
JHN.13.28	Vaari va alene yaaligi vamajelo vale, kalivo anonelegemo dhedho dhamwaaddeligiiye. 
JHN.13.29	Voonona wi Zhudasi dalogolela nthumba na korowa, akwaaye yoobuwelaga wi Yesu afunaga Zhudasi adhowe agule dhoofuneya dha vamathangani, naari onadhowa apeleke yego wa oorabula. 
JHN.13.30	Oliye agajile mukaathe ole, ahikumaga mowaaguva. Mudhidhi olene yeeraga ogaribile.
JHN.13.31	Zhuda agakumile, Yesu ahiiraga: <<Mwaana a Muthu onothithimihiwa, vano odheela mwa oliye, Mulugu onothithimihiwa. 
JHN.13.32	Akala Mulugu onothithimihiwa odheela mwa Mwaana, Mulugu mwa oliyeneene oneere omuthithimiha Mwaana, vano Mulugu oneere omuthithimiha mowaaguva. 
JHN.13.33	Ahima aaga, ginokala ni nyo mudhidhi vang'ono. Munoodha mugisayelege, mbwenye ginowaaddelani dhiinova wona mwawaaddeleliimi apogo a aZhudewu, giira: <Wewo onadhowiimi, nyo kamunaande ofiyawo>. 
JHN.13.34	Guhuuvahani nlamulo nixa nddi: Mudhivelanege mmohi ni mukwaaye. Wona miyo moodhiveleliimini, nyo teto mudhivelanege mmohi ni mukwaaye. 
JHN.13.35	Mwaadhivelanaga mmohi ni mukwaaye, athu aatene enoodha enone wi ebaribareene muli anamasuuza aaga>>.
JHN.13.36	Simawu Peduru ahimukohaga Yesu, wiira: <<Nabwiya, munadhowa wuuvi?>> Yesu ahaakulaga, wiira: <<Onadhowiimi, dhiinova kunaande ogihara, mbwenye osogolo onoodha ogihare>>. 
JHN.13.37	Peduru ahimukohaga, wiira: <<Nabwiya, mwaha bwaddi dhiinova ohunaandeliimi wuuharani? Miyo ginovaha egumi yaaga mwaha wa nyo>>. 
JHN.13.38	Vevale Yesu ahimwaakulaga, wiira: <<Onovaha egumi yaawo mwaha wa miyo? Ebaribareene, ginowuwaaddela wi: Mutubi ahinandde <Kokoliko>, oneere ogikoodda dila thaaru, wiiraga kuginonile>>.
JHN.14.1	Yesu ahawaaddelaga anamasuuza aaye, wiira: <<Mirima dheenyu kadhikathamiheye. Mmuroromele Mulugu teto mugiroromele miyo. 
JHN.14.2	Nyuba ya aBaba muhukala mburo dhijinji. Dhaheere dhihikala ndo kagowaaddelani wi ginadhowa goosasanyedheleni mburo. 
JHN.14.3	Gadhowa goosasanyedhelani, ginoowela, gidhe guuthukuleleni wa miyo wi onaakaliimi nyo teto mwakalege wewo. 
JHN.14.4	Wewo onadhowiimi, muhunona dilaya>>.
JHN.14.5	Tome ahiiraga: <<Nabwiya, kannonile wewo munadhowiinyu, vano dilaya nnaanone addi?>> 
JHN.14.6	Yesu ahimwaakulaga, wiira: <<Miyo gili dilaya teto gili ebaribari ni egumi. Kalivo onadhowa wa Baabi ahivirile wa miyo. 
JHN.14.7	Mwahaaginone ebaribareene teto mweere waanona aBaba. Wambeela dhiinova muhaanona aBaba teto muhawoona>>.
JHN.14.8	Filipi ahiiraga: <<Nabwiya, nooniheni Baabi oyo, enafuniihu si eyene baahi>>. 
JHN.14.9	Yesu ahimwaakulaga, wiira: <<Filipi, gihikala ni nyo mudhidhi waatene, kunaginoneve? Ole ogoonile, ohumoona Baabi. Oneerela ddi wi: <Noonihe Baabi>? 
JHN.14.10	Kunaroromela wi miyo ginakala mwa Baabi teto Baabi onakala mwa miyo? Madhu ginowaaddeliimini kinakumela wa miyo meenka, enakumela mwa Baabi onakala mwa miyo, oliye onahidda mabasa aaye. 
JHN.14.11	Muroromele wi miyo ginakala mwa Baabi teto Baabi onakala mwa miyo. Mwaanganyedhaga, roromelani mwaha wa mabasa eneereya. 
JHN.14.12	Ebaribareene, ebaribareene ginowuwaaddelani wi oyene onagiroromela, oliye oneerege wiirana dhedhi dhineeriimina. Teto oneere waanda wiirana okwaranya dhedhi mwaha wi miyo ginadhowa wa Baabi. 
JHN.14.13	Dhaatedhene munadhiinyu mulobe mwa ndina naaga gineerege wiirana wi Baabi athithimihiwe odheela mwa Mwaana. 
JHN.14.14	Mwagiloba yego mwa ndina naaga, gineerege wiirana>>.
JHN.14.15	<<Akala munogidhivela, muneerege wawiiwelela malamulo aaga. 
JHN.14.16	Vano ginoodha gimulobe Baabi, oliye oovaheni Namaakihedha mmohiwa wi akalege ni nyo okala ni okala. 
JHN.14.17	Namaakihedha oyo bu Muneba wa ebaribari. Athu a elabo kinaanda omwaakela mwaha wi kinamoonege naari omunona. Nyo muhumunona mwaha wi oliye onakala ni nyo teto onakalave mwa nyo. 
JHN.14.18	Kaginoohiyeni wona anakwaadhuni. Ginoowelela wa nyo. 
JHN.14.19	Mwa mudhidhi vang'ono athu a elabo kidha egoona dila biili, mbwenye nyo munoodha mugoone. Miyo gihikalana egumi, mwaha wa ela nyo teto munoodha mukalenaave egumi. 
JHN.14.20	Nlabo nenddo munoonona wi miyo ginakala mwa aBaba, nyo munakala mwa miyo teto miyo ginakala mwa nyo.
JHN.14.21	<<Ole winna malamulo aaga, awiiwelelaga, dinagidhivela. Ole onagidhivela, aBaba enoodha emudhivele. Miyo teto ginoodha gimudhivele, vano ginoodha giyooneyihe wa oliye>>.
JHN.14.22	Zhudasi, (ahili Zhudasi a oEsikariyothi ole,) ahimukohaga, wiira: <<Nabwiya, munafunela ddi wi mwiyooneyihe wa hiyo baahi, ohuli wa athu aatene?>> 
JHN.14.23	Yesu ahaakulaga, wiira: <<Ole onagidhivela oneerege wawiiwelela madhu aaga, aBaba enoodha emudhivele; vano hiyo nnoodha wa oliye, nikalege mwa oliye. 
JHN.14.24	Ole ohunagidhivela kanawiiwelela madhu aaga. Madhu ala munawiiwiinyu kahuwo aaga, mbwenye ba Baabi, oyene ogirumile.
JHN.14.25	<<Gahuwaaddelani dhaatedhene dhedhi vaaliimi ni nyo. 
JHN.14.26	Vano Namaakihedha, oli Muneba Woweela, ole Baabi onadhiiye oorumihedheni mu ndina naaga, bunadha wusuuziheni dhaatedhene, wuwuubusedhagani dhaatedhene dhiwogiliimi ni nyo.
JHN.14.27	<<Ginowuuhiyedhani murenddele. Murenddele waaga ginowuuvahani, kaginoovahani wona elabo munavaheliiwa. Mirima dheenyu kadhikathamiheye naari woova. 
JHN.14.28	Mwihiiwa guwaaddeliimini wi: <Miyo ginoodhowa, mbwenye ginowelela wa nyo>. Mwahaagidhivelege mweere ohagalala munonaga wi ginadhowa wa Baabi, vowi Baabi ohugikwaranya miyo. 
JHN.14.29	Ginowuwaaddelani dhihinapadduwe wi dhapadduwa muroromele. 
JHN.14.30	Dhiinova kaginaawoge dhijinji ni nyo, vowi Sathana, oolamula a elabo ela, onoodha. Mwa miyo oliye kanna mburo, 
JHN.14.31	miyo gineerana nde Baabi dhigilamuleliiye wiirana wi athu aatene enone wi ginomudhivela Baabi. Ndoweni, nivenyevo>>.
JHN.15.1	Yesu wiire: <<Miyo gili mvidera wa ebaribari, aBaba bili namalimaya. 
JHN.15.2	Mijindda dhaatedhene dhili mwa miyo dhihinavaha dhoovaha enokakatha, mijindda dhaatedhene dhinavaha dhoovaha enothungulela wi dhivahege dhoovaha dhijinji. 
JHN.15.3	Nyo muhuhuwiwa pama mwaha wa madhu guwaaddeliimini. 
JHN.15.4	Kalanive mwa miyo, vano miyo gikalegeve mwa nyo. Mijindda kadhinanda ovaha dhoovaha va weekiiwa dhaahikalave vamuthankoniviwa. Mwa mukalelo mmohive nyo mwaahikalave mwa miyo, kamunaande ovaha dhoovaha.
JHN.15.5	<<Miyo gili mvidera, nyo muli mijinddadha. Muthu ole onakalave mwa miyo, miyo mwa oliye, oliye dinavaha dhoovaha dhijinji. Vowi mwamwalana ni miyo kamunaande wiirana yego. 
JHN.15.6	Ole ohunaakaleve mwa miyo onothathileliwa okwibi wona mujindda, wumma. Mijindda nde dhinoddoddeliwa, ovokedhiwa vamunddoni, ozha. 
JHN.15.7	Mwakalave mwa miyo, mwiiwelelagave dhosuuziha dhaaga, mwaloba dhinafuniinyu, muneerege ovahiwa. 
JHN.15.8	ABaba enothithimihiwa mwaavahaga dhoovaha dhijinji, moonihaga wi muli anamasuuza aaga a ebaribari.
JHN.15.9	<<Wona Baabi munagidhiveleliiye, mwa mukalelo mmohive, miyo ginowuudhivelani. Mukalegeve mwa odhivela waaga. 
JHN.15.10	Akala muneedda mmalamuloni mwaaga, munokalave mwa odhivela waaga wona miyo gineedda mmalamuloni a aBaba, ndo ginakalave mwa odhivela weewa.
JHN.15.11	<<Guhuwaaddelani dhego dhedhi wi ohagalala waaga okale mwa nyo wi ohagalala weenyu okale wowaakwanela. 
JHN.15.12	Nlamulo naaga thi nddi: Mudhivelanege mmohi ni mukwaaye wona miyo muudhiveleliimini. 
JHN.15.13	Odhivela wuulubale fuwula: Oveleela egumi yaawo vamburoni va akwaawo. 
JHN.15.14	Nyo muli akwaaga mweeddagave mule munoolamuliimini. 
JHN.15.15	Dhiinova kaginowiithanani amwiimeleli, vowi mwiimeleli kananona dhineerana nabwiya aaye. Moohiyaniha, ginowiithanani akwaaga, mwaha wi dhaatedhene dhiiwiliimi wa aBaba guhuwaaddelani. 
JHN.15.16	Kahuwo nyo mugisakulile, mbwenye miyo duusakulileni, wuuthomani wi mudhowe, mwavahe dhoovaha, dhoovaha dhiwa dhoologela. Mweeragana ndo dhaatedhene munamulobigiinyu Baabi mwa ndina naaga oneerege wuuvahani. 
JHN.15.17	Nlamulo naaga thi nddi: Mudhivelanege mmohi ni mukwaaye>>.
JHN.15.18	<<Akala athu a elabo ela ya vati ehuwiiddani, nonani wi vowambeela yagiiddile miyo. 
JHN.15.19	Nyo mwahaakale a elabo ela, athu yeerege wuuddhivelani wona muli eewa. Mbwenye nyo kamuli a elabo ela, miyo guhuusakulani, wuuvenyihamoni; bu mwahaya onowiiddeliisuni. 
JHN.15.20	Muubuwelege madhu yowaaddeleliimini owi: <Mudhaari kanamukwaranya nabwiya aaye>. Akala miyo yahigiharahara teto eneere wuuharaharani. Akala aliwa yahiiwelela madhu aaga teto eneere wawiiwelela madhu eenyu. 
JHN.15.21	Dhaatedhene dhedho dhinowiireyeleni mwaha wa miyo, vowi kimunonile ole ogirumile. 
JHN.15.22	Gaheere gihidha, gaasuuziha, kayakanna muladdu wa dhoothega dheewa. Dhiinova kinna woothawela wa dhoothega dheewa. 
JHN.15.23	Muthu onagiidda teto onowiiddana ni aBaba. 
JHN.15.24	Gaheere gihiirana mabasa vaari veewa, athu aatene ehinandiisu wawiirana, kayakanna muladdu. Aliwa ehoona, ogiidda miyo ni aBaba. 
JHN.15.25	Nda dhapadduwele wi dhaakwanelihe dhalebiwe Mmalamuloni eewa, dhowi: <Yahigiidda vihili mwaha>.
JHN.15.26	<<Adha Namaakihedha, ole oneeriimi guurumihedheni okumela wa Baabi, oyene oli Muneba wa ebaribari wookumela wa Baabi, Muneba oyo wadha, oneere wiirela onamoona dha miyo. 
JHN.15.27	Nyo teto muneere wiirela onamoona dha miyo, vowi muhukala ni miyo okuma omambeelelo>>.
JHN.16.1	Yesu ahiwogaga, wiira: <<Gahuwaaddelani dhedhi wi munaadhe mukwakwathuwe. 
JHN.16.2	Enoodha yuwiigaregeni mu nyuba dha matugumano. Ebaribari mudhidhi onoodha wi aatene enadhe yuupegeni enoobuwelege wi enamulaba Mulugu. 
JHN.16.3	Enoodha yiiregena dhedhi mwaha wi kimunonile Baabi, naari miyo. 
JHN.16.4	Ginowaaddelani nda wi wafiya mudhidhiya muubuwelege wi gahuwaaddelani.
JHN.16.4	<<Vowambeela kagowaaddeleni dhedhi mwaha wi gaali vamohi ni nyo. 
JHN.16.5	Mbwenye dhiinova ginodhowa wa ole agirumile. Vano kalivo mwa nyo onagikoha, eera: <Munadhowa wuuvi?> 
JHN.16.6	Mmurimani mweenyu muhudhaala okubanya mwaha wi guhuwaaddelani dhedhi. 
JHN.16.7	Mowindo ginowuwaaddelani ebaribari ela: Sapama wa nyo miyo gidhowe. Vowi gaahidhowa Namaakihedha kanaadhe wa nyo. Vano gadhowa ginowuurumihedhani. 
JHN.16.8	Oliye adha oneere wawooniha athu dhoothega dheewa, awoonihe wogoowa, teto awoonihe othongi wa Mulugu: 
JHN.16.9	Wa dhoothega mwaha wi kigiroromele; 
JHN.16.10	wa wogoowa mwaha wi ginadhowa wa Baabi, vano kamunawelela mugoona; 
JHN.16.11	wa othongi mwaha wi oolamula a elabo ya vati ohukoniwa wale.
JHN.16.12	<<Gihikanna madhu majinji wi guwaaddeleni, mbwenye dhiinova kamunaande ovilelana. 
JHN.16.13	Wafiya Muneba wa ebaribari oneere wusuuzihani ebaribari yaatene. Vowi kudha owogaga dhookumela wa oliye yeeka, mbwenye dhaatedhene dhinewiiye, sinadhiiye awogege. Onoodha oolaleyeleni dhinaapadduwe musogolo. 
JHN.16.14	Oliye onoodha agithithimihe, vowi onoodha aakele wa miyo, vano alaleyelege wa nyo. 
JHN.16.15	Dhaatedhene dhinna Ababa saaga. Bumwahaya giwogeliimi wi Muneba ole onoodha waakele dhookumela wa miyo wi wuulaleyeleni>>.
JHN.16.16	<<Va mudhidhi vang'ono kamudha mugoona, vano vavira mudhidhi vang'ono, munoodha mugoone>>. 
JHN.16.17	Anamasuuza aaye amohi yookohanaga, yiiraga: <<Ki elaya enanaaddeliiye ddi? Oliye oneera: <Va mudhidhi vang'ono kamudha mugoona, vano vavira mudhidhi vang'ono, munoodha mugoone>. Teto onawoga wi: <Ginadhowa wa Baabi> >>. 
JHN.16.18	Yookohanaga, yiiraga: <<Mwaha wa ddi enawogeliiye, eeraga: <Va mudhidhi vang'ono>? Kanneewelelamo dhinafuniiye owoga>>.
JHN.16.19	Yesu aganonile wi yoofunaga omukoha mwaha wawogeliiye, ahaakohaga, wiira: <<Munakohana madhu ala ewogiliimi, giira: <Va mudhidhi vang'ono kamudha mugoona, vano vavira mudhidhi vang'ono, munoodha mugoone>? 
JHN.16.20	Ebaribareene, ebaribareene ginowuwaaddelani wi nyoovo munoodha muundde, mukuwaga, mbwenye athu a elabo ya vati ela enoodha ehagalalege. Munookalana okubanya, vano okubanya weenyu onoodha osadduwe ohagalala. 
JHN.16.21	Mwihiyana wafiya mudhidhi waaye wa obala, onokubanya mwaha wi mudhidhi waaye wa goyi ohufiya. Mbwenye mwaana abaliwa, mwihiyana ole kanoobuwelela goyi yaaye, vowi ohuhagalala voombala muthu mwiilaboni mu. 
JHN.16.22	Mwa mukalelo mmohive dhiinova muli ookubanya, vano ginoodha guwooneni dila ya nabiili, vevo mirima dheenyu dhinoodha dhihagalale. Kalivo onowaakeni ohagalala weenyu. 
JHN.16.23	Va nlabo nenddo kamudha mugiloba yego. Ebaribareene, ebaribareene ginowuwaaddelani wi dhaatedhene munamulobigiinyu Baabi mwa ndina naaga oneerege wuuvahani. 
JHN.16.24	Dhiinova kamunalobe yego mu ndina naaga. Lobani, munoodha mwaakele wi ohagalala weenyu okale wowaakwanela>>.
JHN.16.25	Yesu wiire: <<Miyo guwaaddeleni dhaatedhene mwa misibe. Mudhidhi onoodha vineeriimi gihiwogege ni nyo mwa misibe, mbwenye giwogege mowiiweya dha Baabi. 
JHN.16.26	Nlabo nenddo munoodha mulobege mwa ndina naaga, kadhinaafuneyege wi guulobelelegeni wa Baabi, 
JHN.16.27	vowi Baabi mwinnyeene onowuudhivelani. Onowuudhivelani mwaha wi munogidhivela teto mwaha woororomela wi ginakumela wa Mulugu. 
JHN.16.28	Miyo gidhiile wa Baabi elabo ela ya vati. Dhiinova ginohiya, ginawelela wa Baabi>>.
JHN.16.29	Anamasuuza aaye yahiiraga: <<Eyaa! Dhiinova munowoga mowiiweya, ehili mwa madhu oorusa wawiiwelelamo. 
JHN.16.30	Vano nihinona wi muhunona dhaatedhene, kavili mwaha wi muthu ookohegeni. Mwa ela nnororomela wi mukumile wa Mulugu>>. 
JHN.16.31	Yesu ahawaakulaga, wiira: <<Dhiinova muhuroromela? 
JHN.16.32	Mvuruwane, onoodha mudhidhi, vano ebaribari mudhidhiya ohufiya, aatene vinadhiinyu mbalalesiwe, kadda muthu adhowege owaniwa, mugihiye meenka. Mbwenye kagili meenka, Baabi oli ni miyo. 
JHN.16.33	Dhego dhedhi ginowuwaaddelani wi mukanne murenddele mwa miyo. Elabo ela ya vati muneere okanna makathamiho, mbwenye mmage mirima, vowi miyo gihigonjiha elabo ela ya vati>>.
JHN.17.1	Yesu agawogile dhedhi, ahaang'anaga odhulu, wiira: <<Babani, mudhidhi ohufiya. Muthithimiheni Mwaaninyu wi Mwaaninyu oothithimiheni. 
JHN.17.2	Vowi muhumvaha owodha wowaalamula athu aatene, owodha wi aavahe egumi yoohumala athu aatene mumvahiliinyu. 
JHN.17.3	Egumi yoohumala siila: Yuunoneni nyo, Mulugu a ebaribari teto emunone Yesu Kirixtu, oyene mwamurumiliinyu mwiilaboni ya vati. 
JHN.17.4	Gaakwanihiliimi mabasa mwagivahiliinyu vati vano, guhuuthithimihani. 
JHN.17.5	Dhiinova, Babani, mugithithimihe vameentoni veenyu ni nthithimiho nanniimina wa nyo, ehinapaddusiwe elabo ya vati>>.
JHN.17.6	<<Gihawooniha ndina neenyu ayene egivahiliinyu vati vano. Yaali eenyu, muhugipelekela, vano enowiiwelela madhu eenyu. 
JHN.17.7	Dhiinova ehinona wi dhaatedhene mwagivahiliinyu sookumela wa nyo. 
JHN.17.8	Gihaavaha masuuziho mwagivahiliinyu, ehaarumeedha. Ehinona ebaribareene wi gikumele wa nyo teto enororomela wi di nyo mugirumile.
JHN.17.9	<<Miyo ginowaalobelela. Kaginaalobelela athu a elabo ela ya vati, mbwenye ginaalobelela ale yagivahiliinyu, vowi beenyu. 
JHN.17.10	Dhaatedhene dhili dhaaga seenyu; dhaatedhene dhili dheenyu saaga, vano ginothithimihiwa odheela wa aliwa. 
JHN.17.11	Miyo kagili vati vano, mbwenye aliwa enakala vati vano. Ginoodha wa nyo. Babani oweela, akameeleni odheela owodha wa ndina neenyu mwagivahiliinyu wi ekale amohive wona hiyo nili mmohive. 
JHN.17.12	Vaaliimi vamohi ni aliwa, gowaakameela ni owodha wa ndina neenyu, mwagivahiliinyu. Gahawiing'anela pama, kalivo arimeele, omwihiya oobwanyuwa ole, ndi dhapadduwele wi dhaakwanelihe dhedho Maleba Ootaleleya dhawogiliiwa.
JHN.17.13	<<Dhiinova ginadha wa nyo. Ginawoga dhedhi viliimi vati vano wi ekalena ohagalala wowaakwanela winniimina. 
JHN.17.14	Gihaasuuziha madhu eenyu, vano athu a elabo ela ya vati enowawiidda mwaha wi aliwa kahuwo a elabo ela, wona miyo teto kagili a elabo ela ya vati. 
JHN.17.15	Kaginaloba wi mwaavenyihevo vati vano, mbwenye wi mwawiing'anele wa Nambure.
JHN.17.16	Aliwa kahuwo a elabo ela ya vati wona miyo teto kagili a elabo ela ya vati. 
JHN.17.17	Mwa ebaribari mwiirihe wi aliwa ekale athu eenyu epelekiwe; vowi madhu eenyu si ebaribari. 
JHN.17.18	Muhugiruma vati vano, mwa mukalelo mmohive gihaaruma mwiilaboni ela ya vati. 
JHN.17.19	Mwaha wa aliwa ginowiipeleka wa nyo wi aliwa teto epelekiwe wa nyo mwa ebaribari>>.
JHN.17.20	<<Kaginaalobelela aliwave weekiiwa teto ginowaalobelela ale enaadhe egiroromele mwaha wa madhu a akwaaga ala; 
JHN.17.21	wi aatene ekale amohive. Babani, ginowaalobelela wi ekale mwa hiyo wona nyo munakala mwa miyo teto wona miyo ginakala mwa nyo. Mowindo athu enoodha eroromele wi di nyo mugirumile. 
JHN.17.22	Nthithimiho nenddo mwagivahiliinyu gihaavaha aliwa wi ekale amohive wona hiyo nili mmohive; 
JHN.17.23	miyo gikale mwa aliwa, nyo mukale mwa miyo wi ekale amohive mowaakwanela. Mowindo athu aatene enonona wi di nyo mugirumile teto enonona wi munowaadhivela wona munagidhiveleliinyu.
JHN.17.24	<<Babani, ginafuna wi ayene mugivahiliinyu ekale vamohi ni miyo vevo vinaakaligiimi. Ginafuna wi yoone nthithimiho naaga, ndde nagivahiliinyu mwaha wi mwahigidhivela ehinapaddusiwe elabo ela ya vati. 
JHN.17.25	Babani owogoowa, athu a vati vano kayuunonileni, mbwenye miyo guhuunonani teto ala mugivahiliinyu ehinona wi di nyo mugirumile. 
JHN.17.26	Gihaanoniha ndina neenyu teto gineerege waasuuziha wi odhivela weenyu munagidhiveliinyuna okalegeve mwa aliwa teto miyo ginaakalegeve mwa aliwa>>.
JHN.18.1	Yesu agamalile olobela, ahivenyaga ni anamasuuza aaye yahidhowaga kobela ya mukolopa Kederoni.
JHN.18.2	Zhudasi oyene aampeleke Yesu, ahinona mburo oyo, vowi Yesu oodhowesa wewo ni anamasuuza aaye. 
JHN.18.3	Zhudasi ahithukulaga nikuru na anyakoddo a oRoma, vamohi ni anamaang'anela yarumiwege ni apogo a anamakutha ni aFarizi. Aliwa yahifiyaga mmuddani mule egathukule mitigo dhuulubale, mwenje ni yeela dha koddo. 
JHN.18.4	Yesu ahinonaga dhaatedhene dhaamwiireyele. Mwaha wa ela ahawaaddamelaga waakoha, wiira: <<Munamusayela aani?>> 
JHN.18.5	Yahimwaakulaga, wiira: <<Yesu a oNazarethi>>. Yesu ahiiraga: <<Miyo Gili>>.
JHN.18.6	Yesu ageerile: <<Miyo Gili>>, aliwa yahiwelelaga mundduli, otongwela vati. 
JHN.18.7	Vano Yesu ahaakohaga dila biili, wiira: <<Munamusayela aani?>> Aliwa yahiiraga: <<Yesu a oNazarethi>>. 
JHN.18.8	Oliye wiira: <<Gihimala wuwaaddelani wi miyo gili oliye. Vano akala munagisayela miyo, ahiyeni alobwana ala edhowege>>. 
JHN.18.9	(Yesu awogelege ndo wi dhaakwanele oliye dhawogiliiye mundduli wi: <<Kagimurimeelihevo naari mmohi mwa ale mwagivahiliinyu>>.)
JHN.18.10	Vano Simawu Peduru ahixomolaga supaadda nannigiiyena, omporosana mwiimeleli a musogoleli a anamakutha, ompadha nibaru na omoononi wooja. (Ndina na mwiimeleli oyo eeriwa Maliku.) 
JHN.18.11	Yesu ahimwiirelaga Peduru: <<Welihedha supaadda naawo muncethani! Kaginaamung'we nakoma
JHN.18.12	Vevale nikuru na anyakoddo a oRoma ale, vamohi ni musogoleli eewa teto ni anamaang'anela a aZhudewu, yahimwihiddaga Yesu, ommaga. 
JHN.18.13	Vowambeela yamudhowilegena wa Annasi, aali mooyaaye Kayifa, musogoleli a anamakutha a yaaka elene. 
JHN.18.14	(Kayifa duuleene awaaddelege aZhudewu wi yaali pama muthu mmohi aakwele athu aatene.)
JHN.18.15	Simawu Peduru vamohi ni namasuuza mmohiwa yahimuharaga Yesu. Namasuuza mmohiwa oyo ahinoniwa ni musogoleli a anamakutha. Mwaha wa ela namasuuza oyo ahivolowaga vamohi ni Yesu vathaddo va musogoleli a anamakutha. 
JHN.18.16	Mbwenye Peduru ahiimelaga vamulago ode. Mowindo namasuuza mmohiwa anoniwe ni musogoleli a anamakutha, ahikumaga, owoga ni namaang'anela a vamulago, omvolosiha Peduru. 
JHN.18.17	Namaang'anela a namwali ole ahimukohaga Peduru, wiira: <<We kuli mmohi a anamasuuza a mulobwana ola?>> Peduru ahaakulaga, wiira: <<Eehi, kagili>>. 
JHN.18.18	Amwiimeleli vamohi ni a anamaang'anela ale yahitubaanyaga munddo mwaha wi wooddiddilaga, yahiimelaga, woothaga. Peduru aaligi vevale owiimeleene woothaga vamohi ni aliwa.
JHN.18.19	Vano musogoleli a anamakutha
JHN.18.20	Yesu ahimwaakulaga wiira: <<Miyo gawogesa mowiiweya vameentoni va athu aatene. Goosuuzihesa mu nyuba dha matugumano teto mu nyuba ya Mulugu, mwemo mwatugumana aZhudewu aatene. Kagiwogile yego mowiipiteya. 
JHN.18.21	Ki vano, munagikohela ddi? Akoheni ayene yiiwile dhawaaddeliimi. Aliwa ehinona pamadhene dhawogiimi>>. 
JHN.18.22	Agawogile dhedhi, mmohi mwa anamaang'anela aaligi vevale ahimuddwadhaga Yesu wiintoni, wiira: <<Onamwaakula ndo musogoleli a anamakutha?>> 
JHN.18.23	Yesu ahimwaakulaga, wiira: <<Akala giwogile mootakaliha, wiirele onamoona wa yootakala eyo. Mbwenye akala giwogile mwa ebaribari, onagiddwadhela ddi?>>
JHN.18.24	Vevale Annasi ahimurumihaga Yesu oomagiweene, wa Kayifa, musogoleli a anamakutha.
JHN.18.25	Simawu Peduru agali owiimeleene oothaga wewule. Yahimukohaga, wiira: <<We teto kuli mmohi mwa anamasuuza aaye?>> Peduru ahikooddaga, wiira: <<Eehi, kagili>>. 
JHN.18.26	Mwiimeleli mmohi a musogoleli a anamakutha, mmudhi a ole Peduru amugwaddiligiiye nibaru, ahimukohaga, wiira: <<We kaguwoonile ni oliye mmuddani mule?>> 
JHN.18.27	Peduru ahiwelelaga okoodda dila ya neethaaru, mowaaguva mutubi ahunddaga.
JHN.18.28	Bebeheene yahimuthukulaga Yesu, okumela wa Kayifa, omudhowana vaade va kuminadori. Apogo a aZhudewu kayavolowilegewo mwaha wi kayafunaga wiitakaliha, vowi yoofunaga oja Mathanga a Paxkwa.
JHN.18.29	Mowindo Pilatu ahikumelaga ode, waakoha, wiira: <<Mulobwana ola mumfwanyilena yootakala ddi?>> 
JHN.18.30	Yahimwaakulaga, wiira: <<Aheere ahiiragana yootakala, kanamudhana wa nyo>>. 
JHN.18.31	Vevale Pilatu ahawaaddelaga, wiira: <<Muthukuleni, mwamuthonge voohariha malamulo eenyu>>. Mbwenye aZhudewu yahiiraga: <<Kannarumeedhihiwa ompa muthu>>. 
JHN.18.32	(Dhapadduwile ndo wi dhaakwanele dhedho Yesu dhawogiliiye dha mukalelo wa okwa waaye wa vamuraddini.)
JHN.18.33	Pilatu ahiwelelaga ovolowa, omwiithana Yesu, omukoha, wiira: <<We oli mwene a aZhudewu?>> 
JHN.18.34	Yesu ahaakulaga, wiira: <<Yookoha ela seenyu, naari ehikalavo yuwaaddeleni dha miyo?>> 
JHN.18.35	Pilatu ahaakulaga, wiira: <<Miyo gili muZhudewu? Athu a mulogo waawo ni apogo a anamakutha buupelekile wa miyo. Wiirile ddi?>> 
JHN.18.36	Yesu ahaakulaga, wiira: <<Omwene waaga kahuwo wa elabo ela ya vati. Omwene waaga wahaakale wa vati vano, amwiimeleli aaga yeere owana koddo wi gihipelekiwe wa apogo a aZhudewu. Mbwenye Omwene waaga kahuwo wa vati vano>>. 
JHN.18.37	Pilatu ahiiraga: <<We oli mwene?>> Yesu ahaakulaga, wiira: <<Nyo dinawoga wi gili mwene. Miyo gihibaliwa, gihidha vati vano wi giirele onamoona ebaribari. Aatene eli a ebaribari enowiiwa ndhu naaga>>. 
JHN.18.38	Pilatu ahimukohaga, wiira: <<Ebaribari si ddi?>>
JHN.18.38	Agawogile madhu alene, ahiwelelaga waaligi aZhudewu, wawaaddela, wiira: <<Miyo kagimfwanyilena mwaha woomukonana. 
JHN.18.39	Vano voohariha elemeelelo yeenyu, mudhidhi wa omuthabela Paxkwa ginowuutapulelesani munyakaambura mmohi. Ki munafuna ddi guutapuleleni, <Mwene a aZhudewu>?>> 
JHN.18.40	Vevale aliwa yahikuwaga, wiira: <<Eehi, oyo eehi! Nnafuna mmutapule Baraba>>. (Baraba oyo aali nipanga.)
JHN.19.1	Vevale Pilatu ahaalamulaga, wiira: <<Emuthukule, emuwaxule>>. 
JHN.19.2	Vano anyakoddo yahiluwaga kara
JHN.19.3	Anyakoddo yoomwaaddamelaga, yiiraga: <<Nnowuulojelani nyo, Mwene a aZhudewu!>> Teto yoomuddwadhaga wiintoni.
JHN.19.4	Pilatu ahiwelelaga okuma, wawaaddela aZhudewu, wiira: <<Mvuruwane, ginowuudhelanaani Yesu munone wi kaginamfwanyana mwaha oli waatene woomukonana>>. 
JHN.19.5	Yesu ahikumaga agawarile kara ya miinga ni yoowara yaroxa. Pilatu ahiiraga: <<Mmwiing'ane! Mulobwana ola oli va>>. 
JHN.19.6	Apogo a anamakutha ni anamaang'anela eewa egamoonile Yesu, yahikuwaga, wiira: <<Mmukomele! Mmukomele vamuraddini!>> Pilatu ahawaakulaga, wiira: <<Nyoovo mmuthukule, mwamukomele; miyovano kagimfwanyilena mwaha>>. 
JHN.19.7	AZhudewu yahiiraga: <<Nihikanna nlamulo, voohariha nlamulo nddo efwaneelele akwe, mwaha wowiyiira Mwaana a Mulugu>>.
JHN.19.8	Pilatu veewiligiiye madhu ale, woova waaye wahenjedhedheyaga. 
JHN.19.9	Vano ahivolowaga, owelela omukoha Yesu, wiira: <<Owaninyu fuuvi?>> Yesu kamwaakulilege. 
JHN.19.10	Vevale Pilatu ahimukohaga, wiira: <<Kunagaakula? Kunonile wi gihikanna owodha wowuutapula, naari wowuukomela?>> 
JHN.19.11	Yesu ahiiraga: <<Kawakanna owodha oli waatewene wa miyo waheere ohuvahiwa ni Mulugu. Ole ogipelekile dinna yoothega mookwaranya>>.
JHN.19.12	Wambeela vevale, Pilatu oosayelaga dha omutapula Yesu. Mbwenye aZhudewu yahikuwaga, wiira: <<Mwamutapula olena kamuli mukwaaye a Sezari. Muthu onadhiira mwene, domwiinyuwela Sezari>>. 
JHN.19.13	Pilatu ageewile dhedho, ahimukumihaga Yesu, okaraati veettenguni voothonga miladdu, vamburoni vineethaniwa <<Nthaddo noomareliwa ni mabwe>>. (Mu eZhudewu eneeriwa <<
JHN.19.14	Naaligi nlabo noosasanyedhela na omuthabela Paxkwa,
JHN.19.15	Aliwa yahikuwaga, wiira: <<Mvenyihevoni! Mvenyihevoni! Mwamukomele vamuraddini!>> Pilatu ahaakohaga, wiira: <<Gimukomele mwene eenyu?>> Apogo a anamakutha yahaakulaga, wiira: <<Kaninna mwene mmohi, ahili Sezari>>. 
JHN.19.16	Vevale Pilatu ahimpelekaga Yesu wi yamukomele vamuraddini.
JHN.19.16	Aliwa yahimuthukulaga Yesu. 
JHN.19.17	Oliye agakapathile muraddi waaye, ahikumagana muluwani odhowa omburoni oneethaniwa <<mburo wa Egarigadhi>>. (Mu eZhudewu oneeriwa: <<
JHN.19.18	Wewo yahimukomelaga vamuraddini. Yahaakomelaga teto athu amohi abiili, mmohi omoononi wooja, mmohiwa woong'oto, Yesu okala vaari.
JHN.19.19	Pilatu ahilebaga yoonihelo, ohela vamuraddinivo. Ahilebagavo, wiira: <<YESU A ONAZARETHI, MWENE A AZHUDEWU>>. 
JHN.19.20	AZhudewu ajinji yaheelengaga yoonihelo ele mwaha wi vamburoni vevo Yesu vamukomeliisu vaali vakukuuve ni nluwa na oZheruzalemi; teto mwaha wi yoonihelo ele yalebiwe mu eZhudewu, mu eRoma teto mu eGerego. 
JHN.19.21	Apogo a anamakutha yahimwaaddelaga Pilatu, wiira: <<Kamulebe wi: <Mwene a aZhudewu>, eehi, mbwenye mulebe wi: <Ola wiire: Gili Mwene a aZhudewu> >>. 
JHN.19.22	Pilatu ahiiraga: <<Dhedho dhilebiliimi, gihileba>>.
JHN.19.23	Anyakoddo egamukomele Yesu, yahithukulaga dhoowara dhaaye, ogawanya dhipaddi nnayi, munyakoddo oli aatene epaddi yaaye. Yahithukulaga teto mukanjo waaye, waali wooluwiwa wambeela vadhulu ofiya omanyaloni, woohukanna musono. 
JHN.19.24	Vano anyakoddo ale wiiwananela, wiira: <<Kanitalanye, moohiyaniha, noombezele gari wi noone onaakale wawani>>. Ndo dheereyele wi dhaakwanelihe dhedho Maleba Ootaleleya dhawogiliiwa, yiira:
JHN.19.24	Dhedhi seerile anyakoddo ale.
JHN.19.25	Kukuru ya muraddi wa Yesu yahiimelaga amaaye, ddibila a amaaye, Mariya mwadha a Kolopa ni Mariya oMagadala. 
JHN.19.26	Vevale Yesu agawoonile amaaye ni namasuuza amudhiveliiye vajinji, ageemelile vakukuuve, ahawaaddelaga amaaye, wiira: <<Mmani, mulobwana oyo di mwaana aawo>>. 
JHN.19.27	Vooharela ahimwaaddelaga namasuuza ole, wiira: <<Ola di mma aawo>>. Vano wambeela vevale namasuuza ole ahimuthukulelaga vaade vaaye mma ole, omukameelaga.
JHN.19.28	Dhigavirile nda Yesu ahinonaga wi dhaatedhene dhihiireya. Vano wi dhaakwanele Maleba Ootaleleya dhawogiliiwa, oliye ahiiraga: <<Gihikanna nthona>>.
JHN.19.29	Vevale vahikalaga muno wodhaala ni vinyu oonyuunya. Anyakoddo ale yahibwinihaga nthoje mvinyuni mule, oseredha ommirini wa hisope, ofiyiha omulomoni waaye. 
JHN.19.30	Yesu agamulawihile vinyu oonyuunya ole, ahiiraga: <<Dhaatedhene dhihaakwanelihiwa>>. Vooharelaviwa ahiworomihaga muru, opeleka egumi yaaye.
JHN.19.31	Naaligi nlabo noosasanyedhela omuthabela Paxkwa. Apogo a aZhudewu kayafunilege wi miruthu nde dhikale vamuraddini
JHN.19.32	Vano anyakoddo yahidhaaga waakothola meddo wa mmohi mwa abiili ale yakomeliwege vamohi ni Yesu. Teto yahimwiiragana ndo mukwaaye ole. 
JHN.19.33	Vafiyiligiiwa wa Yesu, egamoonile wi ohukwa, kayakotholege meddo dhaaye. 
JHN.19.34	Mmohi mwa anyakoddo ale ahimulataga mbararuni mwaaye ni mwaalago, mowaaguva okumamo mwazi ni mahinje. 
JHN.19.35	Ole oonilege dhedhi onowiirela onamoona, onamoona waaye bwa ebaribari. Oliye ohunona wi dhinawogiiye seebaribari, ohiirela onamoona wi nyo teto muroromele. 
JHN.19.36	Dhapadduwele ndo wi dhaakwanelihe dhedho Maleba Ootaleleya dhawogiliiwa wi: 
JHN.19.37	Maleba mamohi yiire: 
JHN.19.38	Vooharelaviwa Zhuuze a oArimateya ahimulobaga Pilatu wi amurumeedhihe ovenyihavo mwiili wa Yesu. (Zhuuze aali namasuuza a Yesu mowiipiteya mwaha wowawoova apogo a aZhudewu.) Vano Pilatu agamurumeedhihile, Zhuuze ahivenyihagavo muruthu ole. 
JHN.19.39	Ahidhaaga teto Nikodemu, ole adhiilege wa Yesu mahiyu. Oliye ahidhaagana dhoonukwela mira ootaganyihiwa ni alowe, dhanyemela kilu makumi maraaru. 
JHN.19.40	Aliwa yahithukulaga mwiili wa Yesu, ohuruwedha ni guwo dhoweela vamohi ni dhoonukwela nde, voohariha dhilemeelelo dha ologohiwa wa aZhudewu. 
JHN.19.41	Wewo Yesu wakomeliwigiiye wahikala mudda. Vano mmuddani mule mwahikala nsiye nixa,
JHN.19.42	Mwaha wi naali nlabo na aZhudewu noosasanyedhela Paxkwa teto nsiye nddo naaligi vakukuuve, yahimulogohaga Yesu mwemo.
JHN.20.1	Nlabo nowambeela na sumaana bebeheene, ogali yiihi, Mariya oMagadala ahidhowaga onsiyeni wa Yesu. Ahoonaga wi nibwe na omulago wa nsiye
JHN.20.2	Mowindo ahithamagelaga wa Simawu Peduru ni wa namasuuza mmohi ole Yesu amudhiveliiye vajinji. Agafiyile ahawaaddelaga, wiira: <<Ehimvenyihamo Nabwiya munsiyeni mule, kannonilewo omuheliliisu>>. 
JHN.20.3	Vevale Peduru ni namasuuza mmohi ole yahikumaga, odhowaga onsiyeni wule. 
JHN.20.4	Aabiileene yahithamagaga vamohi, mbwenye namasuuza mmohi ole ahithamagaga omukwaranya Peduru, okala muraaji ofiya onsiyeni wule. 
JHN.20.5	Ahiworomaga, woona guwo nde dhigali vevale, vano kaavolowilemo.
JHN.20.6	Simawu Peduru amuharaga agafiyile, ahivolowaga munsiyeni mule. Ahoonaga guwo dhoweela nde dhigali mwemule, 
JHN.20.7	teto ahoonaga guwo yaaligi mmuruni mwa Yesu. Guwo eyo kayaaligi vamohi ni guwo dhimohi nde, yaaligi veewavene, egali yookuneene. 
JHN.20.8	Vevale ahivolowaga teto namasuuza mmohi ole muraaji ofiya onsiyeni wule; agoonile, ahiroromelaga. 
JHN.20.9	Aliwa yaaligi ehineewelelemo Maleba Ootaleleya yeera, yaali yoofuneya wi Yesu avenyihiwe muukwani. 
JHN.20.10	Vooharela anamasuuza ale yahiwelelaga mmawaniwa.
JHN.20.11	Mariya ahikalagave owiimeleene ode wa nsiye anddaga. Vano anddagave ndale, ahiworomaga oturumelaga munsiyeni mule, 
JHN.20.12	ahawoonaga angero abiili yawarilege guwo dhoweela, yakaraatilege vamburoni vaaligi muruthu wa Yesu, mmohi omuruni, mmohiwa omanyaloni. 
JHN.20.13	Aliwa yahimukohaga, wiira: <<Mmani, munanddela ddi?>> Oliye ahaakulaga, wiira: <<Mwaha wi ehimuthukulamo Nabwiya aaga, vano kaginonile omuheliliisu>>. 
JHN.20.14	Agawogile dhedhi ahirugunuwaga, vevale omoona Yesu ageemelile, naari ndo kaamudidelege wi aaligi Yesu. 
JHN.20.15	Vano Yesu ahimukohaga, wiira: <<Mmani, munanddela ddi? Munamusayela aani?>> Mariya oobuwelaga wi oliye aali namaang'anela a mburo ole, ahiiraga: <<Nabwiyani, akala omuthukulilemo di nyo, mugaaddele omwihiyiliinyu wi gamuthukulewo>>. 
JHN.20.16	Yesu ahiiraga: <<Mariya!>> Oliye ahirugunuwaga, owoga mu eHeberi, wiira: <<
JHN.20.17	Yesu ahimwaaddelaga, wiira: <<Kugihidde, vowi kaginagwele odhowa wa Baabi. Mbwenye dhowa wa addibilaga, wawaaddele wi: <Ginogwela odhowa wa aBaba, oyene oli Baabi eenyu teto, odhowa wa Mulugu aaga, oli Mulugu eenyu> >>. 
JHN.20.18	Mariya a oMagadala ahidhowaga wa anamasuuza, waalaleyela, wiira: <<Gihimoona Nabwiya!>> Teto ahawaaddelaga dhedho Nabwiya dhamurumiligiiye.
JHN.20.19	Nlabo nendde, nowambeela na sumaana, ogaribile, anamasuuza egatugumane vamohi. Misiwo dhaaligi dhoofugiwadhene mwaha wowawoova apogo a aZhudewu. Ahidhaaga Yesu, wiimela vaari veewa, owoga, wiira: <<Murenddele okale ni nyo!>> 
JHN.20.20	Ageere ndo, ahawoonihaga madada aaye ni mbararuni mwaaye; anamasuuza yahihagalalaga vajinji vomoona Nabwiya. 
JHN.20.21	Yesu ahiwelelaga owoga madhu mamohive, wiira: <<Murenddele okale ni nyo. Wona Baabi ogirumile, miyo teto ginowuurumani>>. 
JHN.20.22	Agawogile ndo, ahaakudheelelaga mwela, wiira: <<Akelani Muneba Woweela. 
JHN.20.23	Ayene munaaleveleligiinyu dhoothega dheewa enoodha eleveleliwege, mbwenye ale muhunaleveleligiinyu, kidha eleveleliwa>>.
JHN.20.24	Tome, (eethaniwa Ddiddimu
JHN.20.25	Vano anamasuuza akwaaye yahimwaaddelaga, wiira: <<Hiyo nihimoona Nabwiya!>> Tome ahaakulaga, wiira: <<Gaahoona mabamba a perego mmadani mwaaye, gaahihela embuno yaaga mmabambani mwaaye teto gaahihidda ni ndada naaga mbararuni mwaaye, kagidha giroromelawene>>.
JHN.20.26	Vigavirile malabo matanu ni maraaru, anamasuuza aaye ale yahiwelelaga otugumana mba mule, Tome aaligi vamohi ni aliwa. Misiwo dhaaligi dhoofugiwadhene, naari ndo Yesu ahidhaaga, wiimela vaari veewa, wiira: <<Murenddele okale ni nyo!>> 
JHN.20.27	Ageere ndo, ahiwogaga ni Tome, wiira: <<Odhena va embuno yaawo; kawiing'ane madada aaga. Odhena ndada naawo, ohidde mbararuni mwaaga. Kukale oohuroromela, okale ororomela>>. 
JHN.20.28	Tome ahimwaakulaga, wiira: <<Nabwiya aaga! Mulugu aaga!>> 
JHN.20.29	Yesu ahimwaadelaga, wiira: <<Ororomele mwaha wi ohugoona? Ooreelihiwa baayene enaroromela naari ehoonile>>.
JHN.20.30	Vameentoni va anamasuuza aaye, Yesu ahiiragana dhitoonyihedho dhijinji dhihilebiwe muniivuruni mu. 
JHN.20.31	Dhego dhedhi dhilebeliwe muroromele wi Yesu dili Kirixtu aroromelihiwe, Mwaana a Mulugu, vano mwamuroromela Kirixtu munokalana egumi odheela mu ndina naaye.
JHN.21.1	Nuwindo, Yesu ahiwelelaga wiyooneyiha wa anamasuuza aaye onyaza ya oTiberiyasi.
JHN.21.2	Yaaligi vamohive Simawu Peduru; Tome (oneethaniwa Ddiddimu;)
JHN.21.3	Simawu Peduru ahiwogaga ni aliwa, wiira: <<Ginaya gatote>>. Aliwa yahiiraga: <<Nihiyeene nnowuuhara>>. Yahimaruwaga, ogwela mmwanddeyani. Naari ndo mahiyu alene kayapilege yego.
JHN.21.4	Ogasile Yesu ahiimelaga seresere ya nyaza. Anamasuuza ale kayamudidelege wi aaligi Yesu. 
JHN.21.5	Vano oliye ahaakohaga, wiira: <<Anaaga, muhupawo somba?>> Aliwa yahaakulaga, wiira: <<Nivang'onong'ono!>> 
JHN.21.6	Yesu ahawaaddelaga, wiira: <<Vokedhani nthavi omoononi wooja wa mwanddeya, muneere ofwanya somba>>. Aliwa egavokedhewo nthavi ndde kayaandilege owetela mmwanddeyani mwaha wowiinjiva wa somba. 
JHN.21.7	Vevale namasuuza ole Yesu amudhiveliiye vajinji ahimwaaddelaga Peduru, wiira: <<Ole di Nabwiya!>> Simawu Peduru veewiligiiye wi aali Nabwiya, ahiwaraga yoowara yaaye (vowi eeraga agakuguule,) vano ahilupelaga mu nyaza.
JHN.21.8	Anamasuuza amohi yahidhaaga ni mwanddeya, owetaga nthavi noodhaala somba. Vowi kayaaligi woolapela ni ode, yaaligi vakukuuve wona meeturu zana. 
JHN.21.9	Ekitaga mmwanddeyani, egwelelaga ode, yahawoonaga makala a munddo, vigali somba ni mikaathe. 
JHN.21.10	Yesu ahawiirelaga: <<Dhaanaani somba dhimohi dhipiliinyu dhiinova>>. 
JHN.21.11	Vevale Simawu Peduru ahigwelaga mmwanddeyani mule, owetela nthavi ode. Nthavi ndde naaligi nodhaalanene somba dhuulubale, dhowaakwana somba zana ni makumi matanu ni somba thaaru (153). Naari somba ndo dhaalive dhinjinji, nthavi ndde kanataleyege. 
JHN.21.12	Yesu ahawaaddelaga, wiira: <<Dhaani, muje>>. Kaalivo mmohi vaari va anamasuuza ale alibilege murima amukoha, eera: <<Muli aani?>> Vowi yahididelaga wi aali Nabwiya. 
JHN.21.13	Yesu ahawaaddamelaga, othukula mikaathe nde, waavaha. Ahiiragana emodha-modhave ni somba nde.
JHN.21.14	Ela yaaligi dila ya neethaaru wi Yesu eyooneyihe wa anamasuuza aaye vavenyihiwiiye muukwani.
JHN.21.15	Aliwa egamalile oja, Yesu ahimukohaga Simawu Peduru, wiira: <<Simawu, mwaana a Zhuwawu, onogidhivela okwaranya ala munagidhiveleliiwa?>> Oliye ahaakulaga, wiira: <<Ee, Nabwiya, muhunona wi ginowuudhivelani>>. Yesu ahimwaaddelaga, wiira: <<Waakameele mabila aaga>>. 
JHN.21.16	Yesu ahimukohaga dila ya nabiili, wiira: <<Simawu, mwaana a Zhuwawu, onogidhivela?>> Oliye ahaakulaga, wiira: <<Ee, Nabwiya, muhunona wi ginowuudhivelani>>. Yesu ahimwaaddelaga, wiira: <<Waakukule mabila aaga>>. 
JHN.21.17	Yesu ahimukohaga dila ya neethaaru, wiira: <<Simawu, mwaana a Zhuwawu, onogidhivela?>> Peduru ahukuuwaga mwaha wi Yesu ahimukohaga dila ya neethaaru, eeraga: <<Onogidhivela?>> Peduru ahaakulaga, wiira: <<Nabwiyani, nyo muhunona dhaatedhene. Muhunona wi ginowuudhivelani>>. Yesu ahimwaaddelaga, wiira: <<Waakameele mabila aaga. 
JHN.21.18	Ebaribareene, ebaribareene, ginowuwaaddela wi ogali muzombwe, wawara weeka odhowaga wewo wafuniiwe odhowa. Mbwenye wadha okalaba, onodha otapule moono dhaawo, vano mmohi oowarihege, oothukulele wewo ohunafuniiwe odhowawo>>. 
JHN.21.19	(Yesu awogelege dhedhi wi ooneyihe mukalelo wookwa Peduru weeriiye akwe wi amuthithimihena Mulugu.) Ageere ndo, ahimwaaddelaga Peduru, wiira: <<Ogihare>>.
JHN.21.20	Peduru ahirugunuwaga, omoona namasuuza ole Yesu amudhiveliiye vajinji aaharaga. Aaligi namasuuza ole asameelege omurimani wa Yesu vamathangani, amukohilege, eera: <<Nabwiya, onoopelekeni baani?>> 
JHN.21.21	Peduru agamoonile namasuuza ole, ahimukohaga Yesu, wiira: <<Nabwiya, ki mulobwana ola, oneeriwena avi?>> 
JHN.21.22	Yesu ahimwaaddelaga, wiira: <<Akala ginafuna wi oliye akalewoove ofiyedha giwele, ki yaawo elivo ddi? Weevo ogiharege>>. 
JHN.21.23	Vano dhahiiweyaga vaari va ale yamuhara Yesu wi namasuuza ole kadha akwa. Mbwenye Yesu kaamwaaddelege wi kadha akwa, eerilege: <<Akala ginafuna wi oliye akalewoove ofiyedha giwele, ki yaawo elivo ddi?>>
JHN.21.24	Ola di namasuuza oneerela onamoona dhedho dheereyilege, oliyeene dalebile dhego nda. Nihinona wi onamoona waaye bwa ebaribari.
JHN.21.25	Vihikala dhego dhimohi dhijinji Yesu dhiiriliiye. Dhaatedhene dhahaalebiwe, ginowuubuwela wi mwiilaboni yaatene ya vati kamwaakale mburo wowaakwana maniivuru maatene yaalebiwe.
ACT.1.1	Mmudhi aaga Tiyofilu, muniivuru naaga nowambeela gihilebamo dhaatedhene Yesu dhambeeliiye wiirana ni osuuziha, 
ACT.1.2	ofiyedha nlabo nathukuleliwiiye odhulu. Nda eera agaavahile magano mwa Muneba Woweela arumiwi yaasakuliliiye. 
ACT.1.3	Wa aliwa ahiyooneyiha agarabule wi mugumi dila dhijinjidhene moohaanganyedha. Yesu owasuuziha dha Omwene wa Mulugu mwa malabo makumi mannayi. 
ACT.1.4	Egali vamohi oliye ahaalamula wi ehivenyewo oZheruzalemi mbwenye ejejihege yoororomeliha ya Ababe, yawogiliiye wi: <<Miyo guwaaddelani 
ACT.1.5	ebaribareene Zhuwawu abathiza ni mahinje, mwa malabo ooyeva nyo munaabathiziwege ni Muneba Woweela>>.
ACT.1.6	Vano ale yatugumanege yahimukohaga, wiira: <<Nabwiya, bu mudhidhi oyene munaawelihedhiinyu a Ezarayeli omwene weewa?>>
ACT.1.7	Oliye ahaakulaga, wiira: <<Kadhuufwaneeleni onona mudhidhi, naari wora dhineereye dhego dhedho ababa ekaraatihiliiwa ni owodha weewa. 
ACT.1.8	Mbwenye munoodha mwaakele owodha wookitelani Muneba Woweela, muneere okala anamoona aaga mu Zheruzalemi, oZhudeya waatewene ni oSamariya waatewene, ofiyedha omagomelo wa elabo>>.
ACT.1.9	Vano agawaaddele dhego dhaatedhene dhedhi, Yesu ahithukuliwa odhowiwana odhulu, emoonaga. Murabo omukuneela. 
ACT.1.10	Vano aliwa yoosugwaga odhulu oliye agwelaga, mowaaguva alobwana abiili yawarilege dhoweela, yahikumelelaga vameentoni veewa, 
ACT.1.11	wiira: <<Nyo aGalileya, mwaha bwaddi mwiimeliliinyu musugwaga odhulu? Yesu oyene othukuleliwe odhulu vaari veenyu, onowela ni mukalelo mmohive wona mmooneliinyu adhowaga odhulu>>.
ACT.1.12	Dhigeereye ndo, aliwa yahiwelelaga oZheruzalemi, ekumaga omwaangoni weethaniwa Olivera, oli waaddamela nluwa, olapela wa kilomeeturu nimohi. 
ACT.1.13	Vafiyiligiiwa yahivolowaga, ogwelela osuubini a odhulu wakaliiwa. Yaaligi Peduru, Zhuwawu, Tiyago, Andire, Filipi, Tome, Baritolomeyo, Matewuzhi, Tiyago, mwaana a Alifiyu ni Simawu muZeloti
ACT.1.14	Aatene yootugumanesa mmalobeloni, vamohi ni ahiyana teto ni Mariya, maaye Yesu ni addibila a Yesu.
ACT.1.15	Malabo alene Peduru ahiimelaga vaari va ale yaaligivo, wiinjiva weewa waaligi zana ni makumi meenddi (120). Oliye ahiiraga: 
ACT.1.16	<<Amudhaaga, yaali yoofuneya wi Maleba, yawogile Muneba Woweela odheela mwa Davidi, yaakwanelihiwe yawoga dha Zhudasi, oyene ampelekile Yesu. 
ACT.1.17	Oliye aali mmohi mwa hiyo asakuleliwe wi akalena epaddi yoohidda mabasa ala yinniihuna>>. 
ACT.1.18	(Zhudasi ahigula mudda ni korowa yooliviwa ya yoothega yeeriliiye, vevale ahimorela muddibani, opuduwa, marubo okuma twii. 
ACT.1.19	Athu aatene oZheruzalemi yahinona eyene, ofiyedha wi mu ewogelo yeewa
ACT.1.20	Peduru aheenjedhedhaga, wiira: <<Vowi dhihilebiwa muniivuru na Masaalimu: <Vaade vaaye vikale vaddebe ahikalevo onaamagevo;>
ACT.1.21	Mowindo enofuneya wi nimusakule mmohi mwa athu ala yaali ni hiyo mudhidhi waatene oyene waaliihu ni Nabwiya Yesu, 
ACT.1.22	wambeela obathiziwa waaye ni Zhuwawu, ofiyedha nlabo nathukuliwiiye vaari veehu, adhowaga odhulu. Enofuneya mmohi mwa aliwa akale ni hiyo namoona a ovenyihiwa wa Yesu>>.
ACT.1.23	Yahaathomaga alobwana abiili, Zhuuze, oononeya ni mandina Barasaba, naari wi Zhuxtu, mmohiwa Matiya. 
ACT.1.24	Nuwindo, yahilobelaga, wiira: <<Nabwiya, nyo muhunona mirima dha athu aatene. Munoonihe mwa ala abiili duuvi mmusakuliinyu 
ACT.1.25	wi ahiddege mabasa ala a orumiwi, Zhudasi yaahiyiliiye, adhowaga omburoni waaye-waaye>>. 
ACT.1.26	Vevale yahaweehaga aabiileene, asakuliwe di Matiya; oliye aheenjedhedhiwa wa arumiwi kumi ni mmohi.
ACT.2.1	Vano nigafiyile nlabo na Pentekoxte, aatene yaaligi vamohive, mburo mmohive. 
ACT.2.2	Mowaaguva odhulu wahiiweya oruma, wakalagahi oruma wa pevo yuulubale, wahidhaala nyuba yaatene mwakaraatiligiiwa. 
ACT.2.3	Vano yahoona dhakalagahi wona malumi a munddo, omwadheya, okala va kadda muthu. 
ACT.2.4	Aatene yahidhaaliwaga Muneba Woweela,
ACT.2.5	MuZheruzalemi mwahikala aZhudewu yamweebedha Mulugu, yakumile malogo maatene a elabo ya vati. 
ACT.2.6	Ogeeweyile oruma wule, mulogo wahitugumana okala wootikina mwaha wi kadda muthu awiiwaga ewogaga ni ewogelo yaaye. 
ACT.2.7	Athu aatene ohaleeliheya ni otikina, aliwa yookohanaga: <<Ala aatene enawoga kahuwo aGalileya? 
ACT.2.8	Ki mwaha bwaddi kadda muthu mwa hiyo awiiwaga ewogaga ewogelo ya elabo ebaliwiiye?>> 
ACT.2.9	(Yaali aPariti, aMediya, aElemi ni ookala oMesopotamiya, oZhudeya ni oKapadosiya, oPonto, oAziya, 
ACT.2.10	oFirizhiya, oPamfiliya, wEgubuddu ni a dhipaddi dha oLibiya waaddamela oSirene, amohi aleddo aRoma. 
ACT.2.11	Amohi mwa hiyo nili aZhudewu woobaliwana, amohi oovolowamo,
ACT.2.12	Aatene yahitikina ohaleeliheya, yookohanaga kadda muthu ni mukwaaye yiiraga: <<Elaya enatapulela ddi?>> 
ACT.2.13	Vano amohi yowaabeddaga, yiiraga: <<Ala emulezele vinyu>>.
ACT.2.14	Mbwenye Peduru ahiimelaga vamohi ni ale kumi ni mmohi, vano oliye ni ndhu nootaama ahiwogaga ni aZhudewu, wiira: <<Nyo alobwana a oZhudeya ni nyo mwaatene munakala oZheruzalemi wuno, mmaale wi guwaaddeleni. Mvuruwane pama. 
ACT.2.15	Kahuwo mwemo wona munoobuweliinyu, athu ala kiire olezela, vowi mudhidhi oli wora tanu ni nnayi dha bebehi! 
ACT.2.16	Ela eneereya siyeene yawogile namavuhulela Zhoweli, yeeriliiye:
ACT.2.17	<Mulugu wiire: Malabo oomariha ginoodha gikuthulele
ACT.2.17	Muneba waaga mmirimani mwa athu aatene,
ACT.2.17	azombwe ni anamwali eenyu eneerege ovuwiha mutheenga waaga,
ACT.2.17	Azombwe eenyu eneerege woona dhootikiniha dha Mulugu,
ACT.2.17	anakalaba eneerege oroha dhoovuhulela.
ACT.2.18	Wa amwiimeleli aaga aalobwana ni aahiyana
ACT.2.18	gineere waakuthulela Muneba waaga malabo ayene,
ACT.2.18	vano aliwa eneerege ovuwiha mutheenga waaga.
ACT.2.19	Gineere wiirana dhootikiniha odhulu ni elabo ya vati,
ACT.2.19	mwazi, munddo, ni murabo woothuwa mwiisi.
ACT.2.20	Nduwa nnoodha nsadduwe epipi,
ACT.2.20	mweeri onoodha osadduwe mwazi
ACT.2.20	nihinafiye nlabo noothithimiheya na Nabwiya.
ACT.2.21	Vano aatene ayene eneethane
ACT.2.21	ndina na Nabwiya eneere ovulumusiwa>.
ACT.2.22	<<Nyo aEzarayeli, vuruwanani madhu ala. Yesu muNazarethi ohuvuwihiwa ni Mulugu vameentoni veenyu. Ohuvuwihiwa odheela mwa dhootikiniha ni dhitoonyihedho dhedho Mulugu dheeriiyena vaari veenyu odheela mwa oliye wona munoneliinyu. 
ACT.2.23	Yesu ola ahipelekiwa wona mwemo Mulugu mwasasanyedheliiye, vano nyo ompa, omukomela vamuraddini mookamihedhiwa ni athu ooholowa. 
ACT.2.24	Mbwenye Mulugu ahimvenyiha muukwani. Opadha mingoyi dhookwa vowi dhaali dhohaandeya wi okwa omuwadeelele. 
ACT.2.25	Vevale Davidi awogaga dha Yesu, ahiira:
ACT.2.25	<Goomoonave Nabwiya vameentoni vaaga.
ACT.2.25	Oliye oli omoononi waaga wooja, mwaha wowi gihithikeye.
ACT.2.26	Fivevo murima waaga onohagalala,
ACT.2.26	nlumi naaga nnothaba;
ACT.2.26	mwiili waaga teto oneere ovuma moojejiha,
ACT.2.27	vowi kamunaahiye egumi yaaga mburo wa anookwa,
ACT.2.27	kamunaamwihiye Oweela eenyu avudde.
ACT.2.28	Nyo muhuginoniha dila dha egumi,
ACT.2.28	muneere ogidhaaliha ohagalala vookala ni miyo>.
ACT.2.29	<<Amudhaaga, mugihiye guwaaddeleni mwa ebaribari dha nikolo neehu Davidi. Oliye ahikwa, ologohiwa, nsiye naaye nili vaari veehu ofiyedha peeno. 
ACT.2.30	Mbwenye oliye aali namavuhulela, ahinona wi Mulugu ahimuroromeliha mwa olibela wi eere omuhabihavo mmohi wa anamabaliwelamo a Davidi vampanddoni vaaye. 
ACT.2.31	Davidi aganonile ndo, ahiwoga dha ovenyihiwa muukwani wa Kirixtu wi kaahiyiwe mburo wa anookwa, naari mwiili waaye kawavuddile. 
ACT.2.32	Yesu ola Mulugu ahimvenyiha muukwani, hiyo nili anamoona a dhedho. 
ACT.2.33	Vano Yesu vavuwihiwiiye omoononi wooja wa Mulugu, ahaakela wa Ababe, Muneba Woweela waroromelihiwiiye, ahikuthulela dhedho dhinooniinyu, dhineewiinyu. 
ACT.2.34	Vowi Davidi kaagwelile odhulu, mbwenye oliyeene ahiwoga:
ACT.2.34	<Nabwiya Mulugu ahiwoga wa Nabwiya aaga:
ACT.2.34	Okaraati omoononi waaga wooja
ACT.2.35	ofiyedha amwiiddani aawo eheliwe
ACT.2.35	vati va manyalo aawo>.
ACT.2.36	<<Mowindo, aEzarayeli aatene enone ebaribareene wi Yesu, oyene mwamukomeliinyu vamuraddini, Mulugu ohumusakula okala Nabwiya ni Kirixtu>>.
ACT.2.37	Aliwa veewiligiiwa nda yahikukumuwaga mmurimani, yahimukohaga Peduru ni arumiwi amohiwa, wiira: <<Ki vano nneere ddi, addibila?>>
ACT.2.38	Peduru ahawaakulaga, wiira: <<Tthwaruwani dhoothega dheenyu, kadda muthu abathiziwe mu ndina na Yesu Kirixtu, muneere oleveleliwa, muneere waakela mvahi oli Muneba Woweela. 
ACT.2.39	Vowi yoororomeliha
ACT.2.40	Peduru aheenjedhedha owoga madhu mamohi a onamoona, waalibiha, eeraga: <<Muthawe wi mwiivulumuse wa anamabaliwelamo ala ooholowa>>. 
ACT.2.41	Vevale athu yeewelele madhu aaye yahibathiziwa, nlabo nendde dhigumi macikwi maraaru (3.000) dhaheenjedhedheya va nikuru neewa.
ACT.2.42	Athu ale yoodidela dhedho arumiwi dhasuuzihiiwa, yoodidela waandana, yoogwaddanya mukaathe vamohi,
ACT.2.43	Athu aatene yoomoova Mulugu, arumiwi yowiirana dhootikiniha ni dhitoonyihedho dhijinji. 
ACT.2.44	Ale yaroromela yakala vamohi, yootaganyihedha dhookalana dheewa. 
ACT.2.45	Yooguliha midda dheewa ni dhookalana dhimohi korowadha waagawelaga ale yahanna, mooligana ni ohaleeliwa wa kadda muthu. 
ACT.2.46	Malabo maatene yootugumana mu nyuba ya Mulugu ni murima mmohive. Yoogwaddanya mukaathe vamohi mmavade mweewa, moohagalala ni mirima dhoopwaasa, 
ACT.2.47	emutamaalaga Mulugu. Athu aatene yoodhiveliwa ni aliwa. Nlabo ni nlabo Nabwiya owaweenjedhedha ale yavulumusiwa.
ACT.3.1	Nlabo nimohi Peduru ni Zhuwawu egwelaga edhowaga nyuba ya Mulugu mudhidhi wa malobelo (wora thaaru dha ciguwo). 
ACT.3.2	Athu amohiwa yoomuthukulelesa vamulago va nyuba ya Mulugu mulobwana ookwa meddo mbaliwelo. Malabo maatene yoomukaraatihesa vevale, vamulago weeriiwa Mulago Wooriya wi oliye aalobege korowa ale yavolowa mu nyuba ele. 
ACT.3.3	Oliye agawoonile Peduru ni Zhuwawu evolowaga nyuba ya Mulugu ahaalobaga korowa. 
ACT.3.4	Aliwa yahimusugwesesa, vano Peduru ahiiraga: <<Onisugwe hiyo!>> 
ACT.3.5	Oliye ahaasugwaga ajejihedhaga waakela yego wa aliwa.
ACT.3.6	Mbwenye Peduru ahiiraga: <<Kaginna parata naari oro mbwenye ginniimina, ginowuuvaha. Mu ndina na Yesu Kirixtu, muNazarethi, weedde!>> 
ACT.3.7	Vevale Peduru ahimwihiddeelaga ndada na moono wooja, omwiimesa. Mowaaguva manyalo aaye, dhipothokoro dhaaye dhahilibaga. 
ACT.3.8	Ahivenyaga mwa kopolo,
ACT.3.9	Athu aatene vamooniligiiwa eeddaga amutamaalaga Mulugu, 
ACT.3.10	yahimudidelaga wi duuleene akaraatesa alobaga korowa va Mulago Wooriya wa nyuba ya Mulugu. Aatene yahirurumuwaga, otikinaga ebaribareene ni dhedho dhamwiireyele.
ACT.3.11	Ooyilihiwa ole ahimuwadeelelaga Peduru ni Zhuwawu, vano athu yatikinaga, yahaathamagelaga aliwa omburoni weethaniwa Nikodde na Salomawu. 
ACT.3.12	Yoonaga nde, Peduru ahiiraga: <<AEzarayeli, mwaha bwaddi munatikina nda? Mwaha bwaddi munanisugweliinyu wona omweeddihile muthu ola di hiyo ni kopolo dheehu, naari thagaraga dheehu? 
ACT.3.13	Mulugu a Abarahamu, a Ezaaki ni a Yakobo, Mulugu a makolo eehu, ohumuthithimiha mwiimeleli aaye Yesu, oyene ampelekiliinyu wi apiwe, mwahimukoodda vameentoni va Pilatu, naari athongileve wi Yesu atapuliwe. 
ACT.3.14	Mbwenye nyo omukoodda Yesu, Oweela murima Apama. Oloba wi mutapuleliwe namapa. 
ACT.3.15	Nyo mwahimpa Namavaha egumi, oyene Mulugu ohumvenyiha muukwani. Hiyo nili anamoona a dhedho! 
ACT.3.16	Mwaha woororomela ndina na Yesu, ndina nenddo thiirihile wi mulobwana ola munamooniinyu, omunoniliinyu ayile. Odheela mwa nroromelo mwa oliye thimvahile egumi yowaakwana wona mwaatene munamooneliinyu.
ACT.3.17	<<Amudhaaga, dhiinova miyo gihinona wi nyo ni asogoleli eenyu mwiirilena dhedhi mwaha woohunonelamo. 
ACT.3.18	Mbwenye Mulugu ohaakwaneliha odheela mwa mukalelo wa dhedho dhawogiliiye ni anamavuhulela aatene wi Kirixtu onoodha arabulihiwe. 
ACT.3.19	Mutthwaruwe mirima dheenyu, muwelele wa Mulugu wi dhithimihiwe dhoothega dheenyu, 
ACT.3.20	mowindo midhidhi dhoovuma dhinoodha vameentoni va Nabwiya teto oorumihedheni Kirixtu, oyene oosakuleliiyeni, oli Yesu. 
ACT.3.21	Eli yoofuneya wi oliye akale odhulu ofiyedha waakwanele mudhidhi oyene Mulugu oneeriiye awomihedhe dhaatedhene. Eli wona mwawogeliiye odheela mwa anamavuhulela aaye oweela mirima. 
ACT.3.22	Vowi Mozezi ahiira: <Nabwiya Mulugu oneere omusakula mmohi vaari va emudhi yeenyu wi akale namavuhulela eenyu wona miyo; mmwiiwelelege mwa dhaatedhene dhinowaaddeligiiyeni.
ACT.3.23	Oyene ohunamwiiwelelege namavuhulela ole onoodha abwanyuliwe mowindo avenyihiwe va mulogo waaye>.
ACT.3.24	<<Anamavuhulela aatene, wambeela Samuweli, ofiyedha yadha mundduli, yahiwoga, yoolaleya dha malabo alena. 
ACT.3.25	Nyo muli ahima a anamavuhulela, ahima a nipangano Mulugu neeriliiyena ni abaabi eenyu awogaga ni Abarahamu, eeraga: <Odheela mwa anamabaliwelamo
ACT.3.26	Mulugu agamvenyihile muukwani Mwiimeleli aaye, ambeele omuruma wa nyo wi ooreeliheni, ootthwaruwihagani dhoothega dheenyu>>.
ACT.4.1	Peduru ni Zhuwawu ewogagave ni athu, yahidha anamakutha amohi ni mpogo a anamaang'anela a nyuba ya Mulugu ni aSaduseyi. 
ACT.4.2	Aliwa yaali ootakaleliwa mwaha wi arumiwi abiili ala yowaasuuziha athu ni olaleyela wi mwa Yesu muhukala ovenyihiwa muukwani. 
ACT.4.3	Mowindo yahaahidda Peduru ni Zhuwawu vowi wahiriba yahaafugela ofiyedha bebehi. 
ACT.4.4	Mbwenye athu ajinji yeewile madhu ale yahiroromela. Wiinjiva wa alobwana yaroromele yaali vakukuuve macikwi matanu (5.000).
ACT.4.5	Ode ogasile apogo a aZhudewu, asogoleli eewa ni anamasuuziha a malamulo yahitugumanaga oZheruzalemi. 
ACT.4.6	Yaaligi vevale Annasi, musogoleli a anamakutha ni Kayifa, Zhuwawu, Alixandere ni amohi yaali a emudhi ya musogoleli a anamakutha. 
ACT.4.7	Yahidhoweliwa waadhana vameentoni veewa Peduru ni Zhuwawu, wambeela waakoha: <<Owodha baani naari ndina nawani muneeriinyuna dhego dhi?>>
ACT.4.8	Peduru, agadhaaliwe Muneba Woweela, ahawaakula, wiira: <<Nyo apogo ni asogoleli, 
ACT.4.9	munanikoha hiyo peeno dha mayilihelo a muthu ooragala ola. 
ACT.4.10	Munone nyo mwaatene, munone teto aEzarayeli mwaatene wi mwa ndina na Yesu Kirixtu muNazarethi, oyene amukomeliinyu, Mulugu amvenyiha muukwani, mwa ndina naaye thimuyilihe muthu ola wiimelile vameentoni veenyu. 
ACT.4.11	Yesu ola,
ACT.4.11	<thi nibwe nakooddiliinyu, nyo anamamaga nyuba,
ACT.4.11	ndda nihisadduwa okala nibwe noohiddeela nyuba>.
ACT.4.12	Kalivo mmohi naari onavulumusa. Vowi elabo ya vati, kanilivo ndina nimohi nivahiwe vaari va athu wi nivulumusiwena>>.
ACT.4.13	Apogo ale yahitikiniheya vowoona oliba murima wa Peduru ni Zhuwawu teto voonona wi yaali athu yahasuuzile malamulo, odidela wi yakalesa ni Yesu. 
ACT.4.14	Vano vomoona muthu ole ayilihiwe ageemelile vakukuuve ni Peduru ni Zhuwawu, kayaandile waavaanya. 
ACT.4.15	Mowindo yahaalamula wi evenyevo vamutugumanoni, ohala ekohanaga aliweeneve, 
ACT.4.16	yiiraga: <<Nawiirele ddi alobwana ala? Vowi aatene enakala mu Zheruzalemi ehinona wi ehiirana etoonyihedho yootikiniha vameentoni va nlogo, kannaande ovaanya. 
ACT.4.17	Mbwenye vowoova wi bili ela enamwadheyele mwaatemwene, naawaraalihe, mowawoopopiha wi ehiwelele owoga ni muthu mu ndina na Yesu>>.
ACT.4.18	Egeere ndo yahaawiithana waalamula, wiira: <<Ehidhe eromola naari osuuziha dha ndina na Yesu>>. 
ACT.4.19	Mbwenye Peduru ni Zhuwawu yahawaakulaga, wiira: <<Othonga wa Mulugu oni avi, eli pama wuwiiwelelani nyo naari omwiiwelela oliye? Muthonge. 
ACT.4.20	Kadhinaandeya wi hiyo nihiye owoga dhego dhooniliihu, dhiiwiliihu>>.
ACT.4.21	Egawoopopihile mookwaranya yahaahiya wi edhowege, kayaandile wawooniha goyi mwaha wa nlogo, vowi noomuthithimiha Mulugu mwaha wa nde dheereyile. 
ACT.4.22	Muthu oyo ayilihiwe ni etoonyihedho yootikiniha ele, anna yaaka dhookwaranya makumi mannayi.
ACT.4.23	Peduru ni Zhuwawu egatapuliwe yahiwelela wa akwiiwa, wawaaddela dhaatedhene dhawogiliiwa apogo a anamakutha ni asogoleli a aZhudewu. 
ACT.4.24	Egeewile dhedhi yahigweliha madhu eewa wa Mulugu ni murima mmohive, yiiraga: <<Kingi di nyo, mpaddusile odhulu ni elabo ya vati, nyaza ni dhaatedhene dhili mwemo, 
ACT.4.25	nyo mwahiwoga mwa Muneba Woweela odheela mwa mwiimeleli eenyu, babiihu Davidi mwiiraga:
ACT.4.25	<Mwaha bwaddi malogo enatakaleliwiiwa
ACT.4.25	ni malogo eneenyuuwela ebeweene?
ACT.4.26	Mamwene a elabo enovenyedha, anamathonga ehitugumanela,
ACT.4.26	omvenyedha Nabwiya, omvenyedha oosakuliwa aaye>.
ACT.4.27	Ebaribareene Heroddi ni Pontiyo Pilatu, vamohi ni athu oode ni aEzarayeli yahitugumana muluwani mu, omvenyedha mwiimeleli eenyu oweela murima Yesu, amusakuliinyu. 
ACT.4.28	Aliwa ehiirana dhaatedhene nde kopolo dheenyu ni owodha weenyu wasasanyedhiliinyu wale wi dhiireye. 
ACT.4.29	Vano Nabwiya, moone woopopihiwa weehu, munikamihedhe amwiimeleli eenyu niwogege madhu eenyu mooliba murima, 
ACT.4.30	mutadeele madada eenyu wi athu eyilege, dhiireyege dhitoonyihedho dhootikiniha, odheela mu ndina na mwiimeleli eenyu oosakuliwa>>.
ACT.4.31	Egamalile olobela, mburo olene watugumanigiiwa wahithikeyaga. Aatene yahidhaaliwa Muneba Woweela, wambeela olaleya madhu a Mulugu mooliba murima.
ACT.4.32	Nikuru naatenene na oororomela naali na murima mmohive ni moobuwelelo mamohive. Kaalivo muthu eera: <<Nda dhinniimina saaga-saaga>>, mbwenye kadda muthu ooveleela dhaaye wi dhikale dha athu aatene. 
ACT.4.33	Arumiwi yowiirela onamoona ni kopolo dhuulubale wi Nabwiya Yesu ahivenyihiwa muukwani, mahala yaali ni aliwa aatene. 
ACT.4.34	Vaari veewa kavaali muthu ootuweliwa yego, mwaha wi ale yanna mudda naari nyuba yooguliha odhana korowadha, 
ACT.4.35	oveleela wa arumiwi, vano yoomugawela kadda muthu mooligana ni ohaleeliwa waaye.
ACT.4.36	Wahikala muthu mmohi a nlogo na aLeevi a oXiperi, eeriwa Zhuuze, oyene arumiwi yamuthwiliiwa ndina na Baranabe, nnatapulela <<mwaana oolibiha murima>>. 
ACT.4.37	Ahiguliha mudda wanniiyena, odhana korowadha, oveleela wa arumiwi.
ACT.5.1	Aali mulobwana mmohi eethaniwa Ananiya, ahikalana mwihiyanaaye eethaniwa Safira. Aliwa yahiguliha mudda weewa. 
ACT.5.2	Mowiiwanana ni mwihiyanaaye ahilogoha epaddi emohi ya korowa nde wi dhikale dhaaye, dhahalile yahidhana, oveleela mmadani mwa arumiwi.
ACT.5.3	Mbwenye Peduru ahimukohaga, wiira: <<We Ananiya, orumeedhele ddi wi murima waawo odhaaliwe ni Sathana, ofiyedha onyengetha Muneba Woweela ologoha korowa dhimohi dha mudda waawo wi dhikale dhaawo? 
ACT.5.4	Mudda oyo ohunagulihe kawaali waawo? Ki ogagulihile korowadha kadhaali muuthongini mwaawo? Ki wuubuwele addi wiira eyene mmurimani mwaawo? We kawaarathele athu mbwenye oxixile omurathele Mulugu!>>
ACT.5.5	Vevo Ananiya veewiligiiye madhu ayo ahitongwa, okwela vevo. Athu yeewile dhedho yahoova vajinji. 
ACT.5.6	Nuwindo, azombwe yahivenyaga, okuneela mwiili waaye, othukulela ode, ologohiwa.
ACT.5.7	Dhigavirile wora thaaru, ahivolowa mwihiyanaaye ahinonile yapadduwile. 
ACT.5.8	Peduru ahimukoha: <<Ogaaddele mutheengo wagulihiliinyu mudda, buulena?>>
ACT.5.8	Oliye ahaakula: <<Ee, buuyene>>.
ACT.5.9	Peduru ahiiraga: <<Mwaha bwaddi mwiiwananela onyengetha Muneba wa Nabwiya? Woone! Vamusiwoni vo manyalo a athu yagele omulogoha mamuno, eneere teto wuuthukulela ode>>.
ACT.5.10	Mudhidhi olene ahitongwaga, okwela vamanyaloni va Peduru. Vano azombwe yahivolowa, omfwanya agakwile, omuthukulela ode omulogoha vamohi ni mamune. 
ACT.5.11	Woova wuulubale wahaadheela athu aatene a gerezha ni athu aatene yeewile dhoopadduwa ndo.
ACT.5.12	Arumiwi yowiirana dhitoonyihedho ni dhootikiniha dhijinji vaari va athu. Yootugumana ni murima mmohive muKodde mwa Salomawu. 
ACT.5.13	Kaalivo aliba murima wi atugumanege ni aliwa, mbwenye athu aatene yowaatthettheela. 
ACT.5.14	Yowiinjiva mookwaranya oororomela yamuroromela Nabwiya, anamwinji alobwana ni ahiyana. 
ACT.5.15	Athu yowaadhana aredda murampani, waakaraatihaga mmakamani ni mmoolilini wi Peduru aaviraga murinti waaye waafwanyege amohi. 
ACT.5.16	Yootugumana teto athu ajinji ookumela maluwa owaaddamana ni Zheruzalemi, yowaadhana aredda eewa ni ale yarabulihiwa ni mineba dhabure; athu aatene yooyilihiwa.
ACT.5.17	Musogoleli a anamakutha ahivenyaga, vamohi ni akwaaye aatene (a nikuru na aSaduseyi), odhaaliwa nrima, 
ACT.5.18	yahaahidda arumiwi waafugela mukaambura yoononeya. 
ACT.5.19	Omahiyuni mungero a Nabwiya, ahifugula misiwo dha kaambura, waakumihedha ode, wawaaddela, 
ACT.5.20	wiira: <<Dhowani nyuba ya Mulugu, mweemele, mwawaaddelege athu dha madhu maatene a Egumi Ela>>. 
ACT.5.21	Egeewile dhedho, yahivolowaga nyuba ya Mulugu bebehi, wambeela osuuziha.
ACT.5.21	Musogoleli a anamakutha agafiyile ni akwaaye ale ahiithaniha mutugumano wa Nikuru nuulubale, ela sowi nikuru na apogo a aZhudewu. Vano yahaarumaga athu wi edhowe okaambura yaadhena arumiwi ale. 
ACT.5.22	Mbwenye athu ale egafiyilewo kayaafwanyilewo, egawelilewo, yahawaaddela. 
ACT.5.23	Wiira: <<Nifwanyile kaambura egali yoofugiwene, ebaribareene anamaang'anela egeemelile vamisiwo mbwenye nigafugulile dhisewo, kanimfwanyilemo muthu>>. 
ACT.5.24	Vevo mpogo a anamaang'anela a nyuba ya Mulugu ni apogo a anamakutha egeewile madhu alena yahihaleeliheya, wuubuwelelaga, wiira: <<Ki epadduwile ddi?>>
ACT.5.25	Ahifiya muthu mmohi, wiira: <<Moone, alobwana ale yaafugeliinyu mukaambura, yiimelile vathaddo va nyuba ya Mulugu, enaasuuziha athu>>. 
ACT.5.26	Vevo anamaang'anela ni mpogo eewa yahidhowaga waathukula arumiwi ale, mbwenye kayaathukule mwa kopolo naari, vowi yawoova athu wi enaavonye ni mabwe.
ACT.5.27	Egaafiyilena yahawiimelihaga vameentoni va Nikuru nuulubale na apogo a aZhudewu. Vano musogoleli a anamakutha ahaakohaga, 
ACT.5.28	wiira: <<Hiyo kanokooddihileni wi kamusuuzihege ndina na Yesu? Mbwenye moone, nyo muhudhaaliha mu Zheruzalemi mwaatemwene ni dhoosuuziha dheenyu, munafuna onidheelana muladdu wa mwazi wa muthu ola>>.
ACT.5.29	Peduru ni arumiwi amohi yahaakulaga, wiira: <<Enofuneya omwiiwelela Mulugu ohiya omwiiwelela muthu! 
ACT.5.30	Mulugu a makolo eehu ahimvenyiha muukwani Yesu oyene mwampiliinyu, mmukomela vamuraddini. 
ACT.5.31	Mulugu ohumugweliha wi akale Kingi ni Mvulumusi, omukaraatiha omoononi waaye wooja wi avahege otthwaruwa ni oleveleliwa dhoothega aEzarayeli. 
ACT.5.32	Hiyo nili anamoona a dhoopadduwa dhedhi teto Muneba Woweela, oyene Mulugu waavahiliiye ale enamwiiwelela>>.
ACT.5.33	Egeewile ndo yahitakaleliwaga, ofunaga waapa. 
ACT.5.34	Mbwenye mFarizi mmohi, eeriwa Gamaliyeli, namasuuziha a malamulo, ariihiwa ni athu aatene, ahiimelaga va Nikuru nuulubale na apogo a aZhudewu, ahilamulaga wi arumiwi ale ekumihiwemo mudhidhi vang'ono. 
ACT.5.35	Oliye ahiiraga: <<Alobwana, aEzarayeli, muubuwelele pama dhinafuniinyu wawiirela athu ala. 
ACT.5.36	Malabo amundduli ahikumelela muthu mmohi eeriwa Tewudasi, axixile wiivuwiha, athu owaakwana mazana mannayi (400) yahimurumeedha. Oliye ahipiwa, aatene yamuhara yahibalaleya, omaala. 
ACT.5.37	Dhigeereye ndo, malabo oolebela ahikumelela mmohi muGalileya, eeriwa Zhuda asogolela nikuru nimohi nowiinyuwela. Oliye teto ahipiwa, aatene yamuhara yahibalaleya. 
ACT.5.38	Mowindo va mwaha olena miyo ginowuubebeedhani mwaahiye alobwana ala mwa murenddele. Akala dhoofuna naari dhowiira dheewa dhinakumela mwa muthu dhinomala. 
ACT.5.39	Mbwenye akala dhinakumela wa Mulugu, nyo kamunaakwaniha omariha. Pole-pole, munaadhe muwanege ni Mulugu>>.
ACT.5.40	Aliwa yahirumeedhela dhoowoga dha Gamaliyeli. Yahawiithanaga arumiwi ale, waawaxula, waahiiha wi ehiwogege ndina na Yesu. Vano yahaahiya odhowaga.
ACT.5.41	Arumiwi yahivenyavo va Nikuru nuulubale na apogo a aZhudewu ni ohagalala, mwaha wowi Mulugu ahaweelengela okala oofwaneelela onyemuliwa mwaha wa ndina na Yesu. 
ACT.5.42	Mbwenye malabo maatene mu nyuba ya Mulugu ni mmavade kayahiyile osuuziha ni olaleya Muselu Wapama wi Yesu di Kirixtu.
ACT.6.1	Malabo alene anamasuuza yeenjedhedheyaga, aZhudewu yawoga eGerego yowawaaba aZhudewu yawoga eHeberi, vowi amaamukwele eewa kayapwathiwa vamagawelo dhooja. 
ACT.6.2	Vevale arumiwi kumi ni abiili ale yahaatugumanya anamasuuza aatene, wiira: <<Kadhinakala pama ohiya olaleya madhu a Mulugu wi nawiimelelege athu vooja. 
ACT.6.3	Amudhi, mwaasakule vaari veenyu alobwana atanu ni abiili a bili yapama, oodhaaliwa Muneba, atthottho. Naavahe aliwa mabasa ayene, 
ACT.6.4	vano hiyo nikalele ntidi olobela ni ohidda mabasa a madhu a Mulugu>>. 
ACT.6.5	Dhoowoga nda dhahaadhivela anamwinji aatene. Yahimusakula Extevawu, muthu oodhaaliwa nroromelo ni Muneba Woweela, yahimusakula teto Filipi, Porokoro, Nikanoro, Timoni, Paramenasi ni Nikolawu avolowile mu eZhudewu, aali a oAntiyokiya. 
ACT.6.6	Yahaaveleela wa arumiwi, aliwa olobela, waahela madada.
ACT.6.7	Vano madhu a Mulugu yoomwadheya. Anamasuuza yoweenjedhedheya vajinji mu Zheruzalemi; teto anamakutha ajinji yahirumeedha Muselu Wapama.
ACT.6.8	Extevawu, oodhaaliwa mahala ni owodha, owiirana dhootikiniha ni dhitoonyihedho dhuulubale vaari va athu. 
ACT.6.9	Mbwenye yahivenya amohi a mburo weethaniwa Nyuba ya Matugumano Yowooboliwa. Yaali a oSirene, a oAlixandiriya, a oSilisiya ni a oAziya. Athu ala yoovaanyihana ni Extevawu. 
ACT.6.10	Mbwenye kayaakwanihile omvaanya dhawogiiye, vowi awoga ni tthottho dha Muneba Woweela.
ACT.6.11	Vano yahaanyingala alobwana amohi wi yeerege: <<Nihimwiiwa awogaga madhu oonyemula, amunyemulaga Mozezi ni Mulugu>>. 
ACT.6.12	Mowindo yahitatamula nlogo, asogoleli a mutugumano ni anamasuuziha a malamulo. Vano yahifiya, ommaga Extevawu, omudhowana oNikuruni nuulubale na apogo a aZhudewu. 
ACT.6.13	Yahiveleela onamoona wooratha, yoowogaga, yiiraga: <<Mulobwana ola kanahiya owoga dhoonyemula mburo woweela ola teto ononyemula Malamulo. 
ACT.6.14	Nihimwiiwa oliye awogaga, eeraga: <Yesu oyo muNazarethi, onoodha abwanyule mburo ola ni ocenja dhoolemeelela dhedho Mozezi dhinivahiliiye> >>.
ACT.6.15	Aatene yakaraatilege Nikuru nuulubale na apogo a aZhudewu yahoonaga kove yaaye efwanafwanaga ni kove ya mungero.
ACT.7.1	Vano musogoleli a anamakutha ahimukohaga Extevawu, wiira: <<Nda dhinawogiwa, ebaribari?>>
ACT.7.2	Oliye ahaakulaga, wiira: <<Alobwana, addibila ni abaabi, mvuruwane! Mulugu a nthithimiho ahimooneyela babiihu Abarahamu agali oMesopotamiya, ahinamage oHarani. 
ACT.7.3	Mulugu omwaaddela, wiira: <Ohiye elabo yaawo, emudhi yaawo, odhe elabo eyene gineeriimi guutoonyihedhe>.
ACT.7.4	<<Vano ahivenyaga elabo ya aKalideya, omaga oHarani. Wewule, babe agakwile, Mulugu ahimutamihedha Abarahamu elabo ela eliinyu. 
ACT.7.5	Kaavahiwe elabo, naari mburo wowaakwana nnyalo, mbwenye ahimuroromeliha omvaha elabo ela wi ekale yaaye ni ya anamabaliwelamo aaye, naari ahannave mwaana. 
ACT.7.6	Mulugu ahimwaaddela wi anaaye a musogolo yaakale anaweendda mu elabo ya amohi. Yiiriwe adhaari, erabulihiwe ofiyedha yaaka mazana mannayi (400). 
ACT.7.7	Mulugu ahiira: <Miyo gineere othonga nlogo nddo nnaarabulihe wona adhaari, dhavira nda anaawo enoodha ekumemo, egeebedhege mburo olena>.
ACT.7.8	Vano Mulugu ahimvaha Abarahamu nipangano nowiineliwa: Mowindo Abarahamu ahimbala Ezaaki, omwiinela vigavirile malabo matanu ni maraaru. Ezaaki ahimbala Yakobo. Vano Yakobo ahaabala makolo eehu kumi ni meenddi.
ACT.7.9	<<Vano makolo eehu ale yahimuguliha Zhuuze wEgubuddu, mwaha wa nrima, mbwenye Mulugu aali ni oliye. 
ACT.7.10	Ahimvulumusa mwa dhoorusa dhaaye dhaatedhene, omvaha mahala ni tthottho, Farawo, mwene a wEgubuddu, aganonile nde, ahifiyedha omvaha osogoleli wa wEgubuddu ni vaade vaaye vaatevene.
ACT.7.11	<<Vano wahidha dala elabo yaatene ya wEgubuddu ni oKanani, wahikala goyi yuulubale, makolo eehu kayanna yooja. 
ACT.7.12	Yakobo ageewile wi elabo ya wEgubuddu ohukala tirigu, ahaarumawo makolo eehu olenddo wowambeela. 
ACT.7.13	Olenddo wa nabiili, Zhuuze ahiinoniha wa addibile. Vano nihimo na Zhuuze nahinoniwa wa Farawo. 
ACT.7.14	Zhuuze ahirumiha omwiithana babe, Yakobo ni amudhi aaye aatene, yaali athu makumi matanu ni meenddi ni atanu (75). 
ACT.7.15	Yakobo ahikitela wEgubuddu, okwela wewo teto ni abaabi eehu. 
ACT.7.16	Yahithukuliwawo, odhowiwana oXikemu, oheliwa munsiyeni Abarahamu naguliliiye wa ahima a Hamori oXikemu ni korowa.
ACT.7.17	<<Waaddamelaga mudhidhi wowi Mulugu aakwanelihe ororomeliha waaye walibeliiye wa Abarahamu,
ACT.7.18	Vano mwene mmohiwa ahaamunonile Zhuuze, ahambeela osogolela wEgubuddu. 
ACT.7.19	Mwene ole oonyengetha nlogo neehu, wawoonihaga goyi makolo eehu, owaawaddihedha waathathila aniiwa a manyenya wi ekwege.
ACT.7.20	<<Mudhidhi olene wabaliwe Mozezi, Mulugu ahuubuwela wi aali mwaana ooriya vajinji. Aleliwe vaade va babe mweeri miraaru.
ACT.7.21	Mozezi vathathiliwiiye, mwaana-mwihiyana a Farawo omuddodda, omulela wona mwaana aaye-aaye. 
ACT.7.22	Mozezi asuuzihiwe ni ononelamo waatewene wa aEgubuddu, aali muthu awoga ni wiirana mwa owodha.
ACT.7.23	<<Mozezi aakwanihaga yaaka makumi mannayi, ahimaruwela waweeddela addibile, aEzarayeli. 
ACT.7.24	Agamoonile muthu oonihiwaga goyi, ahimuthiithihedhaga, odhana othongi, woompa mwEgubuddu. 
ACT.7.25	Oliye oobuwela wi addibile yeere wiiwelelamo wi Mulugu afuna aavulumuse odheela mwa oliye, mbwenye kayeewelelemo. 
ACT.7.26	Nlabo nooharela Mozezi ahawaaddamelaga aEzarayeli abiili yawanaga. Ahixixa wiirana murenddele, eeraga: <Alobwana, muli oddibila; munawanela ddi?> 
ACT.7.27	Mbwenye ole amuddwadhaga mukwaaye ahimutukumaga Mozezi, wiira: <Wuusakule okala musogoleli ni onithonga hiyo baani? 
ACT.7.28	Onafuna teto ogipe wona ompeliiwe mwEgubuddu ndilo?>
ACT.7.29	Mozezi ageewile dhedho ahithawelaga oMidiyani, okala wewo wona mwanaweendda, ahaabalawo anaalobwana abiili.
ACT.7.30	<<Dhigavirile yaaka makumi mannayi mwiiddeddereni mwa Mwaango Sinayi, mungero ahimooneyela Mozezi vanlumini na munddo vanikupuni. 
ACT.7.31	Mbwenye Mozezi agoonile ahitikinaga ni nde dhooniligiiye, aaddamelagavo ahiiwaga ndhu na Nabwiya: 
ACT.7.32	<Miyo gili Mulugu a ababo, Mulugu a Abarahamu, Mulugu a Ezaaki ni Mulugu a Yakobo>.
ACT.7.33	Vano Nabwiya ahiiraga: <Okurule sapatho mmanyaloni mwaawo, mwaha niburo viliiwe thi noweela. 
ACT.7.34	Gihoona orabula wa mulogo waaga wEgubuddu, gihiiwa wuundda weewa, gihikita wi gawoobole. Odhe dhiinova, guurume wEgubuddu>.
ACT.7.35	<<Mozezi di oyene aEzarayeli yamukooddiliiwa, yiiraga: <Wuuvahile okala musogoleli ni onithonga hiyo baani?>
ACT.7.36	Oliye ahaavenyihawo aEzarayeli wEgubuddu eerihedhaga dhootikiniha ni dhitoonyihedho mwiilaboni mule, ni mu Nyaza Yoofiila, mwiiddeddereni mwa yaaka makumi mannayi.
ACT.7.37	<<Mozezi di oyene awogile ni aEzarayeli: <Mulugu oneere omvenyiha namavuhulela mmohi wa nyo, ooligana ni miyo, oosakuliwa vaari va addibilinyu>.
ACT.7.38	Di Mozezi aali vamutugumanoni mwiiddeddereni ni mungero awogiiyena oMwaangoni Sinayi ni makolo eehu, aakelile madhu a egumi wi anifiyihedhe hiyo, 
ACT.7.39	oyene makolo eehu yamukooddiliiwa omwiiwelela, emvaanya efunaga owelela wEgubuddu; 
ACT.7.40	voomwaaddela Aroni wi: <Anisasanyedhele amilugu oonisogolela, vowi Mozezi ole onivenyihile wEgubuddu, kannonile emwiireyele!> 
ACT.7.41	Mudhidhi olene yahimusasanya mulugu oosemiwa ooligana ni ng'ombe. Yahidheelana mikutho, yahithabela mabasa yasasanyiliiwa. 
ACT.7.42	Mbwenye Mulugu ahaarabela, waapeleka weebedha nduwa, mweeri ni ttendderi mooligana ni dhedho dhilebiwe muniivuru na anamavuhulela:
ACT.7.42	<We, nyuba ya Ezarayeli,
ACT.7.42	wagipelekela miyo mikutho ni dhoovaha mwa
ACT.7.42	yaaka makumi mannayi nde mwiiddeddereni?
ACT.7.43	Moohiyaniha, wathukula musasa wa Moloki,
ACT.7.43	ni ttendderi, mulugu aawo Refani,
ACT.7.43	vamohi ni dhoofwanafwaniha
ACT.7.43	dhisasanyedhiiwe wi weebedhege!
ACT.7.43	Mowindo ginowuukwaranyihedha oBabilooniya>.
ACT.7.44	<<Vaari va makolo eehu mwiiddeddereni vahikala musasa wa onamoona. Wasasanyiwe mooligana ni makalelo ayene Mulugu yamulamuleliiye Mozezi. 
ACT.7.45	Egaakelile musasa wa onamoona makolo eehu ni Zhozuwe, yahidhowana vathukuliiwa dhilabo dha malogo, ayene Mulugu yawiigariliiye vameentoni veewa. Musasa ola wahilogelave elabo elene ofiyedha mudhidhi wa Davidi, 
ACT.7.46	oyene aakelile mahala vameentoni va Mulugu, omuloba wi amurumeedhihe ommagela vookala Mulugu a Yakobo. 
ACT.7.47	Mbwenye Salomawu dammagele nyuba.
ACT.7.48	<<Naari dhigalive ndo, Amudhulu-dhulu kanakala nyuba yoomagiwa ni madada a athu. Wona muwogele namavuhulela:
ACT.7.49	<Nabwiya dinawoga.
ACT.7.49	Odhulu bu mpanddo waaga wa omwene,
ACT.7.49	elabo ya vati foonyingala manyalo aaga.
ACT.7.49	Muneere mugimagele nyuba yowi avi,
ACT.7.49	naari mburo woovumavo wowi avi?
ACT.7.50	Kahuwo madada aaga esasanyile
ACT.7.50	dhego dhaatedhene dhedhi?>
ACT.7.51	<<Nyo, addiyamaru, oohiineliwa murima ni mabaru,
ACT.7.52	Namavuhulela aharabulihiwe ni makolo eenyu baani? Aliwa yahaapa ale yawoga dha odha wa Owogoowa, oyene nyo mwasadduwiliinyu mukala aliba ompeleka ni ompa. 
ACT.7.53	Nyo muli ale mwaakelile Malamulo odheela mwa angero mbwenye kamwawiiwelele>>.
ACT.7.54	AZhudewu egeewile ndo yahitakaleliwaga, yootakuna meeno wa oliye. 
ACT.7.55	Mbwenye Extevawu, oodhaaliwa ni Muneba Woweela, ahisugwaga odhulu, woona nthithimiho na Mulugu, Yesu ageemelile omoononi wooja wa Mulugu. 
ACT.7.56	Nuwindo, ahiiraga: <<Ginowoona odhulu ogafuguwe, Mwaana a Muthu, ageemelile omoononi wooja wa Mulugu>>.
ACT.7.57	Aliwa yahithiyelaga obaruni, okuwa ni ndhu nootaama, vamohi yahimulupelaga Extevawu, 
ACT.7.58	egamvokedhe ode wa nluwa yahambeela omvonya ni mabwe. Anamoona
ACT.7.59	Vamvonyigiiwa ni mabwe, Extevawu oolobelaga, eeraga: <<Nabwiya Yesu, akelani muneba waaga>>. 
ACT.7.60	Nuwindo, ahitongwaga ni makokoro okuwa moolibiha, wiira: <<Nabwiya, muhaweelengele aliwa yoothega ela>>. Agawogile nda, okwa.
ACT.8.1	Sawuli aaligi vevale, oorumeedhelaga dha opiwa wa Extevawu.
ACT.8.1	Nlabo nendde gerezha ya oZheruzalemi yahambeela oharahariwa. Athu aatene oororomela yahibalaleyela dhipaddi dhaatedhene dha oZhudeya ni dha oSamariya, waahiya arumiwi. 
ACT.8.2	Alobwana amohi oomudhivela Mulugu yahidhowa omulogoha Extevawu, yahimunddela vajinji. 
ACT.8.3	Mbwenye Sawuli ole ahixixa obwanyula gerezha. Nyuba ni nyuba oovolowamo, aaburulaga alobwana ni ahiyana, aafugelaga mukaambura.
ACT.8.4	Oororomela ale yabalaleye yoovira elaleyaga Muselu Wapama. 
ACT.8.5	Filipi agakitele nluwa na oSamariya, owaalaleyela Kirixtu. 
ACT.8.6	Anamwinji muumohini yoomvuruwana dhende dhawogiiye, yiiwaga yowoona dhitoonyihedho, dhootikiniha dheeriiyena. 
ACT.8.7	Mineba dhootakala dhookuma mwa athu ajinji, dhikuwaga, ajinji ooheedda, ooragala yahiyilihiwa. 
ACT.8.8	Ndala, muluwani mule mwahidhaala ohagalala.
ACT.8.9	OSamariya wahikala mulobwana mmohi eethaniwa Simawu. Ola owiirihedhesa dha masenga, aatikinihaga athu aatene. Oliye owiivuwiha wi doothithimiheya vajinji, 
ACT.8.10	athu aatene, ahima ni apogo yoomvuruwana, yoowoga, yiiraga: <<Mulobwana ola fu owodha wa Mulugu, oneeriwa Owodha Wuulubale>>. 
ACT.8.11	Aliwa yoomvuruwana vowi wahivira mudhidhi mujinjeene aatikinihaga athu ni masenga aaye ale. 
ACT.8.12	Mbwenye yahimuroromela Filipi vevo valaleyiiye Muselu Wapama, wawogaga dha Omwene wa Mulugu ni Yesu Kirixtu. Alobwana ni ahiyana yaroromele yahibathiziwa. 
ACT.8.13	Simawu teto ahiroromela, agabathiziwe oomuhara Filipi mwaviriiye, oonaga dhitoonyihedho ni dhootikiniha dhuulubale dheereya, ootikiniheya.
ACT.8.14	OZheruzalemi, arumiwi egeewile wi Samariya ahaakela madhu a Mulugu, yahaarumawo Peduru ni Zhuwawu. 
ACT.8.15	Aliwa egafiyile, yahaalobelela wi aSamariya yaakele Muneba Woweela, 
ACT.8.16	vowi yabathiziwe mu ndina na Nabwiya Yesu, mbwenye Muneba Woweela waali ohunaakitele. 
ACT.8.17	Nuwindo, Peduru ni Zhuwawu yahaahela madada eewa aSamariya, vano aliwa yahaakela Muneba Woweela.
ACT.8.18	Simawu vooniliiye wi Muneba Woweela waakeliwa ni ohela madada wa arumiwi, ahifuna waavaha korowa, 
ACT.8.19	ahiira: <<Mugivahe ni miyeene teto owodhawo wi muthu onamuheligiimi madada aaga aakelege Muneba Woweela>>.
ACT.8.20	Peduru ahimwaakulaga, wiira: <<Korowa dhaawo vamohi ni weeya mudhowe omunddoni, mwaha wi onoobuwela wi mvahi wa Mulugu onoguliwa ni korowa! 
ACT.8.21	We kwinna epaddi, naari mburo va mabasa alena, mwaha wi murima waawo kahuwo wowogoowa vameentoni va Mulugu. 
ACT.8.22	Otthwaruwe mwa dhootakala dhaawo, olobele wa Nabwiya, adha ayo oolevelela yuubuwelelo eyo ya mmurimani mwaawo, 
ACT.8.23	vowi ginowoona wi we ohudhaaliwa nrima, ohumagiwa ni fingwi dha yoothega>>.
ACT.8.24	Vevo Simawu ole ahaakulaga: <<Mugilobelele wa Nabwiya wi dhiwogiliinyu dhihigipadduwele>>.
ACT.8.25	Peduru ni Zhuwawu egamalile waalibiha ni olaleya madhu a Nabwiya, ewelelaga oZheruzalemi, yoolaleyaga Muselu Wapama mirudda dhijinji dha oSamariya.
ACT.8.26	Mungero a Nabwiya ahiira wa Filipi: <<Kavenya, odhowele wewo onakumela pevo ya murubi, dila ya mwiiddeddereni enakita oZheruzalemi, edhowaga oGaza>>. 
ACT.8.27	Oliye ahivenyaga, omaruwa. Mundila ahimfwanyaga mulobwana mmohi mwEtiyopiya oofuuliwa,
ACT.8.28	voowelela owaniwa, ahikaraatigi mugareetani
ACT.8.29	Vano Muneba wahiira wa Filipi: <<Kaaddamela gareeta eyo othaananegena>>. 
ACT.8.30	Filipi agathamagelewo, ahimwiiwaga mulobwana ole eelengaga niivuru na namavuhulela Ezaya. Filipi ahimukohaga: <<Nabwiya, munowiiwelelamo dhineelengiinyu?>>
ACT.8.31	Oliye ahaakulaga: <<Aa, gineewelelemo addi gihinna muthu oogaaddeliha?>> Nuwindo, ahimulobaga Filipi wi agwele, akaraati ni oliye.
ACT.8.32	Madhu a Maleba yeelengigiiye baala:
ACT.8.32	<<Wona nibila nnadhowiwana omapiwelo,
ACT.8.32	wona nibila vameentoni va muliba ojema
ACT.8.32	nnakala pee, oliye kanafugula mulomo.
ACT.8.33	Vomvevusa, kaathongiwe mowogoowa.
ACT.8.33	Kalivo onawoge dha anamabaliwelamo aaye,
ACT.8.33	Vowi egumi yaaye ehivenyihiwamo
ACT.8.33	mwiilaboni ya vati>>.
ACT.8.34	Mulobwana ole ahimukohaga Filipi, wiira: <<Ogaaddele, namavuhulela ola, onawoga dhawani? Dha oliyeene, kaahi dha mmohiwa?>> 
ACT.8.35	Nuwindo, Filipi, ahambeelaga Maleba ale, omulaleyela Muselu Wapama wawoga dha Yesu.
ACT.8.36	Edhowagave mundila, yahifiyaga mburo vaaligi mahinje. Mulobwana ole ahiiraga: <<Kasugwa, mahinje ala, enahiiha ddi wi gihibathiziwe?>> 
ACT.8.37	[
ACT.8.38	Vevale ahiimelihaga gareeta, Filipi ni mulobwana ole yahikitelaga mmahinjeni, vano Filipi ombathiza. 
ACT.8.39	Egakumile mmahinjeni, mowaaguva Muneba wa Nabwiya wahimuthukula Filipi. MwEtiyopiya ole kamoonileve, mbwenye ahiwelela olenddo waaye ahagalalaga. 
ACT.8.40	Filipi afwanyeya oAzoto, eddeeddaga ofiyedha oSezareya, oolaleyela Muselu Wapama maluwa maatene mwaviriiye.
ACT.9.1	Sawuli, owawoopopihave anamasuuza a Nabwiya, ofunaga waapa. Ahidhowaga wa musogoleli a anamakutha, 
ACT.9.2	omuloba makaarata oodhowana nyuba dha matugumano dha oDamasiku, eera wi aafwanyawo oohara Dila amohiwa, alobwana naari ahiyana, aadhowena oomagiweene oZheruzalemi. 
ACT.9.3	Voolenddoni waaye, aaddamelaga oDamasiku, mowaaguva waara wookumela odhulu wahimwaapeelelaga. 
ACT.9.4	Agatongwele vati ahiiwa ndhu niiraga: <<Sawuli, Sawuli, onagiharaharela ddi?>>
ACT.9.5	Sawuli ahikohaga, wiira: <<Muli aani, Nabwiya?>>
ACT.9.5	Oliye ahaakulaga, wiira: <<Di miyo, Yesu, oyene we onamuharahariiwe. 
ACT.9.6	Ovenye, ovolowe muluwani, onowaaddeliwa yoofwaneelela wiirana>>.
ACT.9.7	Alobwana yaaligi ni Sawuli voolenddoni yahiimelaga, kuhaandaga owoga; yahiiwaga ndhu mbwenye kayamoonaga muthu. 
ACT.9.8	Sawuli ahiimelaga. Agakunuule meento, kaakwanihaga woona elabo. Nuwindo, alobwana ale yahimwihiddeelaga moono, omveleela oDamasiku. 
ACT.9.9	Ahimala malabo maraaru ahoonaga, kaaja yego naari ong'wa.
ACT.9.10	ODamasiku wahikala namasuuza mmohi eethaniwa Ananiya. Nabwiya ahimwiithanaga moorohani
ACT.9.10	Oliye ahaakulaga, wiira: <<Gili va, Nabwiya>>.
ACT.9.11	Nabwiya ahimwaaddela, wiira: <<Ovenye odhowe rampa oneeriwa Owogoowa. Vaade va Zhuda wamukohedhele mulobwana a oTarusu oneethaniwa Sawuli; vowi onolobela. 
ACT.9.12	Ahimoonaga mulobwana mmohi eethaniwa Ananiya avolowaga, ahimuhelaga madada aaye wi awelihedhiwe woona waaye>>.
ACT.9.13	Ananiya ahimwaakula, wiira: <<Nabwiya, ginowiiwesa wa ajinji dha muthu oyene, dhootakala dhinawiireliiye oweela mirima eenyu oZheruzalemi. 
ACT.9.14	Odhiile wuno ni owodha ovahiwiiye ni apogo a anamakutha wi aamage athu aatene enooharani yuulobelelagani!>>
ACT.9.15	Mbwenye Nabwiya ahiira: <<Dhowa! Ola muthu gimusakuliimi wi alaleyele ndina naaga wa athu oode,
ACT.9.16	Gineere gimoonihe monnuwelo a goyi eneeriiye akanne mwaha wa ndina naaga>>.
ACT.9.17	Ananiya ahidhowaga, ovolowa mba, omuhela madada Sawuli, wiira: <<Ddibila Sawuli, Nabwiya Yesu owooneyele odila wewo wadhiiwe, ohugiruma wi owelele woona teto odhaaliwe ni Muneba Woweela>>. 
ACT.9.18	Mowaaguva dhego dhakalagahi manguru dhahimoraga mmeentoni mwa Sawuli, ahambeela woona. Ahivenya, obathiziwa, 
ACT.9.19	agajile, kopolo dhaaye dhahiwelelagamo. Sawuli ahikala oDamasiku malabo majinjeene ni anamasuuza.
ACT.9.20	Mowaaguva ahambeela olaleya mu nyuba dha matugumano, eeraga: <<Yesu di Mwaana a Mulugu>>. 
ACT.9.21	Aatene yeewaga yootikina, yookohana, yiiraga: <<Ola kahuwo olene afunesa wanoonga ale yamuhara ni omweebedha Yesu a oZheruzalemi? Kadheele waahidda athu owinda aadhowegena oomagiweene wa apogo a anamakutha?>> 
ACT.9.22	Mbwenye Sawuli oweenjedhedheya ononelamo, ofiyedha waaviriganiha aZhudewu yakala oDamasiku, vowawooniha wi Yesu dili Kirixtu.
ACT.9.23	Vigavirile malabo majinji, aZhudewu yahiiwananela wi empe Sawuli, 
ACT.9.24	mbwenye Sawuli ahaaddeliwa dhamusasanyedheliisu. Mahiyu ni mutana yowiing'anela va mulago wa nluwa wi empe.
ACT.9.25	Mbwenye omahiyuni anamasuuza aaye yahimuhelaga mmuddangani omaga ni mingoyi, omukitihedha ode wa ncinga nuulubale.
ACT.9.26	Sawuli agafiyile oZheruzalemi, ahisayela otugumana ni anamasuuza, mbwenye aatene yoomoova mwaha wi kayarumeedha wi di namasuuza. 
ACT.9.27	Vevale Baranabe
ACT.9.28	Mowindala Sawuli ookala ni aliwa muZheruzalemi, oolaleya moohoova mu ndina na Nabwiya. 
ACT.9.29	Oowoga ni orunihana ni aZhudewu yawoga eGerego, mbwenye aliwa yoosayela ompa. 
ACT.9.30	Addibila
ACT.9.31	Mudhidhi olene gerezha yahikanna murenddele oZhudeya waatewene, oGalileya ni oSamariya. Gerezha yooliba, yoweedda moomoova Nabwiya, yeeddaga moowaraalihiwa ni Muneba Woweela, mowindala gerezha yowunnuwa.
ACT.9.32	Peduru eddeeddaga wula ni wula, ahikitaga ofiya teto wa oweela yakala nluwa na oLida. 
ACT.9.33	Wewule ahimfwanyaga muthu mmohi eethaniwa Eneya, akonaantile voolilini yaaka tanu ni thaaru, vowi aali ookwa meddo. 
ACT.9.34	Peduru ahiiraga: <<Eneya, Yesu oli Kirixtu onowuuyiliha! Venya, okune olili waawo>>. Mowaaguva ahivenyaga. 
ACT.9.35	Aatene yakala oLida oSarona egamoonile yahirugunuwela wa Nabwiya.
ACT.9.36	Nluwa na oZhope wahikala namasuuza mmohi ndina naaye eeriwa Tabita (ndina nddo mu ewogelo ya eGerego nnatapulela Dorika). Owiiresa dhapama, owaakamihedhesa oorabula. 
ACT.9.37	Malabo alene ahibulela, okwa, mwiili waaye wahihabihiwaga, oheliwa suubi a odhulu.
ACT.9.38	Lida akala waaddamela oZhope, vano anamasuuza veewiligiiwa wi Peduru aali oLida, yahaarumaga alobwana abiili wi yamulobe: <<Ahiribeliwe, adhe wuno>>. 
ACT.9.39	Peduru ahivenya, odhowa ni aliwa. Vafiyiligiiye, yahimugwelihaga suubi a odhulu. Amaamukwele aatene yahimwaapeelelaga, yuunddaga, emoonihaga mikanjo
ACT.9.40	Peduru ahilamulaga wi aatene ekumewo osuubini wule. Nuwindo, ahikokoraga, olobela; orugunuwela muruthu ole, wiira: <<Tabita, kavenya!>> Oliye okunuula meento, vano agamoonile Peduru, ahivenyaga, okaraati. 
ACT.9.41	Peduru ahimwihiddeelaga ndada, omvenyiha. Vano ahawiithanaga oororomela ni amaamukwele, ahaapelekelaga Tabita agali mugumi. 
ACT.9.42	Dhoopadduwa nda dhahinoneya oZhope waatewene, ajinji yahimuroromela Nabwiya. 
ACT.9.43	Peduru ahikala oZhope wewule malabo majinji, vaade va Simawu, oyene asasanya makupa.
ACT.10.1	Nluwa na oSezareya wahikala mulobwana eethaniwa Korineeliyu. Aali sinturiyawu
ACT.10.2	Oliye ni emudhi yaaye yaatene yoomwiiwelela ni omoova Mulugu. Owaakamihedhesa oorabula, oolobelesa wa Mulugu.
ACT.10.3	Nlabo nimohi, mudhidhi wa wora ya neethaaru ya ciguwo,
ACT.10.4	Oliye oomusugwaga mungero ole, oomoovaga vajinjivene, wiira: <<Munafuna ddi, Nabwiya?>>
ACT.10.4	Vano mungero ahimwiirelaga: <<Malobelo aawo ni waakamihedha waawo oorabula dhihimudhivela Mulugu wona mukutho woonukwela. 
ACT.10.5	Dhiinova waarume alobwana edhowe nluwa na oZhope, wa muthu oneethaniwa Simawu, oneethaniwa teto ni ndina na Peduru. 
ACT.10.6	Onakala vaade va Simawu mmohiwa, namakutha makupa. Nyuba yaaye eli waaddamela seresere ya nyaza>>.
ACT.10.7	Agadhowile mungero ole awogigiiyena, Korineeliyu ahawiithanaga anamalaba aaye abiili ni munyakoddo mmohi mwa ale yaaligi vamabasani vaaye. Munyakoddo ola teto oomweebedhesa Mulugu. 
ACT.10.8	Korineeliyu agawaaddele dhaatedhene dhapadduwile, ahaaruma wi edhowe oZhope.
ACT.10.9	Nlabo nooharela mudhidhi waaddamelaga wora ya neekumi nabiili ya mutana, ale yaarumilege Korineeliyu yaaddamelaga oZhope, Peduru ahigwelaga vadhulu va nyuba wi alobele.
ACT.10.10	Agali wewule ahivoliwaga dala, oofunaga oja. Vevale athu esasanyaga yoojaya, Peduru ahikalaga wona wiire okomowa. 
ACT.10.11	Ahoonaga odhulu ogafuguwe, ekitaga yego wona guwo yuulubale, ekitihedhiwaga vati ni mapiyo mannayi.
ACT.10.12	Muwari mwa guwo ele mwahikalaga aneenyama a meddo minnayi ni owiiburula ni balame dha mukokolani. 
ACT.10.13	Peduru ahiiwa ndhu niwogaga ni oliye, niiraga: <<Peduru, kavenya, ompe mwaneenyama, omuje!>>
ACT.10.14	Mbwenye Peduru ahiira: <<Naari, Nabwiyani. Kaginaabihege oja yego yootakala, yookooddihiwa mMalamuloni!>>
ACT.10.15	Vano ndhu nahiwoga dila ya nabiili, wiira: <<Ehuwile Mulugu, we ohuubuwele wi sootakala>>.
ACT.10.16	Dhedhi dhahiireya dila thaaru, mowaaguva guwo ele yahithukuleliwa odhulu.
ACT.10.17	Mudhidhi Peduru woobuweligiiye yootapulela ele yooniliiye, alobwana ale yarumiwege ni Korineeliyu ekohedhelaga vaade va Simawu egeemelile va mulago. 
ACT.10.18	Aliwa wiithana, okoha, wiira: <<Simawu ononiwe ni ndina na Peduru, onakala veva?>> 
ACT.10.19	Mudhidhi Peduru oobuweligiiye ya ele yooniligiiye, Muneba wahimwaaddelaga, wiira: <<Peduru, woone! Alobwana araaru enoosayela weene. 
ACT.10.20	Mowindo ovenye, okitele muddibani, odhowe ni aliwa ohaanganyedhe vowi di miyo gaarumile>>.
ACT.10.21	Vevale Peduru ahikitaga, wawiirela athu ale: <<Dimiyeene onamusayeliinyu. Mudheele mwaha wa ddi?>>
ACT.10.22	Aliwa wiira: <<Sinturiyawu oneethaniwa Korineeliyu dinirumile. Oliye muthu ooharihamo, oomoova Mulugu. AZhudewu aatene enowoga dha opama waaye. Mungero a Mulugu dimwaaddele wi owiithaneni mudhowe vaade vaaye, owiiweni dhinafuniinyu owoga>>. 
ACT.10.23	Vevale Peduru ahawiithanaga wi evolowe, waavaha mburo. Nlabo nooharela Peduru ahiisasanyedhaga, odhowa vamohi ni aliwa. Addibila amohi a oZhope yahidhowa vamohi ni oliye.
ACT.10.24	Nlabo nooharela aliwa yahifiya oSezareya. Vano Korineeliyu owaajejihedhaga, ahaatugumanyaga amudhi aaye, akwaaye a vamurimani. 
ACT.10.25	Peduru avolowagawene, Korineeliyu ahidhowaga ogumanana ni oliye, vevale ahiworomaga okokora vameentoni vaaye, wooneyiha nriiho. 
ACT.10.26	Mbwenye Peduru ahimvenyihaga, wiira: <<Ovenye, vowi miyo gili muthu wona weevo>>.
ACT.10.27	Awogagave ni Korineeliyu, yahivolowaga mba, Peduru ahaafwanyaga athu ajinjeene egatugumane mwemule. 
ACT.10.28	Vevale ahawiirelaga aatene: <<Nyo muhunona wi kadhinarumeedhihiwa wi muZhudewu aandane naari omweeddela muthu a nlogo nimohi. Mbwenye Mulugu ohuginoniha wi gihimwiire muthu di muthu ootakala.
ACT.10.29	Mwahaya buuyene ngeethaniwe, gihidha kagivaanyile. Dhiinova ginowuukohani: mwagiithanela si ddi?>>
ACT.10.30	Korineeliyu ahiiraga: <<Malabo mannayi amundduli wora yowindala, wora ya neethaaru ya ciguwo, miyo gaali vaade vaaga, gilobelaga. Mowaaguva, osogolo waaga ahikumelelaga muthu agawarile dhoowara dhoweela. 
ACT.10.31	Ogiirela: <Korineeliyu, olobela waawo ohiiwiwa, vano Mulugu ohaakula okamihedha waawo onawiirelesiiwe oorabula. 
ACT.10.32	Omurume muthu adhowe oZhope amwiithane Simawu, ononiwe ni ndina na Peduru. Oliye onakala vaade va Simawu, namakutha makupa, nyuba yaaye eli waaddamela seresere ya nyaza>. 
ACT.10.33	Nuwindo, gihirumiha wuwiithana mowaaguva, vano nyo mwihiira pama muhudha. Dhiinova nili va aatene vameentoni va Mulugu wi niiwe madhu maatene Nabwiya yuurumiliiyeni osoriha>>.
ACT.10.34	Vevale Peduru wambeela owoga, wiira: <<Dhiinova gihinona wi Mulugu kanna nsakulo! 
ACT.10.35	Moohiyaniha, dhilabo dhaatedhene ale enamoova yiiragana dhapama enorumeedhiwa wa oliye. 
ACT.10.36	Ala bi madhu Mulugu yaarumihedhiiye nlogo na Ezarayeli: athu yeere okanna murenddele ni Mulugu odheela mwa Yesu Kirixtu, ola di Nabwiya a athu aatene. 
ACT.10.37	Nyo muhunona dhedho dheereyile murudda dhaatedhene dha oZhudeya, wambeela oGalileya, agamalile Zhuwawu olaleya obathizo. 
ACT.10.38	Nyo muhunona dha Yesu a oNazarethi wona Mulugu mwamukuthuleliiye Muneba Woweela ni owodha. Oheedda dhipaddi dhaatedhene eeragana dhapama, aayilihaga aatene alene yarabulihiwa ni Sathana, vowi Mulugu aali ni oliye. 
ACT.10.39	Hiyo nili anamoona a dhaatedhene dhiiriliiye oZhudeya ni oZheruzalemi. Vano aliwa ompa, omutomeya vamuraddini. 
ACT.10.40	Nlabo na neethaaru, Mulugu ahimvenyiha muukwani, wiiriha wi ooniwe. 
ACT.10.41	Kooniwe ni athu aatene, mbwenye wa hiyeeneve anamoona Mulugu yanisakuleliiye, hiyo nijile, ning'wa ni oliye agamvenyihile muukwani. 
ACT.10.42	Oliye ohunilamula olaleya ni owaraaliha nlogo wi ola di oyene Mulugu omusakuliiye wi akale namathonga a athu ookalawo ni ookwa. 
ACT.10.43	Wa oliye anamavuhulela aatene enomwiirela onamoona wi odheela mwa ndina naaye aatene enamuroromela enoleveleliwa dhoothega dheewa>>.
ACT.10.44	Peduru awogagave madhu alena, Muneba Woweela wahaakitela aatene yeewaga madhu ala. 
ACT.10.45	Vano oororomela yamveleelege Peduru, aZhudewu owiineliwa yahitikinaga, mwaha teto athu oode yahikuthuleliwa mvahi wa Muneba Woweela; 
ACT.10.46	vowi yoowawiiwaga ewogaga dhiwogelo dhimohi ni omuthithimiha Mulugu.
ACT.10.46	Nuwindo, Peduru ahiwogaga, wiira: 
ACT.10.47	<<Athu ala ehaakela Muneba Woweela wona hiyo. Ohukalavo onaakooddihe wi ehibathiziwe ni mahinje?>> 
ACT.10.48	Ahilamula wi ebathiziwe mu ndina na Yesu Kirixtu. Nuwindo, yahimuloba wi akale ni aliwa malabo vang'ono.
ACT.11.1	Arumiwi ni addibila yaali oZhudeya, yahiiwa dhowi teto athu oode yahirumeedha madhu a Mulugu. 
ACT.11.2	Peduru vagweliliiye
ACT.11.3	yiiraga: <<Ohuvolowa nyuba ya athu oohiineliwa, ohuja ni aliwa>>.
ACT.11.4	Vano Peduru ahambeelaga wawaaddela mooharana-harana, eeraga: 
ACT.11.5	<<Miyo gaali nluwa na oZhope gilobelaga, gahikala wona giire okomowa. Gahoona yego yakalahi guwo yuulubale ekitaga odhulu egamagiwe mapiyo mannayi, edhaaga wa miyo. 
ACT.11.6	Ngasugwesese muwari mwa guwo ele, gahawoonaga aneenyama a meddo minnayi, owoopiha, owiiburula ni balame dha mukokolani. 
ACT.11.7	Teto gahiiwaga ndhu niiraga: <Peduru, kavenya, ompe mwaneenyama, omuje!>
ACT.11.8	<<Gahiira: <Naari, Nabwiya, kaginaabihege oja yego yootakala, yookooddihiwa mMalamuloni>.
ACT.11.9	<<Ndhu nahikumaga odhulu olenddo wa nabiili, wiira: <Ehuwile Mulugu, we ohuubuwele wi sootakala>. 
ACT.11.10	Dhedhi dhahiireya dila thaaru, guwo ele yahithukuleliwa odhulu.
ACT.11.11	<<Mudhidhi olene alobwana araaru yarumiwege wa miyo ni Korineeliyu a oSezareya, yahifiya vaade vakaliihu. 
ACT.11.12	Vano Muneba Woweela wahigaaddelaga wi gidhowe ni aliwa gihaanganyedhe. Yahidhowa ni miyo addibila ala atanu ni mmohi. Nahivolowaga nyuba ya Korineeliyu. 
ACT.11.13	Oliye ahinaaddela wi ahimoona mungero ageemelile vaade vaaye. Mungero ole ahimwaaddela, wiira: <Waarume oZhope athu yamwiithane Simawu, ole oneethaniwa ni ndina na Peduru, 
ACT.11.14	oyene onowuwaaddela mwemo Mulugu munoovulumuseliiye we ni vaade vaawo vaatevene>.
ACT.11.15	<<Miyo ngambeele owoga, Muneba Woweela wahaakitela wona wanikiteleliiwa hiyo vowambeela. 
ACT.11.16	Vano gahuubuwelela dha madhu a Nabwiya, yeeriliiye: <Zhuwawu ebaribareene abathiza ni mahinje, nyo munaabathiziwege ni Muneba Woweela>.
ACT.11.17	Akala Mulugu ahaavaha mvahi mmohive wona teto hiyo nnamuroromela Nabwiya Yesu Kirixtu, miyo gaali aani wi gihiihe ofuna wa Mulugu?>>
ACT.11.18	Vano arumiwi ni addibila egeewile nda, yahikurumuwaga, omuthithimihaga Mulugu, wiira: <<Ebaribareene Mulugu ohaavaha athu oode otthwaruwa onadhana egumi yoohumala>>.
ACT.11.19	Vano ale yamwadheyele mwaha wooharahariwa wambeele ni opiwa wa Extevawu yahimwadheya ofiya oFinisiya, oXiperi ni oAntiyokiya yaalaleyelaga aZhudewuve Muselu Wapama. 
ACT.11.20	Mbwenye vaari veewa yahikalavo yaali a oXiperi, a oSirene, ale yadhowile oAntiyokiya, yowaalaleyela teto aGerego muselu wa Nabwiya Yesu. 
ACT.11.21	Kopolo dha Nabwiya dhaali ni aliwa, athu ajinji yahiroromela, otthwaruwa, omuharaga Nabwiya.
ACT.11.22	Gerezha ya oZheruzalemi veewiliiwa dhoowoga nda, yahimuruma Baranabe oAntiyokiya. 
ACT.11.23	Agafiyile, ahoonaga mahala a Mulugu, ahihagalala, waaloba wi emuroromelegeve Nabwiya ni murima waatene. 
ACT.11.24	Vowi Baranabe aali mulobwana apama, oodhaaliwa ni Muneba Woweela ni oororomela, athu ajinji yahimuroromela Nabwiya.
ACT.11.25	Baranabe ahimaruwa, odhowa oTarusu, omusayela Sawuli; 
ACT.11.26	agamfwanyile, ahimudhowagana oAntiyokiya. Yahikala vamohi wewule yaaka emohi, yootugumana mu gerezha elene, yaasuuzihaga athu ajinji. Fu oAntiyokiya wewo anamasuuza ale wavahiwiisu vowambeela ndina nowi <<aKirixtu>>.
ACT.11.27	Malabo alene yahikita oZheruzalemi anamavuhulela, odhowa oAntiyokiya. 
ACT.11.28	Mmohi mwa aliwa, ndina naaye eeriwa Agabu. Ahiwogaga ni owodha wa Muneba wi voohulogela weere odha dala yuulubale elabo yaatene. (Dala eyo yahidha mudhidhi wa Kalawudiyu.) 
ACT.11.29	Anamasuuza yahiiwananelaga ohidda mabasa owaakamihedha addibiliwa yakala oZhudeya, mooligana ni okalana wa kadda muthu. 
ACT.11.30	Vevo yahiirana ndo, waarumana dhoovaha nde, Baranabe ni Sawuli oveleela wa apogo a gerezha.
ACT.12.1	Mudhidhi olene, Samasowa Heroddi ahilamula wi ehiddiwe athu amohi a gerezha wi awoonihe goyi. 
ACT.12.2	Ahimpiha ni supaadda Tiyago,
ACT.12.3	Heroddi agoonile wi dhahaadhivela aZhudewu, ahimmaga teto Peduru. (Yaali malabo a Mathanga a Mikaathe Dhoohuheliwa Emela.) 
ACT.12.4	Agammagihile, ahimuhela mukaambura, ahimpeleka wa makuru mannayi a anyakoddo annayi-annayi. Afunaga wi amuthonge vameentoni va athu Paxkwa agavirile. 
ACT.12.5	Peduru aali oofugeliweene mukaambura; mbwenye gerezha yoomulobelela wa Mulugu moohumaaliha.
ACT.12.6	Omahiyuni wiwa Heroddi vafunigiiye omuthonga, Peduru agonaga eeng'aneliwaga ni anyakoddo abiili, egammagile ni fingwi biili ni anamaang'anela vamusiwo yowiing'anelaga kaambura. 
ACT.12.7	Mowaaguva, mungero a Nabwiya ahikumelelaga, vano waara wahimoneyaga suubi ole. Mungero ahimukahinyaga Peduru wi arurumuwe, wiira: <<Kavenya mowaaguva!>> Fingwi omora mmoononi mwaaye. 
ACT.12.8	Mungero ahimwiirelaga: <<Omagele sintu naawo, oware sapatho dhaawo>>. Ahiirana ndale. Mungero teto ahiiraga: <<Oware kasaako yaawo, ogiharege>>. 
ACT.12.9	Vano ahimaruwa, omuharaga, ahinonaga wi ebaribari dheereya ni mungero ole, oobuwelaga wi onooroha. 
ACT.12.10	Egakwaranye nikuru na owaang'anela owambeela ni na nabiili, yahifiya esewo ya mugogo vaakumeleliiwana muluwani. Esewo ele yahifuguwaga weekiiwa. Aliwa okuma, weedda vang'ono, mowaaguva mungero ole ahimwihiya.
ACT.12.11	Vano Peduru aganonelemo, ahiiraga: <<Vano gihinona ebaribareene wi Nabwiya ahimurumiha mungero aaye ogivulumusa mmadani mwa Heroddi, ogivulumusa mwa dhootakala dhaatedhene aZhudewu dhoobuweliiwa ogiirela>>.
ACT.12.12	Peduru aganonile nda, ahidhowa vaade va Mariya, maaye Zhuwawu Maruku, vaaligi athu ajinji egatugumane, elobelaga.
ACT.12.13	Peduru vagogoddiligiiye musiwo, ahidhaaga mwiimeleli mwaana-mwihiyana ndina naaye Rodda wi amoone aali aani. 
ACT.12.14	Agadidele ndhu na Peduru, kaafugulile vamavolowelo mwaha woohagalala. Ahithamagela mba, wawaaddela athu, wiira: <<Peduru oli vamavolowelovo!>>
ACT.12.15	Athu yahiiraga: <<We ohusavuwa!>> Mbwenye oliye oolibihedhagave wi ebaribari. Aliwa yoowiiraga: <<Di mungero aaye oyo>>.
ACT.12.16	Mbwenye Peduru oogogoddagave; aliwa egafugulile, yahimoonaga wi duuliyeene, yahitikiniheyaga vajinji. 
ACT.12.17	Peduru ahiirihedhaga etoonyihedho ni ndada wi emaale, ahawaaddelaga wona Nabwiya mwaamvenyiheliiye mukaambura. Aheenjedhedhaga, wiira: <<Mmwaaddele dhedho Tiyago ni addibilihu>>. Nuwindo, Peduru ahivenyagavo, odhowa mburo mmohiwa.
ACT.12.18	Ode ogasile anyakoddo yahisimwelaga vajinji, yahiiraga: <<Ii! Peduru emwiireyele ddi?>> 
ACT.12.19	Heroddi agamusayele kamfwanyile. Ahaakoha anamaang'anela, oliye olamula wi aliwa evenyihiwevo, yapiwe. Vano Heroddi ahivenya oZhudeya, okita odhowa oSezareya, okala wewo.
ACT.12.20	Wahikala ohiiwanana wuulubale wa Samasowa Heroddi ni athu a oTiru ni a oSidoni. Vano aliwa yahiiwanana odhowa owoga ni oliye. Vowambeela yahimukwekwethaga Balasito, oyene aali musogoleli mulubale a nyuba ya samasowa wi aakamihedhe. Vevo yahimuloba Heroddi wi eerihedhe murenddele ni aliwa, mwaha wi dhooja dheewa dhakuma elabo yaaye. 
ACT.12.21	Heroddi ahipangana nlabo ni aliwa, nigafiyile nlabo ndde, oliye ahiwaraga guwo dha osamasowa, okaraati vampanddoni vaaye va othongi, wambeela owoga wa aliwa. 
ACT.12.22	Athu yoowogaga moogweliha madhu wa Heroddi, yiiraga: <<Ndda ndhu na mulugu mmohi, kahuwo muthu onawoga!>> 
ACT.12.23	Mowaaguva mungero a Nabwiya ahimutatamula oredda Heroddi, vowi kaamvahile nthithimiho Mulugu, mihago dhahimuja marubo okwa.
ACT.12.24	Mbwenye madhu a Mulugu yowunnuwa, yooweenjedhedheyave.
ACT.12.25	Vano Baranabe ni Sawuli yahaakwaniha ohidda mabasa yarumiwiiwa, yahiwelawo oZheruzalemi, omuthukula Zhuwawu Maruku.
ACT.13.1	Mu gerezha ya oAntiyokiya mwahikala anamavuhulela ni anamasuuziha ala: Baranabe, Simiyawu eethaniwa Nizheri, Lusiyu a oSirene, Manayemi onnuwile vamohi ni Heroddi, namathonga
ACT.13.2	Aliwa yeebedhaga wa Nabwiya ni othuga, Muneba Woweela wahiiraga: <<Mugisakulelevo Baranabe ni Sawuli wi yahidde mabasa ayene gawiithaneliimi aliwa>>. 
ACT.13.3	Vano egathugile ni olobela, yahaahelaga madada waaruma.
ACT.13.4	Egarumiwe ni Muneba Woweela, aliwa yahikitela oSelusiya, ogwela mwanddeya, odhowaga eliga ya oXiperi. 
ACT.13.5	Vano egafiyile nluwa na oSalamina, yoolaleya madhu a Mulugu mu nyuba dha matugumano dha aZhudewu. Yaaligi ni Zhuwawu Maruku, aakamihedhaga aliwa.
ACT.13.6	Egeeddile eliga yaatene, yahifiya nluwa na oPafosi.
ACT.13.7	Aali mukwaaye a kuminadori a wewule, Serizhiyu Pawulo, aali a tthottho. Ola ahawiithanaga Baranabe ni Sawuli, afunaga wiiwa madhu a Mulugu. 
ACT.13.8	Mbwenye mulobwana a masenga ole, (Elimasi mu ewogelo ya eGerego), oovaanyihana ni aliwa. Asayela wi kuminadori ole ahiroromele. 
ACT.13.9	Mbwenye Sawuli, oyene eethaniwa teto ni ndina na Pawulo, oodhaaliwa ni Muneba Woweela, ahimusugwesesaga, 
ACT.13.10	wiira: <<Oodhaaliwa onyengetha! Oodhaaliwa dhootakala! Mwaana a muneba wootakala, mwiiddani a dhowogoowa dhaatedhene! Mwaha bwaddi kunahiya okoromaniha dila dhowogoowa dha Nabwiya? 
ACT.13.11	Vano dhiinova woone, moono wa Nabwiya wuurabulihe. We onaakale oohoona, kunoone nduwa mwa mudhidhi>>. Mowaaguva yiihi yuulubale yahimudheelaga Elimasi, wambeela weedda mowapeela amusayelaga oomwihiddeela ndada. 
ACT.13.12	Kuminadori agoonile nde, ahiroromela, okala ootikiniheya vajinji ni dhosuuziha dha Nabwiya.
ACT.13.13	Pawulo ni akwaaye yahigwelaga mwanddeya oPafosi, ofiya nluwa na oPerege, murudda wa oPamfiliya. Mbwenye Zhuwawu Maruku ahaahiyaga wewo, owelela oZheruzalemi. 
ACT.13.14	Aliwa egavenyile oPerege yahifiyaga nluwa na oAntiyokiya, murudda wa oPiziddiya. Nlabo na sabuddu yahivolowaga nyuba ya matugumano ya aZhudewu, okaraati. 
ACT.13.15	Nuwindo, egeelengile madhu a Malamulo a Mozezi ni madhu a maniivuru a anamavuhulela, asogoleli a nyuba ele yahirumihaga mutheenga wa aliwa, wiira: <<Addibila, akala muhukalana madhu oolibiha wa nlogo, muwoge>>.
ACT.13.16	Vevale Pawulo ahivenyihaga ndada wiirihedha etoonyihedho, wambeela owoga, wiira: <<Alobwana aEzarayeli ni nyo mwaatene munamoova Mulugu, keewani. 
ACT.13.17	Mulugu a nlogo ndda na aEzarayeli ahaasakula abaabi eehu, wiinjiviha nlogo neehu egali anaweendda elabo ya wEgubuddu. Oliye ahaavenyihawo abaabi eehu ni owodha waaye wuulubale. 
ACT.13.18	Mwa yaaka makumi mannayi ahivilela ni aliwa mwiiddeddereni. 
ACT.13.19	Agabwanyulile malogo matanu ni meenddi a elabo ya Kanani, elaboya ahaavaha aEzarayeli wi ekale yeewa malabo maatene. 
ACT.13.20	Nda dhaatedhene dheereyile mwa yaaka mazana mannayi ni yaaka makumi matanu (450). Nuwindo, Mulugu ahaavaha aliwa anamathonga, ofiyedha mudhidhi wa namavuhulela Samuweli. 
ACT.13.21	Vevale yahimuloba kingi, Mulugu ahaavaha Sawuli, mwaana a Kiizhi. Sawuli aali mulobwana a nlogo na Benzhami, alamulele yaaka makumi mannayi. 
ACT.13.22	Mulugu agamvenyihilevo ola, ahimuhabihawo Davidi wi akale kingi eewa, oyene amwiireliiye onamoona, eeraga: <Gihimoona mwaana a Zhesi, Davidi, mulobwana oneewanana ni murima waaga,
ACT.13.23	Mwa anamabaliwelamo a Davidi, mooligana ni ororomeliha wa Mulugu, ahimudhana wa aEzarayeli Mvulumusi, oli Yesu.
ACT.13.24	<<Yesu ahinafiye, Zhuwawu oolaleya obathizo wootthwaruwa wa aEzarayeli aatene. 
ACT.13.25	Zhuwawu aakwanelihaga mabasa aaye oowoga, eeraga: <Munaguubuwelana okala aani? Miyo kagili Kirixtu. Mbwenye moone, ole onadha mundduli mwaaga, miyo kagifwaneele otapula mingoyi dha sapatho dhaaye>. 
ACT.13.26	Amudhi, anamabaliwelamo a Abarahamu ni nyo amohiwa munamoova Mulugu, mvuruwane! Wa hiyo aatene nahirumihedhiwa madhu ala oovulumusa. 
ACT.13.27	Ebaribari athu a oZheruzalemi ni apogo eewa kayamunonile wi Yesu aali Mvulumusi, yahaakwaneliha madhu a anamavuhulela, yeelengiwa masabuddu maatene. Mowindo yahaakwaneliha dhoovuhulela nda vamukoniliisu oliye wi akwe. 
ACT.13.28	Naari yahaafwanyileve mwaha wofwaneelela ompela, yahimuloba Pilatu wi Yesu apiwe. 
ACT.13.29	Dhigaakwanele dhaatedhene dhalebiwe dha oliye, yahimvenyihavo vamuraddini, omuhela munsiyeni.
ACT.13.30	Mbwenye Mulugu ahimvenyiha muukwani. 
ACT.13.31	Yesu ahilogela malabo majinjeene ooneyelaga wa ale yamveleele okuma oGalileya, ofiya oZheruzalemi. Vevale ayene yaaligi anamoona aaye wa nlogo. 
ACT.13.32	Mowindo hiyo nnoolaleyelani Muselu Wapama: 
ACT.13.33	Nde dhaaroromelihiiye makolo eehu, Mulugu ohaakwaneliha wa hiyo, vamvenyihiliiye Yesu muukwani wona mulebeliwiiwa mu Saalimu a nabiili:
ACT.13.33	<We oli Mwaana aaga;
ACT.13.33	peeno miyo guhuubala>.
ACT.13.34	Owoga dha ovenyihiwa wa Yesu muukwani wi ahidhe awelela omavuddelo, Mulugu ahiiraga:
ACT.13.34	<Ginowuuvahani mareeliho oweela,
ACT.13.34	oororomeleya wa Davidi>.
ACT.13.35	Saalimu mmohi ahiwoga:
ACT.13.35	<Nyo kamunamwihiye
ACT.13.35	Oweela eenyu avudde>.
ACT.13.36	<<Ebaribareene Davidi agamwiimelele Mulugu mwiigumini mwaaye, ahikwa, ologohiwa ni makolo aaye, ovudda. 
ACT.13.37	Mbwenye ole Mulugu amvenyihiliiye muukwani kaavuddile. 
ACT.13.38	Mowindo, amudhi, munone wi odheela mwa Mozezi nnolaleya oleveleliwa dhoothega. 
ACT.13.39	Odheela mwa oliye aatene enamuroromela enowaakihedhiwa dhoothega dhaatedhene, dhoothega dhahaandeyile waakihedhiwa odheela mwa nlamulo na Mozezi. 
ACT.13.40	Moone wi dhuhuwiireyeleni dhawogile anamavuhulela, dheeriliisu:
ACT.13.41	<Moone, nyo munamunyemula Mulugu!
ACT.13.41	Mutikiniheye, mukwe.
ACT.13.41	Vowi gihiirana yego mwa malabo eenyu,
ACT.13.41	si yego eneeriinyu muhurumeedhe,
ACT.13.41	naari mmohi owaaddelihemoni> >>.
ACT.13.42	Pawulo ni Baranabe egamaruwe, athu a wewule yahaalobaga wi sabuddu oowelela yaawogena muru mmohive olene. 
ACT.13.43	Mutugumano ole ogamalile, aZhudewu ajinji ni amohiwa yamweebedha Mulugu yahimuharaga Pawulo ni Baranabe. Aliwa yoowoga ni athu ale yahaakwekwetha wi ekalegeve mmahalani a Mulugu.
ACT.13.44	Sabuddu ooharela mwa athu aatene a nluwa ndde yahitugumanaga wi yiiwe madhu a Nabwiya. 
ACT.13.45	AZhudewu egoonile muthithi ole, yahidhaaliwaga nrima, yahambeelaga ovaanyihanaga ni Pawulo, emunyemulaga.
ACT.13.46	Vano Pawulo ni Baranabe yahawaakulaga moohoova, wiira: <<Yaali yoofuneya wi madhu a Mulugu elaleyiwe vowambeela wa nyo aZhudewu. Mbwenye vowi nyo kamunafuna waarumeedha, munoobuwela wi kamfwaneelele waakela egumi yoohumala, hiyo nnarugunuwela malogo mamohiiwa. 
ACT.13.47	Vowi eyo Nabwiya sinilamuleliiye:
ACT.13.47	<Miyo guhuuhela we wona waara
ACT.13.47	vaari va malogo mamohi,
ACT.13.47	wi othukulele ovulumusiwa
ACT.13.47	ofiyedha omagomelo wa elabo> >>.
ACT.13.48	Athu oode veewiliiwa madhu ayo yahihagalala, yahambeela othithimiha madhu a Nabwiya. Aatene yasakuliwe wi ekanne egumi yahiroromela Muselu Wapama ola.
ACT.13.49	Mowindo madhu a Nabwiya yahimwadheyela murudda ole waatene. 
ACT.13.50	Mbwenye aZhudewu yahaatuzha ahiyana yamweebedha Mulugu yanna mabasa a vadhulu teto apogo oofuneya a nluwa ndde, vamohi yahambeela waaharahara Pawulo ni Baranabe. Athu ale yahawiigara murudda ole. 
ACT.13.51	Vano arumiwi yahitata nthubi na sapatho dheewa wona etoonyihedho yowaaruniha, nuwindo yahidhowa nluwa na oIkoniyo.
ACT.13.52	Anamasuuza a nluwa ndde yahidhaaliwa ohagalala ni Muneba Woweela.
ACT.14.1	Nluwa na oIkoniyo, Pawulo ni Baranabe yahivolowa vamohi nyuba ya matugumano ya aZhudewu, yoolaleya ofiyedha aZhudewu ajinji teto athu aGerego ororomela. 
ACT.14.2	Mbwenye aZhudewu yaharoromele yahaatuzha oode wi yiiddane ni addibila yaali aKirixtu. 
ACT.14.3	Arumiwi yahikala malabo majinji elaleyaga madhu a Mulugu moohoova. Nabwiya owiirela onamoona dhawogiiwa dha mahala aaye, aavahaga owodha wowiirana dhitoonyihedho ni dhootikiniha ni madada eewa. 
ACT.14.4	Mbwenye athu a nluwa ndde yahigawanyeya; amohi yaali epaddi ya aZhudewu, amohiwa yaali epaddi ya arumiwi. 
ACT.14.5	Vano athu oode, aZhudewu ni apogo eewa, egaxixile wawooniha goyi ni waapa ni mabwe Pawulo ni Baranabe, 
ACT.14.6	arumiwi ale yahithawela oLixtara ni oDeribe, maluwa a murudda wa oLikawoniya ni dhipaddi dhowaaddamela. 
ACT.14.7	Wewule yahiwelela olaleya Muselu Wapama.
ACT.14.8	OLixtara wahikala mulobwana ookwa meddo, alogelesa ookaraatene, abaliwe ndo, keedda. 
ACT.14.9	Oliye ahimwiiwa Pawulo awogaga, vano Pawulo agamusugwile ahimoona wi ahikanna nroromelo nowi eere oyilihiwa. 
ACT.14.10	Oliye ahiwoga ni ndhu nootaama, wiira: <<Wogoole manyalo aawo, wiimele!>> Vevo mulobwana ole ahivenya, wambeela weedda.
ACT.14.11	Athu yaaligi vevale egoonile dheerile Pawulo, yahambeelaga okuwa mu eLikawoniya, yiiraga: <<Amilugu ehisadduwa athu, okitela wa hiyo!>> 
ACT.14.12	Mowindo yahimvahaga Baranabe ndina na Zhupiteri, yahimvaha Pawulo ndina na Merikuriyu mwaha wi Pawulo dawoga.
ACT.14.13	Namakutha a nyuba ya mulugu Zhupiteri, nyuba eyene yaali ode wa nluwa, ahidha vamavolowelo agathukule ng'ombe ni kara dha todo. Oliye vamohi ni athu aaye yafunaga yaapelekele mikutho.
ACT.14.14	Mbwenye arumiwi ala Pawulo ni Baranabe egeewile nde, yahitalaga dhoowara dheewa, olupela vaari va anamwinji, ekuwaga, yiiraga: 
ACT.14.15	<<Alobwana, muneerela ddi dhedho? Hiyo nili alobwana a mukalelo mmohive ni nyo. Nili wuno wuulaleyelani Muselu Wapama wi murugunuwe wa milugu dheebeweene, murugunuwele wa Mulugu mugumi, opaddusile elabo ya odhulu ni ya vati, nyaza ni dhaatedhene dhili mwaatemwene mwemo. 
ACT.14.16	Wale Mulugu ahaahiya malogo maatene weedda dhifunelo dheewa. 
ACT.14.17	Mbwenye Mulugu kahiyile wiyooniha, eeragana dhapama, oovahagani muzongwe okumela odhulu, oovahagani midhidhi dhoohadda, adhaalihaga mwiili dheenyu ni dhooja, mirima dheenyu ni ohagalala>>. 
ACT.14.18	Naari egawogile ndo dhaali dhoorusa wi yaatuzhe athu ale wi ehipeleke mukutho wa aliwa.
ACT.14.19	Mbwenye yahifiya aZhudewu a oAntiyokiya ni a oIkoniyo, waatuzha athu ale omvonya Pawulo ni mabwe. Omburulela ode wa nluwa, omoonaga wona okwile. 
ACT.14.20	Anamasuuza egamwaapeelele oliye ahivenya, owelela muluwani mwemule. Omenseloni wiwa, ahimaruwa ni Baranabe, odhowa oDeribe.
ACT.14.21	Pawulo ni Baranabe egamalile olaleyela Muselu Wapama ni osuuziha oororomela ajinji muluwani mule, yahiwelela maluwa, oLixtara, oIkoniyo ni oAntiyokiya murudda wa oPiziddiya. 
ACT.14.22	Aliwa yoolibiha mirima dha anamasuuza, yalobaga wi ekalegeve munroromeloni. Teto yowasuuziha, yiiraga: <<Nnaavolowe mu Omwene wa Mulugu odheela mu dhooharahariwa dhijinji>>. 
ACT.14.23	Mmagerezha mwaatemwene mwaviriisu, yowaasakulelamo apogo. Egaalobelele aatene ni othuga, yowaapeleka wa Nabwiya oyene apogo ale yamuroromeliiwa.
ACT.14.24	Vano Pawulo ni Baranabe yahivira murudda wa oPiziddiya, ofiya murudda wa oPamfiliya. 
ACT.14.25	Egalaleye muselu nluwa na oPerege, yahikitela oAtaliya. 
ACT.14.26	Okuma vevale yahigwela mwanddeya, owelela oAntiyokiya oSiriya wewo vowambeela waaveleeliwiiwa mwa mahala a Mulugu wi mabasa ale dhiinova ehawaakwaneliha. 
ACT.14.27	Egafiyile wewule, yahitugumanya gerezha, Pawulo ni Baranabe wawaaddela dhaatedhene Mulugu dheeriliiye ni aliwa. Wawaaddela mwemo Mulugu mwaafuguleliiye athu oode dila ya nroromelo mwa Yesu. 
ACT.14.28	Vano yahikala mudhidhi mujinji ni anamasuuza a wewule.
ACT.15.1	Athu amohi yakitele murudda wa oZhudeya, yahifiya oAntiyokiya, yahambeela waasuuziha addibila, yiiraga: <<Nyo mwahiineliwa wona munasuuzihela nlamulo na Mozezi, kadhinaandeya wi mvulumusiwe>>. 
ACT.15.2	Vahikala orunihana wuulubale, Pawulo ni Baranabe kayarumeedhe aliwa dhawogiiwa. Gerezha ya oAntiyokiya yahimusakula Pawulo ni Baranabe ni amohiwa mwa aliwa wi egwelele wa arumiwi ni apogo a gerezha ya oZheruzalemi wi yeewananele muladdu ola. 
ACT.15.3	Vano gerezha yahaaruma odhowa, aliwa yahivira mirudda dha oFinisiya ni dha oSamariya ewogaga mooharana-harana wona mwemo athu oode mwamurumeedheliiwa Mulugu. Addibila aatene yaali oohagalala ni muselu olena. 
ACT.15.4	Egafiyile oZheruzalemi yahaakeliwa pama ni gerezha ni arumiwi ni apogo. Oorumiwa ale yahawaaddelamo dhaatedhene Mulugu dheeriliiye ni aliwa. 
ACT.15.5	Mbwenye athu amohi oororomela yaali aFarizi wale yahivenyaga, wiira: <<Soofuneya athu oode yiineliwe, elamuliwe eharege Malamulo a Mozezi>>.
ACT.15.6	Arumiwi ni apogo a gerezha yahitugumana wi yoone muladdu ole. 
ACT.15.7	Aliwa egawogile mudhidhi mulubaleene, vano Peduru ahiimelaga, wiira: <<Addibilaga, muhunona wi wale Mulugu ahigisakula vaari va nyo wi odheela vamulomoni vaaga athu oode yiiwe Muselu Wapama erumeedhe. 
ACT.15.8	Oliye ononile mirima dha athu ohooniha wi onowaarumeedha athu oode, vowi ohaavaha Muneba Woweela aliwa wona teto hiyo mwanivaheliiye. 
ACT.15.9	Kanihiyanihile ni aliwa, mwa nroromelo oheeliha mirima dheewa. 
ACT.15.10	Ki vano, munamweehela ddi Mulugu? Munafuna waahela fingwi mukohi anamasuuza, hiyo nihinandiihu, naari makolo eehu kayaandile. 
ACT.15.11	Mbwenye nnororomela wi nili oovulumusiwa mwa mahala a Nabwiya Yesu Kirixtu, hiyo ni aliwa nihivulumusiwa ni mukalelo mmohive>>.
ACT.15.12	Aatene yaaligi vevale yahimaalaga, omvuruwanaga Baranabe ni Pawulo, yahawaaddelaga dhitoonyihedho, dhootikiniha dhaatedhene Mulugu dheeriliiye ni aliwa vaari va athu oode. 
ACT.15.13	Baranabe ni Pawulo egamaalile, Tiyago ahaakulaga, wiira: <<Alobwana, addibila, mugivuruwane. 
ACT.15.14	Simiyawu (Peduru) ohunaaddelihamo wona Mulugu vowambeela ahipwatha waasakula amohiwa vaari va athu oode wi ekale nlogo naaye. 
ACT.15.15	Madhu a anamavuhulela enowiiwanana ni ndo. Dhihilebiwa ndala:
ACT.15.16	<Nabwiya dinawoga:
ACT.15.16	Nda dhavira, miyo ginowela:
ACT.15.16	Gineere owelihedha Omwene wa Davidi.
ACT.15.16	Gineere owelihedha nddebe, giimelihe Omwene.
ACT.15.17	Wi athu aatene amohiwa yaande omusayela Nabwiya,
ACT.15.17	ale gawiithaniliimi wi ekale aaga>.
ACT.15.18	Di Nabwiya onoonihile dhego dhedhi wambeela mudhidhi dhawale>>.
ACT.15.19	Vano Tiyago aheenjedhedhaga owoga, wiira: <<Gihoona wi kahuwo pama wi naarusihege athu oode enarugunuwela wa Mulugu, 
ACT.15.20	mbwenye naalebele kaarata enawoga dhowi ehijege dhooja dhooveleeliwa mukutho wa amilugu oosemiwa, kayiiregena dhooraruwa, kijege nyama dhoothithikuliwa naari mwazi. 
ACT.15.21	Vowi wambeela wale, mwa maluwa maatene mu nyuba dha matugumano dha aZhudewu, nlamulo na Mozezi nnolaleyiwa nlabo na sabuddu nili naatenene>>.
ACT.15.22	Vevale arumiwi, apogo a gerezha ni gerezha yaatene yahiiwananela waasakula amohi vaari veewa wi yaarume oAntiyokiya ni Pawulo ni Baranabe. Yahaasakulaga asogoleli eewa abiili: Zhuda, eethaniwa teto Barasaba ni Sila. 
ACT.15.23	Vevale yahileba kaarata, yeera: <<Hiyo arumiwi ni apogo a gerezha, addibilinyu nihilebela kaarata ela wa nyoovo athu oode, addibilihu a oAntiyokiya, a oSiriya ni a oSilisiya. Mwaakele malojelo eehu. 
ACT.15.24	Nihiiwa wi athu amohi ookumela mwa hiyo yahifiya wewo wuurusihagani ni wuukukumulani ni masuuziho eewa. Ayene kayarumiwe ni olamulo weehu. 
ACT.15.25	Hiyo muumohini noonile okala yapama waasakula alobwana wi naarume wa nyo vamohi ni oodhivela akwiihu Baranabe ni Pawulo, 
ACT.15.26	alobwana enaveleela dhigumi dheewa mwaha wa ndina na Nabwiya eehu Yesu Kirixtu. 
ACT.15.27	Nihaarumiha Zhuda ni Sila wi ewoge ni nyo dhego dhedhi vameentoni veenyu. 
ACT.15.28	Vowi Muneba Woweela vamohi ni hiyo, noonile wi kahuwo yapama wuunyemelihani sapo dhimohi ehili oharihamo magano oofuneya ala: 
ACT.15.29	kamujege dhooja dhooveleeliwa mukutho wa amilugu, kamujege mwazi, naari nyama ya aneenyama oothithikuliwa; kamwiiregena dhooraruwa. Mweewelelaga dhaatedhene ndo, muneerana dhapama. Akelani malojelo eehu>>.
ACT.15.30	Aliwa egapaganyiwe, yahikitelaga oAntiyokiya, yahaatugumanya aKirixtu aatene, oveleela kaarata ele. 
ACT.15.31	Egeelengile, yahihagalalaga, olibihiwa ni madhu a kaarata ele. 
ACT.15.32	Zhuda ni Sila ayene teto yaali anamavuhulela, yahiwogaga ni aliwa mudhidhi woolapa, yaakurumulaga mirima addibila ni waawaraaliha. 
ACT.15.33	Egali wewule malabo majinji, addibila yahaarumaga owelela mundduli mwa murenddele wa ale yaarumile. 
ACT.15.34	[Mbwenye Sila oobuwele wi yaali yapama ologela wewule.]
ACT.15.35	Pawulo ni Baranabe yahikalave oAntiyokiya, aliwa ni amohi ajinji yahisuuziha ni olaleya madhu a Nabwiya.
ACT.15.36	Vigavirile malabo mamohi Pawulo ahiiraga wa Baranabe: <<Ndowe niwelele, waweeddela addibila aatene mmaluwani maatene mwemo mwalaleyiliihu madhu a Nabwiya. Nawoone akala eli pama>>. 
ACT.15.37	Baranabe afunaga amuthukule Zhuwawu eethaniwa Maruku. 
ACT.15.38	Mbwenye Pawulo ahilibihedhaga wi ahimuthukule, mwaha wi oliye ahaanyanyala oPamfiliya, kaaveleele aliwa ofiyedha omala olenddo wowambeela woolaleya. 
ACT.15.39	Pawulo ni Baranabe yahikanganaga vajinji, ofiyedha omwalana. Baranabe omuthukula Zhuwawu Maruku, ogwela mwanddeya, odhowa eliga ya oXiperi. 
ACT.15.40	Mbwenye Pawulo amusakulege Sila. Amudhi mwa Kirixtu egaaveleele aliwa mwa mahala a Nabwiya, vano yahambeelaga olenddo weewa. 
ACT.15.41	Yahivira murudda wa oSiriya, murudda wa oSilisiya, alibihaga dhigerezha dhaatedhene.
ACT.16.1	Pawulo ahifiya nluwa na Deribe, vooharela oLixtara. Wewule wahikala namasuuza mmohi ndina naaye Timoteyo. Maaye aali muZhudewu oororomela, mbwenye babe aali muGerego. 
ACT.16.2	Addibila aatene a oLixtara ni a oIkoniyo yoowoga dha opama wa Timoteyo. 
ACT.16.3	Pawulo ahifuna omuthukula wi yeeddege muulenddoni vamohi. Oliye ahimwiinela mwaha wa aZhudewu yaali mburo dha wewule vowi aatene yahinona wi babe a Timoteyo aali muGerego. 
ACT.16.4	Maluwa maatene mwaviriiwa Pawulo ni amohiwa, yowawaaddela dha nlamulo arumiwi ni apogo a gerezha ya oZheruzalemi nakaraatihiliiwa wi aliwa eharihege. 
ACT.16.5	Mowindo, gerezha dhaatedhene dhoolibihiwa munroromeloni, aKirixtu yoweenjedhedheya nlabo ni nlabo.
ACT.16.6	Yahivira mirudda dha oFirizhiya, oGalasiya. Muneba Woweela kawaahiyile olaleya Muselu Wapama murudda wa oAziya. 
ACT.16.7	Egafiyile murudda wa oMisiya, yahifuna wi edhowe oBitiniya, mbwenye Muneba wa Yesu kawaahiyile. 
ACT.16.8	Egavirile oMisiya, yahikitela nluwa na oTorowaddi. 
ACT.16.9	Mahiyu Pawulo ahimoonaga mulobwana a murudda wa oMasedoniya ageemelile, amulobaga, eeraga: <<Ovire oMasedoniya, onikamihedhe>>. 
ACT.16.10	Mowaaguva nahiisasanyedha odhowaga oMasedoniya, vowi nahikanna ebaribari wi Mulugu ononiithana wi nalaleye Muselu Wapama wa aliwa.
ACT.16.11	Nigagwelile mwanddeya oTorowaddi, naheedda mowogoola odhowa eliga ya Samotarasiya. Omenseloni wiwa nahifiya varuwoni va oNeyapolisi. 
ACT.16.12	Okuma vevale nagele oFiliposi, nili nluwa nowambeela na murudda wa oMasedoniya, murudda walamuliwa ni aRoma. Nahilogela malabo majinji wewule. 
ACT.16.13	Nlabo na sabuddu nahikuma muluwani, okala waaddamela mwihinje woobuweliihu wi okale mburo wa malobelo. Nahikaraatigi owogaga ni ahiyana yatugumanege. 
ACT.16.14	Vahikalaga mwihiyana mmohi eethaniwa Lidiya a nluwa na oTiyatira, namaguliha a guwo dhapama dha roxa, amweebedha Mulugu. Nabwiya ahifugula murima waaye wi arumeedhe dhawoga Pawulo. 
ACT.16.15	Mwihiyana ole ni emudhi yaaye yahibathiziwa. Vano Lidiya ahiniloba, wiira: <<Akala nyo munorumeedha wi miyo gihimuroromela Nabwiya, mudhe mwakale vaade vaaga>>. Mowindo ahiniwaddihedha okala vaade vaaye.
ACT.16.16	Nlabo nimohi nidhowaga mburo wa malobelo, nahigumanaga ni namwali mudhaari ahiddiwe ni muneba wamooniha dhoosogolo. Anyaya yowaakelela korowa dhijinji ni omapitela weeriiyena. 
ACT.16.17	Namwali ole ahambeela onihara, akuwaga mowindala: <<Alobwana ala amwiimeleli a Mulugu a Mudhulu-dhulu, enalaleya dila yoovulumuwela>>. 
ACT.16.18	Oliye owiiresana dhedho malabo majinjeene. Voomariha Pawulo ahitakaleliwa, ahirugunuwelaga mundduli, olamula muneba ole, wiira: <<Mwa owodha wa ndina na Yesu Kirixtu, miyo ginowuulamula wi we okume mwa namwali ola!>> Mowaaguva muneba wahikuma. 
ACT.16.19	Anya a namwali ole egoonile wi vano kinaakalegena yowaakela okumela mwa oliye, yahimwihidda Pawulo ni Sila, waadhowana vampanddoni va othongi. 
ACT.16.20	Yahaasumela wa anamathonga, yiiraga: <<Alobwana ala aZhudewu enozuzumiha muluwani mweehu. 
ACT.16.21	Enosuuziha dhilemeelelo dhinahiiha nlamulo dhihinarumeedheya naari wiirana hiyo nigali aRoma>>. 
ACT.16.22	Vevo mulogo teto wahitakaleliwa vajinji ni Pawulo ni Baranabe, vevo anamathonga yahaakuguula dhoowara dheewa olamula wi ewaxuliwe. 
ACT.16.23	Egawaxuliwe vajinji, anamathonga yahaavokedha mukaambura. Yahimulamulelaga mpogo a okaambura wi awiing'anelege pama. 
ACT.16.24	Mpogo a okaambura agaakele nlamulo ndda, ahaavokedha suubi aali muwari-wari mwa kaambura, waamaga meddo ni kugulu.
ACT.16.25	Vaari ni vaari va mahiyu Pawulo ni Sila yoolobelaga, emwiibelaga jibo Mulugu, anyakaambura amohi yoovuruwanaga. 
ACT.16.26	Mowaaguva, wahidha othikeya wuulubale vati, yahithikeya matibelelo a kaambura; mowaaguva misiwo dha kaambura dhahifuguwaga, fingwi dha mmeddoni ni mmoononi mwa anyakaambura dhahimora. 
ACT.16.27	Mpogo a kaambura ahirurumuwaga, woona misiwo dha kaambura dhigafuguwe. Ahiladda supaadda wi eepena, oobuwelaga wi anyakaambura ehithawa. 
ACT.16.28	Mbwenye Pawulo ahikuwaga ni ndhu nootaama, wiira: <<Kwiyiirele yootakala, hiyo aatene nili veva!>> 
ACT.16.29	Vevale mpogo a kaambura ole ahiithaniha panti, othamagela muwari, ahikonaantigi ogurumelaga vameentoni va Pawulo ni Sila. 
ACT.16.30	Ageere ndo ahaakumihedha ode, waakoha, wiira: <<Anabwiya, giire havi wi gavulumusiwe?>> 
ACT.16.31	Pawulo ni Sila yahimwaakulaga, wiira: <<Omuroromele Nabwiya Yesu, oneere ovulumusiwa, we vamohi ni vaade vaawo>>. 
ACT.16.32	Pawulo ni Sila yahimulaleyela ni athu aatene a vaade vaaye madhu a Nabwiya. 
ACT.16.33	Mudhidhi olene wa mahiyu mpogo a kaambura ahaakameela, waahuwa makwadda eewa oowaxuliwa. Mowaaguva mpogo ole ahibathiziwa ni emudhi yaaye yaatene.
ACT.16.34	Nuwindo, ahaadhowana vaade vaaye, waavaha yooja; vano mpogo ole ni emudhi yaaye yaatene yahihagalala valubale mwaha woomuroromela Mulugu.
ACT.16.35	Ode ogasile, anamathonga yahaarumaga anyakoddo ni madhu owi: <<Mwaatapule alobwana ale>>. 
ACT.16.36	Mpogo ole ahidhowaga omwaaddela Pawulo madhu ayene, wiira: <<Anamathonga ehilamula wi mutapuliwe dhiinova. Vano mmaruwe mudhowege ni murenddele>>.
ACT.16.37	Pawulo ahaakulaga, wiira: <<Eganiwaxulile vaari va athu, hiyo nigali anamurala a omwene wa aRoma teto onivokedha mukaambura nihithongiwe, vano enafuna enikumihe mowiipiteya? Ii, naari. Kadhikale ndo! Edhe aliweene enitapule>>.
ACT.16.38	Anyakoddo yahidhowaga wawaaddela anamathonga; aliwa veewiliiwa wi yaali anamurala a omwene wa aRoma, yahoova. 
ACT.16.39	Vano yahidhowaga wa aliwa, oloba nlevelelo. Waatapula, wiira: <<Evenyemo muluwani mule>>. 
ACT.16.40	Pawulo ni Sila egakumihiwe mukaambura, yahidhowaga vaade va Lidiya. Vevale egagumanile ni aKirixtu yahaalibiha, vano aliwa omaruwa.
ACT.17.1	Egavirile maluwa oAmfipolisi ni oApoloniya yahifiya oTesalonika waali nyuba ya matugumano ya aZhudewu. 
ACT.17.2	Mooligana ni elemeelelo ya Pawulo, yahivolowaga mwemule masabuddu maraaru, aalaleyelaga aliwa dha Maleba Ootaleleya, 
ACT.17.3	awaaddelaga, awoonihaga wi yaali yoofuneya wi Kirixtu arabule ni ovenyihiwa muukwani. Pawulo oowoga, eeraga: <<Yesu ola ginoolaleyeliimini di Kirixtu oyene anamavuhulela yamuwogiliisu wi onoodha>>. 
ACT.17.4	AZhudewu amohi yahikwekwetheya, otaganela ni Pawulo ni Sila. AGerego ajinji yamweebedha Mulugu teto yahimuroromela Yesu, vamohi ni ahiyana apogo ajinji. 
ACT.17.5	Mbwenye aZhudewu amohi yahikalana nrima, odhowa waagula athu abure, osasanya nikuru nowiirana dhoovirigana muluwani mule, vano odhowa othamagela vaade va Zhasoni, emusayelaga Pawulo ni Sila wi yaapeleke wa anamwinji. 
ACT.17.6	Nuwindo, vahaafwanyiligiiwa, yahimburulaga Zhasoni ni aKirixtu amohi, waadhowana wa apogo a nluwa, ekuwaga, yiiraga: <<Ala ba ayene yatatamule ohiiwanana elabo yaatene, ehifiya teto wuno. 
ACT.17.7	Vano Zhasoni ola ahawaakela vaade vaaye. Aatene ala yahithegela nlamulo na Kingi Sezari, evuwihaga wi ohukalawo kingi mmohi, oneeriwa Yesu>>. 
ACT.17.8	Madhu alena yahitatamula nlogo ni apogo yeewile ndo. 
ACT.17.9	Aliwa yahimuwaddihedhaga Zhasoni ni amohi wi elive korowa, egalivile yahaahiyaga odhowa.
ACT.17.10	Mowaaguva ode oribaga aKirixtu yahaapoothowihaga Pawulo ni Sila wi ethawele oBereya. Egafiyile yahidhowaga nyuba ya matugumano ya aZhudewu. 
ACT.17.11	AZhudewu ale yoofuna wiiwelela waakwaranya aZhudewu a oTesalonika, yahaakela Muselu Wapama ni madada meenddi; malabo maatene yootugumana esuuzaga wi yoone akala Maleba Ootaleleya yowiiwanana. 
ACT.17.12	Mowindo athu ale ajinji vamohi ni apogo ajinji aGerego ahiyana ni alobwana yahimuroromela Yesu.
ACT.17.13	Mbwenye aZhudewu a oTesalonika veewiliisu wi Pawulo onolaleya madhu a Mulugu oBereya, aliwa teto yahithamagelagawo, oligawo dhoorusa. 
ACT.17.14	Mowaaguva aKirixtu yahimpoothowihaga Pawulo, omudhowana seresere ya nyaza; mbwenye Sila ni Timoteyo yahihalaga oBereya wewo. 
ACT.17.15	Ale yamveleelege Pawulo, yahidhowaga ni oliye oAtena. Nuwindo, yahiwelela oBereya ni mpaganyo wi Sila ni Timoteyo edhowe mowaaguva wa Pawulo.
ACT.17.16	OAtena Pawulo aajejihaga akwaaye, ahukuuwaga vowoona wi muluwani mule mwahidhaala dhingamuthu dhoosema. 
ACT.17.17	Malabo maatene mu nyuba ya matugumano ya aZhudewu teto ni mmusika, Pawulo oowoga ni aZhudewu, vamohi ni aGerego yamweebedha Mulugu teto ni kadda muthu amfwanyiiye mwemo. 
ACT.17.18	Oononelamo a nikuru na aEpikurewu ni amohiwa a nikuru na Esitoyiko teto yoowogaga ni Pawulo. Amohiwa vevale yookoha, yiiraga: <<Muddabwareya ola onawoga ddi?>> Amohi yowiiraga: <<Onakalahi namalaleya a amilugu oode>>. Yoowoga nda mwaha wi Pawulo oolaleya Muselu Wapama wa Yesu ni ovenyihiwa muukwani. 
ACT.17.19	Vevale oononelamo ala yahimuthukulela o nikuru na asogoleli a nluwa othuthumani ya Areyopago, wiira: <<Nnafuna nnone masuuziho maxa enaalaleyiiwe. 
ACT.17.20	Vowi weevo ononiiwiha dhego dhootikiniha, nnafuna nnone dhedho dhinatapulela ddi?>> 
ACT.17.21	(Vowi akadda Atena ni anaweendda yakala wewule yooviriha mudhidhi weewa waatene ewogaga ni wiiwa dhixa.)
ACT.17.22	Vano Pawulo ahiimelaga va nikuru na Areyopago, wiira: <<Nyo athu oAtena, miyo ginoona wi munaweebedha amilugu ajinji. 
ACT.17.23	Vowi giviraga muluwani mweenyu gihisuuzela mule ni mule dhingamuthu dhoosema dheenyu. Gihifwanya emohi egalebiwe ayi: <Eheleliwe mulugu oohunoniwa>. Ndala muluguya onamweebedhiinyu muhumunonile, duuyeene ginoolaleyeliimini dhiinova. 
ACT.17.24	Mulugu opaddusile odhulu ni vati ni dhaatedhene dhilimo; oli Nabwiya a odhulu ni a vati, kanakala nyuba dha dhoweebedha dhoomagiwa ni madada a athu. 
ACT.17.25	Naari kaneemeleliwa ni madada a athu, vowi kanahaleeliwa yego; oliyeene dinavaha egumi ni ovuma dhoopaddusiwa dhaatedhene. 
ACT.17.26	Mwa muthu mmohi baahi Mulugu ohupaddusamo malogo maatene wi ekale mwiilaboni mwaatemwene, aapimelaga mudhidhiya ni mburo mweeriisu ekalegemo. 
ACT.17.27	Eeragana nda afunaga wi athu emusayelege naari emwaababelaga, emfwanye, vowi oliye kalapelane mwa mmohi mwa hiyo. 
ACT.17.28	Hiyo nnakala mwa oliye, nneedda mwa oliye, nilive mwa oliye. Naari anamaleba eenyu a musibe yiiraga: <Hiyo nili teto athu a nlogo naaye>. 
ACT.17.29	Vowi nili anamabaliwelamo a Mulugu, nuhuubuwelege wi makalelo aaye eli oofwanafwana ni dhingamuthu dhoosemiwa dha oro, naari dha parata, naari dha mabwe; dhi dhisasanyiwe ni madada ni moobuwelelo a athu. 
ACT.17.30	Naari wona mudhidhi ovirile Mulugu ahilevelela ohunonelamo wa athu, dhiinova onowaalaleyela athu aatene, a mburo dhaatedhene wi etthwaruwe, 
ACT.17.31	mwaha wi ahithoma nlabo nimohi nneeriiye athonge elabo yaatene ni oharihamo odheela mwa muthu mmohi omusakuliiye, vano ola aheehiwa vameentoni va aatene, voomvenyiha muukwani>>.
ACT.17.32	Alobwana ale a oAtena egeewile dha ovenya muukwani, amohi yoombeddaga, mbwenye amohi yowiiraga: <<Nneere wuwiiwa owogaga ndo nlabo nimohi>>. 
ACT.17.33	Mowindo Pawulo ahivenyagavo vaari veewa. 
ACT.17.34	Vano athu amohi yahimuharaga Pawulo eroromelaga madhu aaye; mwa ala aali Diyoniziyu a nikuru na Areyopago ni mwihiyana eeriwa Damarizi teto amohi ni aliwa.
ACT.18.1	Dhigavirile dhoopadduwa nda, Pawulo ahivenyaga oAtena, odhowa oKorintu. 
ACT.18.2	Wewo ahimfwanyaga muZhudewu eeriwa Akwila ni mwihiyanaaye eeriwa Pirisila. Akwila aali a murudda wa oPonto. Ala yoofiyawene okuma wItaliya mwaha wi wewule Kingi Kalawudiyu ahilamula wi aZhudewu aatene evenyewo oRoma. Pawulo ahidhowa waweeddela, 
ACT.18.3	mwaha wowi mabasa aaye yaali mamohive, ookala ni aliwa wewule olabaga. Mabasa eewa yaali oosona misasa dha mooya a mbuzi. 
ACT.18.4	Masabuddu maatene oovaanyihanesa mu nyuba ya matugumano, aakwekwethaga aZhudewu ni aGerego. 
ACT.18.5	Vano Sila ni Timoteyo egadhiile oMasedoniya, Pawulo ahiiveleela olaleyela madhu, eerelaga onamoona wa aZhudewu wi Kirixtu ole Maleba Ootaleleya yaaroromelihiiwa di mulobwana ola Yesu. 
ACT.18.6	AZhudewu yoomvaanya Pawulo, emunyemulaga, mwaha wa ela ahitata guwo dhaaye, wiira: <<Mwazi weenyu okale vamuru veenyu, ovenya peeno odhowa osogolo ginaalaleyelege athu oode>>.
ACT.18.7	Pawulo agavenyile vevale, ahidhowaga vaade va mulobwana eeriwa Tisiyu Zhuxtu, oomweebedha Mulugu. Vaade vaaye vaaddamele ni nyuba ya matugumano. 
ACT.18.8	Vano Kirixpu, musogoleli a nyuba ya matugumano, ahimuroromela Nabwiya ni emudhi yaaye yaatene; teto aKorintu ajinji egamwiiwile Pawulo, yahiroromela, obathiziwa.
ACT.18.9	Omahiyuni Nabwiya ahooneyelaga wa Pawulo, wiira: <<Ohoove, olaleyegeve, ohumaale. 
ACT.18.10	Vowi miyo gili ni weevo, kalivo onowiirele yowoopiha, vowi gihikanna athu ajinji muluwani mu>>. 
ACT.18.11	Nuwindo, Pawulo ahikalave wewule yaaka ni mweeri mitanu ni mmohi, aasuuzihaga madhu a Mulugu.
ACT.18.12	Vano Galiyu agahabile vampanddoni va kuminadori a oAkaya, aZhudewu yahimwihidda Pawulo, omudhowana omuthegoni wa othonga muladdu, omusumela, 
ACT.18.13	wiira: <<Mulobwana ola onowaakwekwetha athu wi emweebedhege Mulugu ni mukalelo ohuneewanana ni nlamulo>>.
ACT.18.14	Mbwenye Pawulo afunaga waakula, Galiyu ahimmaalihaga, wawaaddela aZhudewu, wiira: <<Mvuruwane, mwahaadhena muladdu wa ogwalagwambi, naari muladdu mmohi wowoopiha, miyo gowuuvuruwanani, githonge muladdu weenyu. 
ACT.18.15	Vano nyoovo munawanela madhu, mandina ni malamulo eenyu-eenyu; ndo dhikale ni nyo mwaanya, kaginafuna okala namathonga a dhego ndo!>> 
ACT.18.16	Nuwindo, ahawiigaraga mmuthegoni mwa othongi. 
ACT.18.17	Vevale anamwinji yahimwihiddaga Soxteni, musogoleli a nyuba ya matugumano, omuddwadhaga waaddamela vampanddoni voothonga vevale; mbwenye Galiyu kaapwathile dhowiireya nde.
ACT.18.18	Pawulo ahikalave oKorintu malabo majinji, omamalelo wiwa, ahaapaganya aKirixtu a wewule, ogwela mmwanddeyani odhowaga oSiriya, vamohi ni Pirisila ni Akwila. Vano ahinamaruwe ahiiga mpala varuwoni va oSenkereya wi aakwanelihe yoororomeliha yeeriliiye ni Mulugu. 
ACT.18.19	Egafiyile oEfeso, Pawulo ahimwihiya Pirisila ni Akwila wewule, odhowa nyuba ya matugumano wi agumane ni aZhudewu. 
ACT.18.20	Aliwa yahimuloba Pawulo wi akale wewule mudhidhi mujinji, vano oliye kaarumeedhe; 
ACT.18.21	mbwenye ahaapaganyaga, wiira: <<Nabwiya afuna, ginoodha giwele>>. Nuwindo, ahigwelaga mmwanddeyani, ovenyawo oEfeso. 
ACT.18.22	Agalabuwele oSezareya, ahigwelelaga oZheruzalemi olojela gerezha; nuwindo ahikitela oAntiyokiya. 
ACT.18.23	Ahikala wewule mudhidhi vang'ono, ovenyawo, ovira dhilabo dha oGalasiya ni oFirizhiya, aalibihaga aKirixtu aatene.
ACT.18.24	Mudhidhi olene ahifiya oEfeso muZhudewu mmohi eeriwa Apolo, mukadda Alixandiriya. Ola aali muthu ooyesa awogaga ni oonona Maleba. 
ACT.18.25	Oliye ahisuuzihiwa dila ya Nabwiya; teto owaaguva mmunebani owoga ni osuuziha dha Yesu ni ononelamo, mbwenye anonile obathizo wa Zhuwawu baahi. 
ACT.18.26	Vano oliye ahambeela owoga ahoovaga yego mu nyuba ya matugumano. Vevo Pirisila ni Akwila yahikala ni oliye okwibi, omutapulela mowaakwanela dila ya Mulugu.
ACT.18.27	Apolo afunaga olabuwela oAkaya, aKirixtu yahimulibiha, yaalebelaga kaarata anamasuuza a wewule wi emwaakele ni madada meenddi. Apolo agafiyile, ahaakamihedha ale yaroromele odheela mwa mahala, 
ACT.18.28	vowi ni kopolo dhuulubale oliye owavaanya aZhudewu vathaddo, awoonihaga mMalebani wi Kirixtu aroromelihiwe di mulobwana ola Yesu.
ACT.19.1	Apolo agali oKorintu, Pawulo ahivira mirudda dha omwaangoni, ofiya oEfeso. Ahaafwanyaga wewule anamasuuza amohi, 
ACT.19.2	ahaakohaga, wiira: <<Vambeeliinyu ororomela muhaakela Muneba Woweela?>>
ACT.19.2	Aliwa yahimwaakulaga, wiira: <<Naari, kanneewege wi ohukalawo Muneba Woweela>>.
ACT.19.3	Vano Pawulo ahaakohaga, wiira: <<Ki vano, obathizo baani mwaakeliliinyu?>>
ACT.19.3	Aliwa yahaakulaga, wiira: <<Obathizo wa Zhuwawu>>.
ACT.19.4	Vevale Pawulo ahiwogaga, wiira: <<Zhuwawu aabathiza ale yatthwaruwe mwa dhoothega dheewa. Owawaaddela wi emuroromele ole aadheege, oliye amuwogaga Yesu>>. 
ACT.19.5	Aliwa egeewile ndo, yahibathiziwa mu ndina na Nabwiya Yesu. 
ACT.19.6	Vano Pawulo agaahelile madada Muneba Woweela wahaadheela; aliwa wambeela owoga dhiwogelo ni ovuwiha mutheenga wa Mulugu. 
ACT.19.7	Alobwana ala yaali vakukuuve kumi ni abiili.
ACT.19.8	Ofiyedha mweeri miraaru Pawulo oodhowa mu nyuba ya matugumano, oowogaga moohoova, oolaleyaga aakwekwethelaga athu dha Omwene wa Mulugu. 
ACT.19.9	Mbwenye amohi mwa athu ayo yoomvaanyaga kayarumeedha, yoovevusa Dila
ACT.19.10	Owaasuuziha mwemo yaaka biili, ofiyedha athu aatene a oAziya, aZhudewu teto ni aGerego, wiiwa madhu a Nabwiya.
ACT.19.11	Mulugu ahiirana dhootikiniha dhihineereyege odheela madada a Pawulo. 
ACT.19.12	Mwa ela athu yoothukula maleeso dhoowara dha mmwiilini mwa Pawulo, yadhowana wa aredda mareddaya yoovenyamo, mineba dhootakala dhookuma. 
ACT.19.13	Vano aZhudewu amohi yaali anamugu oweeddeedda yahixixa okopola mineba dhabure eromolaga ndina na Nabwiya Yesu, yooddoddobela, yiiraga: <<Ginowuuruma okumemo odheela mu ndina na Yesu onamulaleya Pawulo!>> 
ACT.19.14	Amohi yeerana ndo yaali ahima atanu ni abiili a Seva, musogoleli a anamakutha a aZhudewu. 
ACT.19.15	Mbwenye muneba wabure wahawaakulaga, wiira: <<Miyo gihimunona Yesu teto gihimunona Pawulo, mbwenye nyo kaguunonileni; muli aani?>> 
ACT.19.16	Vevale mulobwana ole ahiddiwe ni muneba wabure ahaalupelaga waahidda. Waagonjiha, nuwindo yahithawaga mba mule egali madave, egaporeyile. 
ACT.19.17	Nda dhiganoneye ni athu, yakala oEfeso, aZhudewu ni aGerego, aatene yahidhaaleliwaga woova. Vano ndina na Nabwiya Yesu nowunnuwihiwa. 
ACT.19.18	Vevo oororomela ajinji yoodha obwekaga, yoononiha vathaddo mabasa eewa. 
ACT.19.19	Teto ajinji yeerana dha okwiri yahidhana maniivuru eewa yahiddiisuna mabasa eewa, waapaha vathaddo. Mutheengoya waaligi macikwi mazana makumi matanu (50.000) a parata.
ACT.19.20	Mowindo ndhu na Nabwiya noomwadheyave, nookalave ni kopolo moweenjedhedheya.
ACT.19.21	Egavirile mapadduwo ala Pawulo ahuubuwela odhowa oZheruzalemi adheelaga oMasedoniya ni oAkaya. Ahiira: <<Vano gafiya oZheruzalemi enofuneya geddeedde oRoma>>. 
ACT.19.22	Nuwindo, ahimuruma Timoteyo ni Eraaxtu, oomukamihedha aaye, oMasedoniya, mbwenye oliye ahihala murudda wa oAziya mudhidhi vang'ono.
ACT.19.23	Mudhidhi wankeene wahitatamuwa ohiiwanana wuulubale wa anamwinji mwaha wa Dila. 
ACT.19.24	Ahikalawo mulobwana mmohi ndina naaye eeriwa Demetiriyu, aali namahana a parata. Oosasanya dhoohadhihela dha parata dha nyuba yoweebedha ya Aritimi.
ACT.19.25	Demetiriyu ola ahaatugumanya anamalaba yalaba mabasa mamohive, waawogana, wiira: <<Alobwana, muhunona wi oreela weehu onadheela mwa mabasa alena. 
ACT.19.26	Vano munowoona, munowiiwa dhineera Pawulo ola ohuli oEfesove, mbwenye teto ni elabo yaatene ya oAziya. Oliye onowaakwekwetha athu ajinji aaholosaga, eeraga: <Amilugu enasasanyiwa ni madada a athu kahuwo a ebaribari>. 
ACT.19.27	Ehikalavo yowoopiha ehinaavahege thima ya mabasa eehu teto yowoopiha emohi eliwo sowi nyuba yoweebedha ya Aritimi athu kineerege yego. Teto nneere obwanyuwa nthithimiho na Aritimi, oyene athu aatene a oAziya ni a elabo yaatene ya vati enamweebedhiiwa>>.
ACT.19.28	Athu egeewile madhu alena yahitakaleliwaga vajinji; yahambeelaga okuwa, yiiraga: <<Aritimi a aEfeso dili mpogo!>> 
ACT.19.29	Muluwani mwaatemwene mwahidhaalaga nthapa. Aatene yoothamagelaga obwalo
ACT.19.30	Pawulo afunaga ovolowa vatugumanege nlogo, aKirixtu yahimukooddihaga. 
ACT.19.31	Teto apogo amohi a murudda ole yaali akwaaye, yahimurumihedhaga mpaganyo, emulobaga wi ahivolowe mbwalo na dhowoonihedha.
ACT.19.32	Amohi yakuwelaga yego emohi, amohiwa yakuwelaga emoheene, athu ale kayeewananaga, ajinji kayanonaga yatugumaneligiisu. 
ACT.19.33	Amohi mwa anamwinji yoobuwelaga wi mutugumano ole waali wa muladdu wa Alixandere, mwaha wowi aZhudewu yoomukakelaga osogolo. Alixandere ahigwelihaga ndada wi aamaalihe, afunaga wiyaakihedha vameentoni va mutugumano. 
ACT.19.34	Mbwenye athu ale vamudideligiiwa wi oliye muZhudewu, aatene ni madhu mamohi yahikuwaga wora biili, yiiraga: <<Aritimi a aEfeso dili pogo!>>
ACT.19.35	Vevale namaleba a muluwani mule, agamaalihile nlogo, ahiiraga: <<AEfeso, baani ohunonile wi nluwa na aEfeso thili namaang'anela nyuba yoweebedha ya Aritimi ni namaang'anela a nifwanafwaniho naaye nimorile odhulu? 
ACT.19.36	Mwaha wowi dhego dhi kahuwo dhovaanyiwa, mmaale, kamwiirena yego moohuubuwelela. 
ACT.19.37	Vowi mwaadhiilena va athu ala, ehili ambava a nyuba yoweebedha, naari anamanyemula a mulugu eehu. 
ACT.19.38	Vano akala Demetiriyu ni ameesili akwaaye ehikalana muladdu ni muthu di muthu, dhihikalawo mburo dha othongi, ehikalawo teto anameesesula miladdu. Mwaahiye aliweene esumelanege wewo. 
ACT.19.39	Mbwenye mwakanna yego emohi wi yeesesuliwe mudheegena vamutugumano woononeya ni athu aatene. 
ACT.19.40	Vowi ehikalavo yowoopiha, enaadhe enivahe muladdu wona anamatatamula ovaanyihana wula. Mwa mwaha ola kannaakwanihe oruna ovaanyihana wula, vowi kavili mwaha wofwaneelela wi nivaanyihanege>>. 
ACT.19.41	Agawogile nda, ahaabalalesaga aatene.
ACT.20.1	Ovaanyihana wule ogamalile, Pawulo ahawiithanaga anamasuuza ale, waalibiha, waapaganya, omaruwa odhowaga oMasedoniya. 
ACT.20.2	Vafiyiliiye oweedda mirudda daatedhene aalibihaga aKirixtu ni madhu majinjeene, nuwindo ahifiya oGeresiya, 
ACT.20.3	walogeliiye mweeri miraaru. Pawulo agahalile vang'ono wi agwele mwanddeya woodhowa oSiriya, ahoona wi aZhudewu yahimureyela musapa, mowindo ahuubuwela owelela mundduli avirelaga oMasedoniya. 
ACT.20.4	Pawulo aveleeliwe ni: Sopatoru muBereya, mwaana a Piru, Arixtariku ni Sekundu a oTesalonika, Gayu muDeribe, Timoteyo vamohi teto Tikiku ni Torofimu a oAziya. 
ACT.20.5	Ala yahisogola, onijejihaga
ACT.20.6	Ogavirile mudhidhi wa Mathanga a Mikaathe Dhoohuheliwa Emela, nahigwelaga mwanddeya oFiliposi voovira malabo matanu nahifiya oTorowaddi. Wewule nahigumanaga ni aliwa, okala malabo matanu ni meenddi.
ACT.20.7	Nlabo nowambeela na sumaana nahitugumanaga wi nigwaddanye mukaathe. Pawulo oojejihaga odhowa obebehini wiwa, mowindo ahiwogaga ni athu moolapeliha ofiyedha vaari ni vaari va mahiyu. 
ACT.20.8	(Suubi a mudhulu watugumaniligiihu mwahikalaga panti dhijinji dhoomoneya.) 
ACT.20.9	Muzombwe mmohi eethaniwa Ewutiku akaraatilege vazhaneelani, dhahimudheelaga kove ogonaga. Pawulo owogagave mudhidhi mujinjeene. Muzombwe ole agonaga ahimoraga, okuma wootandaanyihedheya wa neethaaru, yamfwanyilege ookweene. 
ACT.20.10	Vevale Pawulo ahikitaga, omukonaantela, omukubaarela mulobwana ole, wiira: <<Muhukubanye! Ola ohukanna egumi>>. 
ACT.20.11	Agagwelile odhulu wa nyuba elene ahigwaddanyaga mukaathe oja, nuwindo ahiwelelaga owoga mudhidhi woolapeleene ofiyedha ode osa. Vano omaruwa. 
ACT.20.12	Nuwindo, akwaaye yahimudhowagana mulobwana ole agali mugumi, aatene yahilibihiwaga vajinji.
ACT.20.13	Nahimwihiyaga Pawulo wewule, hiyo ogwela mmwanddeyani odhowa oAsosi, wewo wamwaakeleliihu Pawulo vowi anilamule ndo, mwaha afunile weedda ode. 
ACT.20.14	Pawulo aganifwanyile oAsosi, nahimwaakelelaga mmwanddeyani, hiyo odhowa vamohi oMitileni. 
ACT.20.15	Vevale omenseloni wiwa nahigwelaga mwanddeya nahifiyaga vakukuuve ni oKiyo. Nlabo nooharela nahifiya oSamo, nuwindo nlabo nooharela nahifiyaga oMileto. 
ACT.20.16	Vowi Pawulo ahimaruwela wi akwaranye oEfeso wi onaadhe athathile mudhidhi oAziya, aaguvelaga wi nlabo na Pentekoxte nimwiireyele oZheruzalemi dhakala dhowaandeya.
ACT.20.17	OMileto Pawulo ahirumihaga mpaganyo oEfeso wawiithaniha apogo a gerezha. 
ACT.20.18	Egafiyile ahawiirelaga: <<Muhunona meeddelo aaga mudhidhi waatene okaliliimi ni nyo, okuma nlabo nowambeela givolowiliimi oAziya wuno, 
ACT.20.19	gimwiimelelaga Nabwiya moowiiyeviha waatewene, mitori ni dhooweehiwa dhagipadduwela mwaha wa misapa dha aZhudewu. 
ACT.20.20	Vowi kagilogohile dhego dhoofuneya, wuulaleyelani ni wusuuzihani dhaatedhene voweela teto nyuba ni nyuba 
ACT.20.21	giirelaga onamoona wa aZhudewu teto wa aGerego wi etthwaruwe, emuharege Mulugu, emuroromelaga Nabwiya eehu Yesu.
ACT.20.22	<<Dhiinova gihisogoleliwa ni Muneba ginadhowa oZheruzalemi gihinonaga dhinafuna ogiireyela wewo. 
ACT.20.23	Dhinoniliimi sowi Muneba Woweela woogiwaraaliha nluwa ni nluwa wi omagiwa ni orabula dhili osogolo waaga dhinogijejiha. 
ACT.20.24	Naari ndo miyo ginodhowawo, vowi kagineelengela egumi yaaga wona yoofuneya, eli yoofuneyesesa sowi gaakwanihela dhirumiwiimi wiirana ni ohidda mabasa egivahile Nabwiya Yesu. Ela sowi giirele onamoona Muselu Wapama wa mahala a Mulugu. 
ACT.20.25	Vano gihinona nyo mwaatene a mirudda mweeddiimi guulaleyelagani Omwene kamudha moonave kove yaaga. 
ACT.20.26	Mowindo ginowiirela onamoona peeno wi miyo kaginna muladdu ni mmohi a mwa nyo aarimeelaga, 
ACT.20.27	mwaha wi kaguulogohedheni yego, guhuulaleyelani dhaatedhene dha dila ya Mulugu. 
ACT.20.28	Mwiyiing'anele teto wiing'anela nikwedda nenddo Muneba Woweela wuuheliliiwani wi mukale anamaang'anela wi mukameelege gerezha ya Mulugu, eyene eguliliiye ni mwazi waaye-waaye. 
ACT.20.29	Miyo gihinona wi gavenyavo eneere ovolowa mugerezha amagaaddi enaakale wona miiji dhooguwa vaari va nyo, kidha ebebeedhela mabila. 
ACT.20.30	Naari mwa nyeeneve eneere oovenya amohiwa enasuuzihege dhoovirigana wi yaaburulele anamasuuza mundduli mweewa. 
ACT.20.31	Mowindo mukale owiyaang'anela, muubuwelelaga wi va yaaka thaaru, mahiyu ni mutana, kagimalile wuuwaraalihani kadda muthu ni mitori.
ACT.20.32	<<Dhiinova ginowuupelekani mmadani mwa Mulugu, mwa mutheenga wa mahala aaye. Mutheenga oyo ohukanna owodha woowaraaliha munroromeloni ni wuuvahani mareeliho oliye yinniiyena wa aatene ayene eli oweelihiwa. 
ACT.20.33	Kagikalele nrima parata, naari oro, naari dhoowara dha muthu mmohi. 
ACT.20.34	Nyo muhunona wi madada aaga ala ehihidda mabasa wi gifwanye nde dhagihaleela ni dhaahaleela ale yaali ni miyo. 
ACT.20.35	Mwa dhego dhaatedhene nda guhuwoonihani wi voohidda mabasa moolibihedha ndala soofuneya wi mwaakamihedhege oohaleeliwa, muubuwelelaga madhu a Nabwiya Yesu oliyeene yiiriliiye: <Ovaha onodhana ohagalala vajinji, ohiya waakela> >>.
ACT.20.36	Pawulo agawogile dhego nda, ahikokoraga ni aatene ayene, olobela. 
ACT.20.37	Vevale aatene yahiindda vajinji, omukubaarela, ombezharigi. 
ACT.20.38	Aliwa yahukuuwaga vajinji mwaha wa madhu ale yawogiligiiye owi kidha yoonave kove yaaye. Nuwindo, yahimveleelaga omwanddeyani.
ACT.21.1	Nigamwalane nahimaruwaga ni mwanddeya, weedda mowogoola ofiya oKosi, nlabo nooharela nahifiyaga oRoddi, okuma vevo nahifiyaga oPatara. 
ACT.21.2	Nahifwanyaga mwanddeya wadhowaga oFinisiya, hiyo ogwela omaruwa. 
ACT.21.3	Naang'anaga eliga eneeriwa Xiperi nahikakelaga moono woong'oto, nahicapaga mwanddeya ofiya murudda wa oSiriya, wiimeliha mwanddeya oTiru, wewule anya a sapo pwafunigiiwa okitiha.
ACT.21.4	Nigaafwanyile amudhi mwa Kirixtu awewule nahikalaga ni aliwa malabo matanu nameenddi. Aliwa, mwa Muneba Woweela, yahimulobaga Pawulo wi ahixixe odhowa oZheruzalemi. 
ACT.21.5	Nigaakwanihile waweeddela nahimaruwaga olenddo weehu. Alobwana aatene ni ahiyaniiwa ni aniiwa yahiniveleelaga ofiyedha ode wa nluwa. Nahikokoraga seresere ya nyaza, olobela. 
ACT.21.6	Vevale nahipaganyanaga, hiyo ogwela mwanddeya, aliwa owelelaga mmavade mweewa. 
ACT.21.7	Nigamalile olenddo weehu wa oTiru, nahifiyaga oPetolomayida. Wewo nahaalojela amudhi amohi mwa Kirixtu, okala ni aliwa nlabo nimohi. 
ACT.21.8	Nlabo nooharela nahimaruwaga odhowa oSezareya, ofiya vaade va Filipi, namalaleya a Muselu Wapama, mmohi mwa atanu ni abiili,
ACT.21.9	Ola ahikalana ahima anamwali annayi yaali anamavuhulela, kayateliwe.
ACT.21.10	Nigali wewule malabo majinjeene, ahidhaaga namavuhulela akumelaga oZhudeya, eethaniwa Agabu. 
ACT.21.11	Vadhiiligiiye, ahithukulaga sintu na Pawulo, Agabu omagana madada ni manyalo aaye, wiira: <<Nda sinawoga Muneba Woweela: <Mwiinya a sintu ndda, aZhudewu a oZheruzalemi enoommaga ndala vano empeleke mmadani mwa athu oode> >>. 
ACT.21.12	Nigeewile madhu alena hiyo ni athu a niburo ndde, nahimulobaga Pawulo wi ahigwelele oZheruzalemi. 
ACT.21.13	Nuwindo, ahaakulaga, wiira: <<Munanddela ddi, mugivoreyihaga murima? Vowi ginorumeedha ohuli ofugeliwave baahi, mbwenye ofiyedha okwa mwaha wa ndina na Nabwiya Yesu oZheruzalemi>>. 
ACT.21.14	Vooniliihu wi kannanda omukwekwetha, nahimaalaga, hiyo wiira: <<Ofuna wa Nabwiya wiireye!>>
ACT.21.15	Egavirile malabo alene, nahisasanyedhaga olenddo weehu, omaruwa, ogwelela oZheruzalemi. 
ACT.21.16	Anamasuuza amohi a oSezareya yahiniveleelaga teto, onifiyiha oZheruzalemi, vaade va Menasawu, mukadda Xiperi. Ola aali mmohi mwa aKirixtu owambeela, nahayile vevo.
ACT.21.17	Nigafiyile oZheruzalemi, addibila ni arogora yahinaakelelaga ni ohagalala. 
ACT.21.18	Nlabo nooharela Pawulo ahivenyaga vamohi ni hiyo wi agumane ni Tiyago ni apogo aatene a gerezha yatugumanege wewule. 
ACT.21.19	Egalojelane, Pawulo ahawaaddelihagamo mooharana-harana dhaatedhene dhedho Mulugu dhiiriliiye vaari va athu oode odheela mwa meerelo a orumiwi waaye. 
ACT.21.20	Vevale egeewile dhedhi yahimuthithimihaga Mulugu. Vano yahimwaaddelaga Pawulo, wiira: <<We ddibilihu, onowoona pamadhene wi vihikala aZhudewu macikwi ni macikwi emuroromele Kirixtu, aliwa aatene enoharihamo moodidela Malamulo. 
ACT.21.21	Athu ehawaaddela dha nyo wi munowasuuziha aZhudewu aatene eli dhilabo dha ode wi ehiiwelelege Malamulo a Mozezi, wiiraga kayawiinelege aniiwa, naari ohariha meeddelo a aZhudewu. 
ACT.21.22	Ki veva nneere avi? Ebaribareene aliwa enowiiwa wi muhufiya. 
ACT.21.23	Vano wiirena enowaaddeliihu: Ehikalavo veva athu annayi elibele wa Mulugu. 
ACT.21.24	Mudhowe ni aliwa, mweyeelihe vamohi, olive mutheengo wa weelihiwa weewa wi yaande ojema miru dheewa. Ndo aatene enoonona wi kahuwo ebaribari dhinawogiwa dha we, eneerege woona wi onowiiwelela Malamulo. 
ACT.21.25	Mbwenye nihaalebela kaarata wa athu emuroromele Yesu ehili aZhudewu wi ehijege nyama ya aneenyama ookutheliwa a milugu eebeweene, ehijege mwazi, naari mwaneenyama oohogiwa wi ehikale ajeberuwe, anamararuwa>>. 
ACT.21.26	Nuwindo, omenseloni wiwa Pawulo ahikala vamohi ni alobwana ale aatene, wiyeeliha, oliye ovolowa mu nyuba ya Mulugu wi awaaddelihemo anamakutha omala wa malabo owiyeeliha weewa, waakuthiwe alini mukutho wa kadda muthu.
ACT.21.27	Ehalaga vang'ono omala malabo matanu nameenddi owiyeeliha, aZhudewu a oAziya egamoonile Pawulo mu nyuba ya Mulugu, yahituzhaga nlogo naatenene, omwihidda Pawulo. 
ACT.21.28	Yookuwaga, yiiraga: <<Nyo aEzarayeli, munikamihedhe! Mulobwana ola di oyene onaasuuziha athu dhipaddi dhaatedhene dhoonyemula nlogo neehu, dhoonyemula Malamulo, dhoonyemula mburo ola. Ohiya ndo ohaavolosiha teto aGerego mu nyuba ya Mulugu, anoongaga weela wa mburo ola>>. 
ACT.21.29	Yawogele dhedhi vowi yahimoonaga Torofimu muEfeso vamohi ni Pawulo muluwani, vano yoobuwelaga wi Pawulo ahimvolosiha nyuba ya Mulugu.
ACT.21.30	Athu aatene a muluwani mule yahitakaleliwaga, yahithamagaga, ogumanela, omwihidda Pawulo, omburulelaga ode wa nyuba ya Mulugu, mowaaguva misiwo dhahifugiwaga. 
ACT.21.31	Vevale athu ale efunaga ompa Pawulo, musogoleli a nikuru naatenene na anyakoddo a oRoma ahaaddeliwaga wi mu Zheruzalemi mwaatemwene mwahikala mbigiddi. 
ACT.21.32	Mowaaguva oliye ahaathukula anyakoddo ni asinturiyawu,
ACT.21.33	Musogoleli a anyakoddo ahimwaaddamelaga Pawulo, omwihidda, olamula wi emmage ni fingwi biili, vevale ahikohaga, wiira: <<Muthu ola baani? Okalile addi?>> 
ACT.21.34	Amohi mwa anamwinji yookuwaga ni mukalelo mmohi, amohiwa yookuwaga ni mukalelo mmoheene. Mwaha wa nthapa musogoleli a anyakoddo ole kaandile onona ebaribari, mowindo ahilamulaga wi Pawulo athukuleliwe mburo wa anyakoddo. 
ACT.21.35	Yaaddamelaga sikaadda ya vamavolowelo, anyakoddo ale yeerege omuthukula ni mwaha wootukumiwa ni anamwinji, 
ACT.21.36	vowi anamwinji aatene yowaaharaga ekuwaga, yiiraga: <<Mumpe!>> 
ACT.21.37	Vevale Pawulo agahalile vang'ono wi avolosihiwe, ahiwogaga ni musogoleli a anyakoddo, wiira: <<Ginorumeedhiwa wi giwoge ni nyo?>>
ACT.21.37	Oliye ahaakulaga, wiira: <<We onowoga eGerego? 
ACT.21.38	We kuli mwEgubuddu ole atatamule wiinyuwela malabo amundduli, ole aathukulele okokolani mapanga macikwi mannayi (4.000)?>>
ACT.21.39	Nuwindo, Pawulo ahaakulaga, wiira: <<Miyo gili muZhudewu, mwanamurala a oTarusu, nluwa noovuweya na murudda wa oSilisiya. Ginowuulobani wi mugirumeedhihe owoga ni athu ala>>.
ACT.21.40	Ahimurumeedhihaga, vano Pawulo wiimela musikaaddani, ovenyiha ndada naaye wiirana etoonyihedho wi emaale. Vano athu yahimaalaga pee, oliye owoga ni eHeberi, wiira:
ACT.22.1	<<Addibilaga ni abaabi, vuruwanani madhu owiyaakihedha waaga vameentoni veenyu>>. 
ACT.22.2	Vevo egamwiiwile wi onaawogana eHeberi yahimaalaga pee. Vano Pawulo ahiiraga: 
ACT.22.3	<<Miyo gili muZhudewu, gibaliwe nluwa na oTarusu a oSilisiya, mbwenye gunnuwele va nluwa nendda. Gisuuzihiwe mwemu ni Gamaliyeli, ohugisuuziha mootibesesa Malamulo a makolo eehu, gididelaga dha Mulugu wona nyo malabo a peeno. 
ACT.22.4	Miyo gowaaharahara athu a Dila ela ofiyedha amohi opiwa. Gaamagihaga alobwana ni ahiyana, gaafugelaga mukaambura. 
ACT.22.5	Musogoleli a anamakutha ni asogoleli aatene a aZhudewu anamoona a dhedho. Aliwa yahigiinkelela makaarata wi gidhowena wa addibilihu aZhudewu a oDamasiku, gahivenya odhowaga wewo wi gaamage aKirixtu a wewule gaadhena oZheruzalemi wi yoonihiwe goyi.
ACT.22.6	<<Vano ngali voolenddoni gaaddamelaga ofiya oDamasiku, wora vakukuuve ya kumi ni biili ya mutana, mowaaguva waara wookwaranya woodheela odhulu wahigimoneya mogaapeelela. 
ACT.22.7	Nuwindo, gahitongwelaga vati, gahiiwaga ndhu, niiraga: <Sawuli, Sawuli, onagiharaharela ddi?>
ACT.22.8	<<Gahikohaga, wiira: <Muli aani, Nabwiya?>
ACT.22.8	<<Vano oliye wiira: <Miyo gili Yesu, muNazarethi, onamuharahariiwe>. 
ACT.22.9	Akwaaga yaaligi ni miyo voolenddoni yahoona waara, yahiiwaga ndhu ndde mbwenye kayeewelelegemo.
ACT.22.10	<<Vevale gahikohaga, wiira: <Gineere ddi, Nabwiya?>
ACT.22.10	<<Oliye ahiiraga: <Ovenye, odhowe oDamasiku, wewo eneere wuwaaddela dhaatedhene dhedho dhithomeliwiiwe wiirana>. 
ACT.22.11	Vowi kagoonaga ni mwaha wowaara wule wa nthithimiho, akwaaga yaaligi ni miyo bagihiddeelege moono ogikogodhihaga ogifiyiha oDamasiku.
ACT.22.12	<<Wewo wahikala muthu mmohi eeriwa Ananiya, owiiveleela mMalamuloni, ootthettheeliwa ni aZhudewu aatene yamagile wewule, 
ACT.22.13	ahidhaaga, wiimela vowaaddamela ni miyo, wiira: <Ddibilaaga Sawuli, owelele woonege>. Mudhidhi olene ngathukule meento, gahimoonaga oliye.
ACT.22.14	<<Nuwindo, oliye ahiiraga: <Mulugu a makolo eehu ohuusakula wi onone ofuna waaye, omoone Owogoowa,
ACT.22.15	mwaha wi onaakale namoona aaye vameentoni va athu aatene wa dhego dhooniliiwe ni dhiiwiliiwe. 
ACT.22.16	Ki dhiinova onajejiha ddi? Ovenye, obathiziwe, ohuwihe dhoothega dhaawo, wiithanaga mwa ndina naaye>.
ACT.22.17	<<Ngawelele oZheruzalemi, gilobelaga mu nyuba ya Mulugu, gahoonaga yootikiniha, 
ACT.22.18	gahimoonaga Nabwiya, oliye ogiirela: <Ovenyemo mu Zheruzalemi mowaaguva, mwaha wi athu kinaakele onamoona waawo onawoga dha miyo>.
ACT.22.19	<<Gahaakula, giira: <Nabwiya, aliweneene ehinona wi mu nyuba mwaatemwene dha matugumano gowaafugela mukaambura, gowaawaxula ale yoororomelani. 
ACT.22.20	Vevale apiwaga namoona eenyu Extevawu, miyo gahikalagavo gowaakulelaga teto miyo dalogolelege dhoowara dha anamapaya>.
ACT.22.21	<<Mbwenye Nabwiya ahigaaddelaga, wiira: <Odhowe, ginowuuruma woolapelawene wa athu oode> >>.
ACT.22.22	Nlogo nahimwiiwa Pawulo ofiyedha owoga madhu ayene. Nuwindo, nahikuwaga, niiraga: <<Muthu ola avenyihiwevo veelaboni va, kafwaneelele wi akalena egumi!>>
ACT.22.23	Ekuwagave, yooburulaga maleya eewa, etatelaga nthubi odhulu, 
ACT.22.24	Musogoleli a anyakoddo ahilamulaga wi Pawulo adhowiwena muwari mwa mburo wa anyakoddo. Wawiirela wi emuwaxulege, emukohaga wi musogoleli ole anone mwahaya wamukuweleliisu. 
ACT.22.25	Emurunddumulaga ni mingoyi wi emuwaxulege, Pawulo ahimukohaga sinturiyawu aaligi vevale, wiira: <<Dhinorumeedheya omuwaxula mwanamurala a omwene wa oRoma, ahinathongiwe?>>
ACT.22.26	Sinturiyawu veewiligiiye dhedhi, ahidhowaga wa musogoleli a anyakoddo, omwaaddela, wiira: <<Onafuna wiire ddi? Vowi muthu ola mwanamurala a omwene wa oRoma>>.
ACT.22.27	Musogoleli ole ahidhaaga, omukoha Pawulo: <<Ogaaddele, we oli muRoma?>>
ACT.22.27	Oliye waakula, wiira: <<Ee, gili>>.
ACT.22.28	Vevale musogoleli ole ahiwogaga, wiira: <<Miyo oRoma waaga boogula ni korowa dhijinji>>.
ACT.22.28	Pawulo ahimwaakulaga, wiira: <<Mbwenye oRoma waaga boobaliwana>>.
ACT.22.29	Mowaaguva ale yaaligi vevale wi emukohege Pawulo yahivenyagavo. Musogoleli a anyakoddo ahoova voonona wi ammagile mwanamurala a omwene wa oRoma.
ACT.22.30	Nlabo nooharela musogoleli a anyakoddo ole oofunaga onona mwaha wa ebaribari aZhudewu wamusumeleliiwa Pawulo. Ahilamulaga wi etugumane apogo a anamakutha, Nikuru nuulubale na apogo a aZhudewu, oliye ahimutapulihaga Pawulo, ahirumiha omudhana, omwiimeliha vaari veewa.
ACT.23.1	Pawulo ahisugwaga Nikuru nuulubale na apogo a aZhudewu, wiira: <<Addibilaga, ofiyedha peeno ginoweeddave ni murima woweela vameentoni va Mulugu>>. 
ACT.23.2	Vevale musogoleli a anamakutha Ananiya ahaarumaga yamwaaddamelege Pawulo wi emuddwadhe owanoni. 
ACT.23.3	Vano Pawulo ahiwogaga ni oliye, wiira: <<Mulugu onowuuddwadha, we nsiri noweelihiwa! We kukaraatile wi ogithonge moohara Malamulo? Mbwenye we kunahariha Malamuloya, onalamula wi giddwadhiwe>>.
ACT.23.4	Ale yaaligi vakukuuve va oliye yahiiraga: <<Onamuruwana musogoleli a anamakutha a Mulugu?>>
ACT.23.5	Pawulo ahaakulaga, wiira: <<Addibilaga, kaganonile wi oliye musogoleli a anamakutha; vowi dhihilebiwa: <Ohumuruwane ole oli musogoleli a nlogo naawo>
ACT.23.6	Vano Pawulo vooniligiiye wi amohi mwa aliwa ba nikuru na aSaduseyi, amohi ba nikuru na aFarizi, ahikuwaga, wiira: <<Addibilaga, miyo teto gili mFarizi, mwaana mFarizi! Ginothongiwa mwaha wi ginojejihedha ovenyihiwa muukwani!>> 
ACT.23.7	Agawogile madhu alena aSaduseyi ni aFarizi wambeela okangana, ogawanyeya. 
ACT.23.8	Vowi aSaduseyi kinaroromela wi ohukalawo ovenyihiwa muukwani teto kaliwo mungero naari muneba, mbwenye aFarizi enororomela dhaatedhene dhedhi. 
ACT.23.9	Ndala vahikalaga nthapa nuulubale. Vano yahivenyaga anamasuuziha amohi a Malamulo a nikuru na aFarizi wambeela opambihana, wiira: <<Kanifwanyile yoovirigana naari yowi emohi mwa muthu ola. Akala muneba naari mungero diwogile ni oliye?>>
ACT.23.10	Ovaanyihana wahitthabwaga musogoleli a anyakoddo ofiyedha woova wi eneere omvarula Pawulo. Ahaalamulaga anyakoddo wi ekite, emwaakihedhe mwa aliwa, emudhowena omburoni wa anyakoddo.
ACT.23.11	Mahiyu ooharela Nabwiya ahimooneyela Pawulo, omwiirela: <<Murima waawo olibe. Wona ogiireliiwe onamoona wuno oZheruzalemi, soofuneya wi teto ogiirele onamoona oRoma>>.
ACT.23.12	Ogasile, Azhudewu yahipanganela dhabure, olibelela vamohi, yiiraga: <<Kannaja, naari ong'wa ofiyedha nimpe Pawulo>>. 
ACT.23.13	Yaali okwaranya athu makumi mannayi yavolowile mmawujeni. 
ACT.23.14	Aliwa yahidhowaga wa apogo a anamakutha ni apogo a nlogo, wiira: <<Hiyo nihiiwanana olibela mmirimani mweehu wi kannaja yego naari ong'wa ofiyedha nimpe Pawulo. 
ACT.23.15	Vano nyo vamohi ni Nikuru naatenene mmulobe musogoleli a anyakoddo wi amudhena Pawulo wa nyo, mukalegehi munafuna muwelele osuuzela muladdu waaye ofiyedha othongiwa. Vano hiyo nnakala owiisasanyedheene nimpe ahinafiye wa nyo>>.
ACT.23.16	Mbwenye mwaana-mulobwana a murogoriye Pawulo ageewile dha mawuje ale, ahidhaaga, ovolowa mburo wa anyakoddo, omwaaddela Pawulo dhaatedhene.
ACT.23.17	Vevale Pawulo ahimwiithanaga sinturiyawu
ACT.23.18	Sinturiyawu ahimuthukulaga muzombwe ole, omudhowana wa musogoleli a anyakoddo, wiira: <<Munyakaambura Pawulo ohugiithana, ogiloba wi gimudhena muzombwe ola vameentoni veenyu. Pawulo wiire ola ohukanna madhu wi owaaddeleni>>.
ACT.23.19	Musogoleli a anyakoddo ahimwihiddeelaga ndada muzombwe ole, omudhowana nikukuru, omukoha, wiira: <<Onafuna ogaaddele ddi?>>
ACT.23.20	Oliye ahimwaakulaga, wiira: <<AZhudewu ehipanganela wi yuulobeni mmudhowena menselo Pawulo wa Nikuru neewa na apogo, mukalegehi munafuna musuuzele muladdu waaye. 
ACT.23.21	Kwaahiye wi yuukwekwethe wiirana ndo, vowi eli okwaranya athu makumi mannayi ayene yiisasanyedhe omwiipitelela Pawulo. Ehiiwanana olibela wi kinaaje yego naari ong'wa ehimpile Pawulo. Dhiinova ehiisasanyedhela, ejejihedhelaga yoorumeedha yeenyu wa yoolobiiwa>>.
ACT.23.22	Vevale musogoleli a anyakoddo ahimpaganyaga muzombwe ole, omusumulula, wiira: <<Ohumwaaddele muthu mmohi wi ohugaaddela dhego dhedhi>>.
ACT.23.23	Nuwindo, ahawiithanaga asinturiyawu abiili, waalamula, wiira: <<Ehinafiye wora tanu ni nnayi ya mahiyu alena mwaasasanyedhe anyakoddo mazana meenddi edhowe oSezareya teto anyakoddo makumi matanu ni meenddi owaagwela akavalo teto mazana meenddi aliba mwaalago. 
ACT.23.24	Mmusasanyedhe kavalo Pawulo amugwele wi afiye pama wa Kuminadori Felixi>>.
ACT.23.25	Vano musogoleli a anyakoddo ole ahilebaga kaarata, wiira:
ACT.23.26	<<Ooriiheya Kuminadori Felixi, ginowuulojelani. Di miyo, Kalawudiyu Lisiyasi ginaleba. 
ACT.23.27	Mulobwana oyo aZhudewu bamwihiddile, yeera wi empe gigafiyile ni anyakoddo aaga gihimwaakihedha, mwaha gihiiwa wi oliye muRoma. 
ACT.23.28	Gifunaga onona mwahaya wamusumeleliisu, gahimudhowana muddibani mwa Nikuru neewa na apogo a aZhudewu. 
ACT.23.29	Gahoona wi emusumelele mwaha wa dhego dha Malamulo eewa, mbwenye kavili muladdu wofwaneelela okwa, naari mukaambura. 
ACT.23.30	Gigeewile wi vahikala owogiwa mawuje odheela wa muthu oyo, mowaaguva gihimurumiha wa nyoovo. Gihawaaddela aliba omusumela ayo wi edhe ewoge muladduya vameentoni veenyu>>.
ACT.23.31	Vevale anyakoddo ale yahimuthukulaga Pawulo wona mwalamuleliwiiwa, omudhowana ni mahiyu ofiyedha oAntipatiride.
ACT.23.32	Nlabo nooharela nikuru nimohi na anyakoddo yahiwelelaga omburoni weewa, waahiya aliba waagwela akavalo emveleelaga Pawulo. 
ACT.23.33	Aliba akavalo egafiyile oSezareya, egapelekile kaarata wa Kuminadori teto yahimpelekaga Pawulo. 
ACT.23.34	Kuminadori ageelengile kaarata ele, ahimukohaga Pawulo, wiira: <<Oli a murudda baani?>> Vano aganonile wi muSilisiya, 
ACT.23.35	ahimwaaddelaga, wiira: <<Ginowiiwa muladdu waawo yadha teto aliba wuusumela>>. Nuwindo, ahilamulaga wi aang'aneliwege munyuba yoolibihiwa yamagiwe ni Heroddi.
ACT.24.1	Egavirile malabo matanu Ananiya, musogoleli a anamakutha, ahiveleeliwa ni apogo a aZhudewu, vamohi ni oononelamo nlamulo, eeriwa Teritulo, ala yahikitaga, ofiya vameentoni va Kuminadori, vevale omusumela Pawulo. 
ACT.24.2	Nuwindo, egamwiithanile, Teritulo ahambeelaga omusumela, eeraga: <<Ooriiheya Felixi, voovira malabo majinji hiyo nnakala mmurenddeleni onadheela mmathongelo mweenyu. Mwiilaboni mu nnowoona ocenjeya oneereya odheela mmoobuweleloni mweenyu. 
ACT.24.3	Mwa dhipaddi dhaatedhene ninowuutthettheelani mwaha wa dhapama dhedhi dhinaniireliinyu. 
ACT.24.4	Kamwiirena, kaginafuna wuwiiyelani mudhidhi, mbwenye ginowuulobani munivuruwane vang'ono moovilela mweenyu.
ACT.24.5	<<Mwaha bowi muthu ola mulili, onodhiiha wiinyuwelana mwa aZhudewu aatene a elabo yaatene. Oliye musogoleli a nikuru nooholosa na aNazarethi. 
ACT.24.6	Ola teto ahixixa onoonga weela wa nyuba ya Mulugu, mwaha wa eyo nihimmaga [ni efunelo yowi nimuthonge wona mwa nlamulo neehu. 
ACT.24.7	Mbwenye agadhiile musogoleli a anyakoddo Lisiyasi ohunaaka mmadadani mweehu ni kopolo dhijinji, 
ACT.24.8	olamula wi aliba omusumela edhe vameentoni veenyu.]
ACT.24.9	AZhudewu teto yahitugumanya madhu eewa oomugunddana, yaakwanelihaga dhaatedhene wi seebaribari.
ACT.24.10	Kuminadori ahimvahaga Pawulo etoonyihedho wi awoge. Vevale oliye ahiiraga: <<Gihinona wi muhukala yaaka dhijinji muthongaga nlogo ndda, mwa ela ginowiyaakihedha ni ororomela. 
ACT.24.11	Munowaanda waakwaneliha wi kavivirile malabo kumi ni meenddi gigweliliimi oZheruzalemi wi gamweebedhe Mulugu. 
ACT.24.12	Aliba ogisumela kigifwanyile gikanganaga ni athu naari gaaholosaga athu mu nyuba ya Mulugu, naari mu nyuba dha matugumano, naari muluwani. 
ACT.24.13	Ala kinaanda wooniha ebaribari wa nda dhinagisumeliisuna. 
ACT.24.14	Vano miyo mwa yego emohi ginorumeedhela vameentoni veenyu wi ginomweebedha Mulugu a makolo eehu mooligana Dila eyene aliwa eneeriisu sa nikuru nooholosa. Ginororomela dhaatedhene dha Malamulo teto ni dhilebiwe dha anamavuhulela. 
ACT.24.15	Gihikalana ojejihedha mwa Mulugu wona teto ojejihedha winna aliwa wi onoodha okalewo ovenyihiwa muukwani wa ale owogoowa mirima teto ni ootakala mirima. 
ACT.24.16	Mwaha wa dhedho ginowiilibihedha mudhidhi dhaatedhene weedda ni murima woweela vameentoni va Mulugu ni athu.
ACT.24.17	<<Ngamalile yaaka dhijinji ode wa Zheruzalemi gihidha wi gidhena mvahi wa athu oorabula a nlogo naaga ni okutha mikutho. 
ACT.24.18	Giiragana dhedhi, aZhudewu yahigifwanya mu nyuba ya Mulugu ngali oweelihiweene, kawaatugumane athu, naari nthapa. 
ACT.24.19	Mbwenye ehikalawo aZhudewu amohiwa a oAziya, aliwa bafwaneelele okala va wi egisumele vameentoni veenyu akala ehikanna mwaha ni miyo. 
ACT.24.20	Naari alena eli va ewoge mwaha wootakala ogifwanyiliisuna, vaaliimi va Nikuru neewa na apogo a aZhudewu. 
ACT.24.21	Mbwenye gihiira yego emohi, gahikuwa vameentoni veewa, giira: <Peeno ginothongiwa mwaha wowi ginojejihedha ovenyihiwa muukwani> >>.
ACT.24.22	Felixi anonelemo pama dha Dila ele, ahihiyedhedha muladdu ole, wiira: <<Afiya musogoleli a anyakoddo, Lisiyasi, gineere othonga muladdu waawo>>. 
ACT.24.23	Vevale ahimulamulaga sinturiyawu
ACT.24.24	Egavirile malabo vang'ono, ahidha Felixi ni mwihiyanaaye, Dirusila, aali muZhudewu. Ahimwiithanihaga Pawulo, ovuruwana dhawogigiiye dha omuroromela Yesu Kirixtu. 
ACT.24.25	Pawulo awogagave dha egumi yowogoowa teto oowogaga dhowihiiha weeka oli okoodda dhootakala ni dhowi Mulugu onoodha aathonge athu, Felixi ahoova, omwaaddela, wiira: <<Dhiinova baahi! Odhowe, gafwanya mudhidhi ginowuwiithana>>. 
ACT.24.26	Oojejihesa wi Pawulo eere omvaha korowa oomwiithanesa wiinddi-wiinddi, ethapanyaga.
ACT.24.27	Dhigavirile yaaka biili, Porosiyo Fexto ahihaba omwene wa Felixi. Vano oliye afunaga waahagalaliha aZhudewu, ahimwihiya Pawulo mukaambura.
ACT.25.1	Egavirile malabo maraaru Fexto ahifiya murudda ole, ahivenya nluwa na oSezareya, ogwelela
ACT.25.2	Wewo apogo a anamakutha ni apogo a aZhudewu yahidhaaga wa oliye osuma miladdu dha Pawulo. 
ACT.25.3	Yahimulobaga wi aawomele murima aarumihedhe Pawulo oZheruzalemi, vowi yahimureyela musapa wi empe mundila. 
ACT.25.4	Fexto ahawaaddelaga, wiira: <<Pawulo onowaang'aneliwa oSezareya, miyo ginaya wewo voohulogela. 
ACT.25.5	Asogoleli eenyu edhowe vamohi ni miyo, akala oliye ohiirana yoothega, yamusumele wewo>>.
ACT.25.6	Ahikala ni aliwa oZheruzalemi malabo matanu ni maraaru naari kumi, vano yahikitelaga oSezareya. Obebehini wiwa ahikaraatigi vampanddoni va othongi, olamula wi adhiiwena Pawulo. 
ACT.25.7	Agadhiiwena, aZhudewu yakitile oZheruzalemi yahimurijaga, wambeela omusumela ni dhego dhowoopiha dhijinji, dhedho aliwa dhahandigiiwa wooniha wi seebaribari.
ACT.25.8	Nuwindo, Pawulo ahiyaakihedhaga ni madhu ala, wiira: <<Miyo kagithegele Malamulo a aZhudewu, naari nyuba ya Mulugu, naari kagimuthegele Sezari>>.
ACT.25.9	Mbwenye Fexto voofuna waahagalasa aZhudewu, ahimukohaga Pawulo, wiira: <<Oneere odhiveliwa ogwela oZheruzalemi wi muladdu waawo wathongiwe wewo vameentoni vaaga?>>
ACT.25.10	Pawulo, ahiiraga: <<Miyo gili vameentoni va othongi va Kingi Sezari, fiveva vifwaneeleliimi othongiwa. Miyo kagaathegele aZhudewu mwa yego eli yaatene wona nyo munoneliinyu pamadhene. 
ACT.25.11	Akala gihikanna yoothega teto akala gihiira yego yoofwaneelela opiwa, kaginakoodda opiwa, naari. Mbwenye akala ndo dhinagisumeliisuna kahuwo dha ebaribari, kalivo muthu onaakwanihe ogipeleka wa aliwa. Miyo ginafuna gathongiwe ni Sezari>>.
ACT.25.12	Vevale Fexto agathapanyile ni nikuru na asamasowa aaye, ahimwaakulaga Pawulo, wiira: <<Vowi onafuna wathongiwe ni Sezari, wa Sezari onoodhowa>>.
ACT.25.13	Egavirile malabo vang'ono mwene Agiripa ni murogoriye Berinise, yahifiyaga oSezareya wi yamulojele Fexto. 
ACT.25.14	Agalogelewo malabo majinji Fexto ahimwaaddelaga mwene ole mwaha wa Pawulo. Fexto ahimulobaga Agiripa wi amukamihedhe mmoobuweleloni mwaaye, wiira: <<Mulobwana mmohi ohuhiyiwa mukaambura ni Felixi. 
ACT.25.15	Ngadhowile oZheruzalemi, apogo a anamakutha ni apogo a mutugumano dha aZhudewu yahimusumela, elobaga wi Pawulo akoniwe ni opiwa.
ACT.25.16	<<Miyo gahawaakulaga, giiraga: <ARoma kilemeelele omukona muthu ahinagumane vamohi ni aliba omusumelaya wi akalena mpatha wowiyaakihedha enamusumeliisuna>. 
ACT.25.17	Nuwindo, aliwa egadhiile wuno, nlabo nooharela, voohulogela, ngakaraatile vampanddoni va othongi, gahilamulaga wi adhiiwena Pawulo. 
ACT.25.18	Vano aliba omusumelaya egavenyile, kayaamusumelena dhego dhowoopiha nde dhajejihiimi wiiwa. 
ACT.25.19	Mbwenye yawogile ya dhilemeelelo dha aZhudewu teto dha muthu oneeriwa Yesu okwile, Pawulo amuwogiiye wi ohukalawo. 
ACT.25.20	Vowi miyo kaganonile masayeleloya mwaha ola, gahimukohaga akala oofuna odhowa oZheruzalemi wi muladdu waaye wathongiwe wewo. 
ACT.25.21	Mbwenye Pawulo ahilobaga wi afugeliwe mukaambura wi athongiwe ni Kingi Sezari. Vevo gahilamulaga wi aang'aneliwege ofiyedha gaande omurumiha wa Sezari>>.
ACT.25.22	Nuwindo, Agiripa ahimwaaddela Fexto, wiira: <<Miyo teto ginofuna omwiiwa mulobwana oyo>>. Fexto ahimwaakulaga, wiira: <<Menselo onoomwiiwa>>.
ACT.25.23	Nlabo nooharela ahidha Agiripa ni Berinise ni wiigayiha, yahivolowaga muthego mulubale vamohi ni asogoleli a anyakoddo ni alobwana oovuwa a muluwani. Fexto ahilamulaga wi adhiiwena Pawulo. 
ACT.25.24	Vevale Fexto ahiiraga: <<Mwene Agiripa ni nyo mwaatene muli veva ni hiyo, munomoona mulobwana ola. AZhudewu aatene a oZheruzalemi ni a wewuno yahiniloba mookuwa wi ola kafwaneelele okalawo. 
ACT.25.25	Mbwenye miyo goonile wi keerilena yego yoofwaneelela opiwa. Mwiinya afunaga wi athongiwe ni mwene a oRoma, gahuubuwelela wi gimurumihe. 
ACT.25.26	Mbwenye wa oliye kaginna yego yoofwaneelela omulebela nabwiya aaga. Mowindala gihimudhana wa nyo, tthabwa-tthabwa wa nyo mwene Agiripa wi namukohesesa, gikalena yoofwaneelela oleba. 
ACT.25.27	Miyo ginowoona wi kahuwo yapama omurumiha munyakaambura ohuwogiwe muladduya osumeleliwiiye>>.
ACT.26.1	Agiripa ahimwaaddelaga Pawulo, wiira: <<Nnowuurumeedhiha wi owoge madhu owiyaakihedhana>>. Nuwindo, Pawulo ahivenyihaga ndada naaye, wambeela owoga dhowiyaakihedhana, wiira: 
ACT.26.2	<<Nyo mwene Agiripa, miyo ginowuubuwela wi gihireelihiwa okala vameentoni veenyu peeno wi giyaakihedhe dhaatedhene aZhudewu dhinagisumeliisuna, 
ACT.26.3	mwaha wowi miyo gihinona wi nyoovo muhunona pama meeddelo maatene a aZhudewu teto muhunona mwaha wa dhoovaanyihana dheehu. Mwa ela ginowuulobani wi mugivuruwane ni ovilela.
ACT.26.4	<<AZhudewu aatene ehinona dha meeddelo aaga wambeela wiihimani waaga, naari elabo yaaga yoobaliwela, naari oZheruzalemi. 
ACT.26.5	Aliwa ehiginona wale. Yafuna enowiirela onamoona wi gaali mFarizi, goweeddela magano maatene a nikuru noolibihedha ndda. 
ACT.26.6	Peeno ginothongiwa mwaha woojejihedha Mulugu waaroromelihiiye makolo eehu. 
ACT.26.7	Mahimo kumi ni meenddi a nlogo neehu enojejiha waakwanelihiwa yoororomeliha emohive, emweebedhaga Mulugu mwa ntidi mutana ni mahiyu. Mwene Agiripa, bu mwaha woojejihedha wula onagisumelela aZhudewu. 
ACT.26.8	Nyo aZhudewu, mwaha bwaddi munoobuweleliinyu wi kadhinaandeya Mulugu waavenyiha athu muukwani?
ACT.26.9	<<Vowambeela ebaribareene miyo goobuwela wi yaali yoofuneya wi giirena dhego dhijinji gihiihe ndina na Yesu muNazarethi.
ACT.26.10	Mowindo gahiirana dhego nda oZheruzalemi. Ngaakelile owodha wa apogo a anamakutha, gowaafugela mukaambura aKirixtu ajinji, goorumeedhela yaakoniwaga ni opiwa. 
ACT.26.11	Dila dhijinji mu nyuba dha matugumano dhaatedhene gowaarabuliha, gooxixa wawiiriha wi emunyemulege Yesu. Mwaha wa owali waaga goovenya waaharaharaga aliwa naari mmaluwani oode.
ACT.26.12	<<Mwaha wa mabasa alena gahimaruwa odhowaga oDamasiku ni othongi wa apogo a anamakutha. 
ACT.26.13	Mbwenye, Mwene, gidhowaga mundila, yaakwanaga wora neekumi nabiili, gahoona waara woodheela odhulu, waara wule waali wookwaranya nduwa, wahigaapeelela ni alobwana yadhowaga ni miyo. 
ACT.26.14	Aatene nahitongwelaga vati, vano gahiiwaga ndhu nigaaddelaga ni mu ewogelo ya eHeberi, niiraga: <Sawuli, Sawuli, onagiharaharela ddi? Ndo oneeporosa weeka wona ng'ombe enaddwadha mukumbuzo wa makambuzi aaye>.
ACT.26.15	<<Nuwindo, miyo gahikohaga, wiira: <Muli aani, nabwiya?> Vano ahigaakula, wiira: <Miyo gili Yesu, oyene onamuharahariiwe. 
ACT.26.16	Ovenye wiimele, miyo guhuwooneyela wi guusakule okale mwiimeleli aaga ni namoona wa dhedho dhooniliiwe naari dhedho dhinadhiimi guwoonihe. 
ACT.26.17	Gineere wuuvulumusa wa athu aawo ni wa athu oode, wa ayene ginoorumiimi 
ACT.26.18	wi waafugule meento eewa wi erugunuwe oyiihini, ekale mowaara, erugunuwe mu othongi wa Sathana, yiipeleke mu othongi wa Mulugu wi yaakele oleveleliwa wa dhoothega dheewa, yaakele mburo vamohi ni athu aatene eli oweelihiwa odheela mwa nroromelo na miyo>.
ACT.26.19	<<Mwene Agiripa, miyo kagavaanyile dhego Mulugu dhagoonihiliiye. 
ACT.26.20	Mbwenye gahilaleyela, vowambeela a oDamasiku, a oZheruzalemi, a mirudda dhaatedhene dha oZhudeya ni athu oode wi etthwaruwe, erugunuwele wa Mulugu, yiiregena mabasa enooniha wi ehitthwaruwa. 
ACT.26.21	Mwaha wa dhedhi aZhudewu amohi yahigihidda ngali mu nyuba ya Mulugu oxixa wi egipe. 
ACT.26.22	Mbwenye mwaha wa okamihedhiwa ni Mulugu, gihikalawo ofiyedha peeno, siyeene giimeleliimi giirelaga onamoona wa ang'onong'ono ni alubale, gihiwogaga dhego dhimohi, dhihili dhedho dhawogile anamavuhulela ni Mozezi wi dheere opadduwa: 
ACT.26.23	Soofuneya wi Kirixtu arabulihiwe, akale muraaji ovenyihiwa muukwani wi alaleyele waara wa nlogo naaye ni athu oode>>.
ACT.26.24	Vevo Pawulo awogagave madhu owiyaakihedhana ndale, Fexto ahigwelihaga madhu, wiira: <<Ohukalana aneba, Pawulo! Osuuzesesa waawo ohuutatamula aneba!>>
ACT.26.25	Vano Pawulo ahimwaakulaga, wiira: <<Fexto ooriiheya, kaginna aneba! Moohiyaniha, ginawoga madhu a ebaribari atthottho. 
ACT.26.26	Dhaatedhene dhedhi soononeya wa mwene Agiripa ginoowoganaani moohoova, gihinona wi kavili yego yahinoniliiye, kilivo yiireyile mburo wooviteya. 
ACT.26.27	Mwene Agiripa, munorumeedhela dha anamavuhulela? Gihinona wi munorumeedhela>>.
ACT.26.28	Vano mwene Agiripa ahimwiirelaga Pawulo: <<Onoobuwela wi mwa mudhidhi wooyeva ola onogikwekwetha wi gikale muKirixtu?>>
ACT.26.29	Pawulo ahimwaakulaga, wiira: <<Ginomuloba Mulugu wi mwa mudhidhi wooyeva, naari mudhidhi woolapela, ahili nyeeneve mbwenye athu aatene enagiiwa peeno ekale wona miyo, nihiyane fingwi dhi>>.
ACT.26.30	Mwene Agiripa ni kuminadori Fexto teto Berinise ni aatene yakaraatilege ni aliwa yahivenyagavo, 
ACT.26.31	ekumaga yoowogaga kadda muthu ni mukwaaye, yiiraga: <<Muthu ole kaneera yootakala yoofwaneelela opiwa naari omuhela mukaambura>>.
ACT.26.32	Vano mwene Agiripa ahiwogaga ni Fexto, wiira: <<Mulobwana ola neere omutapula aheere ahiloba wi athongiwe ni Sezari>>.
ACT.27.1	Dhigeewananeliwe wi nidhowe wItaliya ni mwanddeya, Pawulo ni anyakaambura amohi yahipelekiwa mmadani mwa sinturiyawu,
ACT.27.2	Nahigwelaga mmwanddeyani wa oAdaramatinu, wafunaga ovira seresere ya oAziya, nahimaruwaga, oveleeliwa ni Arixtariku, mMasedoniya a murudda wa oTesalonika.
ACT.27.3	Nlabo nooharela nahifiyaga oSidoni, vevale Zhuliyu ahimuwomela murima Pawulo, ahimurumeedhihaga wi awoone akwaaye wi emvahe dhamuhaleela. 
ACT.27.4	Nigamaruwe wewule, nahiwereweraga seresere ya moono wooja wa eliga ya Xiperi, nithawaga pevo yadheelaga wafunigiihu odhowa. 
ACT.27.5	Nigakwaranye seresere ya oSilisiya ni oPamfiliya, nahiimelaga nluwa na oMira, murudda wa oLisiya. 
ACT.27.6	Wewule sinturiyawu ole ahifwanyaga mwanddeya wa oAlixandiriya wadhowaga wItaliya, nuwindo oliye ahinigwelihaga. 
ACT.27.7	Malabo majinji needdaga vang'ono-vang'ono, nafiyile moorusa waaddamela oKiniddo. Pevo kayanihiyile odhowave, mowindo nagelege eliga ya oKereta, nahiviraga seresere wahaadheela pevo, waaddamela oSalimona. 
ACT.27.8	Naheeddaga seresere ya Kereta moorabula, nahifiyaga mburo oneeriwa Nruwo Napama, waaddamela nluwa na oLaseya.
ACT.27.9	Mwaha woovira mudhidhi mujinjeene teto Nlabo Noothuga
ACT.27.10	<<Alobwana, miyo ginowoona wi olenddo weehu onaakale wowoopiha, mwanddeya ni dhoobodha teto dhigumi dheehudha dhinaakale mwa dhowoopiha>>. 
ACT.27.11	Mbwenye sinturiyawu ole ahikwekwethiwaga ni nameeddiha mwanddeya ni mwiinyaya wi ehiimele, okoodda dhawogile Pawulo. 
ACT.27.12	Mwaha wi nruwo ndde kanaali napama wi elogelevo mudhidhi wooddiddila, ajinji yahiiwananelaga dhookwaranyavo wi yoone akala yaafiye nruwo na oFenisi wi evireliwe wewo mudhidhi wooddiddila. Fenisi naali nruwo na oKereta nathiithihedhiwa pevo yuulubale ya mudhidhi wooddiddila.
ACT.27.13	Pevo yafunigiiwa egambeele wooba vang'ono-vang'ono, aliwa yoobuwelaga wi ehifwanya mpatha wowiirana dhoofuna dheewa, mowindo yahimaruwaga varuwoni vale, oharaga seresere ya eliga ya oKereta. 
ACT.27.14	Mbwenye vihinavire mudhidhi mwijinji, yahidhaaga mowaaguva pevo yuulubale, pevo eyo eneeriwa Yurakiloni. 
ACT.27.15	Mwanddeya ole wahithukuliwaga ni pevo, vowi kanaandile wang'anana ni pevo, nahihiyaga owana, nahirumeedhela wi mwanddeya othukuliwe ni pevo. 
ACT.27.16	Nigathiithihedhiwe ni eliga emohi yeethaniwa Kawuda, nahaakwanihaga moorusa omaga mwanddeya weehu mung'onong'ono.
ACT.27.17	Nuwindo, yahithukulaga mung'onong'ono ole, ohela mmwanddeyani mulubale, oranddela mulubale ni mingoyi wapeeleliha wi olibe, yoovaga wi pevo enaatukumele seresere ya oLibiya. Vano yahikitihedha aankora
ACT.27.18	Wona noorabulihiwa vajinji ni pevo yuulubale, nlabo nooharela yahambeelaga ovokedha dhoobo mu nyaza. 
ACT.27.19	Nlabo na neethaaru aliwa ni madada eewa yahivokedhaga mu nyaza yeela dheeddihiwana mwanddeya. 
ACT.27.20	Vano nigali malabo majinji nihoonaga nduwa naari ttendderi, pevo yahididelave nahifiyedha ohiya ojejihedha wi nneere ovuluwa.
ACT.27.21	Vigavirile malabo majinji aatene ehijaga, Pawulo ahiimelaga vaari veewa, wiira: <<Alobwana, mwaheewelele dhawogiimi nde wi nihivenyewo oKereta, dhego kadhanoongeye dhithathiya mowinda. 
ACT.27.22	Mbwenye vano ginowuwaaddelani: Mulibe mirima mwaha wi kalivo mmohi mwa nyo onaathathile egumi, mbwenye mwanddeya ononoongeya. 
ACT.27.23	Mwaha wi mahiyu a peeno alena, ohugooneyela mungero a Mulugu oli mwiinya a miyo, ginamweebedhiimi, 
ACT.27.24	wiira: <Pawulo, ohoove! Soofuneya wi wafiye vameentoni va Kingi Sezari. Mwaha woowoma murima waaye, Mulugu ohaavaha egumi aatene eli ni we>. 
ACT.27.25	Alobwana, mwa ela mulibe mirima! Miyo ginomuroromela Mulugu wi dhineere wiireya dhedho dhigaaddeliiye. 
ACT.27.26	Mbwenye enofuneya wi niburuleliwe veeligani>>.
ACT.27.27	Vaari ni vaari va mahiyu va nlabo na neekumi ni mannayi, ntukumiwaga ni pevo munyaza ya oAdiriyatiku, anamalaba a mmwanddeyani yahuubuwelaga wi nnowaaddamela epaddi ya ode. 
ACT.27.28	Vano egapimile oddiiha wa nyaza yafwanyilege ogali meeturu makumi maraaru ni matanu ni nimohi. Nigeeddile vang'ono, yahipimaga teto ofwanya egali meeturu makumi meenddi ni meeturu matanu ni meenddi. 
ACT.27.29	Aliwa yahidhaaliwaga woova, yuubuwelaga wi mwanddeya onogumana ni mabwe a seresere. Yahaavokedhaga mahaankora mannayi mundduli mwa mwanddeya, olobela wi ode ose. 
ACT.27.30	Mowindo anamalaba ale yuubuwelaga othawa mmwanddeyani, yahikitelihaga mwanddeya mung'onong'ono munyaza, okalagahi enafuna yaavokedhe mahaankora osogolo wa mwanddeya mulubale ole, 
ACT.27.31	mbwenye Pawulo ahimwaaddelaga sinturiyawu ni anyakoddoya, wiira: <<Athu ala yahiikala mmwanddeyani mu, nyo kamunavuluwa>>. 
ACT.27.32	Mowindo anyakoddo yahipadhaga mingoyi dha mwanddeya mung'onong'ono, ohiya wi osuse.
ACT.27.33	Ode ohunasese, Pawulo ahaalobaga aatene yaaligi mwemule wi eje yego, wiira: <<Peeno nlabo na neekumi ni mannayi mujejihedhaga ni woova, muhujaga yego. 
ACT.27.34	Ginowuulibihani wi muje yego, soofuneya wi mvuluwe. Vowi kalivo mmohi a mwa nyo onayeleele naari nthithi nimohi>>. 
ACT.27.35	Agawogile ndo ahithukulaga mukaathe, omutamaalela Mulugu vameentoni va athu aatene, oliye ogwaddanya, wambeela oja. 
ACT.27.36	Vevale aatene yahilibaga mirima, ojaga. 
ACT.27.37	Hiyo aatene mmwanddeyani naaligimo athu mazana meenddi ni athu makumi matanu ni meenddi ni athu atanu ni mmohi (276). 
ACT.27.38	Egajile yahirubalaga, omuthathilela tirigu munyaza, mwanddeya ovevuwa.
ACT.27.39	Ogasile kayadidelege elabo yaaligiisu, mbwenye yahoona muwulo wanna museenga, yahiiwananela oxixa ovolosiha wewule. 
ACT.27.40	Yahipadhaga mingoyi dhamagiwena aankora, ohiya mwinko, otapula teto mingoyi dhahiddeliisuna lemi, yahigwelihaga vela yoosogolo wa mwanddeya wi weedde ni pevo, aliwa orugunusedha omuseegani wewule. 
ACT.27.41	Mbwenye ogafiyile vagumana mahinje oothamaga, mwanddeya ole wahisamaga. Epaddi yoosogolo oddora, kuheeddaga, epaddi ya mundduli okarakasuwa ni kopolo ya kuluzi.
ACT.27.42	Anyakoddo yahiiwananelaga dhowaapa anyakaambura wi mwa aliwa ahikalevo onaarabe, athawe. 
ACT.27.43	Mbwenye sinturiyawu ole, afunaga dha omvulumusa Pawulo, ahaakooddihaga wiirana ndo. Vowambeela ahilamulaga wi aatene enaakwaniha oraba elupele mwinko, efiye ode. 
ACT.27.44	Nuwindo, ahaalamulaga ale yahalilege wi ethukule matabwa naari dhooparuwa dha mwanddeya wakarakasuwege. Mwa mukalelo oyene aatene yahifiyaga ode.
ACT.28.1	Vano nigavulumuwe fooniligiihu wi eliga ele yeeriwa Malata. 
ACT.28.2	Athu a wewule yahinaakela, oniirela dhapama vajinji, mwaha wa muzongwe arubwaga ni oddiddila yahitubaanyaga munddo. 
ACT.28.3	Pawulo ahidhowaga oddodda kuni, ahihelaga vamunddoni. Mwaha wooviha, mukunini mule mwahikumaga evili, omuluma, omuwadeelela vandadani. 
ACT.28.4	Athu a wewule egoonile nyowa ele egamuwadeelele vandadani vaaye, yoowogaga mmohi ni mukwaaye, yiiraga: <<Ebaribareene, muthu ola nipanga, naari agavuluwile munyaza, mbwenye Wogoowa
ACT.28.5	Mbwenye Pawulo ahitatelaga vamunddoni nyowa ele, kayamporosilege.
ACT.28.6	Athu ale yajejihedhaga wi mwiili waaye weere odhiba, naari eere otongwa mowaaguva akwe. Voovira mudhidhi woolapeleene emwiing'anaga, egoonile wi kilivo yego enamwiireyela, yahicenja moobuwelo eewa, wiira: <<Ola mulugu>>.
ACT.28.7	Murudda olene wahikala midda dha Pubiliyo, oyene aali mpogo a eliga ele, ahinaakelaga, onivaha mburo, nahikalavo malabo maraaru. 
ACT.28.8	Baabi a Pubiliyo oobulela vakamani mwaha wa nipaddawe ni ovaluwa. Pawulo ahivolowaga wi amoone, ahimulobelelaga, omuhela madada, omuyiliha. 
ACT.28.9	Dhigapadduwe nda, aredda ajinji a veeligani vale yoodhaaga wa Pawulo, oliye waayilihaga. 
ACT.28.10	Vano yoonivahaga nriiho vajinji teto nimaruwaga, yahinivahaga dhaatedhene dhanihaleelaga.
ACT.28.11	Dhigavirile mweeri miraaru, nahimaruwaga ni mwanddeya wa oAlixandiriya wavireliwe vevale mudhidhi wooddiddila, wanna etoonyihedho osogolo yowi Anapata Milugu.
ACT.28.12	Nigafiyile nluwa na oSirakusa nahikala wewo malabo maraaru. 
ACT.28.13	Nigavenyile wewo nahifiyaga oRezhiyo. Nlabo nooharela yahambeelaga pevo yoofuneya, nahimaruwaga, nlabo nooharela ofiya oPutiholi. 
ACT.28.14	Wewule nahaafwanya aKirixtu amohi, yanilobile wi nikale ni aliwa malabo matanu nameenddi, mowindo nahifiya oRoma. 
ACT.28.15	Addibila a wewule egeewile, yahidha, ogumana ni hiyo omusika wa Apiyo, amohi oNyuba Thaaru dha Aleddo, onijejihaga. Pawulo agawoonile ahivahedha mahala wa Mulugu, oliba murima.
ACT.28.16	Nigavolowile nluwa na oRoma Pawulo ahirumeedhihiwa okala vaayevene ni munyakoddo oomwiing'anela.
ACT.28.17	Vigavirile malabo maraaru Pawulo ahawiithanihaga asogoleli a aZhudewu aatene a wewo, egatugumane ahawaaddelaga, wiira: <<Addibilaga, miyo gihithegele nlogo naaga, naari dhilemeelelo dha makolo eehu, gihimagiwa oZheruzalemi, opelekiwa mmadani mwa aRoma, 
ACT.28.18	aliwa vagikohiliiwa, yoofuna ogitapula mwaha wi kayagifwanyilena muladdu wofwaneelela opiwa. 
ACT.28.19	Mbwenye mwaha wookoodda aZhudewu, miyo gahiwaddihedhiwa odha wuno wi githongiwe ni Sezari, kaginna yoosumela nlogo naaga, naari. 
ACT.28.20	Mwahaya buuyene guulobeliimini wi guwooneni, guuwogenaani, gihimagiwa ni fingwi ela mwaha wa yoojejihedha ya aEzarayeli>>.
ACT.28.21	Vano aliwa yahaakulaga, wiira: <<Hiyo kanaakelile kaarata yookumela oZhudeya enawoga dha we teto kadhiile muKirixtu mmohi wi awoge obure wa we. 
ACT.28.22	Mowindo dheere oniriyela waheere onaaddela dhinoobuweliiwe, mwaha wi nihinona wi vili vaatevene nikuru nooholosa nddo nnokooddiwa>>.
ACT.28.23	Vevo aliwa yahiiwanana nlabo nowi egumanele, yahidhaaga athu ajinji vaade va Pawulo. Vano wambeela bebehi ofiyedha ciguwo, aatapulelaga, eerelaga onamoona dha Omwene wa Mulugu. Ahixixaga wakwekwethela Yesu wi di Misiya, alabihaga Malamulo a Mozezi ni anamavuhulela. 
ACT.28.24	Yahikalagavo amohi yakwekwetheye ni nde dhawogiliiye, mbwenye amohi kayarumeedhe. 
ACT.28.25	Yahambeelaga okangana vakaleligiiwa, Pawulo agoonile wi amohi kayafunaga wiiwa efunaga obalaleya, ahiwogaga, wiira: <<Muneba Woweela wahiwoga pama wa makolo eenyu, odheela wa namavuhulela Ezaya, veeriliiwa:
ACT.28.26	<Odhowe wa nlogo nddo wawaaddele wi:
ACT.28.26	Nyo muneerege ovuruwana,
ACT.28.26	mbwenye kamudha mwiiwelelagamo.
ACT.28.26	Nyo muneerege osugwa,
ACT.28.26	mbwenye kamudha mudidelaga.
ACT.28.27	Vowi mirima dha athu ala dhili dhovaadda,
ACT.28.27	mabaru eewa kineewa, ehaafuga meento eewa
ACT.28.27	wi ehoone ni meento eewa.
ACT.28.27	Yaheere ehiira ndo,
ACT.28.27	meento eewa yeerege woona,
ACT.28.27	obaruni weewa weerege wiiwa,
ACT.28.27	yeerege ononelamo moobuwelo eewa,
ACT.28.27	aliwa yeere owelela wa miyo,
ACT.28.27	miyo geere waayiliha!> >>
ACT.28.28	Pawulo aheenjedhedhagave, wiira: <<Vano munone wi ovulumusa wula wa Mulugu wahirumihiwa wa athu oode. Aliwa enoodha yiiwe>>. 
ACT.28.29	[Agawogile madhu alena aZhudewu yahimaruwa, vaari veewa kavaali wiiwanana.]
ACT.28.30	Pawulo ahilogela wewule yaaka biili akalaga vaade vooboliha vawaakeliiye aatene yamusayela. 
ACT.28.31	Owaalaleyela dha Omwene wa Mulugu, owaasuuziha dha Nabwiya Yesu Kirixtu mooliba murima, ahilivo amwihiiha.
ROM.1.1	Wa nyo aKirixtu muli oRoma. Di miyo Pawulo, mwiimeleli a Yesu Kirixtu. Mulugu ohugisakula wi gikale murumiwi, ogithoma wi galaleye Muselu Wapama waaye.
ROM.1.2	Muselu oyo oliye ahiroromeliha wale odheela wa anamavuhulela aaye mMalebani Ootaleleya. 
ROM.1.3	Muselu Wapama onawoga dha Mwaanaye. Voowoga dha omuthu wa Mwaana oyo: oliye namabaliwelamo a Davidi,
ROM.1.4	vano ohuthwiwa okala Mwaana a Mulugu ni owodha, odheela Muneba Woweela mwa ovenyihiwa waaye muukwani, oyo di Yesu Kirixtu Nabwiya eehu. 
ROM.1.5	Odheela mwa Kirixtu gihaakela mahala ni mvahi wookala murumiwi wi gaakamihedhege athu a malogo maatene eroromelege, yiiwelelege wi ndina naaye niriihiwege.
ROM.1.6	Nyo teto muli vaari va athu owiithaniwa wi mukale a Yesu Kirixtu.
ROM.1.7	Ginowuulebelani nyo mwaatene muli oRoma, nyo Mulugu onoodhiveliiyeni teto wuwiithaniliiyeni wi mukale athu aaye ootaleleya.
ROM.1.7	Mulugu Babiihu ni Nabwiya Yesu Kirixtu yuuvaheni mahala ni murenddele mmirimani mweenyu.
ROM.1.8	Vowambeela, odheela mwa Yesu Kirixtu ginomutthettheela Mulugu aaga mwaha wa nyo mwaatene, vowi elabo yaatene enowoga dha nroromelo neenyu. 
ROM.1.9	Mulugu ginamweebedhiimi ni muneba waaga waatene voolaleya Muselu Wapama wa Mwaanaye, di namoona aaga wi ginowuwuubuwelelanive mmalobeloni aaga maatene, 
ROM.1.10	gimulobaga Mulugu wi arumeedhela dhiinova gifwanye mpatha woodha wa nyo.
ROM.1.11	Ginorabulela wuwoonani wi guugaweleni mvahi mwa muneba woolibiha dhigumi dheenyu. 
ROM.1.12	Ela sowi vinakaliihu vamohi nilibihanege. Nyo mugilibihe ni nroromelo neenyu, miyo guulibihagani ni nroromelo naaga. 
ROM.1.13	Addibilaga, arogoraga, munone wi dila dhijinjidhene gahifuna odha wa nyo, mbwenye ofiyedha dhiinova dhihikala dhinagihiiha. Ginafuna vaari va nyo gidhe gihiddevo mabasa enadhiiha dhoohadda wona mweereliiwa vaari va athu amohi a malogo mamohi.
ROM.1.14	Gihiwaddihedhiwa waalaleyela aatene: AGerego ni ale ehili aGerego, atthottho ni oohunonelamo. 
ROM.1.15	Mwahaya buuyene ginafuneliimi teto wuulaleyelani Muselu Wapama wa nyo muli oRoma.
ROM.1.16	Miyo kaginakanna manyazo ni Muselu Wapama, eehi, vowi si kopolo ya Mulugu enaavulumusa athu aatene enaroromela, wambeela aZhudewu, ofiyedha wa aGerego. 
ROM.1.17	Muselu Wapama ola onavuhulela wogoowa wa Mulugu. Wogoowa wula onaakeliwa mwa nroromelo, onakaraateyave munroromeloni baahi. Vowi Maleba yiire: 
ROM.1.18	Vano teto owali wa Mulugu onovuhuleleya odhulu. Onoludduwa mwaha wa dhohogoowa dhaatedhene ni ohumuriiha Mulugu wa athu. Odheela mwa dhohogoowa dheewa enopideedha ebaribari. 
ROM.1.19	Vowi dhinaandeya wi aliwa enone dha Mulugu dhili dhowooneya vaari va aliwa mwaha wi Mulugu mwiinyeene ohawooneyihedha. 
ROM.1.20	Vowi okuma omapaddusiwelo wa elabo ya vati athu yahikala edidelaga mikalelo miinddi dhohooneya dha Mulugu: Kopolo dhaaye dhoohumala teto omulugu waaye woohumala. Yoodidela vowoona dhedho Mulugu dhapaddusiliiye. Ndo kinna woothawela. 
ROM.1.21	Mwaha wi naari yamunonileve Mulugu, kayamuthithimihile naari omutthettheela wona mwafuneyeliiwa. Moohiyaniha, moobuwelelo eewa yahisadduwa okala eebeweene teto mirima dheewa dhoolodhowa mwahidhaala yiihi. 
ROM.1.22	Naari aliwa yiiraga wi ba tthottho, enosadduwa okala ataduwa. 
ROM.1.23	Ocenja omuthithimiha Mulugu oohukwa, waweebedhaga amilugu oosemiwa wona athu enakwa wona balame, aneenyama a meddo minnayi ni dhowiiburula.
ROM.1.24	Bumwahaya Mulugu waapelekeliiye wi yiiregena dhoojeberuwe dhedho mirima dheewa dhinafuniiwa, ohaahiya onyemula mwiili dheewa vikaleliisu. 
ROM.1.25	Vowi aliwa ehicenja ebaribari ya Mulugu ni dhooratha. Wambeela weebedha ni wiimelela dhoopaddusiwa vamburoni va omweebedha ni omwiimelela Mpaddusi oli oothithimiheya okala ni okala. Ameni.
ROM.1.26	Mwaha wa dhedho Mulugu ohaapeleka wi eharege dhikwaminigwa dhookaliha manyazo. Ahiyana ehicenja ogona ni alobwana, ogonihanaga ahiyanave, meerelo ehili oobaliwana. 
ROM.1.27	Emodha-modhave alobwana ehicenja ogona ni ahiyana, waakalelaga minigwa vajinji alobwana akwiiwa wiiragana dhookaliha manyazo vikaleliisu mowindo yahiyiithanela goyi yoofwaneelela mooligana ni dhoovirigana dheewa.
ROM.1.28	Mwaha wi aliwa yahimunyemula Mulugu teto Mulugu ohaapeleka mmoobuweloni mweewa ootakala wi yiiregena dhego dhoohufwaneelela. 
ROM.1.29	Aliwa ehidhaaliwa ni dhohogoowa dha misawo dhaatedhene, obure, nrima, dhootakala. Ehidhaaliwa nihidda, opanana, owana, oratha wiiddana, onanlalave, 
ROM.1.30	enowiirana dha odhuvudhuvu teto enowiiddana ni Mulugu. Beebewe, owiithukulela, oogaya. Enosayela dila dhixa dhowiirana dhootakala. Kinawiiwelela abaabi eewa. 
ROM.1.31	Ataduwa, oohuroromeleya, ootakala mirima naari ohukanna thagaraga. 
ROM.1.32	Naari eganonileve magano a Mulugu owi athu owiirana dhowindala boofwaneelela okwa, aliwa enowiirana dhedho teto enofiyedha waatthettheela ale eneerana.
ROM.2.1	Vano we onaathonga amohi kwinna voothawela. Wamuthongaga mukwaawo wiiragana dhimohive dhedho dhineeriiye, oneekona weeka. 
ROM.2.2	Nihinona wi othonga wa Mulugu wa athu ale eneerana dhego ndo fooligana ni ebaribari. 
ROM.2.3	Ki vano, we mukwaaga, onaathonga amohi eneerana dhootakala, we teto wiiragana dhimohive, onoobuwela wi onoodha othawe othonga wa Mulugu? 
ROM.2.4	Sowi we onavevusa owoma murima vajinji wa Mulugu, ohuthonga waaye, ovilela waaye? Kunadidela wi owoma murima wa Mulugu funoothukulela omatthwaruwelo?
ROM.2.5	Mwaha wi oli a murima wovaadda, woohufuna otthwaruwa, ohiyuugelela owali va nlabo na owali wa Mulugu, wadha wooneyihiwaga othonga waaye wowogoowa. 
ROM.2.6	Mulugu onoodha amwaakelihe kadda muthu mooligana ni dhowiira dha muthu oyo.
ROM.2.7	Wa ale enavilela mowiirana opama, enosayela nthithimiho, nriiho ni egumi yoohuvudda, Mulugu onoodha aavahe egumi yoohumala. 
ROM.2.8	Mbwenye wa ale ehineewelela ebaribari, eneewelela dhohogoowa, oliye onoodha ooneyihe owali ni waanyanyuwela owiithukulela. 
ROM.2.9	Onoodha okale goyi ni dhookathamiha wa aatene eneerana dhootakala, vowambeela aZhudewu, vooharela aGerego. 
ROM.2.10	Mbwenye onoodha okale nthithimiho, nriiho ni murenddele wa aatene eneerana dhapama, vowambeela aZhudewu, vooharela aGerego. 
ROM.2.11	Vowi Mulugu kanna nsakulo.
ROM.2.12	Vowi muthu oli aatene onathega moohunona Malamulo a Mulugu teto ahinonile Malamulo onoodha atolosiwe. Teto aatene ayene enathega eganonile Malamulo, moohariha Malamulo ayo enoodha ethongiwe. 
ROM.2.13	Vowi owogoowa vameentoni va Mulugu kahuwo oyene oneewa Malamulo baahi, mbwenye duule oneerana dhinawogiwa mMalamuloni dineeriwa owogoowa. 
ROM.2.14	Vowi athu ayene ehili aZhudewu ehinna Malamulo, vano aliwa yeeragana weekiiwa dhedho dhinawoga Malamulo enowooniha wi ehikanna malamulo mamohi mmirimani mweewa, naari ehinna Malamulo a Mozezi. 
ROM.2.15	Dhowiira dheewa dhinowooniha wi dhinawoga Malamulo dhihilebiwa mmirimani mweewa. Moobuwelelo eewa teto enowiirela onamoona wi pumwemo, mwaha wi moobuwelelo a mmirimani mweewa mudhidhi mmohi enowaasumela, mudhidhi mmohiwa enowawaakihedha. 
ROM.2.16	Ndo dhineere opadduwa va nlabo nddo Mulugu vineeriiye athonge, odheela mwa Yesu Kirixtu, dhowiipiteya dha athu mooligana ni Muselu Wapama onalaleyiimi.
ROM.2.17	Vano we oni: <<Gili muZhudewu>>, onanyinddela Malamulo teto onomugayela Mulugu aawo. 
ROM.2.18	We ohunona Mulugu dhinafuniiye, onothettheela eli yapama mwaha wi ohusuuzihiwa Malamulo. 
ROM.2.19	Onororomela wi oli musogoleli a athu oohoona, panti yowaamoneya athu eli muyiihini, 
ROM.2.20	namalaga a athu oolodhowa teto namasuuziha a ahima. Onowuubuwelela wi mMalamuloni futaganele tthottho dhaatedhene ni ebaribari yaatene. 
ROM.2.21	Vano we onaasuuziha amohi, mwaha kuneesuuziha weeka? 
ROM.2.22	We onawoga wi: <<Kamuraruwege>>, ki we onararuwela ddi? We onatakaleliwa ni amilugu oosemiwa, ki we oneeyela ddi dha moweebedha mweewa? 
ROM.2.23	We onagayela Malamulo, ki onamunyemulela ddi Mulugu ohiiwelelaga Malamulo ayo? 
ROM.2.24	Eli wona munawogela Maleba, yiiraga: 
ROM.2.25	Wiineliwa waawo foopuriha akala onohariha Malamulo. Mbwenye akala kunahariha Malamulo ayo wiineliwa waawo kwinna thima, ohusadduwa oluku. 
ROM.2.26	Ki akala muluku onohara dhinawoga Malamulo, muthu oyo kadha eeriwa wona owiineliwa? 
ROM.2.27	We wiineliwe winna Malamulo oolebiwa, vano onowaaviriganiha. Ole ohugwaddiwe mmwiilini mwaaye aharihaga Malamulo dinaadhe ookone we oli owiineliwa.
ROM.2.28	Vowi kahuwo muZhudewu oneyooneyiha mmwiilini mwaaye, naari wiineliwa wa ebaribari kuneeriwana ode wa mwiili. 
ROM.2.29	MuZhudewu a ebaribari di oyene oli muZhudewu mmurimani mwaaye wiineliwa wa ebaribari bwa mmurimani, oneeriwana ni Muneba Woweela, ohuli ni Malamulo oolebiwa, eehi. Athu kinamutamaalela muthu owindo, onamutamaalela di Mulugu.
ROM.3.1	Ki vano aZhudewu enaakwaranya athu a malogo mamohi addi? Naari vowiineliwa vili mpurelo baani? 
ROM.3.2	Vihikala mpurelo dhijinji ebaribareene okala muZhudewu. Vowambeela, yahiroromelihiwa madhu a Mulugu.
ROM.3.3	Ki akala amohi mwa aliwa yaali oohuroromeleya, ohuroromeleya weewa onomaliha ororomeleya wa Mulugu? 
ROM.3.4	Nivang'onong'ono! Mbwenye sowi athu enone wi Mulugu da ebaribari, naari athu aatene egali ooratha. Dhili wona Maleba munawogeliiwa, yiiraga:
ROM.3.5	Vowi athu amohi enokoha, yiiraga: <<Akala dhohogoowa dheehu dhinowooniha dhowogoowa dha Mulugu, oliye kahuwo oohogoowa vinanilagiiye?>> 
ROM.3.6	Nivang'onong'ono! Mulugu ahaakale oohogoowa, aande waathonga athu a elabo ela addi? 
ROM.3.7	Mbwenye mmohi onowoga: <<Ki oratha waaga ogooneyihile voweela wi Mulugu da ebaribari, weenjedhedha vanthithimiho naaye, naari ngalive namathega onaagithongele ddi?>> 
ROM.3.8	Mwa mukalelo mmohive athu amohi enoninyemula yiiraga hiyo nnosuuziha, niiraga: <<Niiregena dhootakala wi opama odhe>>. Othongiwa weewa foofwaneelela.
ROM.3.9	Ki vano, niirege avi? Hiyo aZhudewu nnowaakwaranya athu a malogo mamohi mmoobuweloni a Mulugu? Nivang'onong'ono! Ginowogesa wi athu aatene, aZhudewu vamohi ni aGerego enolamuliwa ni owodha wa yoothega. 
ROM.3.10	Wona mulebeliwiiwa, yiiraga:
ROM.3.19	Vano nihinona wi dhaatedhene dhedho Malamulo dhinawogiiwa, dhinaakalela ale enalamuliwa ni Malamulo ayo. Malamulo enowoga dhego dhedhi wi yaamaalihe athu aatene vano aliwa ethongiwe ni Mulugu. 
ROM.3.20	Vowi kalivo muthu Mulugu onamwiiriiye owogoowa mwaha wa ohariha Malamulo. Vowi Malamulo enooniha dhoothega dheehu baahi.
ROM.3.21	Mbwenye dhiinova ohooneyihiwa wa athu wogoowa wa Mulugu ohunaakeliwa moohara Malamulo aaye. Wogoowa wula Malamulo ni anamavuhuleleene enowiirela onamoona, 
ROM.3.22	wogoowa wula onaakeliwa mwa nroromelo mwa Yesu Kirixtu wa ale enamuroromela. Kavili ohiyana vaari va athu, eehi, 
ROM.3.23	vowi aatene ehithega, kinafiyedha nthithimiho na Mulugu. 
ROM.3.24	Mbwenye mwa mahala aaye, Mulugu onowawiira owogoowa veebewenivene odheela woobola oli mwa Yesu Kirixtu, 
ROM.3.25	ole Mulugu omveleeliiye wona mukutho wookurumula owali waaye mwaha wa hiyo, odheela mwazi wa Yesu Kirixtu, onaakeliwa odheela mwa nroromelo. Mulugu ohiirana dhedho wi oonihe wogoowa waaye. Vowi wale mwa okurumuwela waaye ahihiya ovira dhoothega dha mundduli. 
ROM.3.26	Mbwenye mudhidhi ola onowooniha wogoowa waaye mwa mukutho ola wookurumula wi Mulugu akale owogoowa, akale ole onawiira owogoowa aatene enamuroromela Yesu Kirixtu.
ROM.3.27	Ki vano vevo muthu agayege? Eehi, kagayewene. Mwaha wa ddi? Mwaha woohaakwaniha ohara ni wiiwelela nlamulo? Naari, kanigayege vowi naakelile wogoowa mwa nroromelo. 
ROM.3.28	Vowi nnowoona wi muthu onowiiriwa owogoowa ni Mulugu voororomela, moolapelana ni Malamulo. 
ROM.3.29	Sowi Mulugu di Mulugu a aZhudewu baahi? Oliye teto kahuwo Mulugu a athu a malogo mamohi? Ee teto di Mulugu a malogo mamohi, 
ROM.3.30	vowi oliwo Mulugu mmohi baahi, Mulugu mmohive oyo odheela mwa nroromelo baahi, onowawiira owogoowa athu aabiileene owiineliwa naari oohiineliwa. 
ROM.3.31	Sowi naharaga nroromelo nnakoodda Malamulo a Mulugu? Nivang'onong'ono! Moohiyaniha, nnalibiha Malamulo.
ROM.4.1	Vano niwoge avi dha nikolo neehu Abarahamu? Oliye afwanyilemo ddi? 
ROM.4.2	Mulugu ahamwiire Abarahamu owogoowa mwaha wa dhowiira dhaaye, eere okalana mwaha wowiithukulela, mbwenye kanna mwaha wowiithukulelana vameentoni va Mulugu. 
ROM.4.3	Ki Maleba yiire avi? Yiire: 
ROM.4.4	Vano muthu alaba mabasa, yooliveliwa yaaye kahuwo mvahi, si yoofwaneelela yaaye. 
ROM.4.5	Vano ole ohunaroromela meerelo aaye mbwenye amuroromelaga ole onawiiriha anambure wi ekale owogoowa, nroromelo na muthu oyo, Mulugu onowiira wogoowa. 
ROM.4.6	Davidi ahiwoga dhimohive, awogaga dha ohagalala wa muthu Mulugu onamwiiriiye owogoowa ahisugwaga meerelo. Davidi ahiira:
ROM.4.7	<<Ooreelihiwa baale
ROM.4.7	dhabure dheewa dhileveleliwe,
ROM.4.7	ayene dhoothega dheewa dhithimihiwe.
ROM.4.8	Dooreelihiwa muthu oyene Nabwiya
ROM.4.8	ohunamweelengeliiye dhoothega dhaaye>>.
ROM.4.9	Ki ohagalala wula onaakale wa athu owiineliwave baahi, naari teto ni alukweene? Vowi nihiwoga wi Abarahamu, odheela nroromelo naaye, Mulugu ahimwiira owogoowa. 
ROM.4.10	Ela epadduwile alini? Abarahamu ageeneliwe naari ahineeneliwe? Ebaribareene epadduwile ahineeneliwe. 
ROM.4.11	Wiineliwa waaye waali wona etoonyihedho yooniha wi Mulugu ahimwiira owogoowa mwaha wa nroromelo nanniyena ahineeneliwe. Mowindo Abarahamu di baabi a athu aatene enamuroromela Mulugu wi yiiriwege owogoowa naari egalive aluku.
ROM.4.12	Teto di baabi a owiineliwa ehili oogwaddiwave mmwiilini baahi, mbwenye teto eneedda mundila mwa nroromelo needda babiihu Abarahamu ahineeneliwe.
ROM.4.13	Abarahamu ni anamabaliwelamo aaye yahaakela wa Mulugu nroromeliho nowi elabo ya vati enoodha ekale yeewa, ehili mwaha woohariha Malamulo, mbwenye mwaha wowogoowa wookumela munroromeloni. 
ROM.4.14	Akala ale enaroromela Malamulo enoodha yaakele dhedho Mulugu dhiroromelihiiye, nroromelo kannapura yego teto yoororomeliha eyo enothimihiwa. 
ROM.4.15	Mwaha wi Malamulo enotatamula owali. Vano vihili Malamulo, kavili ohiiwelela.
ROM.4.16	Mwahaya buuyene wi yoororomeliha ya Mulugu enavahiwiiwa mwa nroromelo wi yoororomeliha eyo ekale mvahi wa mahala wi ekale yowaalibihana anamabaliwelamo aatene a Abarahamu, alene enahara Malamulo a Mozezi teto ale yinna nroromelo nanna Abarahamu. Oliye di baabi a hiyo aatene. 
ROM.4.17	Dhili wona muwogele Mulugu ni Abarahamu mMalebani Ootaleleya, eera: 
ROM.4.18	Naari wahaaliwoove mwaha woojejihedha, Abarahamu ahiroromela yoororomeliha ele. Mowindo ahisadduwa okala baabi a malogo majinji, mooligana mwamwaaddelele Mulugu, eera: 
ROM.4.19	Oliye aganna vakukuuve yaaka zana, ahitthabwa wuuluvala, kaakwaniha obala. Teto Saara ahuuluvala, kaabale. Abarahamu ahinona dhaatedhene dhedho, mbwenye nroromelo naaye kanavolole. 
ROM.4.20	Naari ndo kaanganyedhe, naari kaahiyile ororomela yoororomeliha ya Mulugu, mbwenye oomuthithimiha Mulugu, okala ooliba munroromeloni naaye. 
ROM.4.21	Oliye ahikanna ebaribari wi Mulugu onowaanda wiirana dhedho dhiroromelihiiye. 
ROM.4.22	Mwaha wa eyo: 
ROM.4.23	Madhu ala enawoga wi: <<Nabwiya ahimwiira owogoowa>>, kayalebeliwe opama wa Abarahamu yeeka, eehi, 
ROM.4.24	teto elebeliwe wa hiyo. Mulugu teto ononiira owogoowa hiyo nnamuroromela ole amvenyihile muukwani Yesu, Nabwiya eehu. 
ROM.4.25	Yesu oyo ahipelekiwa wi apiwe olivela dhooviriganiha dheehu teto ahivenyihiwa muukwani wi niiriwege owogoowa ni Mulugu.
ROM.5.1	Vowi odheela mwa nroromelo nnowiiriwa owogoowa ni Mulugu, nihikanna murenddele ni Mulugu odheela mwa Yesu Kirixtu Nabwiya eehu. 
ROM.5.2	Oliye dinifugulele dila wi voororomela naakele mahala Mulugu enanivahiiye, mukaraatiliihu dhiinova. Mowindo nnogayela moojejiha nthithimiho na Mulugu. 
ROM.5.3	Vano kahuwo eyeneve, eehi, nnohagalala mugoyini mweehu, vowi nnonona wi goyi enosuuziha ovilela, 
ROM.5.4	ovilelawo onodhiiha otthettheeliwa teto otthettheeliwa wula onodhiiha ojejihedha. 
ROM.5.5	Ojejihedha wula kunanikaliha manyazo, vowi Mulugu ohudhaaliha mmirimani mweehu ni odhivela waaye odheela Muneba Woweela onivahiliiye.
ROM.5.6	Mwa mudhidhi olene hiyo vaaliihu oolodhowa Kirixtu ohaakwela athu oohumuriiha Mulugu. 
ROM.5.7	Soorusa vajinji orumeedha wi muthu amukwele owogoowa, kaahi akale ooliba murima apeleke egumi yaaye wi amvulumuse muthu apama. 
ROM.5.8	Mbwenye Mulugu ohooniha odhivela waaye ni hiyo mwa mukalelo ola: Kirixtu ohunikwela naari nigalive anamathega.
ROM.5.9	Akala mwaha wa mwazi wa okwa waaye nihiiriwa owogoowa ni Mulugu, mowindo siibaribareene wi omamalelo wa elabo, Kirixtu onoodha anivulumuse mwa owali wa Mulugu. 
ROM.5.10	Naari naalive amwiiddani a Mulugu, nihaandanihiwa ni oliye odheela mwa okwa wa Mwaanaye. Mowindo dhiinova wona nihaandanihiwa ni Mulugu, ebaribari yeehu enoweenjedhedheya vajinji wi nneere ovulumusiwa odheela mwa egumi ya Mwaanaye. 
ROM.5.11	Kahuwo dhedhove teto nnogaya mwa Mulugu odheela mwa Nabwiya eehu Yesu Kirixtu, oyene onaandanihile dhiinova ni Mulugu.
ROM.5.12	Yoothega yahivolowa mwiilaboni ni muthu mmohi, yoothega eyo yahidhiiha okwa. Mwa mukalelo mmohive okwa ohaamwadheyela athu aatene, vowi aatene yahithega.
ROM.5.13	Vano yoothega yahikalawo veelaboni ya vati Mulugu ahinaveleele Malamulo a Mozezi, vano vihili malamulo yoothega kineelengiwa. 
ROM.5.14	Wambeela mudhidhi wa Adamu ofiyedha Mozezi, okwa wahikanna owodha wa athu aatene, naari dhoothega dheewa dhaalive dhoohiyana ni ele ya Adamu. Oliye amutajihedha ole aadhe. 
ROM.5.15	Mbwenye mvahi onaakeliihu mwa mahala a Mulugu kunaliganihiwa ni yoothega. Odheela mwa yoothega ya mulobwana mmohi, athu ajinji ehikwa. Odheela wa mvahi wowogoowa onadha wa mulobwana mmohi, Yesu Kirixtu, athu ajinji ehaakela mootekuma mahala a Mulugu. 
ROM.5.16	Adamu ahikoniwa agathegile dila emohi, mbwenye mvahi wa Mulugu oli woohiyana. Mvahi wa Mulugu onowaavulumusa athu naari egathegile dila dhijinjidhene. 
ROM.5.17	Mwaha wa othega wa muthu mmohi, odheela mwa oliye, okwa woolamula. Tthabwa-tthabwa odheela wa muthu mmohi, Yesu Kirixtu, ale enaakela wa Mulugu mahala ootekuma ni mvahi wa dhowogoowa, aliwa eneerege olamula okala ni okala.
ROM.5.18	Mowindo, wona mwa yoothega emohi ajinji yahikoniwa teto mwa yowiira emohi yowogoowa athu ajinji enowiiriwa owogoowa, vano enokalana egumi. 
ROM.5.19	Vowi mwaha wohiiwelela wa mulobwana mmohi athu ajinji yahisadduwa okala anamathega, emodha-modhave mwaha wowiiwelela wa mulobwana mmohi, ajinji eneere wiiriwa owogoowa.
ROM.5.20	Mulugu aveleele Malamulo wi athu enone wiinjiva wa dhoothega dheewa. Dhoothega veenjedhedheyiiwa, mahala a Mulugu yahenjedhedheya mookwaranya dhoothega nde. 
ROM.5.21	Nda dhihipadduwa wi wona yoothega enalamula odheela okwa, emodha-modhave mahala a Mulugu enolamula odheela wogoowa wi onivahe egumi yoohumala odheela mwa Yesu Kirixtu, Nabwiya eehu.
ROM.6.1	Vano niwoge ddi? Nikalegeve mudhoothegani wi owoma murima wa Mulugu weenjedhedheyegeve? 
ROM.6.2	Eehi, nivang'onong'ono! Hiyo nikwile wa yoothega, nikalegeve mudhoothegani? 
ROM.6.3	Kamunonile wi hiyo aatene nibathiziwe mwa Yesu Kirixtu, nili muumohini ni oliye mwa okwa waaye? 
ROM.6.4	Vowi nihikwa, nihilogohiwa ni oliye mwa obathiziwa weehu wi mwa mukalelo mmohive wavenyihiwe Kirixtu muukwani ni nthithimiho na Ababe teto hiyo needdege mwiigumini exa.
ROM.6.5	Ndala akala nili muumohini ni Kirixtu mwa okwa waaye, ebaribareene nnokala muumohini ni oliye va ovenyihiwa muukwani. 
ROM.6.6	Nihinona wi omuthu weehu wawale ohukomeliwa vamuraddini vamohi ni Kirixtu wi omuthu weehu woothega ohukalena owodha wa hiyo wi nihiwelele okala adhaari a dhoothega. 
ROM.6.7	Vowi muthu okwile ohutapuliwa mwa owodha wa yoothega. 
ROM.6.8	Vano akala nnokwa vamohi ni Kirixtu, nnororomela wi nnoodha nikale teto ni egumi vamohi ni oliye. 
ROM.6.9	Nihinona wi Kirixtu ahivenyihiwa muukwani, ndo kadha akwa dila biili. Okwa kunamulamula oliye. 
ROM.6.10	Owoga dha okwa waaye okwele wi amarihe kuluwi olamula wa yoothega. Vano owoga dha egumi yinniiyena dhiinova, onakala wa Mulugu. 
ROM.6.11	Emodha-modhave nyoovo mwiyiire ookwa mwa olamula wa yoothega teto mwiyiire agumi wa Mulugu, muumohini ni Yesu Kirixtu.
ROM.6.12	Mwaha wa ela kamurumeedhe yoothega elamulaga mwiili dheenyu dhili dhookwa wi mwiiwelelege dhikwaminigwa dhiwa. 
ROM.6.13	Kamveleele yaano dha mwiili dheenyu wona yeela dha dhohogoowa, dhowiirana yoothega. Moohiyaniha, mwiiveleele wa Mulugu wona athu evenyihiwe muukwani, dhiinova eli agumi. Vano mveleele yaano dheenyu wa oliye wona yeela dha dhowogoowa. 
ROM.6.14	Vowi yoothega kidha yuulamulagani, mwaha wi kamuneewelela Malamulo, mbwenye muli ookuneeliwa ni thagaraga dha Mulugu.
ROM.6.15	Ki vano? Nithegegeve vowi kanili vati va Malamulo, mbwenye nili vati va owoma murima wa Mulugu? Eehi, nivang'onong'ono! 
ROM.6.16	Muhunona wi mweeveleela wa muthu wi mmwiiwelelege wona adhaari, munakala adhaari a muthu oyo: Adhaari a yoothega enoothukuleleni okwa, naari adhaari a owiiwelela onoothukuleleni okala owogoowa. 
ROM.6.17	Ginomutthettheela Mulugu mwaha wi wale nyo mwaali adhaari a yoothega, mbwenye dhiinova, muneewelela ni murima waatene dhosuuziha dhedho dhaakeliliinyu. 
ROM.6.18	Muhutapuliwa mwa yoothega, dhiinova muli adhaari a dhowogoowa. 
ROM.6.19	Ginowuwaaddelani wona athu mwaha wi dhili dhoorusa nyo wiiwelelamo. Wale mwahiveleela yaano dha mwiili dheenyu wona adhaari a dhootakala, dhohogoowa dhinabala dhohogoowa dhimohi. Dhiinova mveleele yaano dheenyu wi mukale adhaari a dhowogoowa dhinoothukuleleni weela mirima.
ROM.6.20	Vowi mwaaliinyu adhaari a yoothega, mwaali ootapuwa wiing'aneliwa ni wogoowa. 
ROM.6.21	Ki vano mpurilevo ddi vowiirana dhego dhinookalihani manyazo dhiinova? Vowi ndo, omamalelo wiwa fuukwa. 
ROM.6.22	Mbwenye dhiinova muhutapuliwa mwa yoothega, muli adhaari a Mulugu. Vano yoopura yeenyu fuweelihiwa, omamalelo wiwa munokalana egumi yoohumala. 
ROM.6.23	Vowi yoolivela ya yoothega fuukwa. Mbwenye mvahi wa mahala Mulugu onavahiiye si egumi yoohumala muumohini ni Yesu Kirixtu Nabwiya eehu.
ROM.7.1	Addibilaga, arogoraga, ginawoga ni nyo munonile dha malamulo. Muhunona pama wi Malamulo enalamula dha muthu agali mugumi baahi. 
ROM.7.2	Pumwemo: Nlamulo nnawoga wi mwihiyana ooteliwa doomageya ni mamune mudhidhi waatene agali mugumi. Vano mulobwanaya akwa, mwihiyana onotapuwa mmalamuloni nnawoga dha matelo. 
ROM.7.3	Mowindo ateliwa ni mulobwana mmohi, mamune agali mugumi, mwihiyana oyo nlamulo nnamwiira ooraruwa. Mbwenye mamune akwa, mwihiyana ole ohutapuwa mmalamuloni a matelo, mowindo ateliwa ni mulobwana mmohi kanakala namararuwa.
ROM.7.4	Amudhaaga, emodha-modhave nyo teto muli ookwa vowiiwanana ni Malamulo, vowi nyo muhukwa vamohi ni Kirixtu. Ela yaali wi mukale a mmohi, ole ovenyihiwe muukwani. Muli a Kirixtu wi mvahe dhoovaha wa Mulugu.
ROM.7.5	Vowi valamuliwiihu ni omuthu weehu, dhikwaminigwa dhoothegiha, dhedho Malamulo dhatatamuliiwa, dhalaba mwa hiyo, mowindo noovaha dhoovaha dhanithukulela okwa. 
ROM.7.6	Mbwenye dhiinova nihitapuwa mMalamuloni. Nili ookwa mMalamuloni, ayene wale yanimaga. Dhiinova Muneba Woweela ononikamihedha omwiimelela Mulugu mwa dila exa, ehili mwa dila yawale ele yooharaga Malamulo oolebiwa.
ROM.7.7	Vano niwoge ddi? Niwoge wi Malamulo a Mulugu si yoothega? Nivang'onong'ono! Ebaribareene Malamulo ayo ehiginoniha yoothega. Vowi kagaanone otakala wa osilila, nlamulo naheere nihiwoga, niira: 
ROM.7.8	Mwaha wa nlamulo nddo, yoothega yahifwanya mpatha ovenyiha mwa miyo makalelo a osilila oohiyana-hiyana. Vowi vihili Malamulo, yoothega ehikwa. 
ROM.7.9	Wale ganna egumi yoohunona Malamulo. Mbwenye vevo vambeeliimi onona nlamulo, yoothega yahambeela oliba, mowindo miyo okwa. 
ROM.7.10	Vano nlamulo nddo nafwaneele waafiyiha athu wiigumini, nihigifiyiha omakwelo. 
ROM.7.11	Vowi yoothega egafwanyile mpatha wavahile nlamulo, mwa nlamulo nddo, yoothega yahiginyengetha, ogipa.
ROM.7.12	Mohaanganyedha, Malamulo a Mulugu boweela teto kadda nlamulo thoweela, nowogoowa, napama. 
ROM.7.13	Ela sowi yego yapama ehigithukulela omakwelo? Nivang'onong'ono! Mbwenye yoothega sigipile voolabiha yego yapama. Mowindo, odheela mwa nlamulo, makalelo a ebaribari a yoothega ehooneyihiwa voweela wi sootakala mookwaranya.
ROM.7.14	Nihinona wi Malamulo a Mulugu ba omulugu. Mbwenye miyo gili mwa omuthu, ogulihiwe wona mudhaari a yoothega. 
ROM.7.15	Kaginanonelamo nde dhineeriimi. Vowi kagineerana dhinafuniimi wiirana, mbwenye dhineeddaniimina sineeriimina. 
ROM.7.16	Akala gineerana dhihinafuniimi, ginarumeedhela wi Malamulo a Mulugu bapama. 
ROM.7.17	Mowindo kahuwo miyo gineerana yabure, mbwenye yoothega enakala mwa miyo. 
ROM.7.18	Gihinona wi mwa miyo kamunakala yego yapama, ela sowi omuthu waaga. Gihinona ndo mwaha wi naari gifunaga wiirana dhapama, kaginaanda wiirana. 
ROM.7.19	Kagineerana dhapama dhinafuniimi, mbwenye gineerana dhootakala dhihinafuniimi, ndo ginowiirana. 
ROM.7.20	Akala ginowiirana dhedho dhihinafuniimi, kahuwo miyo oneerana, mbwenye yoothega enakala mwa miyo sineerana.
ROM.7.21	Ndala ginowoona nlamulo ndda: Gaafunaga wiirana dhapama, ginafwanya dhootakala vakukuuve vaaga. 
ROM.7.22	Murima waaga onohagalala ni Malamulo a Mulugu, 
ROM.7.23	mbwenye ginowoona muwari mwaaga wi nihikalawo nlamulo nimohi nnawana ni nlamulo nnarumeedhiimi mmoobuweloni mwaaga, nlamulo nimohi nddo nnogiiriha okala mudhaari a nlamulo na yoothega enakala muwari mwaaga. 
ROM.7.24	Ooddilu di miyo! Onaagitapule baani mwiili waaga ola onagithukulela omakwelo? 
ROM.7.25	Ginomutthettheela Mulugu onivulumusile odheela mwa Nabwiya eehu Yesu Kirixtu! Mowindo ginofuna omwiimelela Mulugu mmoobuweleloni mwaaga, mbwenye muwari mwa omuthu waaga, ginahara nlamulo na yoothega.
ROM.8.1	Mowindo dhiinova kudha okala okoniwa wa athu eli mwa Yesu Kirixtu. 
ROM.8.2	Vowi nlamulo na Muneba Woweela, nnanivaha egumi mwa Yesu Kirixtu, nihigitapula mmalamuloni a yoothega ni a okwa. 
ROM.8.3	Mulugu ohiirana dhedho Malamulo a Mozezi dhahaandiliiwa wiirana, mwaha wi Malamulo ayo yahilodhosiwa ni omuthu weehu wootedemanela dhootakala. Mulugu ohukona yoothega mmwiilini, voomurumiha Mwaanaye mwa mwiili wona muthu oothega. Yoothega eyo ehibwanyula mwa omuthu. 
ROM.8.4	Mulugu ohiirana nda wi wogoowa walamuleliwa ni Malamulo a Mozezi naande waakwaniha. Nihaanda waakwaniha ndo mwaha wi dhiinova kannahara omuthu weehu, mbwenye nnahara Muneba Woweela.
ROM.8.5	Athu enahara epaddi ya omuthu, moobuwelelo eewa enatedemanela dha omuthu. Mbwenye athu enahara Muneba Woweela, moobuwelelo eewa enoobuwelela dhedho dhinafuna Muneba Woweela. 
ROM.8.6	Ohela moobuwelelo a omuthu fuukwawene, mbwenye ohela moobuwelelo dhedho dhinafuna Muneba Woweela, onodhiiha egumi ni murenddele. 
ROM.8.7	Moobuwelelo a omuthu omwiiddani ni Mulugu, mwaha wi kineehela vati va Malamulo aaye. Owoga mwa ebaribari, kinaakwaniha. 
ROM.8.8	Ole onakala mwa omuthu kanaanda omuhagalaliha Mulugu.
ROM.8.9	Mbwenye nyo kamunakala mwa omuthu. Munakala mwa Muneba Woweela, akala Muneba oyo wa Mulugu onakala mwa nyo. Mbwenye akalavo ohinna Muneba wa Kirixtu, ebaribareene kahuwo a Kirixtu. 
ROM.8.10	Akala Kirixtu oli mwa nyo, naari mwiili dheenyu dhigakwile mwaha wa dhoothega, munovahiwa egumi ni Muneba Woweela mwaha wi Mulugu onowuwiirani owogoowa. 
ROM.8.11	Muneba wa oyene amvenyihile Yesu muukwani wakala mwa nyo, oyene amvenyihile Kirixtu muukwani onoodha avahe teto egumi mwiili dheenyu dhookwa, odheela mwa Muneba waaye onakala mwa nyo.
ROM.8.12	Mowindo addibilaga, arogoraga, nihikalana mangawa, mangawa ayo kahuwo wi niharege dha omuthu. 
ROM.8.13	Vowi akala munahara mukalelo oyene wa omuthu, munoodha mukwe; mbwenye akala ni nikamihedho na Muneba Woweela munoopa meerelo eenyu ootakala, munoodha mukalena egumi.
ROM.8.14	Athu aatene ayene Muneba wa Mulugu onaasogoleliiwa, bi ahima a Mulugu. 
ROM.8.15	Muneba waakeliliinyu kunookalihani adhaari wi moovege dila biili. Moohiyaniha, mwaakelile Muneba onowiirihani wi mwiithaniwege ahima a Mulugu. Odheela mwa Muneba oyo nnowundda, niiraga: <<Aba!
ROM.8.16	Mwiinyeene Muneba Woweela onowiirela onamoona wa mirima dheehu wi nili ahima a Mulugu. 
ROM.8.17	Vano akala nili ahima a Mulugu, nnoodha naakele vamohi ni Kirixtu, mareeliho yanilogoleleliiye. Nnoodha naakele vamohi ni Kirixtu akala nnorabula ni oliye wi nthithimihiwe vamohi ni oliye.
ROM.8.18	Miyo gihikalana ebaribari wi goyi enooniihu dhiinova kinaligana nivang'onong'ono ni nthithimiho nenddo Mulugu nnisasanyedheliiye. 
ROM.8.19	Dhoopaddusiwa dhaatedhene dhinajejiha ni ofunesesa wi Mulugu aavuhulele anaaye voweela. 
ROM.8.20	Vowi dhoopaddusiwa dhahigonjihiwa ni dhoohunoneya, ehili ofuna weewa mbwenye Mulugu deerihile wi dhigonjihe. Ahiirana ndo ni ejejihedho 
ROM.8.21	wi dhoopaddusiwa ndo dhinoodha dhitapuliwe muudhaarini woovudda ni waakela mootapuwa nthithimiho na ahima a Mulugu.
ROM.8.22	Nihinona wi ofiyedha dhiinova dhoopaddusiwa dhaatedhene dhinowundda ni dhoovoreya wona mwihiyana mudhidhi wa obala. 
ROM.8.23	Vano kahuwo dhoopaddusiwave dhinaandda, eehi, mbwenye teto hiyo ninna dhoovaha dhowambeela dha Muneba Woweela, nnowundda mmirimani, nijejihedhaga wi Mulugu anithome okala anaaye, ela sowi wooboliwa wa mwiili dheehu. 
ROM.8.24	Fumoojejihedha mwemo nivulumusiwiihu. Vano noonaga dhinajejihiihu, kahuwo ojejiha. Onajejihedha enooniiye baani? 
ROM.8.25	Mbwenye akala nnojejihedha dhedho dhihinooniihu, nnojejihedha nrabulelaga ni ovilela.
ROM.8.26	Mwa mukalelo mmohive, Muneba Woweela ononikamihedha mwa olodhowa weehu. Vowi hiyo kannonile olobela wona munafuneyeliiwa. Mbwenye Muneba Woweela mwiinya ononilobelela ni wiikubanyiha woohuwogeya. 
ROM.8.27	Vano Mulugu onoona dha muwari mwa mirima dha athu, ohunona dhoofuna dha Muneba Woweela, mwaha wi onowaalobelela athu oweela mirima wona Mulugu munafuneliiye.
ROM.8.28	Hiyo nihinona wi Mulugu onoweeddiha dhego dhaatedhene mwapama wa ale enamudhivela, ayene enawiithaniiye mooligana ni moobuwelelo aaye. 
ROM.8.29	Vowi Mulugu athu yaasakuliiye wale-wale, oliye ahaathoma wi ekale wona oofwanafwana ni Mwaanaye wi Mwaana oyo akale owambeela mwa addibila ni arogora ajinji. 
ROM.8.30	Mulugu kakule waathomave teto ahawiithana, vawiithaniliiye teto ahawiira owogoowa, vawiiriliiye owogoowa teto ahaathithimiha.
ROM.8.31	Ki vano nnawoge ddi mwa dhedhi? Akala Mulugu oli mwa hiyo, onaanigonjihe baani? 
ROM.8.32	Ole ohunikooddihedhe Mwaana aaye-aaye, mbwenye ahimveleela wa hiyo aatene, kananivahe dhaatedhene mwa mahala?
ROM.8.33	Onaasumele ale Mulugu yaasakuliiye baani? Kalivo! Vowi di Mulugu mwiinyeene onawiira owogoowa. 
ROM.8.34	Onaakone baani? Kalivo! Vowi Yesu Kirixtu, oyene akwile, avenyihiwa muukwani, oyene okaraatile omoononi wooja wa Mulugu, di Yesu oyene onanilobelela. 
ROM.8.35	Ki onaanimwalanihe ni odhivela wa Kirixtu baani? Enakale goyi, naari dhoovoreya, naari oharahariwa, naari dala, naari osiwa, naari dhowoopiha, naari okwa? Nivang'onong'ono! 
ROM.8.36	Wona munawogela Maleba Ootaleleya, yiiraga:
ROM.8.37	Mbwenye mwa dhaatedhene dhedhi nili oogonjiha mookwaranya, odheela wa ole onidhivele. 
ROM.8.38	Ebaribareene gihinona mohaanganyedha wi kavili yego enaanimwalanihe ni odhivela waaye. Naari okwa, naari egumi, naari angero, naari mineba dhootakala, naari dhego dhiliwo, naari dhoosogolo, naari kopolo dhimohi, 
ROM.8.39	naari dha odhulu, naari oddiiha wa vati, naari yego emoheene yoopaddusiwa kidha enimwalaniha ni odhivela wa Mulugu oli mwa Yesu Kirixtu, Nabwiya eehu.
ROM.9.1	Ginawoga ebaribari mwa Kirixtu, kaginaratha. Murima waaga, vamohi ni Muneba Woweela, onowiirela onamoona wi 
ROM.9.2	gihikanna okubanya wuulubale teto ginovoreyiwa moohuhiyedhedha mmurimani mwaaga mwaha wa amudhaaga, aEzarayeli. 
ROM.9.3	Gahaakwanihege waakamihedha aliwa, goorumeedha oddubiwa, gimwalanihiwe ni Kirixtu mwaha wa odhivela wa addibilaga a nlogo naaga na omuthu. 
ROM.9.4	Aliwa ba aEzarayeli; aliwa Mulugu ahaasakula wi ekale anaaye; wa aliwa ahawooniha nthithimiho naaye. Ni aliwa ahisasanya nipangano no waandana, waavaha Malamulo, ahaasuuziha weebedha teto ahaavaha dhoororomeliha dhaaye.
ROM.9.5	AEzarayeli anamabaliwelamo a makolo eehu: Abarahamu, Ezaaki ni Yakobo. Kirixtu obaliwe mwa nlogo nendda, nawogaga dha omuthu waaye, oliye di Mulugu onalamula dhaatedhene, dooreelihiwa ofiyedha okala ni okala. Ameni.
ROM.9.6	Kahuwo wi Mulugu kaakwanihile wiirana dharoromelihiiye. Vowi kahuwo anamabaliwelamo aatene a nlogo na aEzarayeli eli aEzarayeli a ebaribari. 
ROM.9.7	Kahuwo wi anamabaliwelamo aatene a Abarahamu bi anaaye. Vowi Mulugu ahimwiirela: 
ROM.9.8	Ela enatapulela wi kahuwo ahima aatene ebaliwe ni Abarahamu eli ahima a Mulugu. Mbwenye ahima oororomelihiwa weekiiwa bineelengeliwa anamabaliwelamo a ebaribari a Abarahamu. 
ROM.9.9	Vowi Mulugu ahimuroromeliha oliye, wiira: 
ROM.9.10	Kahuwo osakuliwave wa Ezaaki teto ahima abiili a Rabeka babiiwa aali mmohive, nikolo neehu Ezaaki;
ROM.9.11+ROM.9.12	naari anapata ayo ehinabaliwe, ehineerena yapama naari yootakala, Mulugu ahimwaaddelaga Rabeka, wiira: 
ROM.9.13	Wona Maleba Ootaleleya munawogeliiwa, yiiraga: 
ROM.9.14	Ki vano, nnawoge ddi? Mwa Mulugu muhukala dhohogoowa? Nivang'onong'ono! 
ROM.9.15	Oliye ahimwaaddela Mozezi, wiira: 
ROM.9.16	Mowindo osakula wa Mulugu kunadheela mwa dhoofuna dha muthu, naari dhinaxixiiye wiirana, mbwenye dhinadheela mwa ole winna thagaraga oli Mulugu. 
ROM.9.17	Vowi Maleba Ootaleleya yiire Mulugu ahiwoga ni Farawo, wiira: 
ROM.9.18	Mowindo Mulugu onomweeddiwela thagaraga muthu onamfuniiye, onomvaaddiha murima onamfuniiye.
ROM.9.19	Mowindo mmohi oneere ogikoha, eerege: <<Dhakala ndo, ki Mulugu onanikonela ddi? Ki baani onaapambihe ofuna wa Mulugu?>> 
ROM.9.20	Muthu, we oli aani wi ovaanyihanege ni Mulugu? Yowuubiwa kinamukoha wuubile, yiira: <<Oguubele ddi mowinda?>> 
ROM.9.21	Namuuba kanna owodha wowuuba ni ologo mmohive dhibale biili, emohi yoolabihana dhooriiheya, emohiwa yoolabihana dhoonyemuwa?
ROM.9.22	Si dhedho Mulugu dhiiriliiye. Afunile wooniha owali waaye teto wi kopolo dhaaye dhinoneye. Mowindo ahivilela vajinji wa ale yafwaneelele orabulihiwa, wona ebale yoonyemuwa, ayene yaatolosiwe. 
ROM.9.23	Mulugu ahifuna teto wooniha nthithimiho naaye nuulubale nikuthuleliiye, wa ale yaweeddiweliiye thagaraga, wona ebale yooriiheya, nili ale yaasasanyedhiiye wale wi yaakele nthithimiho naaye. 
ROM.9.24	Vowi hiyo nili ale Mulugu yawiithaniliiye, oohukala ookumela wa aZhudewu weekiiwa, mbwenye teto ookumela wa athu a malogo mamohi. 
ROM.9.25	Dhili wona Mulugu munawogeliiye muniivuru na Ozeya wi:
ROM.9.27	Teto namavuhulela Ezaya ahiwoga moogweliha madhu dha a Ezarayeli, wiira:
ROM.9.30	Ki vevo niwoge ddi? Niwoge wi ale yahaali aZhudewu, yahasayela wiiriwa owogoowa, yahaanda wiiriwa owogoowa voororomela. 
ROM.9.31	Mbwenye aEzarayeli yasayela wiiriwa owogoowa voohara Malamulo, kayaakwanihile. 
ROM.9.32	Mwaha bwaddi? Mwaha wi yasayela wiiriwa owogoowa mwa dhowiira dheewa, ehili mwa nroromelo. Mowindo yahikwakwathuwa vanibweni nookwakwathusa. 
ROM.9.33	Wona mulebeliwiiwa, yiira:
ROM.10.1	Addibilaga, arogoraga, enarabuleliimi ni murima waaga waatene teto enamulobiimi Mulugu sowi aEzarayeli evulumusiwe. 
ROM.10.2	Ginowiirela onamoona wi ba nthakwithakwi voomuhara Mulugu, mbwenye kineewelelamo mukalelo wa ebaribari woomuharana. 
ROM.10.3	AZhudewu voohunona wogoowa onadha wa Mulugu, esayelaga wogoowa weewa-weewa, kayaroromele wogoowa onadha wa Mulugu. 
ROM.10.4	Vowi Kirixtu mwa oliye yeeka ohaakwaneliha Malamulo a Mozezi wi kadda muthu onamuroromela onowiiriwa owogoowa ni Mulugu.
ROM.10.5	Owoga dha wogoowa onadha vowiiwelela Malamulo, Mozezi ahileba, wiira: 
ROM.10.6	Mbwenye wogoowa onadheela voororomela wiire: 
ROM.10.7	 (Ela sowi amvenyihe Kirixtu muukwani.)
ROM.10.8	Maleba Ootaleleya yiire avi? Yiire: 
ROM.10.9	Akala onosoriha ni vamulomoni vaawo wi Yesu di Nabwiya teto akala onororomela mmurimani mwaawo wi Mulugu ahimvenyiha muukwani, onoodha ovulumusiwe. 
ROM.10.10	Vowi ni murima muthu onororomela eera ndo onowaakela wogoowa, ni mulomo asoriha wi Yesu di Nabwiya aaye, ohuvulumusiwa. 
ROM.10.11	Vowi Maleba yiire: 
ROM.10.12	Kavili ohiyana vaari va aZhudewu ni aGerego, vowi Nabwiya mmohive oyene dili Nabwiya a athu aatene, onowaareeliha moofeewa madada aatene enamweebedha. 
ROM.10.13	Dhili wona madhu a Mulugu munawogeliiwa, yiiraga: 
ROM.10.14	Ki athu enamweebedha Mulugu addi akala kinamuroromela? Naari enamuroromele addi akala kineewe dha oliye? Eneewe dha oliye addi akala kavili oolaleya? 
ROM.10.15	Athu enaalaleye addi akala kavili owaaruma? Madhu a Mulugu yiire: 
ROM.10.16	Mbwenye kahuwo aatene yeewelele Muselu Wapama. Dhili wona Ezaya munawogeliiye, eeraga: 
ROM.10.17	Mowindo, ororomela onadheela mwaha wowiiwa mutheenga, wiiwa onadheela mwa madhu enawoga dha Kirixtu.
ROM.10.18	Mbwenye ginokoha wi: <<Sowi aEzarayeli kayeewile?>> Ee, yahiiwa. Dhili wona madhu a Mulugu munawogeliiwa, yiiraga: 
ROM.10.19	Ginokohave wi: <<Sowi aEzarayeli kayeewile?>> Vowambeela, Mozezi ahiwoga madhu a Mulugu, wiira: 
ROM.10.20	Teto, ni murima wooliba, Ezaya ahiwoga madhu a Mulugu wa ale yahaali aEzarayeli, wiira: 
ROM.10.21	Mbwenye dha aEzarayeli, ahiira: 
ROM.11.1	Vano ginokoha, giiraga: <<Sowi Mulugu onowaakoodda athu aaye?>> Nivang'onong'ono! Miyeenene gili muEzarayeli, mwa anamabaliwelamo a Abarahamu, a nihimo na Benzhami. 
ROM.11.2	Mulugu kanaakoodda athu aaye, ayene yaasakuliiye wale. Kamunonile wona namavuhulela Eliyazi vaasumeliiye a aEzarayeli wa Mulugu wona munawogela Maleba Ootaleleya? Eliyazhi ahiira: 
ROM.11.4	Mulugu amwaakulile avi? Eere: 
ROM.11.5	Mwa mukalelo mmohive dhiinova teto ehihalawo aEzarayeli, ale Mulugu yaasakuliiye mwa mahala aaye. 
ROM.11.6	Akala aasakulele mwaha wa mahala aaye, enatapulela wi kaasakulele mwaha wa dhowiira dheewa. Wahaakale mwaha wa dhowiira dheewa, mahala aaye kayaakale mahala a ebaribari.
ROM.11.7	Ki niire ddi? AEzarayeli kayafwanyile dhasayeliisu. Mbwenye ayene Mulugu yaasakuliliiye yahifwanya. Oohala ayo yahivaaddihiwa mirima, 
ROM.11.8	wona mulebeliwiiwa, yiira: 
ROM.11.9	Teto Davidi, wiire:
ROM.11.11	Vano ginokoha wi: <<AEzarayeli yahikwakwathuwa wi emore kuluwi?>> Nivang'onong'ono! Mbwenye mwaha wa othega weewa, ovulumusa ohaafiyedha athu ehili aEzarayeli wi aEzarayeli efiyedhe otatamuwa nrima. 
ROM.11.12	Akala othega weewa wahaapuriha athu a elabo ya vati teto akala olepela wa aEzarayeli wahaapuriha athu a malogo mamohi, mareeliho a Mulugu enomwadheyela wa aEzarayeli yawelela wa oliye.
ROM.11.13	Dhiinova ginawoga ni nyo muhuli aEzarayeli. Ndala wona giliimi murumiwi wa ale ehili aEzarayeli, ginovuwiha mabasa aaga ala, 
ROM.11.14	moojejihedha wi mwa mukalelo mmohi, gaatatamule nrima athu a nlogo naaga ni waavulumusa amohi mwa aliwa. 
ROM.11.15	Akala okooddiwa wa aEzarayeli ni Mulugu ohudhiiha murenddele vaari va oliye ni athu a elabo ela, moohaanganyedha orumeedhiwa wa aEzarayeli oneere odhana egumi, ohuli okwa.
ROM.11.16	Akala epaddi yowambeela ya mukaathe enakala yoweela, mukaathe waatene onakala woweela. Teto musisi wa muthanko wakala woweela enatapulela wi ni mijindda dhene soweela.
ROM.11.17	Akala mijindda dhimohi dha olivera oodhaliwa dhiire ogwaddiwa, vano we ogali mujindda wa olivera a mukokolani wiire obandihedhiwa ni muthanko dhoodhaliwa, weeddelaga orongonyedha onadheela mmisisini dha olivera oodhaliwa ola, 
ROM.11.18	vano kunyemule mijindda dhigwaddiwe. Mbwenye weethukulelaga, wuubuwelelege wi kahuwo we onavaha egumi misisi, mbwenye misisi ndo sinoovaha egumi. 
ROM.11.19	Vano onoodha wiire: <<Mijindda dhimohi dhahigwaddiwa wi gibandihedhiwevo>>. 
ROM.11.20	Ebaribari, aliwa ehigwaddiwa mwaha wi kayaroromele, vano we, voororomela, onakala mmuthankoni dhiinova. Mowindo kawiithukulege mbwenye woovege, 
ROM.11.21	vowi Mulugu kaahiyedhedhe aEzarayeli, ayene eli wona mijindda dha ebaribari dha muthanko. Ki vano, onoobuwelela wi onoodha oohiyedhedhe we?
ROM.11.22	Odidele wi Mulugu da thagaraga, mbwenye teto odidele wi dowumma murima: Dowumma murima wa ale etongwile, mbwenye da thagaraga ni we, wakalave mwa thagaraga dhaaye. Akala kuneerena dhedho teto onoodha ogwaddiwe. 
ROM.11.23	Teto ni aliweene onoodha aabandihedhe vamuthankoni, yahikalave moohuroromela mweewa. Vowi Mulugu dakopolo, onowaanda waabandihedha dila biili. 
ROM.11.24	We wiire ogwaddiwa va olivera a musawo wa mukokolani, vano mwa mukalelo woohiyana ohubandihedhiwa va olivera oodhaliwa. Mowindo kadhinakala dhookweya obandihedha va olivera mijindda nde dhili dhaaye-dhaaye?
ROM.11.25	Nyo addibilaga, arogoraga ginafuna wi munone ya wipiini ela wi mwihiithukulelege muubuwelelaga wi muli oononelamo. Yawipiini eyo, si ela: aEzarayeli ajinji yahivaaddihiwa mirima ofiyedha waakwanela ovulumusiwa wa ale Mulugu yaasakuliiye vaari va ale ehili aEzarayeli. 
ROM.11.26	Mowindo athu aatene a Mulugu, athu ayo eneethaniwa <<Ezarayeli>>, enoodha evulumusiwe. Wona Maleba munawogeliiwa, yiiraga:
ROM.11.28	Mwaha wa okoodda Muselu Wapama, aEzarayeli ehisadduwa okala amwiiddani a Mulugu wi nyo mpurevo. Mbwenye mwaha woosakuliwa, aliwa ba odhivela aaye mwaha wa abaabi eewa Abarahamu, Ezaaki ni Yakobo. 
ROM.11.29	Vowi mvahi ni wiithana wa Mulugu kadhinasadduwa. 
ROM.11.30	Mwa mukalelo mmohive mundduli nyo mwaali oohumwiiwelela Mulugu mbwenye dhiinova muhaakela thagaraga mwaha wa ohiiwelela weewa, 
ROM.11.31	dhili ndo ni aliwa. Aliwa yaali oohiiwelela wi odheela wa thagaraga Mulugu dhuwoonihiliiyeni, aliwa teto eneere yaakele thagaraga. 
ROM.11.32	Mulugu ahawiira athu aatene wona anyakaambura a ohiiwelela wi aweeddiwele thagaraga aatene.
ROM.11.33	Dhooreela, tthottho ni ononelamo wa Mulugu si dhuulubale mookwaranya! Onatapulela dhoothonga dhaaye baani? Oneewelelamo dhowiira dhaaye baani? 
ROM.11.34	Maleba Ootaleleya yiire:
ROM.11.35	Teto Maleba yiire:
ROM.11.36	Dhaatedhene dhinadheela wa oliye, dhinokalawoove ni oliye teto dhinamukalelawo oliye. Wa oliye okale nthithimiho okala ni okala. Ameni!
ROM.12.1	Mowindo, addibilaga, arogoraga, ginowuukokomezani odheela thagaraga dha Mulugu wi mwiipeleke wona mukutho wa egumi, woweela, woomudhivela Mulugu. Oyene bu mukalelo weenyu wa ebaribari womweebedha mwa muneba. 
ROM.12.2	Kamutajihe makalelo a athu a vati vano, mbwenye mukale oosadduliwa odheela osadduliwa wa moobuwelelo eenyu wi odheela mooxixa munosuuza ofuna wa Mulugu oli opama, odhivela, waakwanela.
ROM.12.3	Odheela mahala givahiwiimi ginowuwaaddelani kadda muthu a mwa nyo wi mwihiyiirege ookwaranya mwemo mukaleliinyu. Moohiyaniha, muubuwelege moofwanafwana ni ebaribari, mooligana ni wunnuwa wa nroromelo Mulugu nimvahiliiye kadda muthu a mwa nyo. 
ROM.12.4	Mmwiilini mweehu nihikalana yaano dhijinji, yaano nda dhinolaba moohiyana-hiyana. 
ROM.12.5	Emodha-modhave hiyo nnaroromela naari nigalive ajinji nili mwiili mmohive mwa Kirixtu, kadda muthu doomagelelana ni amohi. 
ROM.12.6	Nihikalana mvahi dhoohiyana-hiyana mooligana munivahele Mulugu mwa owoma murima waaye. Akalavo winna mvahi woovuwiha mutheenga wa Mulugu, avuwihege mooligana ni nroromelo naaye. 
ROM.12.7	Akalavo winna mvahi wowiimelela, eemelelege. Akalavo winna mvahi woosuuziha, asuuzihege. 
ROM.12.8	Akala mvahi woolibiha, alibihege. Akala mvahi woovaha, avahege ni madada oofeewa. Ole oli musogoleli, eeveleelege mmabasani aaye. Ole winna mvahi wowooniha thagaraga, oonihege moohagalala.
ROM.12.9	Odhivela okalege wa ebaribari. Mwiiddanege ni dhabure; mukubaarelege dhapama. 
ROM.12.10	Mudhivelanege mwa ebaribari wona addibila, mwiilibihedhe wi moonihege nriiho mmohi ni mukwaaye okwaranya we vaweeka. 
ROM.12.11	Mwiiveleelege moohugoma, mukalege oopaha mwa muneba, mmwiimelelege Nabwiya. 
ROM.12.12	Muhagalalege ni ojejihedha weenyu. Mvilelege vaari va orabula, mulobelege mudhidhi dhaatedhene. 
ROM.12.13	Mugawanege dhinniinyuna ni oweela mirima eli oorabula. Mwawiithanelege aleddo mmavade mweenyu.
ROM.12.14	Mwaareelihege ayene enooharaharani; mwaareelihege, kamwaaddubege. 
ROM.12.15	Muhagalalege ni ale enahagalala, muunddege ni ale enaandda. 
ROM.12.16	Mwiiwananege pama teto kamwiithukulelege, mbwenye mwaandanege ni athu bure. Kamwiyiirege wona atthottho. 
ROM.12.17	Muthu owiirelani yootakala, kammuwelihedhe yootakala. Xixani wiirana dhedho athu aatene dhinooniiwa wi sapama. 
ROM.12.18	Mwiilibihedhege wi mukalege mmurenddeleni ni athu aatene, dhakala dhowaandeya. 
ROM.12.19	Oodhivela aaga, kamuwelihedhege yootakala, mbwenye mwihiye owali wa Mulugu olabe. Vowi dhihilebiwa wi: 
ROM.12.20	Moohiyaniha, wona munawogela madhu a Mulugu: 
ROM.12.21	Kamugonjihiwe ni dhootakala, mbwenye mugonjihe dhootakala vowiirana dhapama.
ROM.13.1	Athu aatene yawiiwelelege apogo enalamulela elabo, mwaha wi kavili oolamula ohukumele wa Mulugu. Teto oolamula eliwo ekaraatihiwe ni Mulugu. 
ROM.13.2	Mowindo muthu onakoodda wawiiwelela oolamula, onakoodda nde Mulugu dhikaraatihiliiye. Ayene enakoodda enowaakela othongiwa. 
ROM.13.3	Anamalamula kinooviwa ni athu a meerelo apama, mbwenye enooviwa ni athu a meerelo ootakala. We onofuna wi ohumoovege oolamula? Wiiregena opama, ndo oneere otamaaleliwa.
ROM.13.4	Vowi namalamula di mwiimeleli a Mulugu mwa opama waawo. Mbwenye akala onowiirana dhootakala woove, vowi ohukalana supaadda wi oorabulihena. Oliye di mwiimeleli a Mulugu, namaandda kunyawunya wi adhena owali wa Mulugu wa ale eneeranaave dhootakala. 
ROM.13.5	Mowindo mwawiiwelelege anamalamula, ohuli mwahave wa owali wa Mulugu, mbwenye teto mwaha wowiiwelela onamoona wa mmurimani.
ROM.13.6	Mwahaya buuyene munaliveliinyu musoko, vowi anamalamula amwiimeleli a Mulugu wi ekamihedhege mulogo, yiimelelagave malabweene mabasa ala. 
ROM.13.7	Vano mpelekege wa aatene dhedho dhinafwaneelela: Akala musoko, mulive musoko; akala dhoosokela, musokele; akala oriiha, muriihege; akala othithimiha, muthithimihege.
ROM.13.8	Kamukalegena mangawa ni athu, ehili mangawa oodhivelana ni athu aatene. Vowi onamudhivela mwaaddamani onoharihamo Malamulo a Mulugu maatene. 
ROM.13.9	Vowi Malamulo eneera: 
ROM.13.10	Odhivela kunamwiirela mwaaddamani yootakala, mowindo odhivela fuwaakwaneliha wa Malamulo.
ROM.13.11	Mwiirena dhaatedhene dhedho mwaha wi muhunona mudhidhi ola, ehifiya wora wi mvenyihiwe mukoveni. Vowi ovulumusiwa weehu oli vakukuuve okwaranya vambeeliihu ororomela. 
ROM.13.12	Mahiyu ehivira, osa ohaaddamela. Vano kabeni nihiye meerelo a muyiihini, nithukule yeela dhoowanana wi niwanena mowaara. 
ROM.13.13	Meeddelo eehu ekale oofwaneelela wona wa athu oweedda mutana. Nihiye mathanga abure, olezela, ojeberuwe, oraruwa, okangana, nihidda. 
ROM.13.14	Vano mmuware Nabwiya Yesu Kirixtu. Muhuubuwelelege ohagalaliha dhikwaminigwa dheenyu dhootakala.
ROM.14.1	Mwaakeleni pama muthu winna nroromelo noolodhowa, ehili ni efunelo yowi mukooddege moobuwelelo aaye. 
ROM.14.2	Mmohi onaroromela wi yooja eli yaatene soojiwa. Mbwenye mmohi winna nroromelo noolodhowa, onaja dhoohukalana mwazi baahi. 
ROM.14.3	Oyene onaja dhaatedhene kamvevuse ole ohunaja. Ole ohunaja dhaatedhene kamukone ole onaja, vowi Mulugu ohumwaakela. 
ROM.14.4	Ki we oli aani wi omukone mwiimeleli a mwiinya? Nabwiya aaye yeeka difwaneele omuthonga akala oliye ohiiwelela naari keewelele va mabasa aaye. Ee, onoodha eewelele, vowi Nabwiya eehu onowaanda omulibiha.
ROM.14.5	Mmohi onoobuwela wi nlabo nangana thookwaranya malabo mamohiiwa, mbwenye mmohi onoobuwela wi malabo maatene enooligana. Kadda muthu aharege ebaribari eli mmurimani mwaaye. 
ROM.14.6	Oyene onalogolela nlabo nangana, oneera ndo wi amuriihe Nabwiya. Ole onaja eli yaatene, oneera ndo wi amuriihe Nabwiya, vowi onamutthettheela Mulugu mwaha wa yooja eyo. Ole ohunaja dhaatedhene teto oneera wi amuriihe Nabwiya, oliye onamutthettheela Mulugu. 
ROM.14.7	Mwaha wi kavili naari mmohi mwa hiyo oyene onakala ni egumi mwaha wa oliye yeeka, naari okwa wa oliye yeeka. 
ROM.14.8	Nakala agumi, nnamukalelawo Nabwiya; nakwa, nnakwa mwa Nabwiya. Ndala, naari nikale agumi naari nikwe, nili a Nabwiya. 
ROM.14.9	Kirixtu ahikwa, ovenyihiwa muukwani wi akale Nabwiya a athu ookwa ni ookalawo.
ROM.14.10	Ki vano we, onamukonela ddi mmudhi aawo mwa Kirixtu? Naari we, onamunyemulela ddi mmudhi aawo? Vowi hiyo aatene nnoodha nikale vameentoni va Mulugu wi nithongiwe. 
ROM.14.11	Dhihilebiwa mMalebani Ootaleleya, yiiraga:
ROM.14.12	Mowindo kadda muthu vaari va hiyo onoodha aakulelege yeeka wa Mulugu dhaatedhene dheeriliiye.
ROM.14.13	Mowindo ndoweni nihiyeni okonana mmohi ni mukwaaye. Moohiyaniha, kadda muthu alibelele ohiirana yego yowaakwakwathusana aKirixtu amohi, naari waaholosa. 
ROM.14.14	Ngali mwa Nabwiya Yesu, miyo gihinona gihaanganyedhaga wi kavili yooja enamutakaliha muthu aja. Mbwenye akala mmohi onoobuwela wi enomutakaliha, ee, wa oliye enomutakaliha. 
ROM.14.15	Akala mmudhi aawo onokukumuwa mwaha wa eyene enajiiwe, enatapulela wi vano kuneedda moodhivela. Kumunoonge ni yooja yaawo, muthu oyene Kirixtu omukweliiye. 
ROM.14.16	Kamurumeedhege wi athu amohi yeelengelege wi sootakala dhego dhedho dhinooniinyu wi sapama. 
ROM.14.17	Mu Omwene wa Mulugu yuulubale kahuwo yooja naari dhoong'wa, yuulubale fuwogoowa, murenddele ni ohagalala dhinadheela mwa Muneba Woweela. 
ROM.14.18	Mwa mukalelo olena kadda muthu onamwiimelela Kirixtu onomuhagalaliha Mulugu teto onakala oorumeedheya wa athu.
ROM.14.19	Mowindo nisayelege dhego dhinadhiiha murenddele ni dhego dhinanikamihedha onilibiha mmohi ni mukwaaye. 
ROM.14.20	Kunoonge mabasa a Mulugu mwaha wa yooja. Yooja yaatene soorumeedhihiwa mbwenye enakala yoothega oja yego enaakwakwathusa akwiihu. 
ROM.14.21	Sapama ohuja nyama, ohumung'wa vinyu, naari wiirana yego eli yaatene enamukwakwathusa mmudhi aawo. 
ROM.14.22	Dhedho dhinaroromeliiwe dhikale vaari va we ni Mulugu baahi. Dooreelihiwa oyene murima waaye ohunamukona mwaha wa dhedho dhinarumeedhiiye. 
ROM.14.23	Mbwenye muthu onaja aanganyedhaga ohuthega, vowi dhedho dhineeriiye sohiiwanana ni dhedho oliye dhinaroromeliiye. Vowi eli yaatene eyene muthu eneeriiye yoorunihana ni dhedho oliye dhinaroromeliiye, yoothega.
ROM.15.1	Hiyo ninna nroromelo nakopolo nivilelegena dhoolodhowa dha ale eli oolodhowa, nihiihagalalihege weekiihu. 
ROM.15.2	Kadda muthu vaari va hiyo amuhagalalihege mukwaaye mwa opama waaye wi amulibihe munroromeloni. 
ROM.15.3	Naari Kirixtu keehagalalihe va yeeka, mbwenye wona Maleba munawogeliiwa, yiiraga: 
ROM.15.4	Dhaatedhene dhilebiwe wale dhalebiwe wi dhinisuuzihe wi nikanne ejejihedho. Ojejihedha wo onadha moovilela ni olibihiwa Maleba Ootaleleya onanivahiiwa. 
ROM.15.5	Mulugu onaavaha ovilela ni oliba murima oovaheni wiiwanana mmohi ni mukwaaye, moohariha meeddelo a Yesu Kirixtu, 
ROM.15.6	wi ni murima mmohi, mwaatene muumohini mmuthithimihege Mulugu, Baabi a Nabwiya eehu Yesu Kirixtu. 
ROM.15.7	Mowindo mwaakelanege mmohi ni mukwaaye wona Kirixtu mowaakeleliiyeni wi Mulugu athithimihiwege.
ROM.15.8	Miyo ginowuwaaddelani wi Kirixtu ahisadduwa okala mwiimeleli a aZhudewu wi oonihe dhowi Mulugu doororomeleya wa dhoororomeliha dheeriliiye wa makolo eewa awale, 
ROM.15.9	teto wi ayene ehili aZhudewu emuthithimihege Mulugu mwaha wa thagaraga dhaaye. Wona mulebeliwiiwa Maleba Ootaleleya, yiiraga:
ROM.15.10	Teto yiire:
ROM.15.11	Teto yiire:
ROM.15.12	Teto namavuhulela Ezaya wiire:
ROM.15.13	Mulugu onanivaha ejejihedho adhaalihe mmirimani mweenyu ohagalala ni murenddele muwari mwa nroromelo neenyu ni oliye wi ojejihedha weenyu wunnuwegeve ni owodha wa Muneba Woweela.
ROM.15.14	Addibilaga, arogoraga, miyo gamwiinya kaginaanganyedha wi nyoovo teto muli athu oodhaaliwa owoma murima, muli athu oodhaaliwa ononelamo teto owaanda osuuzihana mmohi ni mukwaaye. 
ROM.15.15	Mbwenye kaarata ela guulebeleni moohoova wi guwuubusedheni dhego dhimohi dhinoniliinyu. Guhuulebelani moohoova mwaha wa mahala ookala murumiwi Mulugu ogivahiliiye, 
ROM.15.16	wi gikale mwiimeleli a Yesu Kirixtu ni wa athu ehili aZhudewu. Ahigisakula wi gisuuzihege Muselu Wapama wa Mulugu wi athu ayo ekale wona mikutho dhoomudhivela oliye, dhooweelihiwa ni Muneba Woweela. 
ROM.15.17	Mowindo ginowiithukula mwaha wa nde dhinamwiireliimi Mulugu odheela mwa Yesu Kirixtu. 
ROM.15.18	Kaginaliba murima owoga dha yego emohi, eehi, dhihili nde dhandiliimi odheela mwa Kirixtu wi gaakamihedhe ale ehili aZhudewu omwiiwelela Mulugu. Gihaanda nda odheela dhiwogiliimi, dhiiriliimi, 
ROM.15.19	odheela dhitoonyihedho ni dhootikiniha dha kopolo dhowiireya ni kopolo dha Muneba Woweela. Mowindo gihilaleya dhipaddi dhaatedhene, Muselu Wapama onawoga dha Kirixtu wambeela oZheruzalemi ni elabo yowaapeelela ofiyedha oIliriko. 
ROM.15.20	Dhoofuna dhaaga soolaleya Muselu Wapama mumburoni muhuneewiwe ewogaga dha Kirixtu wi gihimage vamatibelelo yambeeliwe ni muthu mmohi. 
ROM.15.21	Wona mulebeliwiiwa Maleba Ootaleleya, yiiraga:
ROM.15.22	Mwaha wa dhoofuna dhaaga nde kagaandile ofiya wa nyo. 
ROM.15.23	Mbwenye vano kaginna mburo woolaleya epaddi ya wuno teto wambeela wale goorabulela odha wa nyo, 
ROM.15.24	mowindala ginajejihedha odha wuwoonani mudhidhi onaavirigiimi gaadhowaga oXipaanya. Ginoodha gihagalale wuwaaredhelani malabo mangaasi. Vooharela ginafuna mugikamihedhe wi giwelele olenddo waaga. 
ROM.15.25	Mbwenye dhiinova ginadhowa oZheruzalemi gapeleke nikamihedho na aKirixtu a wewo. 
ROM.15.26	Vowi gerezha dha oMasedoniya ni dha oAkaya dhahihagalala oveleela dhowaakamihedhana athu oorabula a Mulugu a oZheruzalemi. 
ROM.15.27	Yahihagalala wiirana ndo, ee, yaali mangawa eewa waakamihedha aliwa. Vowi aZhudewu yahaagawana mareeliho a Mulugu ni aliwa, ndo aliwa yahifwaneelela wawiimelela ni ogawana dhookalana dheewa ni aZhudewu. 
ROM.15.28	Vano ngamarihile dhooveleela ndo gipelekela pamadhene oZheruzalemi, ginoodha givirele owaninyuwo gaadhowaga oXipaanya. 
ROM.15.29	Gihinona wi gadha wewo, ginadha gigadhaaliwe ni mareeliho a Kirixtu.
ROM.15.30	Amudhaaga, ginowuulobani odheela mwa Nabwiya eehu Yesu Kirixtu teto odheela odhivela wewo Muneba Woweela onanivahiiye wi mwiiwanane ni miyo mulibihedhaga ogilobelela vameentoni va Mulugu. 
ROM.15.31	Mugilobelelege wi gihimorele mmadani mwa athu oohuroromela a oZhudeya. Mulobele wi athu a Mulugu a oZheruzalemi yaakele ni madada meenddi dhooveleela dhinaapelekiimi. 
ROM.15.32	Dheereya ndo, ginoodha gifiye ni ohagalala owaninyu wo odheela ofuna wa Mulugu, ginoodha givume ni nyo. 
ROM.15.33	Mulugu onavaha murenddele akale ni nyo mwaatene. Ameni.
ROM.16.1	Ginomveleela mmadani mweenyu, murogora eehu Febe, oyene oli mwiimeleli a gerezha ya oSenkereya. 
ROM.16.2	Mwaakeleni mu ndina na Nabwiya wona athu a Mulugu munafwaneeleliiwa. Mmukamihedhe wona murabuleliiye nikamihedho neenyu. Vowi ahaakamihedha athu ajinji teto nimiyeene.
ROM.16.3	Mmulojele Pirisila ni Akwila, anamalaba akwaaga mwa Yesu Kirixtu. 
ROM.16.4	Ala yahiveleela makohi eewa mowoopiha wi evulumuse egumi yaaga. Ndo ginowaatthettheela, kahuwo miyeeneve meenka ginaatthettheela, mbwenye teto gerezha dhaatedhene dha ale ehili aZhudewu. 
ROM.16.5	Mulojele teto gerezha enatugumana mba mweewa.
ROM.16.5	Mmulojele oodhivela aaga, Epeneto, oli yoovaha yowambeela ya Kirixtu oAziya. 
ROM.16.6	Mmulojele Mariya, oyene ohiddile mabasa moolibihedha wa nyo. 
ROM.16.7	Mwaalojele Adoroniku ni Zhuniya, aZhudewu wona miyo, yaali mukaambura ni miyo. Aliwa boovuwa vaari va arumiwi, bambeele okala mwa Kirixtu, miyo gihinakale.
ROM.16.8	Mmulojele Ampiliyato, oodhivela aaga mwa Nabwiya. 
ROM.16.9	Mmulojele Urubanu, namalaba mukwiihu va mabasa a Kirixtu teto wa Extaki, oyene onamudhiveliimi. 
ROM.16.10	Mmulojele Apele, oorumeedhiwa mwa Kirixtu. Mwaalojele a murala wa Arixtobulu. 
ROM.16.11	Mmulojele Heroddiyawu, muZhudewu wona miyo. Mwaalojele aKirixtu eli vamuralani va Narisizu.
ROM.16.12	Mwaalojele Tirifena ni Tirifosa, ayene enahidda mabasa a Nabwiya. Mmulojele Periside, oodhivela ole ahiddile mabasa vajinji a Nabwiya. 
ROM.16.13	Mmulojele Rufu, osakuleliwe Nabwiya teto mma aaye oyene oli wona mma aaga. 
ROM.16.14	Mwaalojele Asinkiritu, Felegonte, Hereme, Patoroba, Herima ni aKirixtu eli ni aliwa. 
ROM.16.15	Mwaalojele Filologu, Zhuliya, Nerewu ni murogoriye ni Olimpa ni oweela mirima aatene eli ni aliwa. 
ROM.16.16	Mulojelane mmohi ni mukwaaye ni bezhu ya odhivelana wa eKirixtu. Gerezha dhaatedhene dha Kirixtu dha wuno dhinowuulojelani.
ROM.16.17	Addibilaga, arogoraga, ginowuukokomezani mwiyiing'anele ni athu enatatamula ogawanyeya ebarelaga masuuziho musuuziliinyu. Athu ayo mwaarabelege, 
ROM.16.18	vowi athu owindo kinamwiimelela Kirixtu, Nabwiya eehu, mbwenye eneemelela dhigulu dheewa baahi. Ni madhu ooriya ni ootamaala enonyengetha mirima dha athu oohunonelamo. 
ROM.16.19	Athu aatene yahiiwa dhowiiwelela weenyu, mowindo miyo ginohagalala mwaha wa nyo. Vano ginafuna wi mukale oononelamo dhili dhapama ni ohukanna muladdo mwa dhego dhootakala. 
ROM.16.20	Dhiinoveva Mulugu onavaha murenddele onoodha ambwanyule Sathana vati va manyalo eenyu.
ROM.16.20	Nabwiya eehu Yesu Kirixtu oovaheni mahala.
ROM.16.21	Timoteyo onalaba ni miyo wuno, onowuulojelani. Teto Lusiyu, Zhasoni ni Sosipatere, aZhudewu wona miyo, enowuulojelani. 
ROM.16.22	Miyo Teresiyu, namaleba a kaarata ya Pawulo ela, ginowuulojelani mwa Nabwiya. 
ROM.16.23	Gayu onowuulojelani, oliye dinagikameela teto onokameela gerezha yaatene eli vaade vaaye. Eraaxtu, namalogolela a dhooreela dha nluwa, teto Kwaarutu, ddibilihu, enowuulojelani.
ROM.16.24	[Nabwiya eehu Yesu Kirixtu oovaheni mahala mwaatene. Ameni.]
ROM.16.25	Nimuthithimihege Mulugu! Oliye onowaanda onilibiha odheela Muselu Wapama onalaleyiimi, ole onawoga dha Yesu Kirixtu. Muselu ola si ebaribari yaali yawipiini wale-wale. 
ROM.16.26	Mbwenye dhiinova ebaribari ela ehivuhuleliwa odheela dhalebile anamavuhulela teto mwa olamula wa Mulugu amukala-kala, dhihifiyedha ononiwa ni athu aatene ehili aZhudewu wi eroromelege yiiwelelege.
ROM.16.27	Mulugu yeeka oli atthottho akale oothithimihiwa mwa Yesu Kirixtu okala ni okala! Ameni.
1CO.1.1	Wa gerezha eli oKorintu. Di miyo Pawulo, wiithaneliwe okala murumiwi a Yesu Kirixtu mwa ofuna wa Mulugu; gili vamohi ni ddibila Soxteni.
1CO.1.2	Ginalebela gerezha ya Mulugu eli oKorintu, wa ale eli ooweelihiweene mwa Yesu Kirixtu, yiithaniwe wi ekale nlogo na Mulugu, teto ginaalebela aatene ayene eneethana epaddi dhaatedhene ndina na Yesu Kirixtu, oli Nabwiya eewa ni Nabwiya eehu.
1CO.1.3	Mulugu Babiihu ni Nabwiya Yesu Kirixtu yuuvaheni mahala ni murenddele mmirimani mweenyu.
1CO.1.4	Mudhidhi waatene ginomutthettheela Mulugu aaga mwaha wa mahala yuuvahiliiyeni mwa Yesu Kirixtu. 
1CO.1.5	Vowi mwa oliye nyo muhureelihiwa mwa dhaatedhene: Muhureelihiwa mwa owoga ni ononelamo wa dhego dha Mulugu. 
1CO.1.6	Vowi onamoona onawoga dha Kirixtu ohooneyihiwa vaari veenyu. 
1CO.1.7	Mowindo kavili mvahi wa Muneba Woweela wuuhaleeleni vinajejihiinyu odha wa Nabwiya eehu Yesu Kirixtu wi avuhuleliwe. 
1CO.1.8	Oliye onoodha oolibiheni ofiyedha omagomelo wi muhufwanyeyena muladdu nlabo Nabwiya eehu Yesu Kirixtu vinaathongigiiye. 
1CO.1.9	Mulugu wuwiithanileni dili oororomeleya. Wuwiithaneleni wi mukale muumohini ni Mwaanaye Yesu Kirixtu, Nabwiya eehu.
1CO.1.10	Addibilaga, arogoraga, ginowuukokomezani mu ndina na Nabwiya eehu Yesu Kirixtu, mwiiwananege mmohi ni mukwaaye wi vihikale okangana ogawanyeya vaari va nyo, moohiyaniha, mukale a murima mmohive ni moobuwelelo ni efunelo emohive. 
1CO.1.11	Amudhaaga, gihaaddeliwa ni athu amohi a vaade va Kolowe wi vihikala okangana vaari va nyo. 
1CO.1.12	Vano ginawogela nda vowi nyo muneera: <<Miyo gili a Pawulo>>, mmohiwa eera: <<Mbwenye miyo gili a Apolo>>, naari: <<Miyo vano gili a Peduru>>, mmohiwa: <<Miyo vano gili a Kirixtu>>.
1CO.1.13	Kirixtu ohugawanyeya? Di Pawulo akomeliwe wa nyo? Mbathiziwe mu ndina na Pawulo? Nivang'onong'ono! 
1CO.1.14	Ginomutthettheela Mulugu vowi gaabathizile athu abiili baahi, Kirixpu ni Gayu. 
1CO.1.15	Mowindo kavili oowoga wi obathiziwe mu ndina naaga. 
1CO.1.16	(Gaabathizile a vaade va Extefana, waahiya ayene kaginoobuwelela akala gihaabathiza amohi.) 
1CO.1.17	Vowi Kirixtu kaagirumile wi gibathizege, agirumile gilaleyege Muselu Wapama, ohuli ni mu ewogelo ya tthottho wi muraddi wa Kirixtu ohuvevusiwe owodha weewa.
1CO.1.18	Vano mutheenga wa muraddi wa Kirixtu oli wona otaduwa wa ale enarimeelave, mbwenye wa hiyo nivulumusiweve mutheenga ola fu owodha wa Mulugu. 
1CO.1.19	Vowi dhihilebiwa wi:
1CO.1.20	Atthottho oli wuuvi? Namaleba oli wuuvi?
1CO.1.21	Vowi Mulugu ni tthottho dhaaye ahiiriha wi athu ehimunone Mulugu odheela mwa tthottho dheewa, dhahimudhivela, odheela mwa madhu a otaduwa enaalaleyiihu, ohaavulumusa athu enamuroromela. 
1CO.1.22	Vowi aZhudewu enaloba dhitoonyihedho dhootikiniha, aGerego enasayela tthottho; 
1CO.1.23	mbwenye hiyo nnamulaleya Kirixtu okomeliwe vamuraddini, oyene onaatatamula owali aZhudewu, oyene oli otaduwa wa athu oode; 
1CO.1.24	mbwenye wa ale yiithaniwe, aZhudewu naari aGerego, Kirixtu dili owodha wa Mulugu ni tthottho dha Mulugu. 
1CO.1.25	Vowi yootaduwa ya Mulugu sa tthottho vajinji okwaranya tthottho dha athu, yoolodhowa ya Mulugu eli yooliba vajinji okwaranya kopolo dha athu.
1CO.1.26	Amudhaaga, muubuwelelege dha nyo, mwaali avi mwiithaniwaga? Atthottho mooligana ni mukalelo wa omuthu yaali ooyeva; oowodha mwaali ooyeva; oobaliwa mu emudhi dhooreela yaali ooyeva. 
1CO.1.27	Mbwenye Mulugu ohusakula dhego dhili dhootaduwa mwiilaboni mu wi aakalihena manyazo atthottho; teto Mulugu ohusakula dhego dhinooneya wi soolodhowa mwiilaboni mu wi aakalihena manyazo eli a kopolo; 
1CO.1.28	Mulugu ohusakula dhowiiyeviha, dhoonyozeya, dhihili yego mwiilaboni ela wi ayevihe nde dhinna kopolo. 
1CO.1.29	Mulugu ohiirana nda wi ahikalevo muthu owiithukula vameentoni vaaye. 
1CO.1.30	Oliye diirilena onigumaniha ni Yesu Kirixtu. Kirixtu dili a tthottho Mulugu onivahiliiye. Mwaha wa okwa wa Kirixtu nnowiiriwa owogoowa ni Mulugu, owooboliwa dhoothega dheehu, oosakuleliwa omwiimelela Mulugu. 
1CO.1.31	Vano wona mulebeliwiiwa, yiiraga: <<Ole onafuna wiithukulela, eethukulelege mwa Nabwiya>>.
1CO.2.1	Addibilaga, arogoraga, miyo vadhiliimi wuulaleyelani onamoona wa Mulugu, kagawogile ni madhu oononelamo naari atthottho. 
1CO.2.2	Vowi kagafunile owoga yego emohi vaari va nyo, ahili Yesu Kirixtu ni okomeliwa waaye vamuraddini. 
1CO.2.3	Vadhiliimi wuwoonani gafiyile moolodhowa, gowoova googurumela, gahidhaaliwa woova. 
1CO.2.4	Dhoosuuziha dhaaga ni dhoolaleya dhaaga kadhakumela mwa madhu a tthottho wi gaakwekwethe athu, mbwenye dhakumela mwa dhowooneyiha dha owodha wa Muneba Woweela. 
1CO.2.5	Gihiirana nda wi nroromelo neenyu nihikaraateye mwa tthottho dha athu mbwenye nikaraateye mwa owodha wa Mulugu.
1CO.2.6	Mbwenye dhiinova nnawoga tthottho ni ale eli ooliba munroromeloni. Tthottho nda kahuwo tthottho dha athu a elabo ela, naari tthottho dha aliba owodha a mudhidhi ola, ayene enakitihiwa efiyedha ohukala yego. 
1CO.2.7	Moohiyaniha, hiyo nnawoga tthottho dha Mulugu, dhaali wipiini walogohiwiiwa. Elabo ehinapaddusiwe Mulugu ahisasanyedha ononelamowo wa nthithimiho neehu. 
1CO.2.8	Kilivo anamalamula a mudhidhi ola yeewelelemo tthottho nda, vowi yaheewelelemo, kayamukomela vamuraddini Nabwiya a nthithimiho. 
1CO.2.9	Mbwenye wona mulebeliwiiwa wi:
1CO.2.10	Dhego nda Mulugu ohuvuhulela wa hiyo odheela mwa Muneba Woweela. Vowi Muneba onosanya dhaatedhene dha Mulugu, naari dhili dhowiipiteya vajinji.
1CO.2.11	Vowi onanona moobuwelo a muthu bu muneba oli muwari mwa muthu oyo. Emodha-modhave kalivo onanona moobuwelelo a Mulugu ohuli Muneba wa Mulugu. 
1CO.2.12	Hiyo kanaakelile muneba wa elabo, mbwenye Muneba wookumela wa Mulugu wi niiwelelegemo dhego Mulugu dhinanivahiiye veebewenivene. 
1CO.2.13	Nnawoga mutheenga ola ehili ni madhu oosuuzihiwa ni tthottho dha athu, mbwenye ni madhu oosuuzihiwa ni Muneba, ntapulelaga dha ebaribari dha Muneba wa ale eli mmunebani. 
1CO.2.14	Ole ohuli mmunebani kanarumeedha dhego dhinadha mwa Muneba wa Mulugu, vowi onoona wona dhootaduwa; kanaanda wiiwelelamo mwaha wi nda dhineeweleliwamo ni okamihedhiwa wa Muneba. 
1CO.2.15	Muthu oli mmunebani onopima dhego dhaatedhene, vano kalivo onampima oliye. Dhihilebiwa wi:
1CO.2.16	Mbwenye hiyo ninna moobuwelo a Kirixtu.
1CO.3.1	Addibilaga, arogoraga, miyo kagaandile owoga ni nyo wona athu a mmunebani, mbwenye wona athu a elabo ela, wona ahima a manyenya mwa Kirixtu. 
1CO.3.2	Guuvahileni mukaka, kahuwo yooja yovaadda, vowi wale kamwaakwaniha oja, naari dhiinova kamunaakwaniha, 
1CO.3.3	mwaha wi ofiyedha peeno munaharave dha elabo ela. Vaari va nyo vihikala nrima ni ogawanyeya. Ki dhedhi kadhinooniha wi munalamuliwa ni dhikwaminigwa dheenyu, muharaga mukalelo wa emuthu wa mwiilaboni? 
1CO.3.4	Vowi muthu eeraga: <<Miyo gili a Pawulo>>, mmohi eeraga: <<Miyo gili a Apolo>>, kamunooniha wi munahara dha elabo ya vati?
1CO.3.5	Apolo ola baani? Ki Pawulo baani? Nili amwiimeleli baahi, odheela mwa ayene nyo muhufiyedha okala oororomela, mooligana ni wiimelela Nabwiya onivahiliiye. 
1CO.3.6	Miyo gihidhala, Apolo ohela mahinje, mbwenye Mulugu dunnuwihile. 
1CO.3.7	Mowindo ole onadhala kahuwo yego, naari ole onahela mahinje, mbwenye oofuneya di Mulugu ononnuwiha. 
1CO.3.8	Ole onadhala ni ole onahela mahinje enooligana. Aabiileene ala enoodha yaakele yooliveliwa yeewa mooligana ni mabasa eewa.
1CO.3.9	Vowi hiyo nnalaba vamohi ni Mulugu; nyoovo muli wona mudda wa Mulugu naari wona yoomaga ya Mulugu. 
1CO.3.10	Mooligana ni mahala a Mulugu givahiwiimi, gihimaga matibelelo wona namamaga oorandda; vano mmohi onamaga va matibelelo ala. Kadda muthu oone pama wi onamaga avi vamatibelelo ale. 
1CO.3.11	Vowi kalivo onaamage matibelelo mamohi, ohiya ale emagiwe, oli Yesu Kirixtu. 
1CO.3.12	Muthu amaga vadhulu va matibelelo ala ni oro, parata, mabwe a mutheengo wookwima, mithanko, maberele naari manasi, 
1CO.3.13	musawo wa mabasa aaye onoodha wooneyihiwe voweela, vowi Nlabo na Nabwiya nnoodha nooneyihe musawo wa mabasa, nnodha nooneyihe ni munddo, munddo oyo onoodha wooneyihe musawo wa mabasa a kadda muthu. 
1CO.3.14	Emagile muthu yakalawoove, muthu oyo onothuviwa. 
1CO.3.15	Emagile muthu yazha, oliye kanathuviwa; onorabula mbwenye onovulumusiwa wona muthu ovuluwile vamunddoni. 
1CO.3.16	Nyo kamunonile wi muli nyuba ya Mulugu, kamunonile wi Muneba wa Mulugu onakala mwa nyo? 
1CO.3.17	Muthu abwanyula nyuba ya Mulugu, muthu oyo Mulugu onombwanyula; vowi nyuba ya Mulugu soweela. Nyuba ya Mulugu eyo di nyoovo.
1CO.3.18	Kamwiinyengethe, akalavo mmohi a mwa nyo onoobuwelela wi doononelamo va mudhidhi ola, eesaddule akale taduwa wi akale oononelamo mwa ebaribari. 
1CO.3.19	Vowi tthottho dha athu a elabo ela fu otaduwa vameentoni va Mulugu. Vowi dhihilebiwa wi: <<Oliye onowaamaga atthottho mooxaga mweewa;>>
1CO.3.20	teto dhihilebiwa wi: <<
1CO.3.21	Mowindo kakalevo owiithukulela mwa athu, vowi dhego dhaatedhene seenyu, 
1CO.3.22	naari Pawulo, naari Apolo, naari Peduru,
1CO.3.23	vano nyo muli a Kirixtu, Kirixtu da Mulugu.
1CO.4.1	Mowindo athu enoonege hiyo wona amwiimeleli a Kirixtu, nithikeliwe olabiha dhawipiini dha Mulugu. 
1CO.4.2	Vano enakokomeziwa sowi oothikeliwa aatene ekalege oororomeleya. 
1CO.4.3	Kaginapwatha othongiwa ni nyoovo, naari othongiwa mmuthegoni muli mwaatemwene. Naari miyo teto kagineethonga meenka. 
1CO.4.4	Naari mmurimani mwaaga muhukale yoogisumela, kaginawoga wi gili owogoowa; vowi Nabwiya yeeka dinagithonga. 
1CO.4.5	Mowindo kamwaaguvele othonga mudhidhiya ohunafiye; mmujejihe Nabwiya adhe. Oliye dinaadhena voweela dhaali dhoologoheya dhawipiini, onoodha oonihe dhoofuna dha mmirimani mwa athu. Vevo Mulugu onoodha amvahe kadda muthu matamaalelo oomfwaneelela.
1CO.4.6	Addibilaga, arogoraga, dhi dhiwogiliimi giwogile dha miyo ni Apolo wona yootajiha mwaha wowuudhivelani wi musuuze: <<Muhukwaranyege dhilebiwe>>,
1CO.4.7	Wuwiirele wi oli oohiyana ni athu amohiwa baani? Winna ddi ehiiriliiwe ovahiwa? Akala wiire ovahiwa onagayela ddi okalagahi kadhili ndo?
1CO.4.8	Nyo munoobuwelela wi muhukalana dhaatedhene dhinarabuleliinyu! Muhureela! Muhuli ni hiyo muhufiyedha okala mamwene! Dhaagidhivele addi mwahaakale mamwene a ebaribari wi hiyo teto nilamulege vamohi ni nyo! 
1CO.4.9	Vowi miyo ginapima wi hiyo arumiwi, Mulugu onihelile mburo woogomihedha wona athu ethongeliwe opiwa, ginoobuwela ndo mwaha wi niiriwe wona dhowoonihedha, dhoonyoziwa elabo yaatene, vameentoni va angero ni va athu. 
1CO.4.10	Hiyo, mwaha woomuhara Kirixtu, nnowiiriwa ataduwa, mbwenye nyo muli atthottho vajinji mwa Kirixtu! Hiyo nili oolodhowa, mbwenye nyo muli atthottho vajinji! Nyo munoriihiwa, mbwenye hiyo nnonyemuliwa!
1CO.4.11	Ofiyedha peeno nnovoliwa dala ni nthona teto nihikanna osiwa, nnoddwadhiwa, kaninna vookala, 
1CO.4.12	nnolaba mookwaranya ni madada eehu-eehu. Naddubiwaga hiyo nnowaareeliha; naaharahariwaga nnovilela; 
1CO.4.13	naabiwaga nnowaakula moodhivela. Ofiyedha dhiinova nneeriwa wona dhikata ni dhoonukwa dha elabo.
1CO.4.14	Dhego dhi kaginoolebelani wi guukalihenaani manyazo, moohiyaniha, ginafuna guusumululeni wona ahima aaga oodhivela. 
1CO.4.15	Vowi naari akala muhukanna owusuuzihani dha Kirixtu macikwi ni macikwi kamwinna abaabi ajinji, di miyo guubalileni mwa Yesu Kirixtu odheela mwa Muselu Wapama. 
1CO.4.16	Mowindo ginowuuwaraalihani wi muharege meeddelo aaga. 
1CO.4.17	Mwahaya buuyene guurumihedheliimini Timoteyo, oli mwaanaga oodhivela, munroromeloni mwa Nabwiya. Oliye oneere wuwuubusedhani dha meeddelo aaga mwa Yesu Kirixtu, mooligana ni dhedho dhinasuuzihiimi dhipaddi dhaatedhene, gerezha dhaatedhene.
1CO.4.18	Amohi mwa nyo muhambeela wiithukula muubuwelaga wi kaginoweeddeleni dila emohi. 
1CO.4.19	Mbwenye, Nabwiya afuna, ginowuweeddelani voohulogela. Gafiya gineere ofwanya ehili mukalelove woowoga mbwenye owodha weewa. 
1CO.4.20	Vowi Omwene wa Mulugu kuli mmadhuni mbwenye mu owodha. 
1CO.4.21	Nyo munafuna ddi? Ki munafuna gidhe wuwoonani ni muwaxaxu, naari gidhe ni murima woodhivela, wa nthebwa?
1CO.5.1	Ebaribareene dhinowiiweya wi vihikala vaari va nyo oraruwa. Oli oraruwa ohunafwanyeya naari wa athu ehimunonile Mulugu. Mmohi mwa nyo onogona ni mwadha babe! 
1CO.5.2	Vano nyo munowiithukulela! Kamweerege okubanya? Mmuthamagihamo muumohini mweenyu oyene wiirilena ndo vaari veenyu. 
1CO.5.3	Naari gilive woolapela ni nyo, gili vamohi ni nyo mmunebani, vano gihimukona ole wiirilena yoothega eyo nkalagahi gili vevo. 
1CO.5.4	Mwatugumana mu ndina na Nabwiya eehu Yesu, gikalaga ni nyo mmunebani, ogali vevo teto owodha wa Nabwiya eehu Yesu Kirixtu, 
1CO.5.5	mumpeleke muthu oyo wa Sathana wi omuthu waaye woothega obwanyuliwe, wi muneba waaye odhe ovulumusiwe va nlabo na Nabwiya.
1CO.5.6	Wiithukulela weenyu kahuwo wapama. Nyo kamunonile wi emela vang'ono enonyakuwiha yookuruwa yaatene? 
1CO.5.7	Mvenyihemo mvokedhe okwibi emela yawale wi mukale yookuruwa exa yoohukanna emela wona ebaribareene muliinyu, vowi Kirixtu, nibila neehu na Paxkwa, nihikuthiwa wi nineelihe. 
1CO.5.8	Vano kabeni nithabele mathanga ehili ni emela yawale, eli emela ya dhootakala, naari wi emela ya dhabure, mbwenye hiyo nije mukaathe woohukanna emela, oli mukaathe woweeliha, mukaathe wa ebaribari.
1CO.5.9	Miyo guhuulebelani mu kaaratani yaaga emohi wi muheeddege ni anamararuwa. 
1CO.5.10	Gaawogaga ela kaginawaagana ooraruwa a mwiilaboni mu, naari oohukoleya, naari anamanyengetha, naari ale enaweebedha amilugu oosemiwa. Dhahaakale ndo, moovenyamowene mwiilaboni mu. 
1CO.5.11	Mbwenye dhiinova guhuulebelani wi muheeddegena ole oneeriwa wi di muKirixtu, agali ooraruwa, oohukoleya, oowaweebedha amilugu oosemiwa, oonyemula, oolezela ni oonyengetha. Kamweeddegena muthu olena naariwene ojana vamohi muthu owinda.
1CO.5.12	Kagifwaneelele waathonga ale eli okwibi wa gerezha. Kahuwo ale eli muwari mwa gerezha munaathongiinyu yathega? 
1CO.5.13	Mulugu onowaathonga ale eli okwibi. Wona mulebeliwiiwa, yiira: 
1CO.6.1	Akalavo mmohi vaari veenyu winna muladdu ni mukwaaye, munaliba murima addi mudhowagana muladduya wa athu ohogoowa, mwaahiyaga oweela mirima? 
1CO.6.2	Nyo kamunonile wi oweela binaathonge athu a elabo ela? Ki akala nyo muneere waathonga athu a elabo ela, kamunaakwaniha othonga miladdu dhing'onong'ono? 
1CO.6.3	Kamunonile wi nneere waathonga angero? Ki dhego dha egumi ya vati vano dhinanrusa addi? 
1CO.6.4	Vano mwakalana muladdu dha egumi ela, mwaha bwaddi mpelekelaga mmadani mwa athu ehinna epaddi ni gerezha? 
1CO.6.5	Ginawoga nda wi guukalihenaani manyazo. Sowi mwa nyo kalivo muthu, naari mmohi, oononelamo owaakwaniha othonga miladdu vaari veenyu? 
1CO.6.6	Nyo aKirixtu munosumelana vikaleliinyu, osumelanaga vameentoni va athu ohuroromela?
1CO.6.7	Osumelana weenyu waatewene etoonyihedho yowi muhugonjihiwa. Muhunavilelelana ddi ohogoowa ohiya osuma? Muhunarumeedhela ddi wi yuwiiyeleni? 
1CO.6.8	Mbwenye nyeene munowiirana dhohogoowa, munowiiyelana; munowawiirela nda ni amudhi eenyu a mugerezha.
1CO.6.9	Nyo kamunonile wi athu ohogoowa kidha evolowa muuMweneni wa Mulugu? Kamwiinyengethe; ooraruwa, naari owaweebedha amilugu oosemiwa, naari ajeberuwe, naari alobwana ni ekalelo ya ehiyana, ahiyana oorarusana ahiyanave, naari alobwana oorarusana alobwanave, 
1CO.6.10	naari aliba wiiya, naari oohukoleya, oolezela, naari aliba onyemula, naari aliba onyengetha kidha evolowa muuMweneni wa Mulugu. 
1CO.6.11	Ebaribareene amohi mwa nyo mwaali ndo, mbwenye muhuhabihiwa, weelihiwa, wiiriwa owogoowa mwa ndina na Nabwiya Yesu Kirixtu, mwa Muneba wa Mulugu eehu.
1CO.6.12	Dhinowogiwa wi: <<Dhego dhaatedhene gihirumeedhihiwa wiirana>>, mbwenye ginowuwaaddelani wi kahuwo dhaatedhene dhinna mpurelo wa muthu. Dhinowogiwa wi: <<Dhego dhaatedhene gihirumeedhihiwa wiirana>>, mbwenye miyo kaginaahiye wi dhigilamulege. 
1CO.6.13	<<Dhooja dhisasanyeliwe munifuni, vano nifu nisasanyeliwe dhooja>>, mbwenye Mulugu onoodha abwanyule dhaabiilidhene dhedhi. Mwiili kusasanyedheliwe dhooraruwa, mbwenye osasanyedheliwe omwiimelela Nabwiya. Vano Nabwiya dinavaha mwiili dhinafuniiwa. 
1CO.6.14	Mulugu, mwa owodha waaye, ohumvenyiha Nabwiya muukwani teto onoodha anivenyihe muukwani.
1CO.6.15	Nyo kamunonile wi mwiili dheenyu si yaano dha mwiili wa Kirixtu? Ki gineere othukula yaano ya mwiili wa Kirixtu gitaganyihedhe ni jeberuwe? Nivang'onong'ono! 
1CO.6.16	Naari kamunonile wi ole onataganyihedhana ni jeberuwe onakala mwiili mmohive ni oliye? Vowi dhihilebiwa wi: <<Abiili ala enakala mwiili mmohi>>.
1CO.6.17	Mbwenye ole onataganyihedhana ni Nabwiya onakala mmohive ni oliye mmunebani.
1CO.6.18	Muthawe dhooraruwa. Dhoothega dhaatedhene dhihili dha oraruwave muthu dhineeriiyena dhinakala ode wa mwiili; mbwenye oneerana yoothega ya oraruwa onathegela mwiili waaye-waaye. 
1CO.6.19	Ki nyo kamunonile wi mwiili weenyu si nyuba ya Muneba Woweela Mulugu yuuvahiliiyeni? Nyo kamuli anya a mwiili dheenyu. 
1CO.6.20	Nyo muhuguliwa. Mowindo, mmuthithimihege Mulugu ni mwiili dheenyu.
1CO.7.1	Vano ginawoga dhedho dhigilebeliinyu: Nyo muni sapama wi mulobwana ahigonege ni mwihiyana. 
1CO.7.2	Mbwenye mwaha wowoova oraruwa ginawoga wi kadda mulobwana akalegena mwihiyanaaye teto kadda mwihiyana akalegena mulobwana aaye.
1CO.7.3	Mamuna aveleelege mangawa wa mwihiyanaaye aharihaga magano ootela, emodha-modhave teto mwihiyana eeregena yankeene wa mamune. 
1CO.7.4	Vowi mwihiyana kanna owodha wa mwiili waaye, mbwenye mulobwana dinna. Mwa mukalelo mmohive teto mulobwana kanna owodha wa mwiili waaye mbwenye mwihiyana dinna. 
1CO.7.5	Kamukooddanege mmohi ni mukwaaye, mwihiire wiiwananela va mudhidhi woweelengeya wi mwiiveleelege mwa malobelo. Mweera ndo mugumanele dila biili wi Sathana onaadhe oweeheni mwaha wohiihiha weenyu. 
1CO.7.6	Ela enawogiimi soorumeedheya, mbwenye kahuwo nlamulo. 
1CO.7.7	Geere odhiveliwa athu aatene yahaakale wona miyo; vano kadda muthu ohukanna mvahi waaye-waaye omvahile Mulugu; mmohi mvahi waaye, mmohiwa mvahi waayeene.
1CO.7.8	Ginawoga wa addiye ni amaamukwele wi: Eli pama ekalegeve wona miyo. 
1CO.7.9	Mbwenye yahaandaga wihiiha eli pama etele. Vowi eli yapama otela ohiya orabula ni ekwaminigwa.
1CO.7.10	Wa aliba otelana ginowuuvahani nlamulo ndda, kahuwo miyo mbwenye di Nabwiya awogile wi mwihiyana ahimwalanege ni mamune.
1CO.7.11	Mbwenye akala ehimwalana, ahiteliwe ni mulobwana mmohi, dhaarumeedheyaga afiyedhe waandana ni mamune. Teto mulobwana kamwalane ni mwihiyanaaye.
1CO.7.12	Wa amohi ginawoga mowinda, di miyo onawoga, kahuwo Nabwiya: Akala ddibila mmohi ohukalana mwihiyana oohuroromela, mwihiyana oyo arumeedha okala ni oliye, kamwihiye. 
1CO.7.13	Emodha-modhave akala mwihiyana ohukalana mulobwana oohuroromela, mulobwana oyo arumeedha okala ni oliye, kamwihiye. 
1CO.7.14	Vowi mulobwana oohuroromela onoweelihiwa mwaha wa mwihiyanaaye oororomela, teto mwihiyana oohuroromela onoweelihiwa mwaha wa mamune oororomela. Dhaheere dhihikala ndo aniinyu yaakalege ooheelihiwa, mbwenye enakala oweela mirima.
1CO.7.15	Akala oohuroromela ole onafuna emwalane, arumeedhe. Eera ndo oororomela oyo akala mulobwana naari mwihiyana ohoobowa; vowi Mulugu oniithanele wi nikalege mwa murenddele. 
1CO.7.16	We mwihiyana, ononile addi wi woodha omvulumuse mamuno? Naari we mulobwana, ononile addi wi woodha omvulumuse mwihiyanaawo?
1CO.7.17	Kadda muthu eeddege wona Nabwiya mmuthomeliiye wona Mulugu mmwiithaneliiye. Ndda thi nlamulo naaga wa gerezha dhaatedhene. 
1CO.7.18	Akala mulobwana wiithaniwe ageeneliwe, ahisayele ologoha wiineliwa waaye. Akala mulobwana wiithaniwe ahiineliwe, kasayele wiineliwa. 
1CO.7.19	Wiineliwa kahuwo yego teto ohiineliwa kahuwo yego; enafuneya fuwiiwelela Malamulo a Mulugu. 
1CO.7.20	Kadda muthu akalegeve wona mwakaleliiye eethaniwaga ni Mulugu. 
1CO.7.21	Wiithaniwe ogali mudhaari? Kukathamiheye ni eyene, mbwenye we waakwanihaga wiyoobola, wiirena ndo. 
1CO.7.22	Vowi ole wiithaniwe ni Nabwiya agali mudhaari, dootapuwa onakala a Nabwiya; emodha-modhave ole aali muneeti eethaniwaga, onakala mudhaari a Kirixtu. 
1CO.7.23	Nyo muhuguliwa; kamukale adhaari a muthu. 
1CO.7.24	Addibilaga, arogoraga, kadda muthu akalegeve vameentoni va Mulugu ni mukalelo wiithaniwiiyena.
1CO.7.25	Dhiinova ginaakula dhedho dhigilebeliinyu dha ale enajejiha otelana. Kaginna nlamulo na Nabwiya, mbwenye ginowuwaaddelani moobuwelelo aaga wona muthu oyene Nabwiya omweeddiweliiye thagaraga oli oororomeleya. 
1CO.7.26	Ginoobuwela wi yaali yapama mwaha wa dhoorusa dha mudhidhi ola, muthu akale wona mukaleliiye. 
1CO.7.27	We ohugumanihiwa ni mwihiyana? Kusayelege dha omwalana. We ohutapuwa mwa mwihiyana? Kusayelege otela. 
1CO.7.28	Mbwenye watela kuthegile; naari namwali ateliwa keerile yoothega. Mbwenye ale enatelana enogumana ni dhookathamiha mwiigumini mweewa, miyo gafuna gaarabelihe dhookathamiha ndo.
1CO.7.29	Addibilaga, arogoraga, enafuniimi wuwaaddelani sowi mudhidhi ohalile vang'ono. Mowindo, wambeela dhiinova, odhowa osogolo, ale yinna ahiyana ekalege wona kinna. 
1CO.7.30	Ale enaandda ekalege wona kinowuundda. Ale enahagalala ekalege wona kinahagalala. Ale enagula ekalege wona kinna. 
1CO.7.31	Ale enalabiha mabasa dhego dha vati vano, kilamuliwege ni dhedho. Vowi mukalelo wa elabo ela onovira.
1CO.7.32	Ginafuna mukale owoobowa mwa dhoozuzumela dha mmurimani. Mulobwana ohutelile onazuzumela dhego dha Nabwiya, asayelaga omudhiveliha Nabwiya. 
1CO.7.33	Mbwenye mulobwana ootela onazuzumela dha elabo ela wi onamudhivelihe addi mwihiyanaaye, 
1CO.7.34	mowindo dhihigaweya. Teto mwihiyana oohuteliwa ni ale ehinagonege ni alobwana enazuzumela dhego dha Nabwiya wi ekale oweela mwa mwiili ni mwa muneba. Mbwenye ooteliwa onazuzumela dhego dha elabo ela, asayelaga wi onamudhivelihe addi mamune. 
1CO.7.35	Ginawogela nda wa opama weenyu, ehili wi guumageni. Ginafuna wi nyo mwaandege okala ni egumi yowogoowa wi mwiiveleelege mowaakwana omwiimelela Nabwiya.
1CO.7.36	Akalawo mmohi onoobuwela wi kaneedda pama ni mweenddaaye, oona wi enamwali yaaye enokwaranya, afunaga dha omutela, eerena ndo, kahuwo yoothega. 
1CO.7.37	Ole oli oolibeene mmurimani mwaaye, ahili moowaddihedhiwa, eyiinanelaga mwa dhikwaminigwa dhaaye, muthu oyo eeroromeliha mmurimani mwaaye wi ahitele, ohiirana yapama. 
1CO.7.38	Mowindo ole onamutela mweenddaaye onowiirana dhapama, vano ole ohunamutela onowiirana dhapama mookwaranya.
1CO.7.39	Mwihiyana onakala oomageya ni mamuneya agali mugumi. Mbwenye mamuneya akwa, mwihiyana ole onakala ootapuwa, mwihiyana ole ateliwe ni mulobwana onamfuniiye, mbwenye mulobwana oyo akale muKirixtu. 
1CO.7.40	Vano miyo ginoobuwela wi mwihiyana oyo onaakale oohagalala mookwaranya akala wona mukaleliiye. Vano ginoobuwela wi miyo teto gihikanna Muneba wa Mulugu.
1CO.8.1	Vano ginawoga dha dhooja dhookutheliwa amilugu. Nihinona wi dhinowogiwa wi: <<Aatene nihikanna ononelamo>>. Ononelamo wula onodhiiha wiithukulela, mbwenye odhivela onomaga. 
1CO.8.2	Muthu onoobuwela wi ohunona yego kanonilewene wona munafuneyeliiwa onona. 
1CO.8.3	Vano akalavo mmohi onamudhivela Mulugu, muthu oyo doononiwa ni Mulugu.
1CO.8.4	Mowindo owoga dha dhooja dhookutheliwa amilugu oosemiwa, nihinona wi dhinowogiwa: <<Kiliwo amilugu oosemiwa mwiilaboni eli a ebaribari>>. Nihinona wi: <<Oliwo Mulugu mmohi, baahi>>. 
1CO.8.5	Vowi naari eliwoove ale eneethaniwa amilugu naari a odhulu, naari elabo ya vati (ebaribareene ehikalawo <<amilugu>> ajinji, <<anabwiya>> ajinji), 
1CO.8.6	mbwenye wa hiyo oliwo Mulugu mmohi baahi, oli Baabi. Opaddusile dhego dhaatedhene, onamukaleliihuwo. Vano oliwo Nabwiya mmohi baahi, Yesu Kirixtu, onakaliha dhaatedhene teto ni hiyoya.
1CO.8.7	Naari niganonileve ndo, kahuwo aatene enanonelamo dhedhi. Amohiwa, mwaha woolemeelela waweebedha amilugu oosemiwa, ofiyedha dhiinova enoja dhooja dhedhi yuubuwelaga wi sookutheliwa wa amilugu a ebaribari. Yeera ndo ni mirima dheewa dhoolodhowa enowiitakaliha. 
1CO.8.8	Yooja kinanirumeedhiha wa Mulugu. Naahija kannayeleela orumeedhiwa, naja kannapura orumeedhiwa.
1CO.8.9	Naari munonagave nda muxage wi otapuwa weenyu onaadhe waakwakwathuse eli oolodhowa mu nroromeloni. 
1CO.8.10	Vowi akalavo mmohi onowuwoona we oli oononelamo ojaga mu nyuba ya amilugu oosemiwa, ki ole oli oohunonelamo owoonaga, kudha omulibiha murima wi ajege dhookutheliwa wa amilugu oosemiwa? 
1CO.8.11	Odheela mwa ononelamo waawo onomurimeeliha mmudhi aawo a mugerezha, oyene Kirixtu amukweliiye. 
1CO.8.12	Mwa mukalelo olena mwaathegelaga amudhi eenyu, mwaaviriganihaga ononelamo woolodhowa weewa, munamuthegela Kirixtu. 
1CO.8.13	Mowindo akala yooja enomukwakwathuwiha muKirixtu mukwaaga, kagidha gijaga nyama wi gihimukwakwathuse oliye.
1CO.9.1	Miyo kagili ootapuwa? Kagili murumiwi? Kagimoonile Yesu Nabwiya eehu? Nyo kamuli dhoohadda dhowiimelela waaga mwa Nabwiya? 
1CO.9.2	Akala amohi kinagiira murumiwi, ebaribareene miyo gili murumiwi wa nyo, vowi nyo dili etoonyihedho wi gili murumiwi a Nabwiya.
1CO.9.3	Wiyaakihedha waaga wa ale enagiruniha dha orumiwi waaga fuwula: 
1CO.9.4	Hiyo kanifwaneele waakela dhooja ni dhoong'wa? 
1CO.9.5	Naari kanifwaneele oveleeliwa mmabasani eehu ni mwihiyana muKirixtu wona muneereliiwa arumiwi amohi, addibila a Nabwiya ni Peduru? 
1CO.9.6	Naari munoona wi miyo ni Baranabe baahi kanifwaneelele ohiya mabasa eehu wi nimwiimelelege Nabwiya?
1CO.9.7	Onadhowa okoddoni eethambilihaga yeeka baani? Onadhala muthanko wa dhoovaha, ahijaga dhoovaha dhiwa baani? Onaajiha aneenyama ahing'waga mukakaya baani? 
1CO.9.8	Kaginawogela nda mooligana ni munoobuwelela athu. Malamulo a Mulugu kinawoga ndo? 
1CO.9.9	Vowi mMalamuloni dhihilebiwa wi: 
1CO.9.10	Naari kaawogela mwaha wa hiyo? Ee, onaniwogela hiyo. Vowi onalima oneerana ni ojejihedha, oneepetha oneerana ni ojejihedha waakela emfwaneelele. 
1CO.9.11	Akala hiyo nihidhala vaari va nyo dhego dha Muneba Woweela, kadhinarumeedheya waakela wa nyo dhego dhoofuneya dha mwiili? 
1CO.9.12	Akala amohiwa enofwaneelela okamihedhiwa ni nyo, hiyo kanifwaneelele okamihedhiwa mookwaranya?
1CO.9.12	Mbwenye hiyo kannalobege yego. Moohiyaniha, nnoovilela mwa dhaatedhene wi nihaabele cinga Muselu Wapama onawoga dha Kirixtu. 
1CO.9.13	Kamunonile wi ale enahidda mabasa mu nyuba ya Mulugu enaja dha mwemo? Kamunonile wi ale enalaba niburo na mukutho enaja epaddi yoohalaya wa nde dhinakuthiwa?
1CO.9.14	Mwa mukalelo mmohive Nabwiya ahilamula wi ale enalaleya Muselu Wapama ejege dha omalaleyelo Muselu Wapama.
1CO.9.15	Mbwenye miyo kaginaakelege dhego dhedhi dhafwaneeliihu waakela teto kaginalebela wi dhiireyege wa miyo; mwaha wowi eli yapama miyo okwa, ohiya wi mmohi agivenyihedhevo yowiithukulelana yaaga. 
1CO.9.16	Akala ginolaleya Muselu Wapama kaginna wi giithukulelege, vowi gihithomeliwa olaleya nda. Gaahilaleya Muselu Wapama sowoopiha wa miyo! 
1CO.9.17	Vowi geeragana moofuna ginojejiha waakela yooliviwa. Mbwenye geeragana moohufuna sowi mabasa ayo boothomeliwa ni Mulugu. 
1CO.9.18	Ki vano yooliveliwa yaaga siivi? Yooliveliwa yaaga sowi voolaleya Muselu Wapama, gilaleyege mwa mahala wi gihiiwaddihedhe enagifwaneelela voolaleya Muselu Wapama.
1CO.9.19	Naari gihili mudhaari a muthu bure, gihiyiira mudhaari a athu aatene wi gaakwanihe waapura ajinji. 
1CO.9.20	Gihiyiira muZhudewu, wa aZhudewu wi gaakwanihe waapura aZhudewu. Wa ale enalamuliwa ni Malamulo a Mulugu, gihiyiira wona oolamuliwa ni Malamulo ayo (naari gihilive oolamuliwa ni Malamulo), gihiirana nda wi gaapure ale enalamuliwa ni Malamulo. 
1CO.9.21	Wa ale ehinna Malamulo gihiyiira wona oohukanna Malamulo, (gihilive ootapuwa mMalamuloni a Mulugu a Nipangano Nawale, mbwenye ginalamuliwa ni malamulo a Kirixtu) wi gaapure ale ehinna malamulo. 
1CO.9.22	Wa ale yinna nroromelo noolodhowa gihiyiira oolodhowa wi gaapure oolodhowa. Gihiyiira mwa dhaatedhene wa aatene wi mwa mukalelo oli waatene gaakwanihe waavulumusa amohiwa. 
1CO.9.23	Dhaatedhene dhedhi gineerana mwaha wa Muselu Wapama wi miyo teto gaakele mareeliho a mutheenga oyo.
1CO.9.24	Ki nyo kamunonile wi vamapokani oothamaga aatene enoothamaga, mbwenye muthu mmohi baahi dinapura yootthettheeliwanaya? Mowindo muthamagege wi mwaakele yootthettheeliwana. 
1CO.9.25	Aatene enapokihana enowihiiha mwa dhaatedhene. Eneerana nda wi yapure kara enavudda, mbwenye hiyo nnehiihela wi nipure kara ehinavudda. 
1CO.9.26	Mowindo miyo kaginathamaga gihinna voogomela. Ginawana wona namawana onaddwadha yego, kaginaddwadha vihili yego. 
1CO.9.27	Ginowooniha goyi mwiili waaga, gikalihaga odhaari wi gamariha waalaleyela amohiwa Muselu Wapama miyoya gihidhe girunihiwa.
1CO.10.1	Addibilaga, arogoraga, ginafuna munone wi makolo eehu aatene yaheedda vati va murabo, aatene yahivira mu nyaza. 
1CO.10.2	Aatene yahibathiziwa mmuraboni ni munyaza wi ekale oomwiiwelela Mozezi. 
1CO.10.3	Aatene yajile yooja emohive ya Muneba Woweela. 
1CO.10.4	Teto aatene yang'wile yoong'wa emohive ya Muneba; vowi yang'wa dha nibwe na Muneba, nibwe nddo aali Kirixtu. 
1CO.10.5	Mbwenye ajinji mwa aliwa Mulugu ahaakoodda, mowindo miruthu dheewa dhahimwadheyela mwiiddeddereni.
1CO.10.6	Dhego nda dhinanisuuziha wi hiyo nihisililege dhabure wona mwasililele aliwa. 
1CO.10.7	Kanaweebedhege amilugu oosemiwa wona amohi mwa aliwa mweereliiwa, mooligana ni dhilebiwe dhowi: 
1CO.10.8	Kaniraruwege wona amohiwa mwa aliwa mwararuweliiwa, vowiira nda yahikwa nlabo nimohive macikwi makumi meenddi ni macikwi maraaru (23.000). 
1CO.10.9	Kanimweehe Kirixtu wona amohiwa mwa aliwa mwamweeheliiwa, ndala yahikwa ni olumiwa nyowa. 
1CO.10.10	Kamwaabe wona amohiwa mwa aliwa mwaabeliiwa, vano ebwanyuliwa ni Mungero Oobwanyula.
1CO.10.11	Dhego nda dhawiireyele aliwa wi ekale yoonihelo ya athu amohi; dhalebeliwe wi dhinixagihe hiyo niliwo mudhidhi ola woomariha. 
1CO.10.12	Mowindo ole onoobuwela wi doolibeene munroromeloni, eyaang'anele wi onatongwe. 
1CO.10.13	Dhooweeha dhinagumaniinyuna si dhimohive dhinagumanana athu amohi. Vano Mulugu doororomeleya, kanaarumeedhe wi mweehiwe okwaranya kopolo dheenyu; moohiyaniha, voweehiwa onoodha ahelevo dila yookumana, ookamihedheni ofiyedha mwaakwanihe.
1CO.10.14	Mowindo, oodhivela aaga, thawani waweebedha amilugu oosemiwa.
1CO.10.15	Ginawoga ni nyo wona athu a tthottho, mpime nyeene dhinawogiimi. 
1CO.10.16	Nakoma
1CO.10.17	Mwaha wookala mukaathe mmohive baahi, vano naari ninjivileve, nili mwiili mmohi; vowi aatene hiyo nnaja mukaathe mmohi.
1CO.10.18	Nlogo na aEzarayeli, keeng'anani, kahuwo ebaribari wi ale enaja dhookuthiwa enotaganyihedheya ni mikutho osasanyedhiwe vamburoni wa mikutho? 
1CO.10.19	Ginafuna giwoge ddi? Wi mikutho dha amilugu oosemiwa si yego? Naari wi amilugu oosemiwa ayo si yego? 
1CO.10.20	Eehi. Ginafuna giwoge wi dhego dhinakuthiisu, enakuthela mineba dhabure, kinamukuthela Mulugu; vano miyo kaginafuna wi mutaganyihedhane ni mineba dhabure. 
1CO.10.21	Kadhinafwaneelela wi nyo mmung'we nakoma a Nabwiya teto mmung'we nakoma a mineba dhabure. Kamutaganyihedhane va yooja ya Nabwiya ni mathanga a mineba dhabure. 
1CO.10.22	Nnafuna nitatamule aje ya Nabwiya? Nili akopolo omukwaranya oliye?
1CO.10.23	Ewogiwe seebaribari wi: <<Dhego dhaatedhene soorumeedhihiwa>>, mbwenye kahuwo dhaatedhene dhinna mpurelo. <<Dhego dhaatedhene soorumeedhihiwa>> mbwenye kahuwo dhaatedhene dhinanikamihedha oliba mu nroromeloni. 
1CO.10.24	Ahikalevo ooxixa okala nakubela vaaye, kadda muthu azuzumelege dha opama wa amohi.
1CO.10.25	Mujege nyama yaatene enagulihiwa, muhusayelege onona okumiliiwa mwaha wa moobuwelelo a mmurimani. 
1CO.10.26	Wona munawogela Maleba Ootaleleya, yiiraga: 
1CO.10.27	Muthu ohuli muKirixtu owiithanela oja, wafuna odhowewo, waje eli yaatene enoodheliiyena, ohusayelaga onona okumiliiwa mwaha wa moobuwelelo a mmurimani mwaawo. 
1CO.10.28	Mbwenye mmohi owaaddelani, eera: <<Yego ela eveleeliwe wona mukutho>>, kamuje, mwaha wa ole wuwaaddeleni ni mwaha wa moobuwelelo a mmurimani. 
1CO.10.29	Miyo kaginawoga mwa moobuwelo eenyu mbwenye moobuwelelo a ole wuwaaddeleni. Vano mmohi akoha, eera: <<Mwaha bwaddi otapuwa waaga onaavuguweliiwa ni moobuwelelo a mmirimani mwa athu amohi? 
1CO.10.30	Miyo akala ginoja mootthettheela, ginanyemuleliwa ddi mwaha wa yego emutthettheeliimina Mulugu?>>
1CO.10.31	Mowindo, mwaajaga, naari mung'waga, naari mwiiragana yego si yego, mwiiregena dhaatedhene wi Mulugu athithimihiwege. 
1CO.10.32	Kamwiiregena yego yowaakwakwathusana amohi, naari aZhudewu, naari aGerego, naari gerezha ya Mulugu, 
1CO.10.33	wona miyo teto ginosayela waadhiveliha aatene, gihisayelaga dhoofuna dhaaga, mbwenye ginasayela opama wa ajinji wi evulumusiwe.
1CO.11.1	Mugihadhihege miyo wona miyo teto ginamuhadhiha Kirixtu.
1CO.11.2	Miyo ginowuutamaalelani mwaha wi munoguubuwelela mwa dhaatedhene teto munohara mowaakwanela masuuziho ayene yuupelekeliimini.
1CO.11.3	Ginafuna mwiiwelelemo wi muru wa kadda mulobwana di Kirixtu, muru wa mwihiyana di mamune, vano muru wa Kirixtu di Mulugu. 
1CO.11.4	Mulobwana oli aatene onalobela naari onavuwiha mutheenga wa Mulugu agakuneele muru, onavevusa muru waaye. 
1CO.11.5	Mwihiyana oli aatene onalobela naari ovuwiha mutheenga wa Mulugu ahikuneele muru, onanyemula muru waaye, vowi oli wona wiigile mpala. 
1CO.11.6	Mowindo mwihiyana aahikuneela muru, enoofuneya asathe. Vowi sookaliha manyazo osatha, naari wiiga, soofuneya akuneele muru waaye. 
1CO.11.7	Ebaribari mulobwana kakuneelege mmuruni mwaaye, vowi oliye nladdaniho ni nthithimiho na Mulugu, mbwenye mwihiyana nthithimiho na mulobwana. 
1CO.11.8	Vowi mulobwana kasasanyiwe mwa mwihiyana, mbwenye mwihiyana disasanyiwe mwa mulobwana. 
1CO.11.9	Teto mulobwana kapadduseliwe mwaha wa mwihiyana, mbwenye mwihiyana dipadduseliwe mwaha wa mulobwana. 
1CO.11.10	Mowindo, mwihiyana akalegena owodha mmuruni mwaaye, mwaha wa angero. 
1CO.11.11	Mbwenye muumohini mwa Nabwiya, mwihiyana doofuneya wa mulobwana teto mulobwana doofuneya wa mwihiyana. 
1CO.11.12	Vowi mwihiyana osasanyiwe mwa mulobwana teto mulobwana onabaliwa mwa mwihiyana, vano ebaribareene dhaatedhene dhisasanyiwe ni Mulugu. 
1CO.11.13	Muthonge weekiinyu: Sapama wi mwihiyana amulobelege Mulugu ahikuneele mmuruni mwaaye? 
1CO.11.14	Makalelo a mabaliwelo a athu kinanisuuziha wi sookaliha manyazo mulobwana okalana mathithi oolapa? 
1CO.11.15	Mbwenye wa mwihiyana akalana mathithi oolapa nthithimiho? Eehi. Vowi mathithi oolapa ovaheliwe wi eekuneelegena. 
1CO.11.16	Vano akalavo mmohi onafuna okala oopambiha, anone wi hiyo, naari gerezha dha Mulugu, kadhinna mukalelo oyene.
1CO.11.17	Mwa ela dhinawogiimi kahuwo dhowuutamaalani, vowi mitugumano dheenyu dhijinji kamuneerana dhapama mbwenye dhabure. 
1CO.11.18	Yowambeela, ginowiiwa wi mwaatugumanaga mmagerezha vinokala ogawanyeya vikaleliinyu, vano epaddi emohi ginororomela wi dhinowiireya. 
1CO.11.19	Vowi soofuneya wi vikale ogawanyeya makuru vaari va nyo wi teto yooneye eli a ebaribari vaari va nyo. 
1CO.11.20	Nyoovo mwatugumana kahuwo yooja ya Nabwiya enajiinyu, 
1CO.11.21	vowi mwaajaga kadda muthu onaaguvela oja yaaye-yaaye; ndala, enokalavo enakalana dala, amohi oolezela. 
1CO.11.22	Kamwinna mmavade mweenyu moojaga naari moong'waga? Munafuna onyemula gerezha ya Mulugu mwaakalihagana manyazo ale ehinna yego? Ginowiireleni ddi? Guutamaaleni? Ebaribareene nivang'onong'ono!
1CO.11.23	Miyo gaakelile wa Nabwiya dhedho dhuupelekeliimini wi Nabwiya Yesu mahiyu alene yapelekiwiiye ahithukulaga mukaathe; 
1CO.11.24	agamutamaale Mulugu ahigwaddanya, wiira: <<Ola bu mwiili waaga onavahiwa mwaha wa nyo; mwiiregenaave ela wi muguubuwelege>>. 
1CO.11.25	Mwa mukalelo mmohive, egamalile oja, ahimuthukulaga nakoma,
1CO.11.26	Vowi mudhidhi dhaatedhene munajigiinyu mukaathe ola, naari vinamung'wigiinyu nakoma ola, munalaleyege okwa wa Nabwiya ofiyedha odha waaye.
1CO.11.27	Ndala ole onaaje mukaathe naari onamung'we nakoma a Nabwiya mwa mukalelo wabure, onanyemula mwiili ni mwazi wa Nabwiya. 
1CO.11.28	Vano kadda muthu eyaang'ane va yeeka, eera ndo aje mukaathe, amung'we nakoma; 
1CO.11.29	vowi ole onaja, naari onamung'wa nakoma, ahiipimelaga wi ola bu mwiili wa Nabwiya, onaja ni ong'wa okoneya waaye. 
1CO.11.30	Mwahaya buuyene vaari va nyo ehikalavo oolodhowa ajinji ni aredda, amohi ehifiyedha okwa. 
1CO.11.31	Vowi naheyaang'anege weekiihu, kanaathongiwege. 
1CO.11.32	Vano naathongiwaga ni Nabwiya, onanilaga wi nihikoniwe vamohi ni athu a elabo ela.
1CO.11.33	Mowindo, addibilaga, arogoraga, mwaatugumana wi muje, mujejihanege kadda muthu ni mukwaaye. 
1CO.11.34	Akala mmohiwa ohukanna dala, ajege owaniwa wi otugumana weenyu onoodhelenaani othongiwa.
1CO.11.34	Vano dhimohi dhihiwogiliimi, ginowaaddelegeni gafiya.
1CO.12.1	Addibilaga, arogoraga, owoga dha mvahi dha mmunebani, kaginafuna wi mukale oohunonelamo. 
1CO.12.2	Muhunona wi vaaliinyu muhunaroromele, mooholosiwa mwa dila dhoohiyana-hiyana waweebedha amilugu oosemiwa, ehinawoga. 
1CO.12.3	Ndala ginowuwaaddelani wi kalivo onasogoleliwa ni Muneba wa Mulugu onaanda owoga wi: <<Yesu dooddubeya!>> Teto kalivo ohunasogoleliwa ni Muneba Woweela onawoga wi: <<Yesu di Nabwiya!>>
1CO.12.4	Vano ohukala mvahi dhoohiyana-hiyana, mbwenye Muneba bu mmohive. 
1CO.12.5	Ohukala teto wiimelela woohiyana-hiyana mbwenye Nabwiya di mmohive. 
1CO.12.6	Ohukala teto meemelelelo oohiyana-hiyana mbwenye di Mulugu mmohive onavaha kopolo wi aatene yiiregena dhaatedhene.
1CO.12.7	Kadda muthu onovahiwa wooneya wa Muneba onaapuriha aKirixtu aatene. 
1CO.12.8	Mwa Muneba muthu mmohi onovahiwa madhu a tthottho; mwa Muneba mmohive, muthu mmohiwa onovahiwa madhu oononelamo; 
1CO.12.9	mwa Muneba mmohive muthu onovahiwa nroromelo, mmohi onovahiwa mvahi dhooyiliha odheela mwa Muneba mmohi; 
1CO.12.10	wa mmohi wiirihedha dhootikiniha; wa mmohi ovuhulela; wa mmohi oohiyaniha mineba dhapama ni dhootakala, wa mmohi oowoga dhiwogelo dhoohiyana-hiyana; wa mmohi otapulela dhiwogelo. 
1CO.12.11	Oneerana dhaatedhene dhedhi bu Muneba mmohive oyene. Onamvaha kadda muthu mooligana munafuneliiwa.
1CO.12.12	Mwiili, naari oganna yaano dhijinjidhene, bu mmohi; naari yaano ndo dhinjivileve dhili epaddi ya mwiili mmohi baahi. Dhili ndo ni Kirixtu oli mwiili mmohi. 
1CO.12.13	Vowi mwa Muneba mmohi baahi aatene nihibathiziwa wi nikale mwiili mmohi, naari akale muZhudewu, naari ole ohuli muZhudewu, naari mudhaari, naari muneeti. Vano hiyo aatene nihivahiwa ong'wa mwa Muneba mmohive.
1CO.12.14	Vowi teto mwiili kuli yaano emohive baahi, mbwenye dhijinjidhene. 
1CO.12.15	Ki nnyalo nawoga, niira: <<Kagili ndada, ndala kagili yaano ya mwiili>>. Naari nawogaga ndo kannahiya okala yaano ya mwiili. 
1CO.12.16	Ki nibaru neera: <<Kagili niinto, ndala kagili a mwiili>>, naari niwogaga ndo kannahiya okala yaano ya mwiili. 
1CO.12.17	Ki mwiili waatene wahaakale niinto, neewege addi? Mwiili waatene wahaakale nibaru, neemudhelege addi? 
1CO.12.18	Vano ebaribari sowi Mulugu ohuhela kadda yaano vamburoniviwa wona mwafuneliiye. 
1CO.12.19	Yaano dhaatedhene dhahaakale emohive baahi, mwiili waakale wuuvi? 
1CO.12.20	Moohiyaniha, dhihikalawo yaano dhijinji mbwenye mwiili oli mmohi baahi.
1CO.12.21	Niinto kanidha niwoga wa ndada, niira: <<Kaginoofuna weevo;>> naari muru owoga wa manyalo, wiira: <<Kaginoofunani nyo>>. 
1CO.12.22	Moohiyaniha, yaano dha mwiili dhili dhoolodhowa sili dhoofuneya; 
1CO.12.23	vano nde dhinooneya wona dhoolamwiseya mmwiilini nnoriiha mookwaranya. Vano teto yaano dha mwiili dhookaliha manyazo, nnokameela pama. 
1CO.12.24	Mbwenye yaano dheehu dhinooneya kadhinafuneya wi nikameelege mowindo. Mwa dhaatedhene Mulugu ohuuba mwiili, ovaha nriiho yaano dhedho dhihinariihiwa vajinji. 
1CO.12.25	Mulugu ohuuba mwiili mwa mukalelo olena wi ohukale ogawanyeya mmwiilini, teto wi yaano dhaatedhene dhikamihedhanege emohi ni ekwaaye. 
1CO.12.26	Mowindo, yaano emohi yaarabulaga, dhaatedhene dhinorabula ni oliye; vano yaano emohi yaathithimihiwaga, dhaatedhene dhinohagalala ni oliye.
1CO.12.27	Vano nyo muli mwiili wa Kirixtu; kadda muthu a mwa nyo onakala yaano ya mwiili oyo. 
1CO.12.28	Mowindo, Mulugu mu gerezha yaaye ohuhelamo dhaatedhene: Vowambeela arumiwi, ya nabiili anamavuhulela, ya neethaaru anamasuuziha, nuwindo ale eneerihedha dhootikiniha, ale yinna mvahi wooyiliha, ale yinna wookamihedha, ale yinna mvahi woweeddiha mabasa ni ale yinna mvahi woowoga dhiwogelo dhoohiyana-hiyana. 
1CO.12.29	Sowi aatene arumiwi? Sowi aatene anamavuhulela? Sowi aatene anamasuuziha? Sowi aatene enowiirihedha dhootikiniha? 
1CO.12.30	Sowi aatene ehikanna mvahi wooyiliha dhiredda? Sowi aatene enowoga dhiwogelo dhoohiyana-hiyana? Sowi aatene enotapulela dhiwogelo ndo? Nivang'onong'ono. 
1CO.12.31	Vano mukalena nthakwithakwi na mvahi dhookwaranya.
1CO.12.31	Miyo ginowuwoonihani dila yapama okwaranya dhaatedhene.
1CO.13.1	Naari giwogege dhiwogelo dha athu naari dha angero, gaahikalana odhivela, ginakala wona mugogo onanyagula, naari muziwo wa mukuwa onathiya obaruni.
1CO.13.2	Naari gikalena mvahi woovuhulela, ginone dhawipiini dhaatedhene ni tthottho dhaatedhene, naari gikalena nroromelo nowaakwana ofiyedha gitamihege mwaango mumburoni mwiwa, gaahikalana odhivela, kagili yego. 
1CO.13.3	Naari gigawe dhookalana dhaaga wa athu oorabula, naari giveleele mwiili waaga wi opahiwe, gaahikalana odhivela, kaginaddodda yego.
1CO.13.4	Odhivela wula fu ovilela, fwapama; odhivela kwinna aje, kuneehelamo, odhivela kuneethukulela. 
1CO.13.5	Odhivela kunooniha obure, naari kunasayela dhaayeve, kunaaguva otakaleliwa, kunalogolela mwaha. 
1CO.13.6	Odhivela kunahagalala ni dhohogoowa, mbwenye onahagalala ni dha ebaribari. 
1CO.13.7	Odhivela onokuneela dhaatedhene, onororomela dhaatedhene, onojejiha dhaatedhene, onovilelana dhaatedhene.
1CO.13.8	Odhivela kunamala; vano ovuhulela onoodha orimeele, owoga dhiwogelo dhoohiyana-hiyana onoodha omale teto ononelamo onoodha orimeele. 
1CO.13.9	Vowi ononelamo weehu ni ovuwiha weehu mutheenga kahuwo wowaakwanela. 
1CO.13.10	Vano yadha edha yowaakwanela, yohaakwanela enoodha emarihiwe. 
1CO.13.11	Vaaliimi mwaana gawoga wona mwaana, goobuwela wona mwaana, gapima wona mwaana. Ngoonuwile, gihihiya dha ehima. 
1CO.13.12	Dhiinova nnoona mohaakwanela wona musupeeloni, mbwenye osogolowa nneere woona meento ni meento. Dhiinova gihinona mohaakwanela, mbwenye osogolowa gineere onona mowaakwanela wona ganoneliwiimi mowaakwanela.
1CO.13.13	Vano dhiinova dhihikalawoove dhego thaaru: Nroromelo, ojejiha ni odhivela. Mwa thaaru nda yookwaranya fu odhivela.
1CO.14.1	Musayelege odhivela, teto mwiilibihedhe wi mukanne mvahi dha Muneba, tthabwa-tthabwa musayele mvahi woovuwiha mutheenga wa Mulugu.
1CO.14.2	Vowi ole onawoga ewogelo yoohunoneya kanawoga ni athu, onawoga ni Mulugu, vowi kaavo oneewelelamo. Onawoga mowiipiteya odheela mwa Muneba Woweela. 
1CO.14.3	Mbwenye onavuwiha mutheenga wa Mulugu onawoga ni athu, aalibihaga, aahagalalihaga, aatodolaga. 
1CO.14.4	Onawoga ewogelo yoohunoneya, oneelibiha yeeka, mbwenye onavuwiha mutheenga wa Mulugu onalibiha gerezha. 
1CO.14.5	Miyo goofuna wi nyo mwaatene muwogege dhiwogelo dhoohunoneya; tthabwa-tthabwa ginafuna wi mvuwihege mutheenga wa Mulugu. Vowi aahikalavo onatapulela wi gerezha elibihiwe, ole onavuwiha mutheenga onomukwaranya onawoga ewogelo yoohunoneya.
1CO.14.6	Vano addibilaga, arogoraga, miyo gadha wa nyo giwogaga dhiwogelo dhimohi ginoopuriheni ddi? Kaginoopurihani yego, ehili wi gudheelenaani yoovuhulela naari ononelamo omohi, naari mutheenga wa Mulugu, naari yosuuziha. 
1CO.14.7	Mooliganiha, ohiya dhiwogelo, dhihikalawo dhooruma, dhoohukanna egumi wona mvilovilo naari baangwe. Dhaahoobiwaga pama jibodha dhinoobiwa mumviloviloni naari mbangweni owiiwa enadidele addi? 
1CO.14.8	Vano palaza yaahoobiwa pama, oneesasanyedhe odhowa okoddoni baani? 
1CO.14.9	Dhili ndo ni nyo, mwawogaga ni nlumi madhu oohiiweleleyamo, muthu oneewelelemo addi dhinawogiinyu? Nyo munaakale wona munawoga ni pevo. 
1CO.14.10	Ebaribareene muhukala dhiwogelo dhijinji mwiilaboni ya vati, mwa dhaatedhene dhedhi kayiivo ehinatapulela yego. 
1CO.14.11	Akala kagineewa yootapulela ya ewogelo mmohi enawogiiye, ginakala mwanaweendda wa ole onawoga teto oliye ni miyo nnakala wona anaweendda. 
1CO.14.12	Nyoovo teto, akala muhukalana nthakwithakwi na mvahi dha Muneba Woweela, mukalena nthakwithakwi noolibihana gerezha.
1CO.14.13	Mowindo onawoga ewogelo emohi, alobele wi aande otapulela enawogiiye. 
1CO.14.14	Akala ginoolobela ni ewogelo emohi, muneba waaga onolobela, mbwenye moobuwelelo aaga kinapuravo yego. 
1CO.14.15	Ki vano giire ddi? Gineere olobela ni muneba, vano teto gineere olobela ni moobuwelelo; gineere wiiba ni muneba, vano teto gineere wiiba ni moobuwelelo. 
1CO.14.16	Akala we mwa muneba waawo onomutthettheela Mulugu ni ewogelo emohi, vano wamala malobelo ootthettheela aawo, ki ole ohusuuzihiwe mvahi woowoga dhiwogelo dhimohi onaakule addi <<Ameni
1CO.14.17	Ee, onomutthettheela Mulugu mwa pama, mbwenye muthu mmohiwa kanalibiheya.
1CO.14.18	Miyo ginomutthettheela Mulugu mwaha wowi ginowoga dhiwogelo dhimohi wuukwaranyani nyo mwaatene, 
1CO.14.19	naari ndo, mugerezha ginofuna owoga madhu matanu ginawiwiimi pama wi gaasuuzihe amohi, ohiya owoga madhu macikwi kumi (10.000) a ewogelo emohi.
1CO.14.20	Amudhaaga, mwihiye wuubuwelela wona ahima. Mwa dhabure, ee, mukale ahima; mbwenye mwa mukalelo wowuubuwelela mukale ooliba munroromeloni. 
1CO.14.21	Mmalebani Ootaleleya muhulebiwa wi:
1CO.14.22	Mowindo, owoga dhiwogelo dhimohi etoonyihedho wa athu oohuroromela, kahuwo wa ororomela; ovuhulela fwa athu oororomela, kahuwo wa oohuroromela. 
1CO.14.23	Akala wi gerezha yaatene ehitugumana vamohive, vano aatene yambeela owoga dhiwogelo dhimohi, efiyavo athu ehisuuzihiwe naari oohuroromela, kinawoge wi muli ataduwa? 
1CO.14.24	Mbwenye mwaatene mwaavuwihaga mutheenga wa Mulugu, avolowamo muthu oohuroromela naari oohusuuzihiwa ni dhaatedhene dhineeriiye eewe onokwekwetheya wi namathega, oneere othongiwa ni nde dhineeriiye eewe. 
1CO.14.25	Dhoologoheya dha mmurimani mwaaye dhineere wooneyela voweela, mowindo oneere okonaanti ni kove vati amweebedhe Mulugu, eerelaga onamoona: <<Ebaribareene Mulugu oli vaari va nyo>>.
1CO.14.26	Amudhaaga, mwiiregena ayi: Mwatugumana vamohi, kadda muthu onokanna jibo, naari yosuuziha wi asuuzihe, naari olaleya, mmohi oowoga ewogelo emohi, mmohi ootapulela. Dhaatedhene dhiireyege wi mulibihe gerezha. 
1CO.14.27	Akalavo mmohi oowoga ewogelo emohi, ewoge abiili naari araaru, ehikwaranye vevo. Ewogege moojejihana teto akalevo ootapulela madhu ayo. 
1CO.14.28	Mbwenye vahikala namatapulela, oliye amaale mugerezha, awogege yeeka ni Mulugu baahi.
1CO.14.29	Oovuhulela, ewoge abiili naari araaru baahi, vano amohiwa epime moopwasedha dhiwogiliisu. 
1CO.14.30	Vano akala muthu mmohi ohuvuhuleliwa agakaraatile, ole awoga amaale. 
1CO.14.31	Vowi mwaatene munorumeedhihiwa ovuwiha mutheenga wa Mulugu mudhidhi waaye-waaye wi mwaatene mulibiheye. 
1CO.14.32	Mineba dha anamavuhulela dhineeng'aneliwa ni anya anamavuhulela. 
1CO.14.33	Vowi Mulugu kahuwo Mulugu ooviriganiha, mbwenye Mulugu a murenddele.
1CO.14.33	Wona mmagerezha mwaatemwene mwa oweela mirima, 
1CO.14.34	ahiyana mmutugumanoni dha malobelo ekalege oomaala. Kinarumeedhihiwa owoga, mbwenye erumeedhege olamuliwa wona munawogela teto Maleba Ootaleleya. 
1CO.14.35	Yeera efunaga osuuza yego si yego, yaakohege amamuniwa vaade; vowi sookaliha manyazo mwihiyana owoga mmutugumanoni dha malobelo.
1CO.14.36	Ki madhu a Mulugu edheele vaari va nyo? Sowi wawaakelile dinyeeneve baahi? 
1CO.14.37	Akala mmohi a mwa nyo onoobuwelela wi namavuhulela naari wi da mmunebani, eerele onamoona wi dhinoolebeliimini bi malamulo a Nabwiya. 
1CO.14.38	Vano akalavo onakoodde, oliye onoodha akooddiwe.
1CO.14.39	Vano amudhaaga, musayelege ni nthakwithakwi ovuwiha mutheenga wa Mulugu, kamukooddihege owoga dhiwogelo dhimohi. 
1CO.14.40	Dhaatedhene dhiireyege ni oriiha, moofwaneelela.
1CO.15.1	Addibilaga, arogoraga, vano ginafuna guwuubusedheni Muselu Wapama wuulaleyeliimini, oyene waakeliliinyu, munahariinyu ofiyedha peeno. 
1CO.15.2	Odheela mwa Muselu Wapama oyene wuulaleyeliimini munovulumusiwa mwahiddeelave wona muwaaddeleliimini, mwahikala mwemo, muroromelele ebeweene.
1CO.15.3	Vowambeela wa dhaatedhene, guupelekeleni dhedho wona teto dhaakeliliimi dhowi:
1CO.15.3	Kirixtu okwele wi alivele dhoothega dheehu
1CO.15.3	wona mulebeliwiiwa mMalebani Ootaleleya,
1CO.15.4	dhowi oliye ahilogohiwa,
1CO.15.4	dhowi ahivenyihiwa muukwani voovira malabo maraaru,
1CO.15.4	mooligana ni Maleba Ootaleleya,
1CO.15.5	dhowi ahooniwa ni Peduru,
1CO.15.5	nuwindo wa kumi ni abiili.
1CO.15.6	Nuwindo, ahooniwa ni nikuru na anamasuuza ookwaranya mazana matanu mwa mudhidhi mmohive. Ajinji mwa aliwa ehikalawoove ni vano,
1CO.15.7	Nuwindo, ahooniwa ni Tiyago, vano ahooniwa ni arumiwi aatene. 
1CO.15.8	Voogomihedha ahooniwa ni miyo wona mwaana obaliwe malaboya egakwaranye.
1CO.15.9	Wa arumiwi aatene miyo gili mung'onong'ono, kagifwaneelele wiiriwa murumiwi, vowi gihiharahara gerezha ya Mulugu. 
1CO.15.10	Mbwenye, mwa mahala a Mulugu, gili eyene giliimi. Vano mahala aaye evahiwiimi kagivaheliwe ebeweene. Gihihidda mabasa waakwaranya arumiwi aatene. Mbwenye kahuwo miyo gahidda mabasa ayo, bi mahala a Mulugu yalaba mwa miyo. 
1CO.15.11	Mowindo akala aali miyo, akala yaali aliwa yuulaleyeleni, siyeene hiyo aatene yuulaleyeliihuni teto siyeene nyo muroromeliinyu.
1CO.15.12	Akala nnolaleya wi Kirixtu ohuvenyihiwa muukwani, ki amohi mwa nyo enawogela ddi wi kuli ovenyihiwa muukwani? 
1CO.15.13	Akala kuli ovenyihiwa muukwani Kirixtu teto kaavenyihiwe muukwani. 
1CO.15.14	Vano akala Kirixtu kaavenyihiwe muukwani, olaleya weehu fwebeweene teto ororomela weenyu fwebeweene. 
1CO.15.15	Akala ebaribari wi anookwa kinavenya, Mulugu kamvenyihile Kirixtu. Akala dhili ndo hiyo nili anamoona ooratha, vowi nihiirela onamoona wi Mulugu ohumvenyiha Kirixtu muukwani. 
1CO.15.16	Vano akala anookwa kinavenya Kirixtu teto kaavenyihiwe. 
1CO.15.17	Akala Kirixtu kaavenyihiwe, nroromelo neenyu theebeweene teto nivano mulive mu dhoothegani dheenyu. 
1CO.15.18	Dhakala ndo ale ekwile, egamuroromele Kirixtu ehirimeela. 
1CO.15.19	Akala ojejihedha weehu mwa Kirixtu onagomela mwa egumi elena, nili oweeddiha thagaraga waakwaranya athu aatene.
1CO.15.20	Mbwenye ebaribari wi Kirixtu ohuvenyihiwa muukwani, oliye dili muraaji ovenyihiwa mwa ale ekwile. 
1CO.15.21	Vowi wona okwa odhiile mwa mulobwana teto ovenyihiwe muukwani odhiile mwa mulobwana. 
1CO.15.22	Wona mwa Adamu aatene enokwa teto mwa Kirixtu aatene eneere owelela okalana egumi yoohumala. 
1CO.15.23	Mbwenye kadda muthu onoodha akalena mudhidhi waaye woovenya: Kirixtu daali muraaji ovenyihiwa; oliye adhaaga ale eli aaye enoodha evenyihiwe. 
1CO.15.24	Vano finaadhe makuthulo. Kirixtu aveleele Omwene wa Mulugu Baabi agamalile waabwanyula oolamula aatene, oothongi aatene, oowodha aatene.
1CO.15.25	Vowi soofuneya wi Kirixtu alamule
1CO.15.26	Mwiiddani oogomihedha obwanyuliwa fuukwa. 
1CO.15.27	Maleba Ootaleleya yiire: 
1CO.15.28	Vevo dhaatedhene vinaakaliiwa dhaaye, oliyeene Mwaana oneere oheliwa mmadani mwa ole ohelile dhaatedhene vati va manyalo a Kirixtu wi Mulugu akale dhaatedhene mwa aatene.
1CO.15.29	Akala kawuli ovenyihiwa muukwani ki ale enabathiza ni mandina a anookwa eneere avi? Akala anookwa kinavenya, enabathiziwela ddi mwaha wa aliwa?
1CO.15.30	Ki hiyo vano nnakalela ddi mowoopiha mudhidhi dhaatedhene? 
1CO.15.31	Amudhaaga, nlabo ni nlabo okwa ginoweeddana, ginowoga ndo ni ogaya winniimina wa nyo mwa Yesu Kirixtu Nabwiya eehu. 
1CO.15.32	Akala oEfeso gihiwana ni aneenyama owoopiha wona muthu onakwa,
1CO.15.33	Kamunyengethiwe: <<Waandana wabure ononoonga meeddelo apama>>. 
1CO.15.34	Muwelele wuubuwelela pama wona munafwaneeleliiwa, mwihiye othega. Amohi mwa nyo kinonile mukalelo wa Mulugu, ginawogela nda wi guukalihenaani manyazo.
1CO.15.35	Vano mmohi onoodha akohe, eeraga: <<Anookwa enadha evenye addi? Ki enadha ekalena mwiili musawo baani?>> 
1CO.15.36	Taduwa! Bewu enadhaliiwe, kinamela ehaabihile okwa. 
1CO.15.37	We wadhala bewu, enakuma kinakala wona edhaliliiwe, naari ekale bewu ya tirigu naari ekale ya musawo mmohi. 
1CO.15.38	Mbwenye Mulugu dinasaddula bewu, ovaha mwiili wona munafuneliiye, wa kadda bewu musawo weewa. 
1CO.15.39	Nyama kinakala yoofwanafwana; vowi nyama emohi enokala ya athu, emohi ya aneenyama, emohi ya balame, emohiwa ya somba. 
1CO.15.40	Dhihikalawo mwiili dha odhulu teto dhihikalawo mwiili dha vati; moohaanganyedha nthithimiho na ale eli a odhulu thoohiyana ni nthithimiho na ale eli vati va. 
1CO.15.41	Nduwa nihikanna musawo mmohi wa nthithimiho, mweeri ohukanna musawo mmohiwa, ttendderi dhihikanna musawo mmohiwa; teto vihikala ohiyana nthithimiho na ttendderi ni ttendderi ekwaaye.
1CO.15.42	Dhili ndo ovenyihiwa muukwani. Mwiili onadhaliwa onovudda, mbwenye mwiili onavenyihiwa kunavudda. 
1CO.15.43	Mwiili onadhaliwa moonyozeya, onavenyihiwa moothithimiheya; mwiili onadhaliwa moolodhowa, onavenyihiwa mwa owodha. 
1CO.15.44	Onadhaliwa mwiili wa omuthu, mbwenye onavenyihiwa mwiili wa mmunebani. Akala ohukalawo mwiili wa omuthu teto ohukalawo mwiili wa mmunebani.
1CO.15.45	Vowi dhihilebiwa: <<Mulobwana owambeela, Adamu, ahisadduliwa okala eegumi>>.
1CO.15.46	Mulobwana a mmunebani kaali muraaji odha, mbwenye mulobwana a omuthu darajihile; nuwindo mulobwana a mmunebani. 
1CO.15.47	Mulobwana owambeela apaddusiwe mwa nthubi na theya, mulobwana a nabiili da odhulu. 
1CO.15.48	Ale eli a vati vano, enoofwanafwana ni mulobwana a elabo ela ya vati; ale eli a odhulu, enoofwanafwana ni mulobwana a odhulu. 
1CO.15.49	Ndala wona vati vano nili nifwanafwaniho na mulobwana opaddusiwe mwa theya teto nnoodha nikale nifwanafwaniho na mulobwana a odhulu.
1CO.15.50	Amudhaaga, miyo ginowuwaaddelani wi mwiili ni mwazi wa omuthu kunaakwaniha okalana epaddi mu Omwene wa Mulugu, vowi enavudda kinaakwaniha okalana epaddi wa ele ehinavudda. 
1CO.15.51	Ginafuna guwaaddeleni yawipiini wi: Kahuwo wi aatene nneere okwa, mbwenye aatene nnoodha nsadduliwe, 
1CO.15.52	ni oruma wa palaza, dhinadha dhiireye mowaaguva wona okwapila wa meento. Vowi palaza enoodha erume, anookwa enoodha evenyihiwe muukwani ni mukalelo woohuvudda, vano hiyo nnoodha nisadduliwe. 
1CO.15.53	Vowi soofuneya wi ele eli yoovudda esadduliwe ekale yoohuvudda ele eli yookwa esadduliwe ekale yoohukwa. 
1CO.15.54	Vinaasadduliwe ele enavudda okala yoohuvudda, yookwa okala yoohukwa, fivevo vinaakwanele madhu elebiwe owi:
1CO.15.56	Murobi wa okwa si yoothega, kopolo ya yoothega bi Malamulo maatene a Mulugu. 
1CO.15.57	Vano atthettheeliwe Mulugu! Oliye dinanivaha ogonjiha odheela mwa Nabwiya eehu Yesu Kirixtu.
1CO.15.58	Mowindo, amudhaaga oodhivela, mukale owiilibiha, kamuthikeyege, mulabege mabasa a Nabwiya moodidela, munonaga wi mwa Nabwiya mabasa eenyu kahuwo eebeweene.
1CO.16.1	Owoga dha osokela dhowaakamihedhana oweela mirima a oZheruzalemi, mwiiregena wona mulamuleliimi dhigerezha dha oGalasiya. 
1CO.16.2	Va nlabo nowambeela na kadda sumaana, muthu-muthu avenyihegevo korowa dhaaye mooligana ni mwemo mpuriliiye, alogolele veewavene vaade vaaye wi gaadhaaga muhukathamiheyege ni osokela. 
1CO.16.3	Vano miyo gafiya, ginowaarumana makaarata alobwana ayene munaasakuliinyu wi edhena oZheruzalemi mvahi dheenyu. 
1CO.16.4	Noobuwelela wi sapama miyo teto gidhowe, aliwa enogiveleela.
1CO.16.5	Ginoodha guwooneni gamala weddeeddela oMasedoniya, vowi ginavira wewo. 
1CO.16.6	Kaahi gineere okalawo owaninyu wo mudhidhi vang'ono, naari mudhidhi wooddiddila waatene wi mugikamihedhe muulenddoni mwaaga. 
1CO.16.7	Olenddo ola kahuwo wi guwooneni mookwaranya, naari. Ginofuna okala ni nyo mudhidhi woolapela, Nabwiya arumeedhela. 
1CO.16.8	Vano dhiinova ginakala oEfeso wuno ofiyedha mudhidhi wa mathanga a Pentekoxte, 
1CO.16.9	mwaha wi mulago mulubale ohufuguwa wi gilabe mabasa oofwaneelela, vano vihikala amwiiddani ajinji.
1CO.16.10	Timoteyo afiya wewo, mmwaakele pama wi ahikalena woova vaari veenyu vowi oliye onahidda mabasa a Nabwiya wona miyo. 
1CO.16.11	Ahikalevo onaamunyemule, moohiyaniha, mmukamihedhe muulenddoni mwaaye wi awelele wa miyo mwa murenddele; miyo ni addibila amohi nnomujejiha.
1CO.16.12	Owoga dha ddibilihu Apolo, gihimukokomeza vajinji wi adhe wa nyo ni addibila amohi, mbwenye oliye odha dhiinova kaafunile naari. Vano akalana mudhidhi onoodha.
1CO.16.13	Muwaraale, mukale oolibeene munroromeloni mweehu, mweeddege muhoovaga, mukale ooliba. 
1CO.16.14	Dhowiira dheenyu dhaatedhene mwiiregena moodhivela.
1CO.16.15	Muhunona wi murala wa Extefana bwambeele omuroromela Kirixtu mwiilaboni ya oAkaya. Muhunona wi aliwa yahiiveleela wawiimelela oweela mirima. Amudhi, ginowuukokomezani wi 
1CO.16.16	murumeedhege olamula wa athu owinda ni aatene enatugumaniihuna mmabasani a Nabwiya. 
1CO.16.17	Ginohagalala mwaha woodha Extefana, Forutunato ni Akayiko, vowi ehaakwaneliha dhoohaleelani wiirana. 
1CO.16.18	Ehihagalaliha muneba waaga teto weenyu. Mowindala mwaathithimihege athu owindo.
1CO.16.19	Gerezha dha oAziya dhinowuulojelani. Akwila, Pirisila enowuulojelani ni murima waatene mwa Nabwiya, teto gerezha eli vaade veewa enowuulojelani. 
1CO.16.20	AKirixtu aatene eli wuno enowuulojelani. Mulojelane mmohi ni mukwaaye ni bezhu ya odhivelana wa eKirixtu.
1CO.16.21	Miyo Pawulo, ginoleba malojelo ala ni ndada naaga.
1CO.16.22	Akala muthu kanamudhivela Nabwiya, addubeye.
1CO.16.23	Mahala a Nabwiya Yesu ekale ni nyo. 
1CO.16.24	Odhivela waaga okale ni nyo mwaatene mwa Yesu Kirixtu. Ameni.
2CO.1.1	Wa gerezha eli oKorintu ni oweela mirima aatene a oAkaya aatene. Di miyo Pawulo, murumiwi a Yesu Kirixtu mwa ofuna wa Mulugu. Gili vamohi ni ddibilihu Timoteyo.
2CO.1.2	Mulugu Babiihu ni Nabwiya Yesu Kirixtu yuuvaheni mahala ni murenddele mmirimani mweenyu.
2CO.1.3	Nimuthithimihe Mulugu, Baba a Nabwiya eehu Yesu Kirixtu, Baba a thagaraga, Mulugu ootodola mwa dhaatedhene. 
2CO.1.4	Oliye dinanitodola moorabulani mweehu mwaatemwene wi naatodolege akwiihu ale enarabula, nilabihaga dhootodola dhimohive Mulugu dhinanitodoliiyena hiyeneene. 
2CO.1.5	Vowi mwa mukalelo mmohive onarabuliihu vajinji wona Kirixtu varabuleliiye, mwa mukalelo mmohive odheela mwa Kirixtu nnotodoliwa vajinji. 
2CO.1.6	Akala nnorabulihiwa sowi fu otodoliwa weenyu ni ovulumusiwa weenyu. Akala nnotodoliwa sowi fu otodoliwa weenyu. Otodoliwa wula onowuuvahani ovilela wi mvilelegena dhoorabula dhimohive dhinarabulana hiyo. 
2CO.1.7	Yoojejiha yeehu wa nyo sa ohuthikeya. Vowi nihinona wi mwa mukalelo mmohive niliihu vamohi moorabulani mmohive, ndo teto nneere okala vamohi mootodoliwani mmohive.
2CO.1.8	Vowi addibilaga, arogoraga, kaginafuna wi mukale oohunona masooso yoonile hiyo elabo ya oAziya. Yaali oonikwaranya kopolo dheehu, ofiyedha ohujejihedha wi neere okuma nigali agumi. 
2CO.1.9	Ebaribari, naali wona naakelile othongeliwa okwa. Vano ela yaali wi nihiiroromelaga mwa weekiihu mbwenye nimuroromelaga Mulugu onaavenyiha athu ookwa. 
2CO.1.10	Oliye onivulumusile mwa dhowoopiha dhootthabwa dhinajejihiihu, vano oneerege onivulumusave; mwa oliye nihikanna ojejiha wi oneere onivulumusa. 
2CO.1.11	Soofuneya wi munikamihedhege mmalobeloni mweenyu. Ndala athu ajinji eneere omutthettheela Mulugu mwaha wa opama ovahiwiihu odheela malobelo a athu ajinji.
2CO.1.12	Wiithukulela weehu fu wula, moobuwelelo eehu enoniirela onamoona wi mwiilaboni mu niheeddamo ni mirima dhoweela, dha ebaribari, ehili ni ononelamo wa athu, mbwenye ni mahala enadha wa Mulugu, tthabwa-tthabwa needda mwa mikalelo dhapama nda ni nyo. 
2CO.1.13	Kavili yego emohi yuulebeliihuni, ohiya nde dhineelengiinyu pama, murumeedha; vano ginojejiha wi muneere orumeedha dhaatedhene, 
2CO.1.14	wona teto mwambeele onirumeedha hiyo. Ginojejihedha ndo wi va nlabo na Nabwiya
2CO.1.15	Mwaha woororomela wula gafunile guweeddeleni vowambeela wi mwaakele mareeliho dila biili. 
2CO.1.16	Gafuna guweeddeleni gaaviraga gayaaga oMasedoniya teto gaakumaga oMasedoniya, gafuna gigumane ni nyo wi mugikamihedhe muulenddoni mwaaga woodhowa oZhudeya. 
2CO.1.17	Gigoobuwelele wiirana nda waali ohuubuwela pama? Goobuwele wona munoobuwela athu a elabo? Sowi ginawoga wona aliwa, eneera: <<Ee, ee!>>, mudhidhi mmohive, yiiraga: <<Eehi, eehi!>>?
2CO.1.18	Mulugu doororomeleya, mwa mukalelo mmohive olaleya weehu foororomeleya. Kahuwo <<Ee!>>, teto mwa mudhidhi mmohive <<Eehi!>> 
2CO.1.19	Vowi odheela mwa Mwaanaye Yesu Kirixtu, oyene alaleyiwe vaari veenyu ni miyo, Sila ni Timoteyo, Mulugu kaawogile <<Ee!>> teto mwa mudhidhi mmohive <<Eehi!>>, mbwenye mudhidhi waatene awoga <<Ee!>> 
2CO.1.20	Vowi naawogaga dhoororomeliha dhaatedhene dha Mulugu: <<Ee!>> a dhoororomeliha nda onafwanyeya mwa Yesu Kirixtu. Bumwahaya, odheela mwa oliye nnarumeedheliihu <<Ameni!>>, wi Mulugu athithimihiwe. 
2CO.1.21	Vowi di Mulugu wiirilena wi hiyo ni nyo nikale ookaraateya mwa Kirixtu. Di Mulugu mmohive oyene onikuthulele makura,
2CO.1.22	ohelile etoonyihedho yaaye mwa hiyo wi oonihe wi nili aaye, teto ohuhela Muneba waaye mmirimani mweehu wona yoororomeliha yowi oneere onivaha dhaatedhene dhinaniroromelihiiye.
2CO.1.23	Ginomuloba Mulugu wi akale namoona aaga wi nda ginalebiimi seebaribari: Miyo kagiwelele oKorintu mwaha wi kagafuna wuwoonihani goyi naari wuuporosani. 
2CO.1.24	Nda kadhinatapulela wi hiyo nihikanna othongi wa nroromelo neenyu. Moohiyaniha, hiyo nnalaba ni nyo wi mukalena ohagalala, vowi muli ooliba munroromeloni mweenyu.
2CO.2.1	Kagiwelile wi guweddeeddeleni vowi kagifunile wi guwukuuwiheni dila biili. 
2CO.2.2	Vowi gowukuuwihani onaagihagalalihe baani, ahili nyeene guwukuuwihiliimini? 
2CO.2.3	Va mwaha olena guulebeliimini kaarata ela:
2CO.2.4	Miyo guhuulebelani ni murima woodhaaliwa makathamiho ni dhowukuuwa, guhuulebelani ehili wi mukuuwe, mbwenye wi munone odhivela wuulubale winniimina wa nyo.
2CO.2.5	Akalavo vaari va nyo atatamule wukuuwa kaagukuule miyeeneve, mbwenye ginoona wi wawukuule ajinji a mwa nyo. (Kaginawoga moweenjedhedha.) 
2CO.2.6	Otomeyiwa otomeyiwiiye ni anamwinji ohaakwana. 
2CO.2.7	Vano dhiinova mmulevelele ni omulibiha wi onaagonjihiwe ni wukuuwa wookwaranya. 
2CO.2.8	Mowindo ginowuulobani wi mmoonihe odhivela winniinyuna wa oliye. 
2CO.2.9	Mwahaya buuyene guulebeliimini wi goone akala muli owiiwelela mwa dhaatedhene. 
2CO.2.10	Mwamulevelela muthu mmohi miyo teto ginomulevelela; ele yaleveleliimi (akala gahilevelela yego) galevelele wa opama weenyu vameentoni va Kirixtu. 
2CO.2.11	Giirilena ela wi nnanyengethiwe ni Sathana, vowi nihinona dhowiira dhaaye.
2CO.2.12	Ngafiyile oTorowaddi wi galaleye Muselu Wapama wa Kirixtu, gahoona wi Nabwiya ohugifugulela mulago, 
2CO.2.13	mbwenye mmunebani mwaaga kamwaali murenddele mwaha wi kagamfwanyilewo ddibilaga Titu. Nuwindo, gahaapaganya aliwa, miyo odhowa oMasedoniya.
2CO.2.14	Nimutthettheele Mulugu, ole onanisogolela malabweene, anivahaga ogonjiha odheela mwa Kirixtu. Mulugu ononilabiha wi amwadhele wa athu aatene muselu onawoga dha oliye dhipaddi dhaatedhene wona munamwadheyela makura oonukwela pama. 
2CO.2.15	Vowi hiyo nili onukwela wapama onavahiwa ni Kirixtu wa Mulugu vaari va ale enavulumusiwave ni ale enarimeelave. 
2CO.2.16	Wa ale enarimeelave onukwela wula fuukwawene. Mbwenye wa ale enavulumusiwave onukwela wula si egumeene. Kalivo onaanda nibasa ndda. 
2CO.2.17	Vowi hiyo kanili wona ajinji enaguliha madhu a Mulugu. Mbwenye nili mwa Kirixtu, naali oorumiwa ni Mulugu, nnawoga vameentoni vaaye nihisayelaga dhimohi, naari mpurelo.
2CO.3.1	Nawogaga nda munoobuwela wi nneetthettheela weekiihu dila biili? Sowi nnarabulela wona amohiwa, kaarata ya onamoona wa nyo, naari na nyoovo? Nivang'onong'ono! 
2CO.3.2	Nyo dili kaarata yeehu ya onamoona elebiwe mmirimani mweehu wi ekale yoononeya, eneelengiwa ni athu aatene. 
2CO.3.3	Nyo munooneya wona muli kaarata yoolebiwa ni Kirixtu, dhoovaha dhowiimelela weehu, kanilebiwe ni tinta mbwenye nilebiwe ni Muneba wa Mulugu ookalawo, kanilebiwe mmatabwani a nibwe mbwenye mmatabwani a mirima dha omuthu.
2CO.3.4	Nnawogela nda mwaha woororomela winniihuna mwa Mulugu odheela mwa Kirixtu. 
2CO.3.5	Kahuwo wi nnoobuwela wi nihaakwaniha wiirana yego ni kopolo dheehu-dheehu; moohiyaniha, nihinona wi kopolo dheehu dhinadha wa Mulugu. 
2CO.3.6	Oliye dinivahile kopolo wi nikale amwiimeleli a nipangano no waandana nixa; nipangano nddi nihili mwa maleba oolebiwa mbwenye mwa Muneba; vowi maleba oolebiwa enopa mbwenye Muneba onavaha egumi.
2CO.3.7	Wiimelela odhiilena okwa ohutopiwa ni maleba vamabweni, wiimelelawo ohudhana nthithimiho. AEzarayeli kayaanda omusugwa Mozezi mwaha wa nthithimiho naali vakoveni vaaye, nthithimiho nddo naali noovira. Vano akala wiimelela odhiilena okwa waali woothithimiheya, 
2CO.3.8	wiimelela wa Muneba Woweela kunaakale woothithimiheya mookwaranya? 
2CO.3.9	Vano akala wiimelelawo odhiilena okoniwa wahikanna nthithimiho, tthabwa-tthabwa wiimelela onadhana wogoowa onaakale woothithimihiwa mookwaranya. 
2CO.3.10	Naawogaga dha mwiimelelelo miinddi nda, ebaribareene wiimelela wanna nthithimiho wale, dhiinova kwinna nthithimiho mwaha wa nthithimiho na nabiili ndde nili nookwaranya. 
2CO.3.11	Vano akala ele yaali yoovira ehooneyihiwa ni nthithimiho, ele ehinamala eneere okanna nthithimiho nookwaranya!
2CO.3.12	Mwaha wookalana ojejiha wowi ndala, nneedda nihoovaga yego. 
2CO.3.13	Kanili wona Mozezi akuneela kove yaaye ni guwo wi aEzarayeli ehoone omagomelo wa nthithimiho namala. 
2CO.3.14	Moobuwelelo eewa ehifugeleya. Ofiyedha peeno neelengiwaga nipangano no waandana na wale kineewelelamo mwaha wi guwo ele kivenyihiwewo. Vowi mwa Kirixtu baahi finavenyihiwiiwawo. 
2CO.3.15	Ofiyedha peeno mudhidhi dhaatedhene yeelengaga maniivuru matanu yaalebile Mozezi
2CO.3.16	Mbwenye mmohi arugunusela murima waaye wa Nabwiya, guwo eyo enovenyihiwawo. 
2CO.3.17	Vowi Nabwiya bu Muneba. Vevo vinakala Muneba wa Nabwiya vihikala otapuwa. 
2CO.3.18	Hiyo aatene, ni kove yoohukuneeliwa, noonaga nthithimiho na Nabwiya, nnosadduliwave wi niliganege ni oliye. Vang'ono-vang'ono nnosadduliwave okala oothithimiheya mookwaranya. Osadduliwa wula oneereya ni Nabwiya oli Muneba.
2CO.4.1	Mulugu ni thagaraga dhaaye ohunivaha wiimelela wula, mwaha wa eyo kannalamwisa. 
2CO.4.2	Ohiya ndo nnokoodda dhikalelo dhoonyengetha, dhookaliha manyazo; kannalabiha dhooratha, naari ogombiha madhu a Mulugu. Moohiyaniha, naalaleyaga ebaribari voweela, nnowooniha ororomeleya weehu wa athu aatene vameentoni va Mulugu. 
2CO.4.3	Akala Muselu Wapama onalaleyiihu bookuneeleya, onaakuneeleyela ale enarimeelave baahi. 
2CO.4.4	Owoga dha aliwa mulugu a elabo ela ohaakuneela moobuwelelo a ale ehinaroromela wi waara wa Muselu Wapama ohaamoneyele aliwa. Waara wula onooniha nthithimiho na Kirixtu. Ole oli oofwanafwana ni Mulugu. 
2CO.4.5	Hiyo kannalaleya nthithimiho neehu, mbwenye nnamulaleya Yesu Kirixtu Nabwiya, vano niisorihaga hiyo wona adhaari eenyu mwaha wa Yesu Kirixtu. 
2CO.4.6	Vowi Mulugu eere: <<Muyiihini mukale waara>>, oliyeene dimoneyile mmirimani mweehu wi ni waara wo naande onona nthithimiho na Mulugu nnooneya vakoveni va Yesu Kirixtu.
2CO.4.7	Mbwenye hiyo nihikanna oreela wula wa Mulugu, mwa mwiili dhoolodhowa wona mino dha ologo wi dhoonihe wi owodha wuulubale fwa Mulugu, kahuwo weehu. 
2CO.4.8	Mudhidhi dhaatedhene, dhipaddi dhaatedhene nnorabulihiwa mbwenye kannagonjihiwa, nnokala owanganyedha mbwenye kannahiya ojejihedha. 
2CO.4.9	Nnoharahariwa mbwenye kannahiyiwa, nnoporosiwa mbwenye kannatolosiwa. 
2CO.4.10	Nnothukulave mmwiilini okwa wa Yesu wi egumi ya Yesu yooneyihiwe mmwiilini mweehu. 
2CO.4.11	Vowi viliihuwo nnoveleeliwa muukwani mwaha wa Yesu wi egumi yaaye teto yooneyihiwe mmwiilini dheehu dhookwa. 
2CO.4.12	Vano okwa onalaba mwa hiyo, egumi enalaba mwa nyo.
2CO.4.13	Maleba Ootaleleya yiire: 
2CO.4.14	nnonaga wi ole omvenyihile muukwani Nabwiya Yesu teto oneere onivenyiha vamohi ni Yesu wi anithukulele vamohi ni nyo vameentoni va Mulugu. 
2CO.4.15	Vowi dhaatedhene dhedho sa opama weenyu wi mahala a Mulugu eneenjedhedheya wa athu ajinji edhiihe otthettheela woweenjedhedheya wa nthithimiho na Mulugu.
2CO.4.16	Mwaha wa ela kannalamwisa. Naari omuthu weehu wowooneya ovuddaga, omuthu weehu wohooneya onovirisedhiwaga nlabo ni nlabo. 
2CO.4.17	Vowi makathamiho eehu eli oovevuwa, oovira enokaliha mwa hiyo nthithimiho nuulubale na okala ni okala nnakwaranya dhaatedhene. 
2CO.4.18	Hiyo kannasugwa dhego dhowooneya, mbwenye nnasugwa dhego dhohooneya, mwaha wi dhowooneya kadhinalogela, mbwenye dhohooneya sa okala ni okala.
2CO.5.1	Vowi nihinona wi musasa munakaliihu, oli mwiili weehu mwiilaboni ela, wabwanyuwa, Mulugu oneere onivaha nyuba odhulu ehimagiwe ni madada a muthu, nyuba eyo enaakale ya okala ni okala. 
2CO.5.2	Vowi nnowiibuleela vinakaliihu mmusasani ola wa dhiinova, nrabulelaga owara nyuba yeehu exa ya odhulu,
2CO.5.3	mwaha wi voowara nyuba exa eyo kannafwanyiwe nigali madave, nihinna mwiili. 
2CO.5.4	Vowi vinakaliihu mmusasani mu, nnowiibuleela nrabulihiwaga ni mwiili weehu. Eyo kahuwo wi nikale madave, mbwenye wi niwarihiwe nyuba yeehu ya odhulu wi ele eli yookwa emiriwe ni egumi. 
2CO.5.5	Onisasanyedhele dhego dhedhi di Mulugu, oyene onivahile Muneba Woweela wona yoohiddeeliha wa dhedho dharoromelihiiye.
2CO.5.6	Mowindo nnoliba murima malabo maatene, nnonaga wi viliihu mmwiilini nili woolapela ni Nabwiya. 
2CO.5.7	Vowi nneeda mwa nroromelo, ehili mwa nde dhinooniihu. 
2CO.5.8	Ee, nnoliba murima. Nnofunesesa ohiya mwiili ola, nakale owani vamohi ni Nabwiya. 
2CO.5.9	Mowindo, naari nigali owani, naari nigali ode, nnowiilibihedha omuhagalaliha Nabwiya. 
2CO.5.10	Vowi aatene nnoodha nifiye vamutthegoni wa othongi wa Kirixtu wi kadda muthu aakele yooliveliwa yaaye, ya ele yiiriliiye mwiilaboni ya vati mwa mwiili ola, naari ekale yapama naari ekale yabure.
2CO.5.11	Mowindo, mwaha wi nihinona omoova Nabwiya, nnosayela waakwekwetha athu. Mulugu ohuninona mowaakwana teto ginojejiha wi nyo muginone mmirimani mweenyu. 
2CO.5.12	Kannafuna wiitthettheela weekiihu dila biili. Moohiyaniha, nnafuna wuuvahani mwaha wowiithukulelana wa hiyo wi mukalena yowawaakula ale eneethukulela mwa mwiili, ehili dhili mmirimani. 
2CO.5.13	Akala nili ataduwa, bu mwaha womwiimelela Mulugu, mbwenye akala nnoobuwela pama, bu mwaha wa opama weenyu. 
2CO.5.14	Odhivela wa Kirixtu ononilamula, vowi nihinona wi mmohi ohaakwela aatene, enatapulela wi aatene ehikwa. 
2CO.5.15	Oliye ohaakwela aatene wi ale eliwo ehikalewo mwa weekiiwa, mbwenye wi emukalelewo ole akwile, avenyihiwa wa opama weewa.
2CO.5.16	Ndala wambeela dhiinova odhowa osogolo kannampima muthu ni mukalelo wa emuthu, naari wale nampimave Kirixtu ni mukalelo mmohive wa emuthu dhiinova kannampima ndo. 
2CO.5.17	Mowindo muthu akala mwa Kirixtu onakala yoopaddusiwa exa. Makalelo eehu awale ehivira, makalelo maxa ehifiya. 
2CO.5.18	Dhaatedhene ndo dhinadha wa Mulugu, oyene onandanihe ni oliye odheela mwa Kirixtu teto ohunivaha mabasa owawaandaniha athu ni Mulugu. 
2CO.5.19	Ela sowi: Mulugu mwa Kirixtu aali eyaandanihaga ni athu a elabo ela ahaweelengelaga dhoothega dheewa. Teto ohunivaha mutheenga onawoga dhowawaandaniha athu ni oliye. 
2CO.5.20	Mowindo hiyo nili anamukathi a Kirixtu, Mulugu asayelaga waakwekwetha athu odheela mwa hiyo. Vano hiyo, mu ndina na Yesu Kirixtu, ninowuulobani mwa ntidi wi murumeedhe waandana ni Mulugu. 
2CO.5.21	Kirixtu kanna yoothega, mbwenye Mulugu ahimwiira oothega mwa opama weehu wi mwa oliye noonihe wogoowa wa Mulugu.
2CO.6.1	Nilabaga vamohi ni Mulugu, nnowuulobani ni ntidi wi muhaakele ebeweene mahala a Mulugu. 
2CO.6.2	Vowi oliye wiire:
2CO.6.2	<<
2CO.6.2	Ginowaaddela wi dhiinova ola bu mudhidhi wofwaneelela, nihifiya nlabo noovulumusiwa.
2CO.6.3	Hiyo kannamukwakwathusa muthu wi mabasa eehu ehikalena yoohaleela. 
2CO.6.4	Moohiyaniha, nnooniha wi nili amwiimeleli apama a Mulugu mwa dhaatedhene: Mwa ovilela vajinji, mowoonihiwa goyi, moorabulihiwa, mowuukuuliwa. 
2CO.6.5	Nnovilela moowaxuliwa, moofugeliwa mukaambura, mowiinyuweliwa, moolaba mabasa moohuvuma, moohugona ni mahiyu, mudalani. 
2CO.6.6	Teto nnowooniha wi nili amwiimeleli apama a Mulugu odheela weela wa dhigumi dheehu, ni ononelamo weehu, ni ovilela weehu, ni opama weehu. Nnooniha nda mwa Muneba Woweela, mwaha wa odhivela wa ebaribari winniihuna, 
2CO.6.7	mwa madhu a ebaribari enaalaleyiihu, mwa owodha wa Mulugu ni yeela dhoowogoowa, dhoowanana naari dhowiyaakihedhana. 
2CO.6.8	Athu amohi enoniriiha, amohiwa enoninyemula. Athu amohi enoniwoga obure, amohi enonitthettheela. Athu amohi eneera wi nili anamanyengetha, mbwenye nnawoga ebaribari. 
2CO.6.9	Nnooneya wona athu oohunoniwa, naari nigalive oononiwa pamadhene. Athu amohi enaniira ookwa mbwenye niganna egumi, nnowoonihiwa goyi mbwenye kannakwa. 
2CO.6.10	Nnokubanyihiwa mbwenye nnokalave oohagalala. Nnooniwa wona oorabula mbwenye nnowareeliha athu ajinji. Nnooniwa wona oohukanna yego mbwenye nihikanna dhaatedhene.
2CO.6.11	Wa nyo aKorintu, hiyo nnowoga ni nyo mowiiweya teto nihitapula mirima dheehu wa nyo. 
2CO.6.12	Mirima dheehu kadhifugeyile wa nyo, mbwenye nyo difugile mirima dheenyu wa hiyo. 
2CO.6.13	Ginawoga ni nyo wona anaaga. Mwiirena teto dhedho dhuwiireliihuni: Munifugulele mirima dheenyu.
2CO.6.14	Nyo kamwiitaganyihedhe ni nikonddowa nimohive ni ale ehinamuroromela Kirixtu. Vinakala wiiwanana baani vaari va wogoowa ni opwesa nlamulo? Vinakala waandana baani vaari vowaara ni yiihi? 
2CO.6.15	Wiiwanana baani olivo Kirixtu ni Sathana? Naari omohi baani olivo vaari va muthu onamuroromela Yesu ni ole ohunamuroromela? 
2CO.6.16	Opangana baani olivo vaari va nyuba ya Mulugu ni amilugu oosemiwa? Vowi hiyo nili nyuba ya Mulugu ookalawo, dhili wona Mulugu muwogeliiye, eeraga:
2CO.6.17	<<
2CO.7.1	Akwaaga oodhivela, vowi nihikanna dhoororomeliha nda, ndoweni niyeelihe mwa dhaatedhene dhinatakaliha mwiili ni muneba, naakwanelihaga weelihiwa weehu mwa omoova Mulugu.
2CO.7.2	Munivahe mburo mmirimani mweenyu. Hiyo kanimpudhile muthu, naari omvoreyiha murima muthu, naari omujela muthu mmohi. 
2CO.7.3	Kaginawogela nda wi guukoneni, vowi gahiwoga wale wi nnowuudhivelani vajinji, naari nikwe, naari nikalewo, nili vamohi ni nyo. 
2CO.7.4	Gihinona wi ginowaanda owoga ni nyo mowiiweya. Ginowiithukulela vajinji mwaha wa nyo. Gihidhaalihiwa ni otodoliwa. Vaari va dhookathamiha dheehu gihidhaalihiwa ni ohagalala onatekumave.
2CO.7.5	Vifiyiliihu oMasedoniya wuno mwiili dheehu kadhivumile. Moohiyaniha, nifwanyile dhoorusa mburo dhaatedhene, koddo ode wa mwiili ni woova wuulubale mmirimani. 
2CO.7.6	Vano Mulugu onatodola mirima dha athu owukuuwa, ohunitodola ni ofiya wa Titu. 
2CO.7.7	Kahuwo ofiyave waaye wanitodolile teto waali mwaha wa nde dhanaaddeliiye dhowi nyo mwahitodola murima waaye. Oliye ohusoriha dhoovoreyiwa mmirimani mweenyu, okubanya weenyu ni nthakwithakwi ninna nyo wa miyo. Dhaatedhene nda dhihenjedhedha ohagalala waaga.
2CO.7.8	Naari akala guhuukubanyihani ni kaarata yaaga, kaginatthwaruwa mwaha wowuulebelani. Vowambeela gahitthwaruwa mwaha wooleba mowindo. Ginoona wi kaarata ele yahuukubanyihani mudhidhi vang'ono. 
2CO.7.9	Dhiinova gili oohagalala, kaginahagalalela mwaha wowuukubanyihani, mbwenye mwaha wi okubanya weenyu ohuuthukulelani otthwaruwa.
2CO.7.10	Vowi okubanyihiwa Mulugu onafuniiye kunamuthukulela muthu ovoreyiwa murima, mbwenye onamuthukulela otthwaruwa, ndo dhinomuthukulela ovulumusiwa, vano hiyo kannatthwaruwa wa dhedho. Mbwenye okubanya wa athu a elabo ela onathukulela omakwelo. 
2CO.7.11	Nyo mwahikalana okubanya wa musawo Mulugu wafuniliiye wi mukalena. Vano moone dhowaakulela dha okubanyawo: Moone wiilibihedha weenyu, moone efunelo yowiyaakihedha weenyu, moone orurumuwa weenyu, moone woova weenyu, moone dhoovoreyiwa mmirimani mweenyu, moone nthakwithakwi ninna nyo wa miyo, moone waaguvela wooniha goyi weenyu. Mwa dhaatedhene muhulawiha wi kamwinna muladdu mwa mwaha olena. 
2CO.7.12	Mowindo kagalebele kaarata ele mwaha wa ole eerile yabure, naari kagilebele mwaha wa muthu ole eereliwe yabure. Moohiyaniha, galebele kaarata ele wa nyo wi mwiiwelelemo nthakwithakwi ninna nyo mwa hiyo vameentoni va Mulugu. 
2CO.7.13	Mwahaya buuyene onilibihile.
2CO.7.13	Ohiya olibihiwa winniihuna, nihidhiveliwa vajinji ni ohagalala wa Titu, vowi nyo mwaatene munomukamihedha wi muneba waaye owelele okala pama. 
2CO.7.14	Vowi miyo gahiwoga opama wa nyo wa oliye, vano mwahooniha wi gawoga ebaribari. Wona dhaatedhene dhedho dhawogiliihu ni nyo yaali ebaribari teto dhamwaaddeliliihu Titu dha nyo yaali ebaribari. 
2CO.7.15	Vano odhivela waaye wa nyo onowunnuwa oobuwelela mwemo nyo mwamwiiweleliinyu teto mwemo mwamwaakeleliinyu moovaga, mugurumelaga. 
2CO.7.16	Ginohagalala vowi ginowaanda wuuroromelani mwa dhaatedhene.
2CO.8.1	Addibilaga, arogoraga, nnafuna wi munone ya mahala ele Mulugu evahiliiye gerezha dha murudda wa oMasedoniya. 
2CO.8.2	Aliwa, vaari va orabula wujinji, enohagalala vajinji. Naari egali oorabula, enovaha mvahi dheewa ni ohagalala waatewene. 
2CO.8.3	Vowi ginowiirela onamoona wi aliwa ehivaha dhaatedhene dhandiliisu mookwaranyiha ni moobuwelelo eewa-eewa. 
2CO.8.4	Aliwa yahiniloba ni ntidi wi yaakele mareeliho oovolowana mmakamihedhelo mwa athu oweela mirima a oZheruzalemi. 
2CO.8.5	Yahikamihedha mookwaranya dhedho dhajejihedhiihu mwaha wi vowambeela yahiiveleela mwa Nabwiya teto mooligana ni ofuna wa Mulugu, yahiipeleka wa hiyo. 
2CO.8.6	Mowindo nahimuloba Titu, ambeele osokela dha mvahi nda wi aakwanelihe vaari va nyo mabasa a mahala ala. 
2CO.8.7	Mwa dhaatedhene nyo munowooniha wi muli ooreela: Mwa nroromelo, mwa owoga, mwa ononelamo, mwa efunelo yookamihedha, mwa odhivela musuuziliinyu wa hiyo. Mowindo mwiyoonihe teto okala ooreela mwa mabasa a mahala ala.
2CO.8.8	Kahuwo wi ginowuulamulani, ginafuna wi munone waaguva wa gerezha dha oMasedoniya dhivahile mvahi wi noone akala odhivela weenyu fwa ebaribari. 
2CO.8.9	Nyo muhaanona mahala a Nabwiya eehu Yesu Kirixtu yawoonihiliiye. Oliye aali ooreela mbwenye ni mwaha wowuudhivelani oliye ohudha okala oohukalana yego wi nyo mukale ooreela odheela mwa ohukalana waaye.
2CO.8.10	Moobuwelelo aaga va mwaha olena baala: Enakala ya opama weenyu mwamariha dhambeeliinyu yaaka evirile. Nyo mwaali owambeela ehili okamihedhave, mbwenye teto mwaali oofuna okamihedha. 
2CO.8.11	Mowindo mwaakwanelihe okamihedha weenyu. Mwiirena dhedho ni odhiveliwa waatewene mwanniinyuna omambeelelo, mvahaga mooligana ni dhedho dhinniinyuna. 
2CO.8.12	Vowi muthu afuna ovaha, Mulugu onowaakela moodhiveliwa dhedho muthu oyo dhinniiyena, Mulugu kanaloba yego muthu ehinniiyena.
2CO.8.13	Vowi kannafuna wi nyo mukalege mookathamiheya wi amohi ekalege mwapama; nnafuna wi mwaatene mukalege ooligana. 
2CO.8.14	Dhiinova nyo muhukanna dhowaakwana, eli pama mwaakamihedhege ale ehaleeliwe. Mowindo mudhidhi mmohi aliwa yadha ekalana dhijinji, nyo mwakala oohaleeliwa, enoodha yuukamihedheni. Ndo vinookala oligana. 
2CO.8.15	Wona munawogela Maleba Ootaleleya, yiiraga: 
2CO.8.16	Nnomutthettheela Mulugu ohelile mmurimani mwa Titu efunelo emohive yinniihuna yowuukamihedhani. 
2CO.8.17	Vowi oliye ohurumeedha owaraaliha weehu woodhowa wuweeddelani, vano oliyeneene onofuna wuukamihedhani ni murima waatene, mowindo onoodha wa nyo wi owooneni. 
2CO.8.18	Vamohi ni Titu nihimuruma ddibilihu mmohi onatthettheeliwa ni gerezha dhaatedhene mwa mabasa aaye oolaleya Muselu Wapama. 
2CO.8.19	Teto ohusakuliwa ni gerezha dhaatedhene wi aniveleele olenddo weehu woodhowa opeleka mvahi dha mahala. Nneerana mabasa ala wa nthithimiho na Nabwiya ni wooniha efunelo yeehu yookamihedha. 
2CO.8.20	Nnathawa wi ahikalevo ooniwoga mwabure mwa mukalelo wa meeddihelo a mvahi dha owoma mirima dheenyu. 
2CO.8.21	Vowi dhinasayeliihu sowiirana dhili dhowogoowa, ehili vameentoni va Nabwiya teto ni vameentonivene va athu.
2CO.8.22	Vamohi ni aliwa nnomuruma teto ddibilihu mmohiwa, nimweehiliihu mmurimani mwaaye dila dhijinjidhene, da nthakwithakwi mookwaranya. Vano dhiinova oliye dowaaguva mookwaranya mwaha wa nroromelo ninniiyena wa nyo. 
2CO.8.23	Owoga dha Titu, oliye di mukwaaga, onalaba ni miyo mwa opama weenyu. Owoga dha addibilihu amohi enamveleela, aliwa erumiwe ni gerezha dha wuno, aliwa enamuthithimiha Kirixtu. 
2CO.8.24	Mowindo, vaari va aKirixtu aatene, mwawoonihe addibila ala odhivela winniinyuna wa aliwa, mwawoonihe teto wi wiithukulela winnimina wa nyo foofwaneelela.
2CO.9.1	Kadhinafuneya wi guulebeleni kaarata mwaha wa mvahi dha oweela mirima a oZheruzalemi. 
2CO.9.2	Gihinona wi nyo munofuna okamihedha. Ginowogesa pama vajinji dha nyo wa athu a oMasedoniya, gihawaaddela wi gerezha dha oAkaya dhihiisasanyedha wambeela yaaka evirile. Vano nthakwithakwi neenyu nihaawaraaliha ajinji. 
2CO.9.3	Dhiinova ginowuurumihedhani addibila ayo wi dhego dhapama dhiwogiliimi dha nyo va mwaha olena, dhihooneye wona dhooratha. Teto aliwa enoodha mukale owiisasanyedheene wona muwogeliihu. 
2CO.9.4	Athu amohi oMasedoniya edha ni miyo yuufwanyani mwihiisasanyedhe, hiyo dinaakalena manyazo mwaha wowi nahikalana ororomela wujinji wa nyo. Nyo teto muneere okalana manyazo. 
2CO.9.5	Gihoona wi yaali yoofuneya waaloba mwa ntidi addibila esogole wi yasasanyedhe mvahi muroromelihiinyu. Vano ndo, mvahi oyo onaakale mvahi ovahiliinyu mwa ofuna weenyu, ohuli moowaddihedhiwa.
2CO.9.6	Muubuwelele nda: Onadhala vang'ono, onahadda vang'ono; onadhala vajinji, onohadda dhijinji. 
2CO.9.7	Kadda muthu avahege wona munafunela murima waaye, ehili mookubanya naari owaddihedhiwa, vowi Mulugu onowaadhivela ale enavaha ni ohagalala. 
2CO.9.8	Mulugu onowaanda wuuvahani mookwaranyiha munafuneliinyu wi mwa dhego dhaatedhene teto mwa mudhidhi dhaatedhene mukalegenaave dhaatedhene dhinarabuleliinyu mookwaranya wi mwiiregena musawo waatene wa mabasa apama. 
2CO.9.9	Wona mulebeliwiiwa mMalebani Ootaleleya, yiira:
2CO.9.10	Vano Mulugu onavaha bewu wa ole onadhala ni onavaha mukaathe wi ekale yooja yaaye, oneere wuuvahani ni weenjedhedha bewu yeenyu. Oliyeene oneere wenjedhedha dhoovaha dha wogoowa weenyu. 
2CO.9.11	Nyo muneere okalana dhijinji mwa dhaatedhene wi mwa dhaatedhene mveleelege moowoma murima. Mvahi mulubale weenyu, oveleeliwe odheela wa hiyo, oneere ovaha omutthettheela Mulugu.
2CO.9.12	Dhili ayi: Mabasa ala oweela enawiriinyuna kinaakwaneliha dhoorabulelave dha nlogo na Mulugu, mbwenye teto enotatamula vajinji omutthettheela Mulugu. 
2CO.9.13	Aliwa eneerege omuthithimiha Mulugu, vowi mabasa ale enaahiddiinyu enowawooniha wi munorumeedha Muselu Wapama wa Kirixtu. Vano teto aliwa eneerege omutthettheela Mulugu mwaha wa mvahi dhinaavahiinyu mootapuwa wa aliwa ni amohi. 
2CO.9.14	Eneerege wuulobelelani ni odhivela wujinji mwaha wa mahala enatekuma, ayene Mulugu enoovahiiyeni.
2CO.9.15	Nnomutthettheela Mulugu mwaha wa mvahi woohuwogeya onanivahiiye.
2CO.10.1	Miyo Pawulo, mwa opwaasa ni owoma murima wa Kirixtu, ginoloba wa nyo. Onawoga di miyo, ole onamwiiriinyu oopwaasa akala vameentoni va nyo, oowali akala woolapelana ni nyo! 
2CO.10.2	Ginowuulobani wi gadha wewo muhugiwaddihedhe okala oowali, owali ginniimina mwa ebaribari onafuniimi wooniha wa ale enawoga wi nneedda ni mukalelo wa omuthu. 
2CO.10.3	Naari nikalagave mwa omuthu, kannawana mwa omuthu. 
2CO.10.4	Vowi yeela dhinalabiihuna mukoddoni mweehu kahuwo dha omuthu. Moohiyaniha, yeela ndo dhihikalana owodha wa Mulugu woobwanyulana kaambura dhoolibihiwa ni moobuwelo eebeweene. 
2CO.10.5	Nihibwanyula wiithukulela waatewene wa omuthu, wewo onaahiiha athu wi emunone Mulugu. Nimage moobuwelo maatene a omuthu, niirihaga wi ekale omwiiwelela Kirixtu. 
2CO.10.6	Nyo mwakala owiiwelela mowaakwana, hiyo nili owiisasanyedheene wi noonihe goyi ohiiwelela waatewene.
2CO.10.7	Munoona mooneyelo a dhego baahi. Akala muthu ohukanna ebaribari wi da Kirixtu, oobuwele wi wona oliye oli a Kirixtu, hiyo teto nili a Kirixtu. 
2CO.10.8	Miyo kagidha gikalana manyazo, naari giithukulelaga mookwaranya mwa owodha givahiwiimi ni Nabwiya, vowi owodha wula givahiwe wi guwunnuwiheni mMunebani, ohuli wowuubwanyulani. 
2CO.10.9	Kaginafuna wi gikalegehi ginafuna wuwoopopihani ni makaarata aaga. 
2CO.10.10	Dhinowogiwa wi: <<Makaarata a Pawulo ba owali teto ba kopolo mbwenye oliye akala ni hiyo onakala ookurumuwa, dhoowoga dhaaye soddiddilela>>. 
2CO.10.11	Muthu oyo anone wi kavili ohiyana ni nde dhilebiliihu mmakaaratani viliihu woolapela ni nyo ni nde dhineeriihuna nakala ni nyo.
2CO.10.12	Ebaribari, hiyo kannasayela wiiliganiha naari wi nikale wona ale eneetthettheela weekiiwa. Aliwa yeepima, yeeliganiha mmohi ni mukwaaye, enowiyooneyiha wi kinna ononelamo. 
2CO.10.13	Hiyo kanneethukulele okwaranyiha munddile. Niithukulele mminddileni mwa ddima dheehu dha mabasa Mulugu enivahiliiye, baahi. Oliye dinihiyile ofiya wa nyo oKorintu wo. 
2CO.10.14	Kanilupile minddile vawogiliihu ni nyo, vowi nihilaleya wewo. Naali owambeela odhana Muselu Wapama wa Kirixtu woolapawo oli nyo. 
2CO.10.15	Kanilupile minddile niithukulelaga mwa mabasa a athu amohi. Nnojejiha wi nroromelo neenyu nunnuwege, ndo mabasa eehu eneere wunnuwa vaari veenyu. 
2CO.10.16	Ndo nneerege olaleya Muselu Wapama mirudda dhimohidhiwa okwaranya mule munakaliinyu, nihivolowelaga mudda dha athu amohi wi nihiithukulele ni mabasa yaahiddiliiwa. 
2CO.10.17	Wona munawogela Maleba Ootaleleya wi: 
2CO.10.18	Kahuwo ole oneyiira yeeka wi dapama oli apama, mbwenye ole Nabwiya onamwiiriiye apama.
2CO.11.1	Ginafuna wi mvilele ni miyo, vowi ginawoga otaduwa vang'ono. Ebaribareene mukalena ovilela! 
2CO.11.2	Vowi aje yinniimina ni nyo enadha wa Mulugu. Vowi guhuuroromelihani oteliwa ni mulobwana mmohi baahi, oli Kirixtu wona namwali oororomeleya ohumunonile mulobwana. 
2CO.11.3	Vano wona Eva anyengethiwe ni dhooratha dha nyowa, ginowoova wi moobuwelelo eenyu enaadhe eholosiwe, wi nyo mwihiye omweebedha Kirixtu ni murima mmohive, woweela.
2CO.11.4	Vowi nyo munovilela pama ni muthu onafiya oolaleyelani Yesu oohiyana ni onamulaleyiihu. Munorumeedha pama muneba woohiyana ni Muneba wa Mulugu. Teto munowaakela pama muselu woohiyana ni Muselu Wapama munaakeliinyu wa hiyo. 
2CO.11.5	Miyo ginoona wi kagili mung'onong'ono mwa arumiwi ayo oovuwesesa. 
2CO.11.6	Naari gihiwogagave pama, mwa ononelamo kagili oohaleela. Mwa dhego dhaatedhene, mwa mukalelo waatene nnowoonihani ononelamo weehu.
2CO.11.7	Gihithega guulaleyeliimini Muselu Wapama wa Mulugu mwa mahala? Gahiiyeviha wi nyo muthukuwe. Sowi gahiiriha yootakala? 
2CO.11.8	Gajela gerezha dhimohidhene wi giimelele vaari veenyu. 
2CO.11.9	Gaaliimi ni nyo gahaleeliwa yego si yego kagamukathamiha muthu. Addibila yadhiile oMasedoniya yahigidheelana dhaatedhene dharabuleliimi. Giiriliimina mundduli, gineeriimi giiregena osogolo si ela: Miyo kagidha guuwaddihedhani wi mugikamihedhe. 
2CO.11.10	Ebaribari ya Kirixtu eli mwa miyo, mowindo ginowaaddelani: Kalivo muthu mmuruddani mwa Akaya onamaalihe wiithukulela waaga wula. 
2CO.11.11	Ginawogela ndala mwaha wa ddi? Sowi kaginoodhivelani? Mulugu ohunona wi ginowuudhivelani.
2CO.11.12	Dhineeriimina, gineerege wiiranaave. Vowi kaginafuna ovaha mpatha wowiithukulela wa ale wi etthettheelege mabasa eewa yiiraga wi eneedda mwa mukalelo mmohive nneeddiihu. 
2CO.11.13	Alobwana ayo arumiwi ooratha, anamalaba oonyengetha, yiilogohaga wi arumiwi a Kirixtu. 
2CO.11.14	Eyo kahuwo yootikina, vowi Sathana teto onowiilogoha wiyooneyihaga wona mungero oowaara. 
2CO.11.15	Mowindo kahuwo yego yootikina akala teto amwiimeleli aaye enowiilogoha yiiraga wi amwiimeleli a dhowogoowa. Omagomelo weewa onaakale wooligana ni dhowiira dheewa.
2CO.11.16	Ginowoga dila biili: Ahikalevo muthu owuubuwela wi gili taduwa. Mbwenye akala munowuubuwela dhedho, mugaakele wona taduwa wi teto gikalena mpatha wowiithukulela vang'ono. 
2CO.11.17	Ginawoga ni wiithukulela wona taduwa, kaginawoga mwa epaddi ya Nabwiya. 
2CO.11.18	Athu ajinji enowiithukulela mwa weekiiwa. Vano teto gineere giithukulelege. 
2CO.11.19	Muli oononelamo vajinji, mwaha wa eyo munovilela pama moohagalala ni ataduwa. 
2CO.11.20	Munovilelana ale enoolamulani wona adhaari, naari enoojelani, enoonyengethani, munovilelana ale eneethukulela ni ale enooddwadhani mbarutuni. 
2CO.11.21	Miyo kaguwiireleni mukalelo oyene. Soofuneya nkalegena manyazo mwaha wookala oolodhowa vajinji vowuwiirelani obure? Naari!
2CO.11.21	Akala amohi enoxixa wiithukulela mwaha wa yego emohiwa, miyo teto gineere oxixa wiithukulela mwa eyene (ginawoga wona taduwa). 
2CO.11.22	Akala aliwa aHeberi woobaliwana? Miyo teto gili! Akala aliwa aEzarayeli? Miyo teto gili! Akala aliwa ba nlogo na Abarahamu? Miyo teto gili! 
2CO.11.23	Akala aliwa amwiimeleli a Kirixtu? Miyo teto gili ootthabwa waakwaranya aliwa! Ginawoga wona taduwa. Vowi miyo gihilaba vajinji waakwaranya aliwa, goofugeliwa mukaambura dila dhijinji waakwaranya aliwa, gihirabula ni makofi ooheelengeya, vakukuuve ni opiwa dila dhijinjidhene. 
2CO.11.24	Dila tanu aZhudewu egiwaxulaga ni miwaxuwaxu makumi mannayi ovenyihavo mmohi.
2CO.11.25	Dila thaaru giddwadhiwaga ni golomonddo.
2CO.11.26	Moolenddo majinji gawiiriliimi gowoopopihiwa ni odhaala wa mahinje, gowoopopihiwa ni ambava, wiinyuweliwa ni athu a nlogo naaga ni ale yahaali aZhudewu, dhowoopiha mmaluwani ni mukokolani, dhowoopiha munyaza, dhowoopiha dha addibila ooratha. 
2CO.11.27	Goolaba mabasa oovaadda ofiyedha ogoma, dila dhijinji kagagona, goovoliwa dala ni nthona, goohaleeliwa nyuba, yooja ni yoowara. 
2CO.11.28	Ohiya dhedhi, malabo maatene goonyemeliwa ni okathamiheyela gerezha dhaatedhene. 
2CO.11.29	Mmohi akala oolodhowa, miyo teto ginakala oolodhowa. Ddibila athegihiwa, miyo ginakala owukuuwa.
2CO.11.30	Akala vihikala mwaha wi giithukulele, gineere giithukulele ni dhego dhinooneyiha olodhowa waaga. 
2CO.11.31	Mulugu, Babe a Nabwiya eehu Yesu, Babe oyene onathithimihiwa okala ni okala ohunona wi kaginooratha. 
2CO.11.32	Ngali nluwa na oDamasiku, kuminadori a wewule athomiwe ni mwene Areta ahaahela anamaang'anela mmavolowelo mwa nluwa wi egihidde. 
2CO.11.33	Mbwenye gahiheliwa mmuddangani, ogikitihedha vazhaneelani na cinga na nluwa. Mowindo gahivulumuwa mmadani mwa kuminadori ole.
2CO.12.1	Soofwaneelela wi giwelele wiithukulela, naari dhihipureleyaga yego. Dhiinova gineere giwoge Nabwiya dhigoonihiliiye, dhigivuhuleliiye. 
2CO.12.2	Gihimunona mulobwana mmohi mwa Kirixtu, vihivira yaaka kumi ni yaaka nnayi, vithukuleliwiiye odhulu wa neethaaru. Akala othukuliwe agali mmwiilini naari othukuliwe agali ode wa mwiili, kaginonile, Mulugu dinonile.
2CO.12.3	Vano ginonile wi mulobwana oyo othukuleliwe omburoni wooriya wa Mulugu odhulu; akala othukuliwe agali mmwiilini naari agali ode wa mwiili, kaginonile, Mulugu dinonile. 
2CO.12.4	Vano ahiiwa dhego dhihinaaddeliwa muthu, dhego dhihinarumeedhihiwa owogiwa. 
2CO.12.5	Gineethukulelege mwa mulobwana wona oyene, mbwenye mwa miyo meenka kagineethukulelege, waahikala mwa olodhowa waaga. 
2CO.12.6	Naari gahaafunege wiithukulela kagakala taduwa, vowi gawogege ebaribari. Ginathawa wiirana dhedho wi ahikalevo oogunnuwiha ohiya dhinooniiye mwa miyo naari dhinewiiye mwa miyo.
2CO.12.7	Vano wi agifugele gihiithukulelege vajinji mwaha wa dhoovuhulela nda dhili dhookwaranya, ohugivaha mwiinga mmwiilini mwaaga, waali wona muliba mutheenga a Sathana wi agoonihe goyi, gihiithukulelege vajinji. 
2CO.12.8	Gahimuloba Nabwiya dila thaaru wi avenyihemo goyi ela mwa miyo. 
2CO.12.9	Mbwenye oliye ahigaakula, wiira: <<Mahala aaga ehaakwana wa we, vowi owodha waaga onooneya mowaakwanela mwa olodhowa>>. Mowindo, miyo Pawulo gineerege wiithukulelave vajinji ni ohagalala mwa dhoolodhowa dhaaga wi owodha wa Kirixtu okale mwa miyo. 
2CO.12.10	Vano ginohagalala mwa dhoolodhowa, mwa dha oruwaniwa, mwa dhoorabula, mwa dhooharahariwa ni mwa dhookubanya, mwaha wa owodha wa Kirixtu. Vowi gakala oolodhowa finakaliimi a kopolo.
2CO.12.11	Gaali taduwa, mbwenye nyo dagiwaddihedhe dhedho. Mweerege ogiirela onamoona, vowi kagili mung'onong'ono mwa arumiwi ayene enawiiriinyu ookwaranya, naari gihilive yego. 
2CO.12.12	Gihooniha orumiwi wa ebaribari vaari veenyu, vowi giheedda ni ovilela waatewene, guuvahagani dhootikiniha, dhitoonyihedho ni mabasa a kopolo a Mulugu. 
2CO.12.13	Nyo mwihiyanihiwe addi ni gerezha dhimohi, ehili ohiyana wowi kagaali yoonyemela wa nyo? Kamwiirena, mugilevelele opudha waaga!
2CO.12.14	Dhiinova gihiisasanyedha wi gidhe guwooneni dila ya neethaaru. Kaginaakale yoonyemela wa nyo, vowi kaginafuna dhookalana dheenyu mbwenye ginoofunani nyooya. Vowi ahima kinaatugumanyela dhooreela abaabi eewa mbwenye abaabi binaatugumanyela dhooreela aniiwa. 
2CO.12.15	Miyo gineerege onoongave dhaatedhene dhinniimina teto gineerege winoongave ni miyeene mwaha wa opama wa dhigumi dheenyu. Akala ginowuwoonihani odhivela vajinji, nyo mugidhivelege vang'ono? 
2CO.12.16	Naari ebaribareene gihinakalegeve yoonyemela wa nyo, munoobuwelela wi gahuunyengethani ni oratha waaga wi guumageni. 
2CO.12.17	Miyo guhuujelani odheela mwa muthu bure goorumihedhiimini? 
2CO.12.18	Gahimukokomeza Titu odha wuwoonani, gahimuruma ddibila mmohi ni oliye. Sowi Titu ohuujelani yego? Titu ni miyo kanneedda mmunebani mmohive? Kanneedda dila emohive?
2CO.12.19	Munoobuwelela wi mudhidhi waatene nnowiyaakihedha vameentoni veenyu? Eehi, addibila oodhivela, nnawoga vameentoni va Mulugu wona muthu oli mwa Kirixtu, dhaatedhene dhineeriihuna nneerana wi nuulibiheni. 
2CO.12.20	Ginowoova wi gafiya owaninyuwo guufwanyeni mugali oohiyana ni mukalelo oyene wafuniimi. Ginowoova teto ogifwanyana mukalelo woohiyana ni oyene wafuniinyu. Ginowoova ofwanya vaari veenyu okangana, nrima, owali, ogawanyeya, owana-wana, oganana, wiithukulela ni mpovoso. 
2CO.12.21	Ginowoova wi gaadhaaga wuwoonani dila emohi, Mulugu aaga agikalihena manyazo vameentoni veenyu, gidhe giindde mwaha wa ajinji mwa nyo ethegile wale ehitwaruwile mwa dhootakala, oraruwa ni ojeberuwe weeriisuna.
2CO.13.1	Wula onakala wuweeddelani waaga wa neethaaru. 
2CO.13.2	Gaaliimi ni nyo dila ya nabiili, gahaawaraaliha ale yathegile. Dhiinova viliimi woolapela, ginaalebela ale yathegile wale ni amohiwa wi: Gadha giwelaga kaginaabebeedhela, 
2CO.13.3	vowi nyo munoloba etoonyihedho akala Kirixtu onowoga odheela wa miyo. Oliye okala waaye ni nyo kahuwo oolodhowa, mbwenye oowodha vaari veenyu. 
2CO.13.4	Mwa ebaribari, ahikomeliwa mwa olodhowa, mbwenye ohukalawo mwa owodha wa Mulugu. Mwa mukalelo mmohive nili oolodhowa mwa Kirixtu, mbwenye mwa mukalelo waaga ni nyo nnaakalege muumohini ni Kirixtu mwa owodha wa Mulugu. 
2CO.13.5	Mwiipime weekiinyu, moone akala munoweedda munroromeloni, mwiyeehe weekiinyu. Kamunonile wi Yesu Kirixtu oli mwa nyo? Dhaahikala ndo muhulepela. 
2CO.13.6	Ginojejiha wi munone hiyo kanili oolepela. 
2CO.13.7	Nnolobela wa Mulugu wi mwihiiregena yootakala eli yaatene. Kahuwo wi amohi enoonege wi hiyo nili oononesesa, mbwenye wi nyo mwiiregena eli yapama, naari dhooneyaga wi nili oolepela. 
2CO.13.8	Hiyo kannanda wiirana yego yovaanyihana ni ebaribari, mbwenye nneerana dhego dhapama wa ebaribari, baahi. 
2CO.13.9	Nnohagalalave vinakaliihu oolodhowa, nyo mugali akopolo. Mmalobeloni mweehu nnaloba wi mukale oolemeelela. 
2CO.13.10	Mwahaya buuyene ginalebeliimi dhego dhedhi ngali woolapelawene wi gadha wuwoonani vihikale yoofuneya wi guulamuleni mwa kopolo, voolabiha owodha ogivahile Nabwiya wi guulibiheni, ehili wuubwanyulani.
2CO.13.11	Addibilaga, arogoraga, voomariha: Muhagalale. Musayelege olemeelela, muwaraalihanege mwa oddibila, mukalena mirima dhimohive, mukalege mmurenddeleni. Vano Mulugu oodhivela a murenddele onaakalege ni nyo.
2CO.13.12	Mulojelane mmohi ni mukwaaye ni bezhu ya odhivelana wa eKirixtu. Oweela mirima aatene enowuulojelani.
2CO.13.13	Mahala a Nabwiya Yesu Kirixtu, odhivela wa Mulugu, omohi wa Muneba Woweela okalege ni nyo mwaatene.
GAL.1.1+GAL.1.2	Wa gerezha dha murudda wa oGalasiya. Di miyo murumiwi Pawulo ni aKirixtu aatene eli ni miyo. Gili murumiwi ehili owiithaniwa ni athu naari odheela wa muthu bure, mbwenye odheela wa Yesu Kirixtu ni Mulugu Baabi amvenyihile oliye muukwani.
GAL.1.3	Mulugu Baba ni Nabwiya eehu Yesu Kirixtu yuuvaheni mahala ni murenddele mmirimani mweenyu. 
GAL.1.4	Yesu oyene wiiveleele yeeka mwaha wa dhoothega dheehu wi anitapule mwa mudhidhi ola wabure, odheela mwa efunelo ya Mulugu Babiihu, 
GAL.1.5	ole ofwaneelele wiireliwa nthithimiho mazana ni mazana a yaaka. Ameni.
GAL.1.6	Ginotikina wi munomwihiya mowaaguva Mulugu wuwiithanileni ni mahala a Kirixtu, munarumeedha muselu mmohi woohiyana, 
GAL.1.7	ohuli wa ebaribari. Dhineereya sowi athu amohi enowuukathamihani, efunaga orugunusa Muselu Wapama wa Kirixtu. 
GAL.1.8	Mbwenye naari hiyo naari mungero a odhulu afiya oolaleyelani muselu mmohi ohiya wuulaleyeliihuni vowambeela, oyo akale ooddubeya. 
GAL.1.9	Wona mwawogeliihu, dhiinova ginowelela owoga, adha mmohi oolaleyelani muselu mmohi ohiya ole waakeliliinyu, oyo akale ooddubeya.
GAL.1.10	Munoobuwela wi miyo ginafuna orumeedhiwa ni athu naari ni Mulugu? Ginaxixa waadhiveliha athu? Gaheere gifunagave waadhiveliha athu, kagakala mwiimeleli a Kirixtu.
GAL.1.11	Addibilaga, arogoraga, ginafuna munone wi Muselu Wapama wuulaleyeliimini kudheele mwa athu. 
GAL.1.12	Kagaakelile odheela wa muthu bure, naari kagisuuzihiwe, mbwenye gaakelile odheela moovuhuleliwa ni Yesu Kirixtu.
GAL.1.13	Mwihiiwa meeddelo aaga mu eZhudewu wi gooharahara gerezha ya Mulugu mootthabwa, gibwanyulaga. 
GAL.1.14	Mu eZhudewu gaali owaakwaranya akwaaga ajinji ooligana yaaka dha obaliwa ni miyo, gootthabwa ohariha dhilemeelelo dha makolo aaga. 
GAL.1.15	Mbwenye Mulugu ahigisakula gihinabaliwe, ogiithana mwa mahala aaye. 
GAL.1.16	Dhahimuwomela ogivuhulela mwaanaye wi gilaleyege Muselu Wapama wa oliye vaari va athu oode; kagalobile tthottho wa muthu mmohi, 
GAL.1.17	naari kagaagwelile gidhowa oZheruzalemi wi gawoge ni ale yaali arumiwi miyo gihinakale murumiwi, mbwenye gahimaruwaga odhowa murudda wa oArabiya, nuwindo gahiwelelaga nluwa na oDamasiku.
GAL.1.18	Vigavirile yaaka thaaru gahigwelelaga oZheruzalemi wi gamunone Peduru, gahikala wewo ni oliye malabo kumi ni matanu. 
GAL.1.19	Kagamoonile murumiwi mmohi ahili Tiyago, ddibila a Nabwiya. 
GAL.1.20	Nda dhinoolebeliimini sa ebaribari. Mulugu ohunona wi kaginooratha. 
GAL.1.21	Vooharela gadhowile murudda dha oSiriya ni oSilisiya. 
GAL.1.22	Gerezha dha Kirixtu dhaali oZhudeya kadhaginonile, 
GAL.1.23	yeere wiiwa wi: <<Ole aniharaharesa vano onalaleya Muselu Wapama wa nroromelo naxixiiye obwanyula>>. 
GAL.1.24	Mowindo yoomuthithimiha Mulugu mwaha wa miyo.
GAL.2.1	Dhigavirile yaaka kumi ni nnayi gahiwelela ogwelela oZheruzalemi ni Baranabe teto gahimuthukula Titu. 
GAL.2.2	Gahigwelela wewo wona moovuhuleliwa wi giire ndo. Ngali wewule vamutugumanoni ni asogoleli a gerezha, gahawaaddelihamo dha Muselu Wapama wi ginaalaleyela athu oode. Miyo kagafuna wi mabasa yawiiriliimina naari enawiriimina ehikale yego. 
GAL.2.3	Naari Titu muGerego aali ni miyo kaawaddihedhiwe wiineliwa. 
GAL.2.4	Mwaha ola wowiineliwa wa Titu, wambeele ni addibila amohi ooratha yavolowile mu nikuru neehu moowaga muwano wi yeeddelele otapuwa winniihuna mwa Yesu Kirixtu wi eniwelelihe odhaari wa Malamulo a aZhudewu. 
GAL.2.5	Naari mudhidhi vang'ono kanarumeedhile dhoofuna dheewa wi ebaribari ya Muselu Wapama elogele mwa nyo.
GAL.2.6	Ale yaali wona asogoleli kayenjedhedhevo yego va mutheenga onalaleyiimi. Okala musogoleli naari ohukala musogoleli miyo kaginapwatha wi ole baani, vowi Mulugu kanathonga moosugwa wi ola baani. 
GAL.2.7	Mbwenye moohiyaniha, aliwa yahinona wi miyo giire ororomelihiwa olaleya Muselu Wapama wa aluku wona Peduru wi aalaleyele athu owiineliwa.
GAL.2.8	Vowi Mulugu alabile mwa Peduru wona murumiwi wa owiineliwa teto ohulaba mwa miyo wa athu oode. 
GAL.2.9	Tiyago, Peduru ni Zhuwawu, ale yaali wona abodho, yahididela mahala givahiwiimi, yahitadeelela madada a moono wooja wa miyo ni Baranabe wona etoonyihedho yowaandana. Nahiiwananela wi hiyo nidhowe wa athu oode, aliwa wa athu owiineliwa. 
GAL.2.10	Aliwa yanilobile yego emohi baahi wi nawuubuwelege oorabula, goofuna wiirana yego eyene.
GAL.2.11	Peduru agadhiile oAntiyokiya, gahimusumulula vameentoni vaaye, mwaha wa mukalelo waaye woovirigana. 
GAL.2.12	Ehinafiye aZhudewu amohi okumela wa Tiyago, Peduru ooja ni athu oohiineliwa. Mbwenye aliwa egafiyile Peduru ahambeela osusa, waarabelaga athu oohiineliwa, awoovaga aZhudewu ale. 
GAL.2.13	AZhudewu aatene a wewule teto yahitaganela ni Peduru, wambeela wiiragana emohive, ofiyedha teto ni Baranabeene wambeela wiirana dhimohive. 
GAL.2.14	Mbwenye miyo ngoonile wi kayeedda mooligana ni ebaribari ya Muselu Wapama, gahimwaaddela Peduru vameentoni va athu aatene, wiira: <<We oli muZhudewu mbwenye oneedda wona muthu oode, kuneedda wona muZhudewu. Ki vano onaawaddihedha addi athu oode wi yeeddege wona aZhudewu? 
GAL.2.15	Hiyo voohukala <athu oode oothega>, mbwenye eZhudewu yoobaliwana, 
GAL.2.16	nihinona wi kalivo onavuwihiwa owogoowa ni Mulugu mwaha woohariha Malamulo aaye mbwenye nnavuwihiwa owogoowa moomuroromela Yesu Kirixtu. Nnaroromela mwa Yesu Kirixtu wi nivuwihiwe owogoowa odheela nroromelo mwa Kirixtu, ehili odheela ohariha Malamulo, mwaha wi odheela ohariha Malamulo kalivo onaavuwihiwe owogoowa.
GAL.2.17	<<AZhudewu amohi enoobuwela wi hiyo nili anamathega mwaha woomuroromela Kirixtu wi nivuwihiwe owogoowa ni Mulugu, ohiya ohara Malamulo. Aliwa enoobuwela wi Kirixtu ohunithegiha? Naari, kahuwo mwemo. 
GAL.2.18	Mbwenye miyo gawelela ororomela Malamulo ale yaakoddiliimi, gineyooniha wi gili namathega. 
GAL.2.19	Wale geedda giharaga Malamulo, odheela okoniwa wa Malamulo miyo gihikwa, mowindo gihikalawo wi gimwiimelelege Mulugu. 
GAL.2.20	Gihikomeliwa vamohi ni Kirixtu, mowindo kahuwo miyo oliwo mbwenye Kirixtu diliwo mwa miyo. Vano egumi ela ginniimina mwa omuthu giliwo mwa nroromelo mwa Mwaana a Mulugu, oyene onagidhivela, wiiveleele wa miyo. 
GAL.2.21	Kaginahiya mahala a Mulugu wi giharege Malamulo. Muthu akala oovuwihiwa owogoowa ni Mulugu odheela mwa Malamulo, Kirixtu okwele ebeweene!>>
GAL.3.1	AGalata ataduwa, wuulowileni baani? Kahuwo vameentoni veenyu valaleyiwe vathaddo wi Yesu Kirixtu ohukomeliwa? 
GAL.3.2	Ginafuna gisuuze wa nyo yego emohi baahi: Nyo mwaakelile Muneba Woweela mwaha woohara Malamulo naari mwaha wa nroromelo mwa mutheenga wiiwiliinyu? 
GAL.3.3	Nyo kamuli ataduwa? Mwambeele weedda mMunebani, vano dhiinova munafunela ddi waakwaneliha ni omuthu weenyu-weenyu? 
GAL.3.4	Vano mugambeele okala oororomela muhurabula vajinji. Miyo ginafuna wi orabula weenyu wule ohukale weebeweene!
GAL.3.5	Mulugu onoovahani Muneba Woweela, onowiira matikiniho vaari va nyo, oliye onowiira ndo mwaha wi nyoovo munohara Malamulo? Naari onowiira ndo mwaha wi mwahikalana nroromelo veewiliinyu Muselu Wapama? 
GAL.3.6	Eli wona Abarahamu: 
GAL.3.7	Vano kalani oonona wi ba athu alene yinna nroromelo eli ahima Abarahamu. 
GAL.3.8	Maleba Ootaleleya yahiwoga wale wi eneere ovuwihiwa owogoowa athu oode odheela nroromelo neewa, vano ahimwaaddela Abarahamu Muselu Wapama ola, eeraga: 
GAL.3.9	Mowindo ale yinna nroromelo boreelihiwa vamohi ni Abarahamu, mulobwana a nroromelo.
GAL.3.10	Ale enaroromela ohara Malamulo eli ooddubeya, mwaha wi dhihilebiwa: <<Enakala ooddubeya aatene ale ehineelibihedha ohariha dhego dhaatedhene dhilebiwe muniivuru na Malamulo>>.
GAL.3.11	Eli yoononeya wi vameentoni va Mulugu kalivo onakala oovuwihiwa owogoowa odheela mwa Malamulo, <<sowi owogoowa onookalawo odheela mwa nroromelo>>.
GAL.3.12	Malamulo kinafuneya munroromeloni, moohiyaniha, wona munawogela Maleba wi: <<Ole onahara Malamulo, onokalanaave egumi odheela mwa Malamulo>>.
GAL.3.13	Kirixtu ohunoobola wa oddubiwa wa Malamulo vasadduwiliiye okala ooddubeya vamburoni veehu, vowi dhihilebiwa: <<Ooddubeya bi aatene alene enatomeyiwa vamuraddini>>.
GAL.3.14	Yesu Kirixtu ohunoobola wi nreeliho na Abarahamu nifiyedhe teto wa athu oode, ohiirana ndo wi naakele yoororomelihiwa ya Muneba Woweela odheela nroromelo.
GAL.3.15	Amudhi, wona hiyo aatene munooneliihu, kaavo onaanda omaliha nipangano bure naari weenjedhedhavo yego, nipangano ndde nigeewananeliwe. 
GAL.3.16	Ndala dhoororomelihiwa dheereliwe Abarahamu ni namabaliwelamo aaye, Maleba kiwogile: <<Ni anamabaliwelamo aawo>>, kinaawoga ajinji, mbwenye yeere: <<Ni namabaliwelamo aawo>>,
GAL.3.17	Ginafuna giwoge ela: Malamulo edhiile vasogolo va yaaka mazana mannayi ni makumi maraaru (430), kinamaaliha nipangano neeriwena vowambeela ni Mulugu, naari omaaliha ororomeliha wula. 
GAL.3.18	Akala mareeliho yaroromelihe Mulugu yadheele mwa Malamulo, kayadheele moororomeliha. Mbwenye Mulugu amvahele Abarahamu mareeliho mwaha wa ororomeliha.
GAL.3.19	Malamulo enafuneyela mwaha wa ddi? Yeenjedhedheliwe mwaha wa dhoothega ofiyedha odha wa namabaliwelamo, vowi yoororomeliha ele yeereliwe namabaliwelamo ole. Angero yahivaha Malamulo a nlogo, nadheele wa namaandaniha Mozezi. 
GAL.3.20	Nihinona wi namaandaniha kahuwo a epaddi emohi, mbwenye Mulugu di mmohi.
GAL.3.21	Ki vano, Malamulo enovaanyihana ni dhoororomeliha dha Mulugu? Eehi! Akala Malamulo yavahiwiihu yaheere yaandaga ovaha egumi, ebaribareene wogoowa waadheelege wa Malamulo. 
GAL.3.22	Mbwenye Maleba enawoga wi dhaatedhene dhimagiwe vati va kopolo va dhoothega, mowindo, Mulugu ohuvaha nroromelo wa ale enamuroromela Yesu Kirixtu.
GAL.3.23	Nihinadhe nroromelo ndda naali anyakaambura a Malamulo, oomageya ofiyedha wi nroromelo nnaadhe nooneyihiwe. 
GAL.3.24	Mowindo Malamulo yaali mooli eehu ofiyedha Kirixtu odha wi nivuwihiwe owogoowa mwa nroromelo ni Mulugu. 
GAL.3.25	Vano dhiinova wona nroromelo nihifiya, kanneeng'aneliwa ni mooli oyo.
GAL.3.26	Vowi mwaatene muli amwaana Mulugu odheela mwa Nroromelo mwa Yesu Kirixtu. 
GAL.3.27	Vibathiziwiliinyu wi mutaganele ni Kirixtu, muhumuwara Kirixtu. 
GAL.3.28	Mwaha wa nroromelo neenyu mwa Yesu Kirixtu mwaatene thimaya enooligana, naari ogali muZhudewu naari muGerego, naari ogali mudhaari naari muneeti, naari mulobwana naari mwihiyana. 
GAL.3.29	Akala muli aKirixtu teto muli anamabaliwelamo a Abarahamu, anamaakela mareeliho a Mulugu, mooligana ni ororomelihiwa.
GAL.4.1	Miyo ginowuwaaddelani wi namaakela mureelelo akala ahinonnuwe, kanahiyana ni mudhaari, naari agali mwiinya a dhaatedhene.
GAL.4.2	Agalive mwaana onakala vati va anamaang'anela ni va amusadoro ofiyedha mudhidhi wathomile ababe. 
GAL.4.3	Mowindo teto hiyo vaaliihu ahima naali adhaari a dhilemeelelo dheebeweene dha awale-wale eehu. 
GAL.4.4	Mudhidhi ogaakwanile Mulugu ahimuruma Mwaanaye, oobaliwa mwa mwihiyana, oobaliwa vati va Malamulo, 
GAL.4.5	wi awoobole ale yaali vati va Malamulo, yaakele wiiriwa amwaana Mulugu. 
GAL.4.6	Mwaha wi muli amwaana Mulugu, oliye ohurumiha Muneba wa Mwaanaye mmirimani mweehu, oyene onakuwa, wiiraga: <<Babani>>. 
GAL.4.7	Ndala nyo kamuli adhaari mbwenye amwaana, vookala amwaana Mulugu teto ohuusaddulani okala ale enaakele mareeliho oororomelihiwa.
GAL.4.8	Wale nyo muhunamunone Mulugu mwaali adhaari a amilugu eebeweene. 
GAL.4.9	Mbwenye dhiinova vimunoniliinyu Mulugu naari wi Mulugu ohuunonani, mwaha wa ddi munaweleliinyu dhilemeelelo dheebeweene dha awale-wale dhahookamihedheni? Munafuna mukale adhaari a dhilemeelelo ndo dila biili? 
GAL.4.10	Nyo munoja mathanga maatene a eZhudewu, mathanga a vamalaboni oosakuliwa teto a vamweerini ni a vayaakani. 
GAL.4.11	Ginowoova wi nyo munooholowa teto wi wiilibihedha waaga kunaakalena yoopura.
GAL.4.12	Addibilaga, arogoraga, ginowuulobani vajinji wi mwiitapule mMalamuloni wona miyo gitapuwile, vowi miyo gitapuwile mMalamuloni wona teto nyo mwaaliinyu ootapuwa. Kamugiirele yootakala. 
GAL.4.13	Muhunona wi vowambeela waali mwaha wa oredda waaga wi miyo guulaleyeleni Muselu Wapama. 
GAL.4.14	Naari oredda waaga waalive woorusa wa nyoovo, kamwaginyozile, kamugihiyile gikwaga dala. Moohiyaniha, mwagaakelile wona gaali mungero a Mulugu wona gaali Yesu Kirixtu-eene. 
GAL.4.15	Yapadduwile ddi ni ohagalala wanniinyuna? Miyo ginowiirela onamoona wa nyoovo wi dhahaakale dhowaandeya, mweere ovenyihamo meento eenyu, muginke. 
GAL.4.16	Gisadduwile okala mwiiddani eenyu vowaaddeliimini ebaribari?
GAL.4.17	Asogoleli a aZhudewu ala enoxixa waakwekwetha, ohuli wa opama. Enafuna yaavenyihe wa miyo, yaalibihedhege aliwa. 
GAL.4.18	Eli pama mulibihedhegeve dhego dhakala dhapama, ahili gakalavo baahi. 
GAL.4.19	Anaaga, gihikanna oredda wa obala wa nyoovo, oredda ola ginodhowanaave ofiyedha Kirixtu ooneyihiwe. 
GAL.4.20	Dhiinova gahifuna okala ni nyo, goocenja mukalelo wa ndhu naaga, vowi kagineewelelamo makalelo eenyu.
GAL.4.21	Nyo munafuna okala vati va Malamulo, gaaddeleni yego emohi: Kamunonile enawoga Malamulo? 
GAL.4.22	Dhihilebiwa wi Abarahamu aabalile anaalobwana abiili, mmohi ambalile ni mwihiyana mudhaari, mmohi ni mwihiyana muneeti. 
GAL.4.23	Mwaana a mwihiyana mudhaari ole abaliwile wona munabaliwela ahima aatene, mbwenye mwaana a mwihiyana muneeti abaliwile mwaha wa nroromeliho Mulugu namwiireliiye Abarahamu.
GAL.4.24	Dhego dhi dhinatapulela nda: Ahiyana ala abiili enatoonyihedha mapangano meenddi. Nipangano nimohi navahiwe oMwaangoni Sinayi, nipangano ndda nahibala nlogo nathomeliwe odhaari. Nipangano ndda naali wona Hagari. 
GAL.4.25	Hagari oli wona Mwaango Sinayi wa oArabiya, oli wona Zheruzalemi a peeno. Nlogo na nluwa nddi nili mu odhaarini mwa Malamulo. 
GAL.4.26	Mbwenye Zheruzalemi a odhulu oli ootapuwa, nluwa nddi di mmeehu.
GAL.4.27	Vowi dhihilebiwa:
GAL.4.27	<<Ohagalale mwihiyana oohubala;
GAL.4.27	okuwe ni othaba,
GAL.4.27	we ohinna oredda wa obala.
GAL.4.27	Vowi ahima a mwihiyana oonyoziwa ole
GAL.4.27	eneere wiinjiva waakwaranya
GAL.4.27	ale a mwihiyana ooteliwa>>.
GAL.4.28	Mbwenye nyo amudhaaga, muli ahima oororomelihiwa wona Ezaaki, 
GAL.4.29	Vowi nde dhapadduwile mudhidhi olene dhinopadduwave ofiyedha peeno: Ole abaliwile mooligana munabaliwela amohi, oomuharahara ole abaliwile mMunebani.
GAL.4.30	Ki Maleba enawoga ddi? Enawoga wi: <<Omwiigare mwihiyana mudhaari oyo ni mwaanaye, vowi mwaana a mwihiyana mudhaari oyo kanaagawane mureelelo wa babe ni mwaana-mulobwana muneeti>>.
GAL.4.31	Ndala, amudhaaga, hiyo kanili ahima a mwihiyana mudhaari mbwenye a mwihiyana muneeti.
GAL.5.1	Wi nitapuliwe, Kirixtu ohunitapula.
GAL.5.2	Mwiiwe, miyo Pawulo, guhuwaaddelani wi mwarumeedha wi mwiineliwe ni aZhudewu, Kirixtu kanakala yego wa nyo. 
GAL.5.3	Ginowelela wiirela onamoona wi nyo munarumeedha wiineliwa enofuneya mwiiwelelege Malamulo maatene. 
GAL.5.4	Nyo munaxixa wiithaniwa owogoowa odheela ohara Malamulo muli oohiyana ni Kirixtu, muhumwalana ni mahala a Mulugu. 
GAL.5.5	Mbwenye Muneba ononivaha nroromelo wi Mulugu oneere onivuwiha owogoowa mwaha wa nroromelo neehu mwa Kirixtu. 
GAL.5.6	Mwa Yesu Kirixtu wiineliwa, naari ohiineliwa kahuwo yego, enafuneya thi nroromelo, nnooneya mwa odhivela, baahi.
GAL.5.7	Nyo moothamaga pama. Wuuhiihileni ohukalana nroromelo mwa ebaribari baani? 
GAL.5.8	Ohiiha wula kunadheela wa Mulugu ole wuwiithanileni. 
GAL.5.9	Wona munawogeliwiiwa: <<Somba emohi yavudda mmurigoni, dhaatedhene dhihivudda>>.
GAL.5.10	Gihikanna nroromelo mwa nyo teto mwa Nabwiya wi kamunoobuwele mwa mukalelo woohiyana ni waaga. Teto gihikanna nroromelo wi ole onoonyengethani oneere woona goyi othongiwa, naari akale aani. 
GAL.5.11	Addibilaga, arogoraga, akala miyo nivano ginolaleyave wiineliwa ki ginaharahareliwa ddi nivano? Gaheerege ebaribareene gilaleyaga dhedho, mutheenga wa muraddi, kawaakaleve mwaha. 
GAL.5.12	Geere odhiveliwa wi ale enookathamihani yaheefuule.
GAL.5.13	Amudhaaga, muli owiithaneliwa otapuwa, mbwenye otapuwa weenyu kukale mwaha wowiirana dhinafuna omuthu weenyu. Mbwenye ni odhivela mwiimelelanege mmohi ni mukwaaye. 
GAL.5.14	Vowi Malamulo maatene fu waakwanelihiwa wa madhu alena: <<Omudhivelege mwaaddamani aawo wona vineedhiveleliiwe>>.
GAL.5.15	Mbwenye nyo mweera mulumanege, mutakunanege mmohi ni mukwaaye, pole-pole muhubwanyulane.
GAL.5.16	Mbwenye miyo ginawoga wi: Nyo mweeddaga mwa Muneba, kamuneeregena dhoofuna dha omuthu. 
GAL.5.17	Vowi dhoofuna dha omuthu kadhineewanana ni dha Muneba teto dhoofuna dha Muneba kadhineewanana ni dha omuthu, nda kadhineewanana, mowindo kamunarumeedhihiwa wiirana dhinafuniinyu. 
GAL.5.18	Mbwenye akala munasogoleliwa ni Muneba, kamuli vati va Malamulo.
GAL.5.19	Dhowiira dha omuthu dhili dhoononeya: Oraruwa, moobuwelelo ootakala, ojeberuwe, 
GAL.5.20	weebedha amilugu eebeweene, dha okwiri, wiiddana, okangana, nrima, otakaleliwa, wiithukulela, ogudhulana, ogawanyeya, 
GAL.5.21	nihidda, olezela, mathanga abure ni dhego dhooligana ni dhedhi. Ginowuwaaddelani wona mowaaddeleliimini wi athu ayene eneerana dhego dhedhi kinaakele Omwene wa Mulugu.
GAL.5.22	Mbwenye furuuta ya Muneba oli: Odhivela, ohagalala, murenddele, ovilela, wandaneyana, owoma murima, ororomeleya, 
GAL.5.23	oopwaasa, wihiiha weeka. Wa dhedhi kawuli okooddihiwa ni Malamulo. 
GAL.5.24	Ale eli a Yesu Kirixtu ehikomela omuthu weewa vamohi dhoofuna ni dhikwaminigwa dha omuthu weewa. 
GAL.5.25	Vowi Muneba wahinivaha egumi exa ela, mowindo niharege dhedho dhinanaaddeliisu. 
GAL.5.26	Kanikale owiithukulela, naaligaga amohi, kanikalelegena nrima mmohi ni mukwaaye.
GAL.6.1	Addibilaga, arogoraga, akalavo muthu afwanyiwa ni yoothega, nyo muli odhaaliwa ni Muneba Woweela mmukamihedhe moopwaasa atthwaruwe muthu oyo. Pole-pole mwiing'anelege wi nyo teto munaadhe mmorele moweehiwani. 
GAL.6.2	Mwaakelanege sapo mmohi ni mukwaaye, mweeragana ndo muneewelela nlamulo na Kirixtu.
GAL.6.3	Muthu onoobuwela wi oliye doofuneya waakwaranya amohi, ahili yego, oneenyengetha yeeka. 
GAL.6.4	Kadda muthu apimege mabasa aaye. Ndo oneerege wiigayela yeeka, ahiiliganihaga ni amohi. 
GAL.6.5	Vowi kadda muthu onoodha apwathele sapo yaaye-yaaye.
GAL.6.6	Muthu onasuuza madhu a Kirixtu agawanege dhego dhaaye dhapama dhaatedhene ni ole onamusuuziha.
GAL.6.7	Kamwiinyengethege: Mulugu kananyemuliwa. Eyene muthu edhaliliiye, onoodha ahadde eyene. 
GAL.6.8	Ole onadhala dhowiira dhabure mooligana ni omuthu waaye, odheela omuthu oyo onoodha ahadde obwanyuwa; mbwenye ole onadhala dhowiira dhapama, mooligana ni Muneba wa Mulugu, onoodha ahadde egumi yoohumala. 
GAL.6.9	Vano kanigomege wiirana dhapama, vowi vamudhidhiniviwa nnoodha nihadde, naahihileya. 
GAL.6.10	Mowindo vinakaliihuna mpatha niiregena dhapama wa aatene, tthabwa-tthabwa wa ale eli amudhi oororomela.
GAL.6.11	Moone maleba malubale ginoolebeliimini ni ndada naaga-naaga.
GAL.6.12	Ale enafuna waadhiveliha aZhudewu amohi enoxixa wuuwaddihedhani nyo wi mwiineliwe. Enowiirana ndo wi ethawe oharahariwa mwaha wa muraddi wa Kirixtu. 
GAL.6.13	Vowi naari ale yiineliwe kineewelela Malamulo, mbwenye enafuna wi nyo mwiineliwe wi aliwa yiithukulege yiirege ehihela etoonyihedho yowiineliwa mmwiilini mweenyu. 
GAL.6.14	Mbwenye miyo kagineethukulela ahili vamuraddini wa Nabwiya eehu Yesu Kirixtu. Mwaha wa okwa waaye miyo kaginathithimiha dhego dha elabo ela, vano athu a elabo ela kinagithithimiha. 
GAL.6.15	Naari wiineliwa naari ohiineliwa kwinna mabasa, yinna mabasa fuukala oopaddusiwa wuxa mwa Mulugu.
GAL.6.16	Aatene eneedda mwa mukalelo ola, murenddele ni thagaraga dhikale ni aliwa ni aEzarayeli a Mulugu.
GAL.6.17	Wambeela peeno kaginafuna wi muthu di muthu agikathamihege, vowi gihikanna mabamba ooharahariwa mmwiilini mwaaga wona Yesu.
GAL.6.18	Amudhaaga, mahala a Nabwiya eehu Yesu Kirixtu okale ni mineba dheenyu. Ameni.
EPH.1.1	Wa oweela mirima enakala oEfeso, nyo oororomela mwa Yesu Kirixtu. Di miyo Pawulo, oosakuliwa a Mulugu wi gikale murumiwi a Yesu Kirixtu. 
EPH.1.2	Mulugu Babiihu ni Nabwiya Yesu Kirixtu yuuvaheni mahala ni murenddele mmirimani mweenyu.
EPH.1.3	Athithimihiwe Mulugu, oli Mulugu ni Baabi a Nabwiya eehu Yesu Kirixtu, oyene onireelihe ni mareeliho maatene enakamihedha mineba dheehu, mwiipaddi dha odhulu, mwaha wi nili vamohi mwa Kirixtu. 
EPH.1.4	Mulugu ahiirana ela mwaha wi ahinidhivela, onisakula elabo ehinasasanyiwe wi nooniwe wona oweela mirima ni oohukalana yoothega. 
EPH.1.5	Vanthomiliiye hiyo okala anaaye mwa Yesu Kirixtu, aharihaga odhiveliwa waaye, ofuna waaye: 
EPH.1.6	oliye ahiirana ela wi oonihe nthithimiho na mahala aaye voonivaha ebeweene Mwaanaye amudhiveliiye. 
EPH.1.7	Mwa Mwaana ola, nihikanna wooboliwa ni mwazi waaye, oleveleliwa dhoothega dheehu. Mulugu onowooniha wunnuwa wa mahala aaye. 
EPH.1.8	Mulugu ohukuthulela mahala ala wa hiyo ni tthottho ni ononelamo waatewene. 
EPH.1.9	Ohunivuhulela dhamaruweliiye dha ofuna waaye. Ahimaruwela wiirana nda mwa Kirixtu. 
EPH.1.10	Moomaruwela waaye, mudhidhiya wafiya, onotugumanya mwa Kirixtu dhego dhaatedhene, dhego dha odhulu ni dha elabo ya vati. 
EPH.1.11	Mulugu ohunisakula teto hiyo, aZhudewu wi nikale athu aaye. Oliye ahiirana nda mwaha wi ahimaruwela wiirana mooligana ni ofuna waaye, 
EPH.1.12	wi hiyo, aZhudewu, owambeela ojejihedha mwa Kirixtu, nimutamaalege Mulugu, mwaha wowunnuwa waaye. 
EPH.1.13	Mwa Kirixtu, nyoovo mugeewile madhu eli ebaribari, (Muselu Wapama wa ovulumusiwa weenyu,)
EPH.1.14	Vowi Mulugu ohunivaha Muneba Woweela, nnokalana ebaribari wi oneere onivaha mareeliho yaniroromelihiiye. Nda dhinaapadduwe mudhidhi oyene Mulugu vinawooboliiye athu aaye.
EPH.1.15	Mwaha wa dhaatedhene Mulugu dhiiriliiye, mwaha wowiiwa nroromelo neenyu mwa Nabwiya Yesu, vowiiwa wi munowaadhivela athu aatene a Mulugu, 
EPH.1.16	kaginahiya omutthettheela Mulugu mwaha wa nyoovo, wuwuubuwelelani mmalobeloni mwaaga. 
EPH.1.17	Miyo ginolobela wi Mulugu a Nabwiya eehu Yesu Kirixtu, Baabi anthithimiho, oovaheni muneba wa tthottho ni wa ovuhulela wi mwaande omunona oliye. 
EPH.1.18	Miyo ginolobela teto wi Mulugu afugule meento a mirima dheenyu wi munone mareeliho aaye yoororomelihiiyeni vowiithaniliiyeni. Ginolobela wi munone dhooreela dha nthithimiho dhinaroromelihiiye waavaha oweela mirima, 
EPH.1.19	munone wunnuwa wa owodha waaye. Oliye onolabiha owodha wula mwa okamihedha wa ale enaroromela. Wula owodha wuulubale 
EPH.1.20	Mulugu woonihiliiye vamvenyihiliiye Kirixtu wa athu ookwa, ahimukaraatiha moono waaye wooja mwiipaddi dha odhulu.
EPH.1.21	Oliye oli vadhulu va anamathonga aatene a odhulu, vadhulu va oolamula, vadhulu va oowodha ni akopolo apama naari abure. Ndina naaye nnowaakwaranya mandina maatene, kahuwo wa mudhidhi olenave, mbwenye teto mudhidhi dhaatedhene dhedho dhinadha. 
EPH.1.22	Mulugu 
EPH.1.23	Gerezha oli mwiili waaye. Oliye dinavaha gerezha owodha waatewene ni odhaaliha dhego dhaatedhene.
EPH.2.1	Nyo mwaali ookweene mminebani mwaha woohiiwelela weenyu ni dhoothega dheenyu dheeddeliinyu. 
EPH.2.2	Mudhidhi olene mweeddela mukalelo wabure wona wa elabo ya vati; mweewelela muneba wootakala ole onalamula vadhulu va mineba dhaatedhene, oliye di mwene onawaang'anela ale ehinamwiiwelela Mulugu. 
EPH.2.3	Wale hiyo aatene teto needda makalelo ayene. Needda wona mwa mukalelo wa emuthu yeehu, niiragana dhafuna mwiili ni tthottho dheehu. Mowindala, naali athu a mwiili wona amohiwa, mwaha wa ela Mulugu akala ootakaleliwa ni hiyo.
EPH.2.4	Mbwenye Mulugu dooreela mwa thagaraga, ononidhivela valubalevene. Mwaha wa ela 
EPH.2.5	ohunivaha egumi mwa Kirixtu, nigalive ookweene mwa dhootakala dheehu. Nyo muli oovulumusiwa ni mahala a Mulugu. 
EPH.2.6	Vowi nili vamohi ni Kirixtu, Mulugu ohunivenyiha muukwani mwaha wa Kirixtu, onikaraatiha ni Yesu Kirixtu mmamburoni a mudhulu-dhulu wi nilamulege ni oliye. 
EPH.2.7	Mulugu ahiira nda wi mwa mudhidhi dhaatedhene dhinadha osogolo oonihe wuunnuwa woohupimeya wa mahala aaye, oonihaga odhivela waaye wa hiyo mwaha wa Yesu Kirixtu. 
EPH.2.8	Nyo muli oovulumusiwa mwaha wa mahala oorumeedhiwa mwa nroromelo, ovulumusiwa kunadha wa nyoovo, eehi. Yoovaha ya Mulugu. 
EPH.2.9	Ovulumusiwa kunadha mwa mabasa, mwaha wa ela kakalevo owiithukula.
EPH.2.10	Dhiinova hiyo nili oopaddusiwa axa a Mulugu, oosasanyiwa mwaha wookala muumohini ni Yesu Kirixtu wi niiregena meerelo apama, meerelo Mulugu yaasasanyiliiye wi nawiiregena.
EPH.2.11	Nyo, mwabaliwe mwa azhentiyu,
EPH.2.12	Muubuwelege mwa mudhidhi ole mwahanninyuna Kirixtu, mwaali aleddo, amarala, oomwalanihiwa ni mulogo wa Ezarayeli.
EPH.2.13	Mbwenye dhiinova, mwa Yesu Kirixtu, nyo azhentiyu mwaali woolapela ni Mulugu muhaaddamelihiwa ni mwazi wa Kirixtu. 
EPH.2.14	Oliye ohusasanya murenddele vaari va hiyo, oode ni aZhudewu, ohunigumaniha. Obwanyulavo wiiddana weehu waali wona cinga nanimwalaniha. 
EPH.2.15	Ohaakwaneliha murenddele vaari va hiyo vookwa vamuraddini, ohumariha gano dha malamulo a aZhudewu. Yoofuna yaaye yaali wi mwa malogo ala meenddi apadduse nlogo nimohi nixa, muumohini ni oliye, mowindo ohusasanya murenddele vaari va ala meenddi. 
EPH.2.16	Okwa wa Kirixtu vamuraddini ohubwanyula wiiddana waali vaari va malogo ala meenddi. Ni muraddi, oliye waagumaniha mwa mwiili mmohive, wawaandaniha mameenddeene ni Mulugu. 
EPH.2.17	Ahidha wuulaleyelani murenddele wa nyo azhentiyu mwaali woolapela, waalaleyela murenddele aZhudewu yaali owaaddamela. 
EPH.2.18	Mwa oliye, hiyo ni nyo, nihikanna waanda ofiya wa Babiihu, mwa Muneba mmohive.
EPH.2.19	Mwaha wa ela, dhiinova nyo kamuli amarala naari aleddo wa nlogo na Mulugu, dhiinova muli nlogo nimohive, muli emudhi ya Mulugu. 
EPH.2.20	Muli wona nyuba emagiwe vadhulu va arumiwi ni aliba ovuhulela, Yesu Kirixtu mwiinyeene, dili nibwe noohiddeela. 
EPH.2.21	Mwa oliye dhaatedhene dhinoliba, mwa oliye nyuba enowunnuwa ofiyedha okala nyuba ya Nabwiya yuulubale. 
EPH.2.22	Mwa oliye nyo azhentiyu teto munomagiwa vamohi ni oororomela amohiwa wi mukale nyuba eyene munakala Muneba Woweela wa Mulugu.
EPH.3.1	Mwaha wi Mulugu ohaagumaniha malogo ala meenddi miyo, Pawulo, ginowuulobelelani. Gili oofugeliwa mukaambura mwaha wa mabasa Yesu Kirixtu egivahiliiye ohidda wuulaleyelani azhentiyu. 
EPH.3.2	Gihikalana ebaribari wi mwihiiwa dha mabasa ayene ginkeleliwiimi mwa mahala a Mulugu, mabasa owuukamihedhani nyoovo. 
EPH.3.3	Mulugu ohugivuhulela dhoomaruwela dhaaye wona guulebeliimini mwa madhu oogwaddela, 
EPH.3.4	ayene mwaweelengaga, muneerege wiiwelelamo nde dhineewelela miyo wa yoomaruwela ya Mulugu, oli Kirixtu. 
EPH.3.5	Wale Mulugu kaavuhulele yoomaruwela eyo wa ababiihu, mbwenye vano, Muneba ohuvuhulela eyo wa arumiwi oweela mirima ni aliba ovuhulela. 
EPH.3.6	Yoomaruwela eyo si ela, azhentiyu eneere yaakele mareeliho mamohive ni aZhudewu, malogo meenddi ala ehisadduwa okala mwiili mmohive. Meenddi ala, muumohini ni Yesu Kirixtu, enowaakela dhoororomeliha dha Mulugu. Ola bu Muselu Wapama.
EPH.3.7	Mwa mahala aaye, Mulugu ohugivaha mabasa oolaleya Muselu Wapama ola, ohugisasanyedha ni owodha wa kopolo dhaaye. 
EPH.3.8	Naari ngalive ooyeva mwa aKirixtu aatene, ohugivaha mahala ala owaalaleyela azhentiyu Muselu Wapama wa dhooreela dhoohupimeya dha Kirixtu. 
EPH.3.9	Teto Mulugu ohugivaha mabasa owawaaddela athu aatene wona mwemo munaakwanelihiiye omaruwela waaye. Okuma omambeelelo vapaddusiliiye dhaatene, ofiyedha peeno, kavuhulele wa muthu yoomaruwela ela. 
EPH.3.10	Yoofuna yaaye yaali yowi dhiinova avuhulele wa angero aatene ni mineba dhabure dhaatedhene wi oliye da tthottho mwa dhaatedhene. Makuru meenddi ala eneere yoone nda yawoonaga aZhudewu ni azhentiyu muumohini mwa nikuru nimohive. 
EPH.3.11	Ela yaali yoomaruwela yaaye okuma elabo ehinapaddusiwe. Dhiinova ohaakwaneliha yoomaruwela ela odheela dhedho dhiirile Yesu Kirixtu Nabwiya eehu. 
EPH.3.12	Mwaha wi nnomuroromela Kirixtu, mwaha wi nili muumohini ni oliye, nnowaanda ofiya vameentoni va Mulugu, nihoovaga. 
EPH.3.13	Mwaha wa dhaatedhene dhedho dhuwaaddeliimini dha yoomaruwela ya Mulugu, ginowuulobani wi muhukukumuwe mwaha woorabula waaga mukaambura. Gili va mwaha wowuulaleyelani. Moohiyaniha, mukale owiithukula.
EPH.3.14	Mwaha wa dhaatedhene Mulugu dhiiriliiye, ginookokora moolobela vameentoni va Babiihu, 
EPH.3.15	oyene opaddusile, athoma emudhi yaatene ya odhulu ni ya vati. 
EPH.3.16	Ginolobela wi Muneba Woweela wuulibiheni ni owodha mmirimani mweenyu ni mareeliho majinji mwa Muneba. 
EPH.3.17	Ginolobela Kirixtu akale mmirimani mweenyu, mwaha woomuroromela oliye. Ginolobela wi misisi dheenyu, milongothi dheenyu dhitibeleye mwa odhivela. 
EPH.3.18	Mowindo, ginolobela wi nyo mwiiwelelegemo, vamohi ni athu a Mulugu aatene, dha orambalala, olapa, otaama, oddiiha wa odhivela wa Kirixtu. 
EPH.3.19	Ginolobela wi mudidele odhivela wula wi onokwaranya ononelamo wa athu wi makalelo eenyu efiyedhe okala wona makalelo a Mulugu.
EPH.3.20	Nimutamaale Mulugu odheela mwa owodha waaye
EPH.3.21	Ootamaaliwa akale Mulugu mwaha wowunnuwa waaye onooneyihiwa mwa aKirixtu, onooneyihiwa mwa Yesu Kirixtu. Anamabaliwelamo aatene a mudhidhi dhaatedhene enoodha, emutamaalege Mulugu. Ameni!
EPH.4.1	Mwaha wa dhaatedhene dhedho Mulugu dhuwiireliiyeni, miyo Pawulo, munyakaambura mwaha wa omulaba Nabwiya, ginowuukokomezani wi meeddelo eenyu ekale wona meeddelo Mulugu yoofuniyenaani vowiithaniliiyeni. 
EPH.4.2	Mukalege owiiyeviha, mukalege oopwaasa, mukalege oovilela, mpiselanege murima mmohi ni mukwaaye moodhivela. 
EPH.4.3	Mwiilibihege wi mukameelege omohi oyene Muneba Woweela onoovahiiwani, mukalege mwa murenddele mmohi ni mukwaaye. Murenddele ola wuugumaniheni. 
EPH.4.4	Hiyo aatene nili mwiili mmohive, ninna Muneba Woweela mmohive onakala mwa hiyo. Mwa mukalelo mmohive, hiyo aatene nnaajejihedha mareeliho mamohive, yanroromelihe Mulugu vaniithaniliiye. 
EPH.4.5	Oliwo Nabwiya mmohive, niliwo nroromelo nimohive ni obathizo mmohive. 
EPH.4.6	Hiyo aatene nnamweebedha Mulugu mmohive, oli Baabi a athu aatene. Dinanithonga, onalaba odheela mwa hiyo, onakala mwa hiyo aatene.
EPH.4.7	Mbwenye Kirixtu ononivaha mvahi wi nihiddegena mabasa aaye. Oliye damaruwele makalelo oogawa mvahi nda wi muthu oli aatene akalena. 
EPH.4.8	Mwahaya buuyene Maleba Ootaleleya enawogeliiwa, yiiraga:
EPH.4.9	<<Ahigwela>> enatapulela ddi? Enatapulela wi Kirixtu vowambeela ahikitela elabo ya vati.
EPH.4.10	Ole akitele vati di mmohive oyene agwelile odhulu. Oliye ahiirana nda wi aandege okala mburo dhaatedhene. 
EPH.4.11	Di Kirixtu waasakulile athu amohi wi ekale arumiwi, amohi anamavuhulela, amohi anamalaleya, amohi amakambuzi, amohi anamasuuziha. 
EPH.4.12	Oliye ahiirana nda wi athu ala esasanyedhe nlogo na Mulugu nimulabege wi mwiili wa Kirixtu otthabwe oliba. 
EPH.4.13	Oliba wula oneerege odhowave nikale aatene muumohini mwa nroromelo neehu, mwa omunona weehu Mwaana a Mulugu, nifiyedhe okala oowaraala, nikale mwa dhaatedhene wona Kirixtu, oli owaakwanela. 
EPH.4.14	Nihikale ahima, nihithukuleliwege wula ni wula ni kuluzi, pevo yaatene ya masuuziho ooratha kinaanithukule. Ela enatapulela wi athu oowaraala ni ooratha kinaande oninyengetha ni masuuziho eewa. 
EPH.4.15	Moohiyaniha, niwogege dha ebaribari ni odhivela, nikalege oowaraala mwa dhaatedhene wi nsadduwe wona Kirixtu oli muru. 
EPH.4.16	Onowaagumaniha aatene a nlogo naaye wona onagumaniha dhipaddi dhaatedhene dha mwiili wa muthu. Dhipaddi dhaatene dhasasanya mabasa eewa, mwiili waatene onowunnuwa okala wooliba, onodhivela dhipaddi dhikwaaye.
EPH.4.17	Mwaha wa ela, mu ndina na Nabwiya, ginowuukokomezani wi muheeddege wona athu abure ehimunonile Mulugu. Moobuwelelo eewa kinna mabasa. 
EPH.4.18	Wiiwelelamo weewa wa ebaribari kahuwo wapama. Eli woolapela ni egumi enavaha Mulugu mwaha wi kimunonile, mwaha wovaadda mirima. 
EPH.4.19	Kinakalana manyazo, mwahaya buuyene eneepelekiiwa wiirana dha mararuwo. Aliwa enowiiranave dha mararuwo dhoohiyana-hiyana, enofuna yiiraganaave.
EPH.4.20	Mbwenye nyoovo kamweeddege mowindala vowi muhusuuzihiwa makalelo a Kirixtu. 
EPH.4.21	Moohaanganyedha, mwihiiwa athu dhinawogiiwa dha Kirixtu, muhusuuzihiwa masuuziho a ebaribari enawoga dha oliye. 
EPH.4.22	Musuuzihiwe ayi: mwihiye makalelo awale yeeddeliinyu. Dhoofuna dheenyu dhootakala dhuhuunyengethani, dhihibwanyula dhigumi dheenyu. 
EPH.4.23	Dhiinova mmwihiye Mulugu arugunuse mukalelo wa moobuwelelo eenyu. 
EPH.4.24	Mulugu ohuuvahani mukalelo muxa, wooligana ni mukalelo waaye. Vano mweeddege mwa mukalelo muxa oyene. Mweeddege ebaribareene mowogoowa, moweela mirima.
EPH.4.25	Mowindo, kamuwelele owogaga dhooratha. 
EPH.4.26	 Kamfiyedhege nduwa odhowa mugali ootakaleliweene. 
EPH.4.27	Kamumvahe Sathana mpatha wi oweeheni. 
EPH.4.28	Ole eeya, ahiye wiiya! Moohiyaniha, alabege mwa ebaribari ni madada aaye wi akalena yooja ya vanlaboni. Teto akalena yego yowaakamihedhana oorabula. 
EPH.4.29	Kamuwogege madhu ooruwana, mbwenye muwogege madhu apama, enaalibiha athu. Muwogege madhu apama enafuneya mudhidhi olene wi yaakamihedhege athu enavuruwana.
EPH.4.30	Kamukubanyihe Muneba Woweela wa Mulugu. Mulugu ohuuvahani Muneba oyo, oli etoonyihedho yowi muli aaye. Eyo yoororomeliha yowi nlabo nnoodha nifiye Mulugu vineeriiye anoobole. 
EPH.4.31	Mwihiye dhaatedhene nda: moobuwelo owaawa, owali, otakaleliwa, okangana, oruwana, dhootakala dhaatedhene. 
EPH.4.32	Mukalege apama kadda muthu ni mukwaaye, mudhivelanege kadda muthu ni mukwaaye, mwaalevelelege akwiinyu wona Mulugu wuuleveleliiyeni nyoovo mwaha wa Kirixtu.
EPH.5.1	Vowindo mukale oomuhadhiha Mulugu, vowi muli anaaye oodhivela. 
EPH.5.2	Mweeddege moodhivela wona Kirixtu onidhivele, anikwela. Oliye ohuveleela egumi yaaye wa Mulugu wona yoovaha yoonukwela. 
EPH.5.3	Kamwiiregena dhego dhabure wi athu yuuwogegeni yiiraga muli anamararuwa. Kamwiiregena dhego dhookaliha manyazo. Naari kamukalege a nrima. Dhego nda kadhaafwaneelele athu oweela mirima a Mulugu. 
EPH.5.4	Kamuwogege dheebeweene, naari dha aneba, naari thalako dhootakala. Dhego nda kadhifwaneelele wa nyo. Moohiyaniha, mmutthettheelege Mulugu. 
EPH.5.5	Munone wi anamararuwa, naari owiirana dhootakala, naari a osilila, kinaakele mareeliho a Omwene wa Kirixtu ni wa Mulugu. (Osilila weebedha dhooreela, eli wona waweebedha amilugu eebeweene.)
EPH.5.6	Kamurumeedhe onyengethiwa ni madhu eebeweene ehinakamihedha.
EPH.5.6	Mwaha wa madhu owinda athu enoothega, Mulugu onowaatolosa ale ehinamwiiwelela. 
EPH.5.7	Kamweeddege vamohi ni athu ayene. 
EPH.5.8	Wale nyo mwaali muyiihini, mbwenye vano muhuvolowa mowaara mwaha wi muli muumohini ni Nabwiya. Mowindo mweeddege wona ahima a mowaara, 
EPH.5.9	mwaha wi waara onosasanya dhapama, dhowogoowa, dha ebaribari. 
EPH.5.10	Musayelege osuuza dhinamuhagalaliha Nabwiya. 
EPH.5.11	Kamwiiregena dhego dhoohukanna mabasa dhineerana ale eli muyiihini. Moohiyaniha, mvaanyege dhego ndo sootakala. 
EPH.5.12	Sookaliha manyazo owoga dhineeriisu mowiipiteya. 
EPH.5.13	Nadhana voweela, athu enowaanda woona mukalelo weewa, mwaha wi enooneyihiwa mowaara, enokala yoowaara. 
EPH.5.14	Mwahaya buuyene enawogeliisu, yiiraga:
EPH.5.14	<<Nyo munagona, keemelani!
EPH.5.14	Kavenyani muukwani,
EPH.5.14	vano Kirixtu oneere oomoneyeleni>>.
EPH.5.15	Mowindo, pole-pole meeddelo eenyu. Kamweeddege wona ataduwa, mweeddege ni tthottho. 
EPH.5.16	Mpure mudhidhi waatene, mwaha wi malabo ala athu enowiirana dhootakala. 
EPH.5.17	Mwaha wa nda, kamukalege oolodhowa, musayelege osuuza dhinafuna Nabwiya. 
EPH.5.18	Kamulezelege, olezela ononoonga egumi ya muthu, moohiyaniha, mudhaaliwe ni Muneba Woweela.
EPH.5.19	Mwiibege masaalimu, jibo dha muneba, mmohi ni mukwaaye, ni murima waatene mwiibege, moomutamaala Nabwiya. 
EPH.5.20	Mmutthettheelegeve mwa dhaatedhene Mulugu Babiihu, mwaha wa dhedho dhiirile Nabwiya eehu Yesu Kirixtu.
EPH.5.21	Mwiiveleelege wa mmohi ni mukwaaye, mooneyihaga wi munomuriiha Kirixtu. 
EPH.5.22	Ahiyana, mwiiveleelege wa amamuninyu wona mwiiveleeliinyu wa Nabwiya, 
EPH.5.23	mwaha mamuna dili musogoleli a mwihiyanaaye wona Kirixtu oli musogoleli a gerezha yaaye. Oliye dili mvulumusi a gerezha. 
EPH.5.24	Wona gerezha eneeveleela wa Kirixtu, ahiyana yiiveleelege wa amamuniwa mwa dhaatedhene.
EPH.5.25	Amamuna, mwaadhivelege ahiyaniinyu wona Kirixtu adhivele gerezha, akwela. 
EPH.5.26	Ahikwela wi eelihe ela, ahuwe ni Madhu a Mulugu ni mahinje. 
EPH.5.27	Ahiirana ela wi gerezha ekale yoowoma vathukuliiye, ekala yaaye-yaaye; yoohukalana maganga, mafunya, naari yego yoofwanafwanana, mbwenye yoweela, yowogoowa. 
EPH.5.28	Mwa mukalelo mmohive amamuna yaadhivelege ahiyaniiwa wona munadhiveleliiwa mwiili dheewa. Oyene onamudhivela mwihiyanaaye, oneedhivela mwiinyeene. 
EPH.5.29	Kalivo oneedda mwiili waaye, mbwenye onoojiha, onokameela wona Kirixtu onakameela gerezha. 
EPH.5.30	Hiyo nili epaddi ya mwiili waaye, eli gerezha.
EPH.5.31	Wona munawogela Maleba Ootaleleya, yiiraga: <<
EPH.5.32	Vihikala ebaribari ya thima enavuhuleliwa va madhu ala: enawoga dha Kirixtu ni gerezha yaaye. 
EPH.5.33	Mbwenye enowoga teto dha nyo: mamuna oli aatene amudhivelege mwihiyanaaye wona muneedhiveleliiye, mwihiyana oli aatene amuriihege mamune.
EPH.6.1	Ahima, vowi muli muumohini ni Nabwiya mwawiiwelelege ababiinyu, ameenyu, eyo sili yapama. 
EPH.6.2	<<
EPH.6.3	 (Ndda nlamulo nowambeela nnadhana nroromeliho.)
EPH.6.4	Abaabi, kamwaatakaleliwihege aniinyu. Moohiyaniha, mwaalelege, mwaalagege, mwasuuzihege wona Nabwiya munafuneliiye.
EPH.6.5	Adhaari, mwawiiwelelege anya eenyu a mwiilaboni mu. Mwaariihege, mwawiiwelelege ni murima waatene wona munamwiireliinyu Kirixtu. 
EPH.6.6	Muhawiiwelelege yakala vevo baahi wi yuutamaalegeni, mbwenye mwawiiwelelege wona munamwiiweleliinyu Kirixtu. Mwiiregena dhinafuna Mulugu ni murima waatene. 
EPH.6.7	Mulabege ni ohagalala wona munamulabela Nabwiya eehu, kamulabege wona munamulabela muthu. 
EPH.6.8	Muubuwelege wi Mulugu onoodha alivele mabasa apama kadda muthu yeeriiye, naari akale mudhaari, naari akale muneeti.
EPH.6.9	Teto anya a adhaari, mwawiirelege adhaari eenyu mwa mukalelo mmohive, muhaathuusege ni goyi. Muhunona wi nyo ni aliwa muli a Mwiinya mmohive, oli odhulu. Oliye onowaakameela aatene mwa mukalelo mmohive.
EPH.6.10	Voomariha ginowuwaaddelani nda: Mukale ooliba mwa muneba, mwa kopolo dhuulubale dha Nabwiya. 
EPH.6.11	Muware yeela dha koddo Mulugu dhinoovahiiyeni wi mulibe, mvaanyege dhoonyengetha dha Sathana. 
EPH.6.12	Vowi koddo yeehu kannawana ni athu, mbwenye nnawanana mineba dha okumbasa, nnawanana mineba dha manyaga, nnawanana mineba dha okwiri ni mineba dhaatedhene dhabure dhimohi dha vati ni odhulu. Sinawaniihuna sinalamula elabo ela ya yiihi. 
EPH.6.13	Mwaha wa ela muware yeela dha koddo ya Mulugu. Mwawara yeela nda, nadha nifiya nlabo na owana ni kopolo dhootakala, munoodha mugonjihe koddo ya mwiiddani. Mugagonjihile dhaatedhene, munokala ooliba, oohuthikeya, kamunaathawe.
EPH.6.14	Mowindo mwiisasanyedhe muwane! Mmagele sintu na ebaribari mmwiinuni. Muware omurimani yowiithithihedhana yowaakwanela.
EPH.6.15	Muware wona sapatho, ofuna olaleya Muselu Wapama wa murenddele.
EPH.6.16	Mweeddegenaave yowiithithihedhana ya nroromelo, eyene enathimiha mathere enahidda munddo waatene wa Nambure. 
EPH.6.17	Mmuware kapaseti oli ovulumusiwa. Mwihiddeele supaadda na Muneba Woweela, eli madhu a Mulugu. 
EPH.6.18	Mwiiregena dhaatedhene dhedho mulobaga okamihedhiwa ni Mulugu, mulobelege mwa Muneba. Muwaraale. Kamugome. Mulobelelegeve mulogo waatene wa Mulugu.
EPH.6.19	Mugilobelelege teto wi Mulugu agivahe madhu giwogege dha ebaribari dha Muselu Wapama mooliba. 
EPH.6.20	Gili oorumiwa a Kirixtu wi gawaaddelege athu Muselu Wapama. Mwahaya buuyene gikaleliimi mukaambura mu. Mulobelege wi Mulugu agivahe oliba olaleyela wona oliye munafuneliiye.
EPH.6.21	Tikiku onowuwaaddelani muselu waatene onawoga dha miyo. Oliye di ddibilaga oodhivela, namalaba oororomeleya mwa mabasa a Nabwiya. Gihimuruma wi owaaddeleni dhaatedhene dha okala waaga. 
EPH.6.22	Mwahaya buuyene gimurumeliimi wa nyo: munone dha hiyo, mulibihiwe.
EPH.6.23	Mulugu Babiihu ni Nabwiya Yesu Kirixtu oovaheni, addibila aatene, murenddele, odhivela ni nroromelo! 
EPH.6.24	Mulugu oonihe mahala aaye wa aatene enamudhivela mwa ebaribari Nabwiya eehu Yesu Kirixtu.
PHP.1.1	Wa oweela mirima aatene munakala oFiliposi, vamohi ni anamaang'anela ni maddiyakoni eenyu. Di miyo Pawulo, vamohi ni Timoteyo, amwiimeleli a Yesu Kirixtu, nnowuulebelani kaarata ela.
PHP.1.2	Mulugu Babiihu ni Nabwiya Yesu Kirixtu yuuvaheni mahala ni murenddele mmirimani mweenyu.
PHP.1.3	Ginomutthettheela Mulugu aaga gowuubuwelelanive. 
PHP.1.4	Mmalobeloni aaga maatene wa nyo mwaatene ginowuulobelelanive ni ohagalala 
PHP.1.5	mwaha wi okuma nlabo nowambeela ofiyedha peeno munokamihedha olaleya Muselu Wapama. 
PHP.1.6	Ginororomela wi Mulugu wambeele mabasa apama mwa nyo, oneere waakwaneliha Yesu Kirixtu aawelaga. 
PHP.1.7	Eli yapama wuwuubuwelelani nyo mwaatene ndala mwaha wi ginowuudhivelani. Vowi mwa mabasa maatene Mulugu mwa mahala aaye egivahiliiye wi gaalabege, nyo muhulaba ni miyo, naari ngalive oomagiweene. Nyo ni miyo nihaakihedha, moolibihedha Muselu Wapama. 
PHP.1.8	Mulugu dili namoona aaga wi miyo gihikanna munukwela wa nyo mwaatene ni odhivela wa mwiinyeene Yesu Kirixtu.
PHP.1.9	Miyo gaalobelaga wa Mulugu ginoloba wi odhivela weenyu wunnuwegeve, mukalena wiiwelelamo ni onona, 
PHP.1.10	wi mudidelege ni wiirana dhego dhoorumeedheya. Ginolobela ndo wi mukale apama, oohanganyedhiwa, ofiyedha nlabo nnadha Kirixtu. 
PHP.1.11	Ginolobela wi mukalena mooneyelo owogoowa, enadheela wa Yesu Kirixtu wi Mulugu aakele nthithimiho ni otamaala.
PHP.1.12	Addibilaga, arogoraga, ginafuna munone wi dhigipadduwele, ebaribareene dhihikamihedha vajinji owaraaliha ovuwihiwa wa Muselu Wapama. 
PHP.1.13	Anamaang'anela aatene a Sezari ni athu aatene ehinona wi gimageliwe mwaha wa omuhara Kirixtu. 
PHP.1.14	Mwaha wa omagiwa waaga, aKirixtu ajinji enolibihiwa mirima ni Nabwiya wi yeenjedhedheye waaguva owoga madhu a Mulugu ehoovaga.
PHP.1.15	Nihinona ebaribareene wi amohiwa enamulaleya Kirixtu mwaha wa nrima, esayelaga opokihana ni hiyo, mbwenye amohi enamulaleya ni moobuwelelo apama. 
PHP.1.16	Oogomihedha ala enolaleya mwaha wa odhivela, mwaha wowi ehinona wi gili wuno wi gaakihedhe Muselu Wapama. 
PHP.1.17	Owambeela ala enamulaleya Kirixtu wi aliwa eriihiwege, enamulaleya ehinna mirima dhapama, eneerana ndo efunaga weenjedhedha goyi yaaga mukaambura. 
PHP.1.18	Dhooharela dhiwa siivi? Dhooharela sowi mwa dila eli yaatene Kirixtu onolaleyiwa, naari dhigali mirima dhabure naari dhigali mirima dhapama. Mowindo miyo ginohagalala.
PHP.1.18	Vano teto gineerege ohagalalave, 
PHP.1.19	vowi miyo gihinona nda dhinamalela va ovulumusiwa waaga, odheela mwa malobelo eenyu ni okamihedhiwa wa Muneba wa Yesu Kirixtu. 
PHP.1.20	Miyo ginojejiha ni efunelo yakopolo wi kilivo yego enaagikalihe manyazo, mbwenye wona wale Kirixtu ooriihiwa mwa mwiili waaga vano oneerege oriihiwave, naari gikalewo naari gikwe. 
PHP.1.21	Mwaha wa okalawo waaga fumuriiha Kirixtu, gakwa onakala oreela. 
PHP.1.22	Mbwenye geera gikala ni egumi ni mwiili gineere opurela mabasa aaga, mowindo kaginonile ginaasakuliimi. 
PHP.1.23	Ginorunddumuliwa mwa dhego biili nda, ginafuna givenyewo gakale vamohi ni Kirixtu, dhili dhookwaranya okalawo, 
PHP.1.24	mbwenye eli yoofuneya vajinji wa nyo wi gikalewo mwa mwiili. 
PHP.1.25	Vowi ginororomela ndo, gihinona wi kaginaavenyewo, gineere gikaleve ni nyo mwaatene wi munnuwe, mukalena ohagalala mwa nroromelo. 
PHP.1.26	Yoofuna yaaga sowi nyo muneere omutamaala vajinji Yesu Kirixtu mwadha moona wi oliye ohugidhana dila biili wa nyo.
PHP.1.27	Yoofuneya vajinji sowi meeddelo eenyu eliganege ni aatene alene enaroromela Muselu Wapama wa Yesu Kirixtu. Mowindo naari gidhe guwooneni naari gikale woolapela ni nyo, giiwege wi munolibave mwa muneba mmohive, ni murima mmohive munowana koddo mwaha wa nroromelo na Muselu Wapama. 
PHP.1.28	Ginofuna giiwege teto wi kamunoopopihiwa ni owiinyuwela. Oliba mirima dheenyu etoonyihedho wi aliwa eneere obwanyuliwa, vano nyo muneere ovulumusiwa. Mulugu dineerena dhedho. 
PHP.1.29	Oliye ohuuvahani mpatha ohuli woomuroromelave Kirixtu, mbwenye teto ohuuvahani mpatha woorabula mwaha wa Kirixtu 
PHP.1.30	mwa koddo emohive yooniliinyu gannimina, vano dhiinova munowiiwa wi enodhowave.
PHP.2.1	Akala mwa Yesu Kirixtu munolibihiwa, akala odhivela waaye onowuukurumulani, akala muhukanna waandana wuulubale ni Muneba, akala Kirixtu ahooniha opama teto ahooniha thagaraga, 
PHP.2.2	akwanelihani ohagalala waaga mwiiragana nda: Dhoofuna dheenyu dhikale dhimohive, mudhivelanege mmohi ni mukwaaye, mukale amohive mmirimani mweenyu teto moobuwelo eenyu. 
PHP.2.3	Kamwiiregena yego yowiyunnuwihana waakwaranya athu amohi, kamuwogege dha ofuneya weenyu, mbwenye mukalege owiiyeviha, kadda muthu amoonege mukwaaye wona oomukwaranya oliye. 
PHP.2.4	Kadda muthu kasayelege opama waayeve, mbwenye teto wa athu amohi.
PHP.2.5	Mukalena moobuwelelo mamohive yanna Yesu Kirixtu.
PHP.2.6	Kawadeelele eMulugu yaaye,
PHP.2.6	naari oliye agalive Mulugu.
PHP.2.7+PHP.2.8	Ahithukula mukalelo wa emuthu,
PHP.2.7+PHP.2.8	ofwanafwanaga ni athu,
PHP.2.7+PHP.2.8	okala ni mukalelo wa mwiimeleli,
PHP.2.7+PHP.2.8	ohiya ekalelo yaliiye.
PHP.2.7+PHP.2.8	Agabaliwe, ahiiyeviha,
PHP.2.7+PHP.2.8	okalave owiiwelela
PHP.2.7+PHP.2.8	ofiyedha okwa,
PHP.2.7+PHP.2.8	okwa wa vamuraddini.
PHP.2.9	Mwaha wa ela Mulugu ahimunnuwiha,
PHP.2.9	omvaha ndina noofuneya
PHP.2.9	nookwaranya mandina maatene,
PHP.2.10	ayene eli vati va theya,
PHP.2.10	eli elabo ya vati,
PHP.2.10	ayene eli odhulu,
PHP.2.10	aliwa yeewa ndina na Yesu,
PHP.2.10	makuta maatene ekokore.
PHP.2.11	Malumi maatene esorihege wi
PHP.2.11	Yesu Kirixtu di Nabwiya,
PHP.2.11	ndo dhineere odhana nthithimiho
PHP.2.11	wa Mulugu Baabi.
PHP.2.12	Mowindo, oodhivela aaga, vowi mwihiiwelela vameentoni vaaga, mwiiwelelege tthabwa-tthabwa gavenyavo, munnuwihe ovulumusiwa weenyu moovaga, mugurumelaga. 
PHP.2.13	Mwaha wi Mulugu dinalaba mwa nyo, dinoovahani efunelo yoolaba, dinoovahani kopolo dhoolabana wona Mulugu munafuneliiye.
PHP.2.14	Mwiiregena dhaatedhene muhusumaga, muhuvaanyihanaga, 
PHP.2.15	musadduwe mukale apama wi vihikale onawogege eeraga mwihiirana yabure, musadduwe wona ahima a Mulugu oohukanna mwaha. Mukalege ndo vaari va athu ooholowa, abure, mwaarege wona ttendderi mwiilaboni 
PHP.2.16	mwaalaleyelaga madhu a egumi. Mowindo nlabo noowela Kirixtu gineere wiithukulela, vowi ndo dhinoonihege wi kagithamagele ebeweene naari olabela ebeweene. 
PHP.2.17	Naari egumi yaaga ekutheliwe vamukuthoni wa nroromelo neenyu, ginohagalala, hiyo aatene nnohagalala vamohi. 
PHP.2.18	Va mukalelo mmohive olena nyo agalalani, agalalani ni miyo.
PHP.2.19	Akala Nabwiya Yesu onorumeedha, ginojejihedha wuurumihedhani mowaaguva Timoteyo wi miyo teto gilibihiwe gaakela muselu onaadhigiiyena wa nyo. 
PHP.2.20	Kaginna mmohi wona oliye onaande wuukameelani mwa ebaribari. 
PHP.2.21	Vowi aatene enasayela dhili dheewa, dhihili dha Yesu Kirixtu. 
PHP.2.22	Muhunona makalelo oorumeedheya a Timoteyo, ohiimelela Muselu Wapama ni miyo wona mwaana ni ababe. 
PHP.2.23	Mowindo ginojejiha wuurumihedhani mowaaguva ganona muneeddele dhego wa miyo. 
PHP.2.24	Mbwenye ginororomela mwa Nabwiya wi teto miyeenene gineere odha wa nyo moohulogela.
PHP.2.25	Mbwenye dhiinova ginoona wi soofuneya wuurumihedhani Epaforoditu. Di ddibila aaga, namalaba ni miyo, mukwaaga mukoddoni teto murumiwi eenyu ogirumihedhiinyu wi agidheelena dhookamihedha dhagihaleela. 
PHP.2.26	Vowi oliye ohukanna munukwela ni nyo mwaatene, ahikubanya mwaha wowi mwahiiwa wi ahibulela. 
PHP.2.27	Ebaribareene ahibulela vajinji, ahalile vang'ono okwa. Mbwenye Mulugu ohumweeddiwela thagaraga ahili oliyeeneve baahi, mbwenye teto ni miyeene wi gihitthabwesese okubanya. 
PHP.2.28	Mwaha wa ela ginowuurumihedhani mowaaguva wi mwamoonaga dila ya nabiili muhagalale. Mowindo gineere okala oohukathamiheya. 
PHP.2.29	Mwaakeleni mwa Nabwiya ni ohagalala waatewene, athu owindo mwaathithimihege. 
PHP.2.30	Vowi mwaha wa mabasa a Kirixtu ahifiya milago dhookwa. Ahipeleka egumi yaaye wi agivahe nikamihedho nenddo nahandiinyu ogivaha vameentoni.
PHP.3.1	Vooharela, addibilaga, arogoraga, muhagalale mwa Nabwiya! Miyo vowuulebelani dila biili dhego dhimohive kahuwo mwaha, vowi dhinowuuhiddeelani.
PHP.3.2	Pole-pole ni ale eneerana dhabure, anabwa
PHP.3.3	Mwaha wi di hiyo naakelile wiineliwa wa ebaribari, ehili aliwa. Hiyo nnamweebedha Mulugu mwa Muneba, nnohagalala ni egumi yinniihuna muumohini ni Yesu Kirixtu, kannahela nroromelo neehu wa mithupo dha mwiili wona dhowiineliwa. 
PHP.3.4	Si ebaribari wi miyo teto geere okanna mwaha woohela nroromelo naaga wa dhego dhedhi. Akala ohukalavo mmohi onoobuwela wi ohukanna mwaha woororomela dha mwiili, miyo gihikanna mwaha dhookwaranya. 
PHP.3.5	Gagwaddiwe nganna malabo matanu ni maraaru a egumi. Gili mwEzarayeli, oobaliwa mwa nlogo na Benzhami, muHeberi mwiinyeene. Goohara Malamulo wona mFarizi, 
PHP.3.6	Gooharahara gerezha ni murima waatene. Owoga dhoohariha Malamulo, kalivo eera: <<Kawaakwanihile>>.
PHP.3.7	Wale, dhego dhaatedhene nda dhaali dhoofuneya wa miyo mbwenye vano mwaha wa Kirixtu ginoona wi kadhinna mabasa. 
PHP.3.8	Teto kahuwo dhego dhedhove baahi, ginoona wi dhaatedhene kadhinna mabasa galiganiha ni dhili dhoofuneya mookwaranya, oli omunona Nabwiya aaga Yesu Kirixtu. Miyo gihithathila dhaatedhene, ginoona ndo wona dhoodhuguni wi gaande ompura Kirixtu, 
PHP.3.9	gikuneeleye ni oliye. Dhiinova miyo kagili owogoowa mwaha woohariha Malamulo. Gili owogoowa mwaha woororomela mwa Kirixtu. Wogoowa wula onakumela wa Mulugu odheela mwa nroromelo. 
PHP.3.10	Dhaatedhene dhinafuniimi fuumunona Kirixtu, ni owodha wa ovenyihiwa waaye. Ginofuna teto gikalena epaddi ya goyi yaaye, gisadduwe gikale wona oliye mwa okwa waaye, 
PHP.3.11	ni ejejihedho yowi gineere ovenyihiwa muukwani.
PHP.3.12	Kaginafuna owoga wi gihaakwaniha dhaatedhene dhinafuniimi, naari wi gili owaakwanela pama, ginothamagave wi gipure yoothuviwa, vowi wa dhedho gihipuriwa ni Yesu Kirixtu. 
PHP.3.13	Amudhaaga, ebaribari miyeenene kaginoobuwela wi gihaanda ndo. Mbwenye vihikala yego emohi eneeriimi, giddiwaalaga dhego dha mundduli, gilibihedhaga dhego dhili osogolo waaga. 
PHP.3.14	Ginathamagela wi gaande waakela yoothuviwa yoogonjiha. Yoothuviwa ela si egumi exa, eyene Mulugu egiithaneliiye odheela mwa Yesu Kirixtu.
PHP.3.15	Aatene hiyo nnafuna okala owaakwanela pama nuubuwelege mowindo. Mbwenye akala ehikalavo enoobuwela moohiyana, Mulugu oneere wiiriha wi dhooneye pama wa nyo. 
PHP.3.16	Mowindo ndoweni osogolo, niiwelelege dhinoniliihu.
PHP.3.17	Amudhaaga, mugihadhihegeve. Mwawaang'anege ale eneedda mowinda teto ni nifwanafwaniho nnoovahiihuni. 
PHP.3.18	Gihiwoga dila dhijinjidhene vano ginowelihedha, ginddaga: Ehikalawo ajinji owi mwa mukalelo onakaliiwa, enowooniha wi amwiiddani a Muselu wa okwa wa Kirixtu vamuraddini. 
PHP.3.19	Aliwa enadhowa omabwanyuwelo, mulugu eewa si dhigulu dheewa. Aliwa enowiithukulelana dhego dhabure ohiya okanna manyazo, enoobuwela dhego dha elabo ela, baahi. 
PHP.3.20	Mbwenye hiyo nili anamurala a odhulu, nnamujejiha Mvulumusi eehu a wewo, Nabwiya Yesu Kirixtu. 
PHP.3.21	Oliye oneere osaddula mwiili dheehu dhoolodhowa, oneere wiiriha wi dhiliganege ni mwiili waaye woothithimiheya, alabihaga owodha wewo winniiyena woolamulana dhego dhaatedhene.
PHP.4.1	Addibilaga, arogoraga oodhivela, gihikanna munukwela vajinji ni nyo. Nyo muli ohagalala waaga, miyo ginowiithukula mwaha wa nyo. Mowindo mukale owiimeleene mwa Nabwiya.
PHP.4.2	Ginowuuloba Evodiya, ginowuuloba Sintiki, mwiiwananege mmohi ni mukwaaye mwa Nabwiya. 
PHP.4.3	Vano we mukwaaga oororomeleya mmabasani, ginowuuloba wi waakamihedhege arogoriyo abiili. Vowi aliwa, vamohi ni Kelementi ni amohiwa ehilaba ni miyo evuwihaga Muselu Wapama. Mandina eewa maatene eli muNiivuruni na Egumi.
PHP.4.4	Muhagalalegeve mwa Nabwiya! Ginowelela: Agalalani! 
PHP.4.5	Ofwaaseya weenyu ononeye ni aatene. Nabwiya eehu oli vakukuuve. 
PHP.4.6	Kamukathamiheyege yego, mbwenye mwa dhaatedhene mmulobegeve Mulugu ni omutthettheela, munoneyihe dhaatedhene dhinafuniinyu mwa malobelo. 
PHP.4.7	Vano murenddele wa Mulugu, ohunandeya ononiwa, oneere okameela mirima dheenyu ni moobuwelelo eenyu, vowi nyo muli mwa Yesu Kirixtu.
PHP.4.8	Amudhaaga, voomariha, muubuwelege dhaatedhene dhili dha ebaribari, dhili dhoothithimiheya, dhili dhowogoowa, dhili dhohuhaleela, dhili dhooriya, dhili dhoowogiwa pama, dhili dhowaakwanela, dhoofwaneelela otamaaleliwa. Muubuwelelege dhedhi. 
PHP.4.9	Mwiiregena dhisuuziliinyu, dhirumeedhiliinyu, dhiiwiliinyu, dhooniliinyu wa miyo. Mweeragana ndo Mulugu a murenddele onaakale ni nyo.
PHP.4.10	Gihihagalala, ginomutamaala Nabwiya mwaha wi dhiinova nyo muhuwelela wooniha okameela winniinyuna wa miyo. Gihinona wi nyo moogubuwelela, mweere ohukanna mpatha wowooniha dhedho. 
PHP.4.11	Kaginawogela mwaha wohaleeliwa, vowi gihisuuza ohagalala ni dhinnimina. 
PHP.4.12	Gihinona okala moorabula, gihinona teto okalana mookwaranya munafuneyeliiwa. Gihisuuza yawipiini yoogihagalaliha mwa dhaatedhene, mwa dhowiireya dhoohiyana-hiyana: Okala oorubala, oovoliwa dala, okalana mookwaranya naari moohaleela. 
PHP.4.13	Ginowaanda wiirana dhaatedhene mwaha wi gili mwa Kirixtu onagivaha kopolo. 
PHP.4.14	Naari ndo, mwihiirana yapama voogikamihedha mmakathamihoni aaga. 
PHP.4.15	Nyo aFiliposi muhunona wi vavenyiliimi murudda wa oMasedoniya, mudhidhi wowambeela walaleyiimi Muselu Wapama, mutugumano weenyu baahi buuyene wagikamihedhe ni korowa. 
PHP.4.16	Ngali oTesalonika mwahigirumihedha dila dhimohi dhoogikamihedha dhoogihaleela. 
PHP.4.17	Kahuwo wi ginoobuwelela dhookamihedhiwave. Moohiyaniha, ginafuna goonege mareeliho eenyu yunnuwaga. 
PHP.4.18	Vano gihaakela dhaatedhene dhigirumihedhiinyu, gihikanna mookwaranya. Gihikanna dhaatedhene dhinarabuleliimi, vowi Epaforoditu ohugidheelana dhego dhirumihiliinyu. 
PHP.4.19	Vano Mulugu aaga oneere wuuvahani dhaatedhene dhinafuniinyu mooligana ni dhooreela dhoothithimiheya dhaaye mwa Yesu Kirixtu.
PHP.4.20	Mulugu Babiihu athithimihiwe okala ni okala! Ameni.
PHP.4.21	Mugilojelele aatene enaroromela mwa Yesu Kirixtu. Oweela mirima eli wuno ni miyo enowuulojelani. 
PHP.4.22	Oweela mirima aatene enowuulojelani, tthabwa-tthabwa a vaade va Kingi Sezari.
PHP.4.23	Mahala a Nabwiya Yesu Kirixtu okale ni mineba dheenyu.
COL.1.1+COL.1.2	Wa oweela mirima, amudhi oororomeleya mwa Kirixtu a oKolose. Di miyo Pawulo, murumiwi a Yesu Kirixtu moofuna wa Mulugu, vamohi ni ddibilihu Timoteyo, ninowuulebelani kaarata ela.
COL.1.1+COL.1.2	Mulugu Babiihu oovaheni mahala ni murenddele mmirimani mweenyu.
COL.1.3+COL.1.4	Nihiiwa dha ororomela weenyu mwa Yesu Kirixtu ni odhivela weenyu winniinyuna wa oweela mirima aatene, mowindo naalobelaga nnomutthettheela Mulugu, Baabi a Nabwiya eehu Yesu Kirixtu, mwa nyo. 
COL.1.5	Muhukanna nroromelo ndda ni odhivela wula mwaha wi muhunona moohaanganyedha wi dhego dhapama dhinowuujejihani, dhilogoleliwe odhulu. Mwihiiwa wa dhedhi viiwiliinyu mutheenga wa ebaribari oli Muselu Wapama ofiyile wa nyo. 
COL.1.6	Mutheenga ola wahifiya teto elabo ya vati yaatene ovahaga furuuta wunnuwaga mwemo wona wunnuweliiwa mmirimani mweenyu wambeela nlabo neewiliinyu, mwahirumeedha mutheenga wa ebaribari oli mvahi wa mahala a Mulugu. 
COL.1.7	Nyo mwihiiwa mutheenga ola ni Epafora oodhivela. Nihilaba vamohi ni oliye wona adhaari a Mulugu, oliye di mwiimeleli a Kirixtu oororomeleya wa nyo. 
COL.1.8	Oliye ohunaaddela dha odhivela weenyu mwaakeliliinyu ni Muneba wa Mulugu.
COL.1.9	Mowindo okuma nlabo veewiliihu dha nroromelo neenyu ni odhivela kanimaalile wuulobelelani, nlobaga wi mudhaalihiwe ni ononelamo wa ofuna wa Mulugu, nlobaga wi mukalena mukalelo waatene wa tthottho, nlobaga wi mwiiwelelegemo pama moobuwelelo a Mulugu. 
COL.1.10	Ginomuloba wi nyo mwaandege weedda ni mukalelo wofwaneelela mwa Nabwiya, mmudhivelihaga oliye mwa dhaatedhene, mwiiragana mukalelo dhaatedhene dha meerelo apama, munnuwaga moomunona Mulugu. 
COL.1.11	Nnoloba wi Mulugu oolibihegenive ni owodha wa nthithimiho naaye nihinna omagomelo wi nyo munaholowe mwafwanyiwa makathamiho teto wi mukalegeve oovilela, oohagalala, 
COL.1.12	mmutthettheelaga Baabi, wuwiirileni nlogo naaye wi mudhe mukalena mareeliho esasanyedheliwe oweela mirima mwa Omwene wowaara.
COL.1.13	Baabi ohunivulumusa mwa omwene wa epipi, vano ohunitamihedha wuumweneni wa Mwaanaye oodhivela. 
COL.1.14	Mwa oliye nihikanna wooboliwa, oleveleliwa wa dhoothega.
COL.1.15	Oliye nladdaniho na Mulugu oohooneya,
COL.1.15	yoofuneyesesa mwa dhoopaddusiwa dhaatedhene.
COL.1.16	Vowi oliye dipaddusile dhego dhaatedhene,
COL.1.16	odhulu ni elabo, dhowooneya ni dhohooneya,
COL.1.16	naari ale enalamula, naari anamathonga,
COL.1.16	naari mamwene, naari aatene yinna owodha,
COL.1.16	dhego dhaatedhene dhedho dhipaddusiwe odheela mwa Yesu,
COL.1.16	teto dhipadduseliwe mwaha wa oliye.
COL.1.17	Oliye daaliwo, dhego dhaatedhene dhihinakalewo,
COL.1.17	vano dhego dhaatedhene dhinalaba mwa othongi waaye.
COL.1.18	Oliye dili muru wa mwiili, eli gerezha.
COL.1.18	Oliye dili wambeela.
COL.1.18	Daali owambeela ovenyihiwa vaari va anookwa,
COL.1.18	wi oliye akale mwa dhego dhaatedhene dhoofuneyesesa.
COL.1.19	Vowi waali ofuna wa Mulugu wi mukalelo,
COL.1.19	owodha, kopolo dhaaye dhikale mwa Mwaana.
COL.1.20	Teto odheela mwa oliye, Mulugu awelihedhe
COL.1.20	waandana wa oliyeene dhego dhaatedhene,
COL.1.20	naari dha vati naari dha odhulu,
COL.1.20	eerihedhaga murenddele odheela
COL.1.20	mwazi wa vamuraddini wa Yesu.
COL.1.21	Nyo wale mwaali oomwalanihiwa ni Mulugu, okala amwiiddani aaye mmoobuweloni mweenyu mwaha wowiira dhego dhabure, 
COL.1.22	mbwenye dhiinova Yesu ohuwelihedha waandana wula mmwiilini mwaaye odheela mwa okwa waaye wi owooneyiheni vameentoni va Mulugu, mwiiriwe oweela mirima, oohukanna yoothega, oohukanna yoosumululiwana, 
COL.1.23	akala ebaribari munokalave ootibeleya, mooliba munroromeloni muhuthikeyaga moojejiha Muselu Wapama mwiiwiliinyu, oyene olaleyeliwe dhoopaddusiwa dhaatedhene dha elabo. Oyene miyo Pawulo, gisadduwiliimi okala mwiimeleli.
COL.1.24	Dhiinova ginohagalala girabulaga wi guukamihedheni, ginorabula mwa dhaatedhene Kirixtu dhinalamuliiye wi girabule wi gikamihedhe gerezha yaaye, eyene eli wona mwiili waaye. 
COL.1.25	Gihisadduwa okala mwiimeleli a gerezha odheela moothomiwa ni Mulugu, ohugivaha mabasa owusuuzihani mowaakwana madhu aaye, 
COL.1.26	eli ya wipiini yalogohiwe okuma omambeelelo, okuma wale mbwenye dhiinova ohooneyihiwa wa oweela mirima aaye. 
COL.1.27	Mulugu afuna anoonihe dhooreela dhoothithimiheya wa dhoorusa nde vaari va athu oode, oli Kirixtu mwa nyo, yoojejihedha ya nthithimiho.
COL.1.28	Nimvuwihaga oliye, nawaaddelihaga dhowoopiha athu aatene, naasuuzihaga athu aatene ni tthottho dhaatedhene, mwaha wi naande waanoniha athu aatene yunnuwege munroromeloni mwa Kirixtu. 
COL.1.29	Mwaha wa efunelo ela ginowiilibihedha, giwanaga odheela owodha waaye onalaba ni kopolo wa miyo.
COL.2.1	Sowi ginafuna munone wi ginowana koddo elubale wi mfwanye opama weenyu ni opama wa aLayodiseya, vamohi ni aatene ehiginonile. 
COL.2.2	Ginowana wi mirima dheewa dhikale dhooliba, dhooluwanyeya ni odhivelana. Teto ginowana wi enone mowaakwanela yawipiini ya Mulugu, oli Kirixtu, vowi mwamunona oliye, munokalana mareeliho oohanganyedhana. 
COL.2.3	Vowi mwa Kirixtu dhooreela dhaatedhene dha tthottho ni ononelamo dhili dhoologoheya. 
COL.2.4	Ginawoga ndo wi ahikalevo onoonyengetheni ni masuuziho enakalahi bapama. 
COL.2.5	Naari mwiili waaga ogavenyilevo va nyo, muneba waaga oli ni nyo, gili oothaba vowi gihoona omohi weenyu, gihoona teto nroromelo neenyu mwa Kirixtu nili nooliba.
COL.2.6	Mowindo, wona mmwaakeliinyu Yesu Kirixtu wona Nabwiya eenyu, mweeddegeve mwa oliye, 
COL.2.7	mutibeleyaga misisi mwa oliye, mmageyagave mwa oliye, oolibeene munroromeloni mweenyu wona musuuzihiweliinyu. Mmutthettheelegeve Mulugu vajinji.
COL.2.8	Pole-pole wi munaahiddiwe ni dhuubuwelelo dhoohukamihedha, dhooratha dhinadheela mwa dhoolemeelela dha emuthu naari dhinadheela mwa mineba dha elabo ya vati, dhihinadha mwa Kirixtu. 
COL.2.9	Vowi mmwiilini mwaaye muhukala mikalelo dhaatene, owodha ni kopolo dha Mulugu. 
COL.2.10	Vano odheela omohi weenyu ni oliye, nyo muli owaakwanela vowi dinalamulela mineba dhabure dhaatedhene ni angero aatene. 
COL.2.11	Mwa oliye nyo mwihiineliwa. Kaginawoga dhowiineliwa dhineeriwana mmwiilini ni madada a athu. Si mirima dheenyu dhoothega mutamihedheliwiinyu. Wula fuwiineliwa mwa Kirixtu. 
COL.2.12	Nyo mwaali oologohiwa ni oliye omabathiziwelo weenyu teto muhuvenyihiwa ni oliye odheela nroromelo neenyu mwa owodha wa Mulugu, omvenyiheliiye muukwani.
COL.2.13	Naari mwaalive ookwa mwa dhoothega dheenyu, muganna mirima dhohiineliwa, naari ndo oliye ohuwiirani ookalawo vamohi ni oliye, anilevelelaga dhoothega dheehu dhaatedhene. 
COL.2.14	Mulugu ohuthimiha nigengere na dhoothega dheehu nooniha dhowiira dheehu dhabure. Ahithukula nigengere ndde, okomela vamuraddini. 
COL.2.15	Mulugu ahigonjiha mineba dhabure, mineba dhootakala, ahikaliha manyazo voweela vagonjihiliiye odheela okwa wa Kirixtu vamuraddini.
COL.2.16	Mowindo kammwihiye muthu wi ookoneni mwaha wa dhooja naari dhoong'wa naari wuukonani mwaha woohukalaga mmathangani mweewa wona a mweeri dhixa, naari a masabuddu. 
COL.2.17	Vowi malamulo maatene eli wona murinti wa dhego dhapama Mulugu dharoromelihiiye. Vano Kirixtu daakwanelihe yoororomelihaya. 
COL.2.18	Kammwihiye wi akalevo onoonyengetheni awogaga wi ahoona dhego dha Mulugu, awogaga wi nyo mwaweebedhege angero, aliwa enawoga mowiiyeviha mbwenye egali owiithukulela. Athu ala kinna mwaha wi yiithukulelege, enoobuwelela wona dhinoobuwelela athu aatene oothega. 
COL.2.19	Aliwa kinahiddeela muruya, oli Yesu, mwa oliye mwiili waatene oli wooluwanyeya, dhipaddi dhaatedhene dhihigumanihiwa, ndala mwiiliya ononnuwa ni monnuwelo a Mulugu.
COL.2.20	Nyo muhukwa ni Kirixtu, mwahaya buuyene mukaleliinyu ootapuwa mwa mineba dhinagonjiha elabo ela. Vano ki nyo muneeddela ddi wona muli a elabo ela? Kamwiiwelelege malamulo eneera: 
COL.2.21	<<Kamwihidde dhedho. Kamuje dhedho. Kamutoonye dhedho>>. 
COL.2.22	Malamulo ala enawoga wa dhego dhineeriiwe walabiha dhinoongeya. Nda dhinakuma mmoobuweloni ni masuuzihelo a athu. 
COL.2.23	Athu ala enaweebedha amilugu teto boopwaasa teto enowihiiha, mowindo malamulo eewa enakalahi enakuma mwa tthottho, mbwenye malamulo ala kinna owodha wowiing'anela dhoofuna dha mwiili.
COL.3.1	Ndala akala muhuvenyihiwa ni Kirixtu musayelege dhego dha odhulu wewo Kirixtu okaraatiliiye omoononi wooja wa Mulugu. 
COL.3.2	Muubuwelelegeve dhego dha odhulu, muhuubuwelelaga dhego dha elabo ya vati. 
COL.3.3	Vowi muhukwa, dhiinova dhigumi dheenyu dhihilogohiwa ni Kirixtu mwa Mulugu. 
COL.3.4	Kirixtu oli egumi yeenyu, oliye adha ooneyihiwa nyo teto munoodha mooneyihiwe ni oliye munthithimihoni.
COL.3.5	Ndala mpe dhifunelo dheenyu dha elabo ela: Oraruwa, ogaya, ojeberuwe, dhifunelo dhabure, ojeya mirima ni dhaatedhene, dhili wona waweebedha amilugu eebeweene, 
COL.3.6	Mwaha wa dhego dhedhi otakaleliwa wa Mulugu onowadheela ahima oohiiwelela. 
COL.3.7	Nyo teto vakaliinyu vaari va aliwa mowiirana dhego dhedhi. 
COL.3.8	Mbwenye dhiinova mwihiye dhego dhaatedhene dhedhi: Onyanyuwa, otakaleliwa, obure, oruwana, owoga dhoonyemula. 
COL.3.9	Kamwiinkedhanege kadda muthu ni mukwaaye
COL.3.10	Muhuwarihiwa ni omuthu wuxa mvirisedhiwaga moononelamo wi mukale nladdaniho na Mpaddusi eenyu. 
COL.3.11	Egumi exa ela mwa Kirixtu kamuli nsakulo, nowi ola muGerego, naari wi ola muZhudewu, naari dowiineliwa, naari dohiineliwa, naari mwanoodha, naari athu amukokolani, naari mudhaari, naari wi ola muneeti mbwenye Kirixtu dili dhaatedhene, mwa dhaatedhene.
COL.3.12	Ndala nyo muli oosakuliwa ni Mulugu, oweela mirima, oodhivela a Mulugu. Mowindo mwiiwarihe ni thagaraga, oowoma mirima, oopwaasa, owaandaneyana, oovilela. 
COL.3.13	Mulemeelelane mmohi ni mukwaaye, mulevelelanege dhoosuma dhinniinyuna mmohi ni mukwaaye. Mulevelelanege wona Nabwiya wuuleveleleni. 
COL.3.14	Vadhulu va dhaatedhene dhedhi mweenjedhedhevo odhivela onanigumaniha mookwaranya.
COL.3.15	Mwihiye wi murenddele wa Kirixtu wiing'anelege mirima dheenyu, vowi Mulugu ohuwiithanani wi mukalewo mwa murenddele ni amohiwa wona mwiili mmohive. Vano mukale ootthettheela. 
COL.3.16	Mwihiye wi madhu a Kirixtu ekaraateye pama mwa nyo. Mwaasuuzihegeve, muwaraalihanegeve mmohi ni mukwaaye ni tthottho, mwiibagave ni efunelo mmirimani mweenyu masaalimu, jibo dhoomutamaala Mulugu. 
COL.3.17	Dhaatedhene dhineeriinyuna, dhinawogiinyu, mwiiregena mu ndina na Nabwiya Yesu, mmutthettheelaga Mulugu Baabi odheela mwa Mwaanaye.
COL.3.18	Nyo ahiyana, mwawiiwelelegeve amamuninyu wona Nabwiya munafuneliiye.
COL.3.19	Nyo amamuna, mwaadhivelege ahiyaniinyu, muhaanyanyuwelege.
COL.3.20	Nyo ahima, mwawiiwelelege ababiinyu ni ameenyu mwa dhaatedhene, vowi ndo dhinomudhivela Nabwiya.
COL.3.21	Nyo abaabi, muhaatatamulege aniinyu wi aliwa ehikalege owukuuweene.
COL.3.22	Nyo adhaari, mwawiiwelelege mwa dhaatedhene anabwiya eenyu a elabo ela ya vati. Mwawiiwelelege ehili yakala vevo baahi, wona eneera ale enafuna waahagalaliha athu mbwenye mulabege ni murima wa ebaribari, mmoovaga Nabwiya. 
COL.3.23	Dhaatedhene dhineeriinyuna, mwiiregena ni murima waatene, mukalegehi munamulaba Nabwiya, muhaalabaga athu. 
COL.3.24	Muubuwelele wi muneere waakela mareeliho a Mulugu wona yooliveliwa yeenyu. Mmwiimelele Kirixtu Nabwiya. 
COL.3.25	Vowi ole oneerana yabure onoodha aakele obure waaye, vahili nsakulo.
COL.4.1	Anabwiya nyo, mwaakameelege adhaari eenyu mowogoowa ni moofwaneelela, muubuwelege wi teto nyo muhukanna Nabwiya eenyu odhulu.
COL.4.2	Mvilelege mmalobeloni, mwiing'anelaga ni otthettheela. 
COL.4.3	Teto munilobelelege wi Mulugu anifugulele musiwo wi nivuwihe madhu eli a wipiini a Kirixtu, mwahaya buuyene gimageliwiimi. 
COL.4.4	Mulobelege wi gaandege osoriha ya wipiini ela wona munafuneyeliiwa.
COL.4.5	Mweeddege ni tthottho vaari va ale ehili aKirixtu, mpuraga mudhidhi ni aliwa. 
COL.4.6	Dhoowoga dheenyu dhikalege dhoodhivela, dhoweleeliwa ni mwiinyu wi munone omwaakula kadda muthu.
COL.4.7	Tikiku oliye oneere wuwaaddelani muselu waatene wa miyo. Oliye di ddibilihu oodhivela, namalaba oororomeleya mwa mabasa a Nabwiya, nihilaba vamohi wona adhaari. 
COL.4.8	Gihimuruma oliye wa nyo mwa mwaha nda: Wi munone nili avi wi alibihe mirima dheenyu. 
COL.4.9	Gihimuruma vamohi ni Onezimu, ddibila oodhivela, oororomeleya, mmohi a mwa nyo. Enowuwaaddelani dhaatedhene dha wuno.
COL.4.10	Arixtariku, oyene oli mukaambura ni miyo, onowuulojelani. Maruku, oyene oli ddibila a Baranabe teto onowuulojelani. Muhaaddelihiwa dha Maruku: Eera adha, mmwaakele pama. 
COL.4.11	Yesu, oyene oneethaniwa Zhuxtu teto onowuulojelani. AZhudewu ala araaru binalaba ni miyo wi wunnuwe Omwene wa Mulugu. Aliweeneve baahi binagitodola. 
COL.4.12	Epafora, oyene oli mmohi a mwa nyo, mwiimeleli a Kirixtu, onowuulojelani. Oliye onowanave mmalobeloni wi mukale owunnuwa munroromeloni wi muhukalena waanganyedha mwa ofuna wa Mulugu. 
COL.4.13	Ginowiirela onamoona wi oliye oolaba mootthabwa wa nyo ni aLayodiseya ni aHiyerapolisi. 
COL.4.14	Luka, namugu eehu oodhivela ni Dema, enowuulojelani. 
COL.4.15	Mugiveleelele malojelo aaga wa addibilihu ni arogorihu eli oLayodiseya ni wa Ninfa ni wa gerezha enatugumana vaade vaaye.
COL.4.16	Mwamala weelenga kaarata ela, mudhowena yeelengiwe teto gerezha ya oLayodiseya. Vano ninyeene mweelenge kaarata gaalebeliimi.
COL.4.17	Mmwaaddele Arikipu: <<Asayele waakwaneliha pama mabasa yawaakeliliiye ni Nabwiya>>.
COL.4.18	Miyo, Pawulo, ginoleba olojela wula ni madada aaga-aaga. Muubuwelele fingwi dhaaga. Mahala ekale ni nyo.
1TH.1.1	Wa athu a gerezha ya oTesalonika, ayene eli muumohini ni Mulugu Baba ni Nabwiya Yesu Kirixtu. Di miyo Pawulo, vamohi ni Silivano, Timoteyo nnaleba kaarata ela.
1TH.1.1	Mulugu oovaheni mahala ni murenddele mmirimani mweenyu.
1TH.1.2	Ninomutthettheelave Mulugu wa nyo mwaatene, ninowuuhelanive mmalobeloni mweehu. 
1TH.1.3	Vameentoni va Mulugu Babiihu ninowuubuwelelave ni ohagalala mabasa muneeriinyu mwaha wa nroromelo neenyu, wiimelela muneeriinyu mwaha wa odhivela weenyu, ni mukalelo woomujejihedha ni ntidi Nabwiya eehu Yesu Kirixtu. 
1TH.1.4	Addibilihu, arogoriihu oodhiveliwa ni Mulugu, nihinona wi wuusakulileni wi mukale aaye 
1TH.1.5	mwaha wowi Muselu Wapama weehu kulaleyeliwe wa nyeeneve mwa madhu baahi, mbwenye nilaleyile ni kopolo dha Muneba Woweela munonaga wi dhilaleyiliihu seebaribari. Nyo muhunona mwemo mwakaleliihu vaari veenyu, nifunaga wi nuukamihedheni. 
1TH.1.6	Munahara mukalelo weehu ni wa Nabwiya eehu. Naari mugarabuleve vajinji, muhaakela Muselu ole ni ohagalala onadheela wa Muneba Woweela. 
1TH.1.7	Mowindo nyo muhusadduwa okala yooliganiha ya oororomela aatene enakala oMasedoniya ni a oAkaya. 
1TH.1.8	Odheela wa nyo, Muselu Wapama wa Nabwiya ohumwadheyela oMasedoniya ni oAkaya. Ohuli wewove teto dhipaddi dhaatedhene dhihifiyedha ononiwa nroromelo ninniinyuna mwa Mulugu. Wa eyo kinafuneya wi niwogegeve. 
1TH.1.9	Vowi aliwa enawoga weekiiwa wa hiyo, enawoga wa mukalelo oyene onaakeliliinyu, ni mwemo mwarugunuweliinyu wi mmuharege Mulugu, mwaahiya amilugu oosemiwa wi mmwiimelelege Mulugu mugumi ni a ebaribari, 
1TH.1.10	mmujejihedhaga Mwaanaye a odhulu, ole omvenyihiliiye muukwani: Yesu, oyene onanitapula mwa owali onaadhe odhe.
1TH.2.1	Addibilihu, arogoriihu, muhunona wi odha weehu kawaali weebeweene. 
1TH.2.2	Wona munoniliinyu, nihoonihiwa goyi ni oruwaniwa ni aFiliposi, naari dhigali ndo ni nroromelo mwa Mulugu, nahilibiha mirima dheehu wi nilaleye Muselu Wapama wa Mulugu vaari va okangana wuulubale. 
1TH.2.3	Mowindo owaraaliha weehu kunadheela mooratha, naari mootakala, naari moonyengetha, 
1TH.2.4	mbwenye nnawoga mwaha wowi niire orumeedhihiwa ni Mulugu ofiyedha oliye oniroromeliha Muselu Wapama. Mowindo kannasayela waahagalaliha athu, mbwenye Mulugu, ole oneeha mirima dheehu.
1TH.2.5	Nyo muhunona wi kannawoga ni madhu ooriya wi naanyengethege athu, naari ooholosa nisayelaga opura korowa, Mulugu dili namoona a dhedho. 
1TH.2.6	Teto naari kannasayelege othithimihiwa ni nyo, naari ni athu amohi. 
1TH.2.7	Naari nigannave owodha wowaakeliwa pama wona arumiwi a Kirixtu, naali oodhivela ni nyo wona mma onamukameela mwaanaye. 
1TH.2.8	Hiyo nowuudhivelani, nahifuna wuuvahani nyo ohuli Museluve Wapama onadha wa Mulugu mbwenye teto wuuvahani ni dhigumi dheehudhene mwaha wi hiyo nihifiyedha wuudhivelani vajinji. 
1TH.2.9	Amudhi eehu, nyo munowuubuwelela mwemo mulabeliihu, niilibihedhaga mutana ni mahiyu wi nihikale sapo yoonyemela wa nyoovo naalaleyaga Muselu Wapama wakumela wa Mulugu.
1TH.2.10	Nyo muli anamoona eehu, vamohi ni Mulugu wi meeddelo eehu vaari va nyo aKirixtu yaali oweela, owogoowa, oohukanna yoohaleela. 
1TH.2.11	Muhunona wi nuweeddilenaani ni mukalelo oneerana baabi ni anaaye. 
1TH.2.12	Hiyo nuhuuwaraalihani, nuulibihagani mirima, nuulobagani ni ntidi wi mweeddege ni mukalelo wofwaneelela mwa Mulugu, ole wuwiithaneleni muuMweneni mwaaye ni nthithimiho naaye.
1TH.2.13	Teto ninomutamaalela Mulugu nihihiyedhedhaga mwaha wa nda: Nyo vowaakela madhu a Mulugu mwiiwiliinyu wa hiyo, kamwawaakele wona madhu a odheela wa muthu, mbwenye mwaakelile mooligana ni mukaleliiwa ebaribareene wona madhu a odheela wa Mulugu, enalaba mwa nyoovo, wa ale enamuroromela. 
1TH.2.14	Vowi nyo, amudhi eehu, muhukala anamahadhiha a gerezha dha Mulugu mwa Yesu Kirixtu dhili oZhudeya. Nyo muhurabulihiwa ni mulogo weenyu wona teto aliwa yarabulihiwe ni aZhudewu akwiiwa, 
1TH.2.15	ayene empile Nabwiya Yesu ni anamavuhulela, vano teto yooniharahara, kinamudhiveliha Mulugu teto enowawiidda athu aatene. 
1TH.2.16	Aliwa yoonikooddiha wi nihaalaleyelege athu ehili aZhudewu wi evulumuwe. Mowindo aZhudewu alena enotthabwihave dhoothega dheewa. Mbwenye omagomelowa, owali wa Mulugu ohaamorela.
1TH.2.17	Amudhi eehu, mwa mudhidhi vang'ono hiyo nihivenyihiwa vaari va nyo mwa mwiili, kahuwo mmirimani mweehu, mbwenye nnowiilibihedha vajinji wi noone kove dheenyu. 
1TH.2.18	Noofuna odha wi nuwooneni, tthabwa-tthabwa miyo Pawulo dinafuna, ehili dila emohive, mbwenye dila dhijinjidhene, mbwenye Sathana kaanihiyile. 
1TH.2.19	Nabwiya eehu Yesu aawelaga, hiyo nigeemelile vameentoni vaaye, ki yoojejiha yeehu, naari ohagalala, naari yowiithukulelana yeehu enakale ddi? Kanaakale nyoovo? 
1TH.2.20	Ebaribareene, nyoovo muli nthithimiho ni ohagalala weehu.
1TH.3.1	Vahandiliihu ovilela mookwaranya, nahiiwananela okalaga weekiihu oAtena, 
1TH.3.2	omurumiha Timoteyo, ddibilihu. Oliye onalaba ni hiyo mabasa oolaleya Muselu Wapama wa Kirixtu, hiyo nihimurumiha wi oolibiheni, oowaraaliheni munroromeloni mweenyu, 
1TH.3.3	wi ahikalevo muthu onaahiye mwaha wa goyi ela. Nyo muhunona pama wi goyi eyo sisakuleliwiihu. 
1TH.3.4	Nigali vamohi ni nyo, nowuwaaddelani wi nneerege oharahariwa, ebaribareene nda dhihipadduwa wona nyo munooneliinyu. 
1TH.3.5	Mowindo vahandiliimi ovilela, gihimuruma Timoteyo wi ginone nroromelo neenyu, goovaga wi namanyengetha ahuunyengetheni wi mabasa eehu ehikale eebeweene.
1TH.3.6	Dhiinova Timoteyo ohuwelawo oTesalonika wo, ohunaaddela muselu wapama onawoga dha ororomela ni odhivela winniinyuna. Oliye ohunaaddela wi nyo munonuubuwelelave ni odhivela munorabulela onoona wona hiyo teto munarabuleliihu wuwoonani. 
1TH.3.7	Mowindo, addibilihu, arogoriihu, naari ni makathamiho maatene ni goyi yeehu, enanilibiha kopolo sowiiwa wi munolibave munroromeloni mweenyu. 
1TH.3.8	Dhiinova hiyo nnovuma pama, vowi muli oolibeene mwa Nabwiya. 
1TH.3.9	Nafiya vameentoni va Mulugu, ki nnaande omutthettheela addi mowaakwana mwaha wa nyo? Vowi ononivaha ohagalala wuulubale. 
1TH.3.10	Mutana ni mahiyu nnomuloba Mulugu wi nidhe nuwooneni vameentoni wi naakwanelihe dhaatedhene dhinoohaleelani munroromeloni ninniinyuna.
1TH.3.11	Nnoloba wi Mulugu mwiinyeene, Babiihu ni Nabwiya eehu Yesu, anifugulele dila yoofiyana owaninyu wo. 
1TH.3.12	Nnoloba wi Nabwiya onnuwihe ni otekumiha odhivelana weenyu mmohi ni mukwaaye ni wa athu aatene, mooligana ni odhivela weehu wa nyo 
1TH.3.13	wi mirima dheenyu dhilibihiwe, dheelihiwe mowaakwanela vameentoni va Mulugu, Babiihu, adha adhaaga Nabwiya eehu Yesu, vamohi ni oweela mirima aaye aatene. Ameni.
1TH.4.1	Addibilihu, arogoriihu, voomariha, hiyo nowusuuzihani mukalelo wa meeddelo enamudhivela Mulugu, nyo munoharihamo. Vano ninowuulobani, nuuwaraalihagani, mwa Nabwiya Yesu wi mutekumegeve mwiiragana dhedho. 
1TH.4.2	Vowi muhunona masuuziho yuuvahiliihuni ni olamuliwa wa Nabwiya Yesu.
1TH.4.3	Mulugu enafuniiye wa nyo si ela: Mukale oweelihiwa, murabele oraruwa. 
1TH.4.4	Mulugu onafuna wi kadda muthu anone wihiiha mwiili waaye ni mukalelo woweela, woriiheya,
1TH.4.5	muhurumeedhe weeddihiwa ni dhikwaminigwa dha ojeberuwe wona athu oode, ale ehimunonile Mulugu. 
1TH.4.6	Mwa mukalelo ola, ahikalewo muthu onaamuthegele mukwaaye, naari omunyengetha. Wona mwawogeliihu, nuhuuwaraalihani wi Nabwiya oneere wawooniha goyi alene eneerana dhedho. 
1TH.4.7	Vowi Mulugu kaniithanele dha ojeberuwe mbwenye oniithanele wi nikale oweela mirima. 
1TH.4.8	Vano ole onavaanya dhoosuuziha nda kanamvaanya muthu mbwenye onamvaanya Mulugu mwiinyeene, ole onoovahani Muneba waaye woweela.
1TH.4.9	Owoga dha odhivelana kinafuneya wi guulebeleni vowi nyo muhusuuzihiwa ni Mulugu wi mudhivelanege mmohi ni mukwaaye. 
1TH.4.10	Ebaribareene, fu odhivela wewo onoonihiinyu wa aKirixtu aatene enafwanyeya murudda waatene wa oMasedoniya. Mowindo, amudhi eehu, nnowuulibihani wi mutekumegeve mweeraganaave dhedho. 
1TH.4.11	Musayelege weedda moofwaasa, muzuzumelege dhili dheenyu, mulabege mabasa ni madada eenyu-eenyu wona hiyo muusuuziheliihuni. 
1TH.4.12	Mowindo muneere mweeddege pama vameentoni va ale ehili aKirixtu teto muhukalena yowuuhaleelani.
1TH.4.13	Amudhaaga, nnafuna wi munone ebaribari ya ale ekwile wi muhukalege ookubanya wona athu ale ehinna ejejihedho. 
1TH.4.14	Hiyo akala nnorumeedha wi Yesu ahikwa, ohuvenyihiwa muukwani, nihikanna ebaribari wi Mulugu oneere waadhana ni Yesu ale ekwile emuroromelaga oliye. 
1TH.4.15	Hiyo nnowuwaaddelani odheela madhu a Nabwiya dhowi: Hiyo nnaakalewo, nigalive ameentweene nlabo noodha Nabwiya Yesu kannaathukuleliwe odhulu vowambeela waakwaranya ale ekwile wale. 
1TH.4.16	Nabwiya mwiinyeene oneere okita odhulu ni okuwa wa olamulo ni ndhu na musogoleli a angero ni oruma wa palaza ya Mulugu, vano ale ekwile mwa Kirixtu enadha ekale araaji ovenyihiwa muukwani.
1TH.4.17	Vooharela, hiyo nnaakale ni egumi, nneere othukuleliwa odhulu mmuraboni vamohi ni aliwa wi nagumane ni Nabwiya, vano nnakalegeve ni Nabwiya okala ni okala. 
1TH.4.18	Mowindo, ni madhu ala mulibihanege mmohi ni mukwaaye.
1TH.5.1	Addibilaga, arogoraga, kahuwo dhoofuneya wi miyo guulebeleni dha mudhidhi onaadhe Nabwiya, 
1TH.5.2	vowi nyoovo muhunona wi ebaribari nlabo na Nabwiya nnadha nidhe wona mbava onadha ni mahiyu. 
1TH.5.3	Athu vinaawogigiiwa, yiiraga: <<Elabo yaatene eli murenddele, kuli yowoopiha>>, otolosiwa funaadheliiwa mowaaguva, onakale wona mwihiyana a wari, dhafiya dhoovoreya dha obala mowaaguva. Mowindo kalivo onaadhe avulumuwe.
1TH.5.4	Mbwenye nyo, amudhaaga, kamuli mwiipipini wi nlabo nddo nidhe mowuururumusani wona mbava. 
1TH.5.5	Nyo mwaatene muli ahima a mowaara, ahima a mutana. Hiyo kanili a mahiyu naari a mwiipipini. 
1TH.5.6	Mowindo kanigonelevo wona dhineera athu ajinji, mbwenye nikale meento, niyiing'anelege. 
1TH.5.7	Vowi ale enagona, enagona ni mahiyu, enalezela, enalezela ni mahiyu. 
1TH.5.8	Hiyo nili a mutana, mowindo niyiing'anelege, niware nroromelo ni odhivela wona dhowiithiithihedhana teto niware ojejiha ovulumusiwa wona kapaseti. 
1TH.5.9	Mwaha wi Mulugu kaniithanele okoniwa, mbwenye wi naakele ovulumusiwa odheela wa Nabwiya eehu Yesu Kirixtu, 
1TH.5.10	ole onikwele wi naari nigali meento, naari nigonaga, nikalegeve vamohi ni oliye.
1TH.5.11	Mowindo mutodolanege, mulibihanege mmohi ni mukwaaye wona muneereliinyu.
1TH.5.12	Amudhi eehu, vano ninowuulobani wi mwariihege ale enalaba vaari veenyu, yuusogolelagani mwa Nabwiya, yuusumululagani. 
1TH.5.13	Mwawunnuwihege vajinji ni odhivela mwaha wa mabasa enahiddiiwa. Nyo mukalege mmurenddeleni mmohi ni mukwaaye. 
1TH.5.14	Amudhi eehu, nnowuuwaraalihani mwaasumululege ale ehinalaba, mwaalibihege aliba wukuuwa, mwaakamihedhege amangoonya, mvilelege ni aatene. 
1TH.5.15	Mwiing'anege ahikalevo onaalivele yabure ni yabure, mbwenye mwiirelanege dhapama vaari va nyo ni athu aatene. 
1TH.5.16	Malabo maatene muhagalalege. 
1TH.5.17	Kamwihiye olobela. 
1TH.5.18	Mwa dhowiireya dhaatedhene mmutthettheelege Mulugu, ndo sinafuniiye wi nyo mwiiregena mwa Yesu Kirixtu. 
1TH.5.19	Kamuthimihe munddo oli Muneba Woweela. 
1TH.5.20	Kamunyemulege dhoovuhulela. 
1TH.5.21	Mbwenye mweehege dhego dhaatedhene, muhalegena dhili dhapamadha. 
1TH.5.22	Mwa dhaatedhene dhili dhabure murabelege.
1TH.5.23	Mulugu a murenddele oweeliheni mowaakwana. Eerihe wi mineba dheenyu, dhigumi dheenyu ni mwiili dheenyu dhikale dhoologoleliwa mowaakwana ofiyedha vinadheege Nabwiya eehu Yesu Kirixtu. 
1TH.5.24	Mulugu onowiithanani doororomeleya, oliye oneere wuweelihani.
1TH.5.25	Amudhi eehu, munilobelelege hiyo. 
1TH.5.26	Mwaalojele aKirixtu aatene ni bezhu ya odhivelana wa eKirixtu. 
1TH.5.27	Ginowuulobani mowuuwaddihedhani ni owodha wa Nabwiya wi kaarata ela yeelengiwe vameentoni va aKirixtu aatene.
1TH.5.28	Mahala a Nabwiya eehu Yesu Kirixtu ekale ni nyo.
2TH.1.1	Wa athu a gerezha ya oTesalonika, ayene eli muumohini mwa Mulugu Babiihu ni mwa Nabwiya Yesu Kirixtu. Di miyo Pawulo, Silivano ni Timoteyo nnowuulebelani kaarata ela.
2TH.1.2	Mulugu Baba ni Nabwiya Yesu Kirixtu yuuvaheni mahala ni murenddele mmirimani mweenyu.
2TH.1.3	Addibilaga, arogoraga, soofuneya nimutthettheelegeve Mulugu wa nyoovo, ela sili yapama mwaha wi nroromelo ninna nyo nnowunnuwave, odhivela winniinyuna mmohi ni mukwaaye onoweenjedhedheya mwa nyo. 
2TH.1.4	Mowindo, hiyo naawogaga ni gerezha dha Mulugu nnowiithukulela mwaha wa ovilela ni nroromelo nnoonihiinyu vaari va dhooharahariwa dhaatedhene ni goyi enavileliinyuna.
2TH.1.5	Dhaatedhene nda dhinowiirela onamoona wi Mulugu onothonga mowogoowa, ohuuvuwihani okala oofwaneelela onamurala muuMweneni mwaaye, vowi bu mwaha wa Omwene olena onooneliinyu goyi. 
2TH.1.6	Mulugu onathonga mowogoowa, onoodha awoonihe goyi ale enowoonihani goyi, 
2TH.1.7	vano oovaheni ovuma nyo munaharahariwa vamohi ni hiyo. Ndo, dhinaapadduwe Nabwiya Yesu adha adhaaga odhulu ni angero aaye akopolo, 
2TH.1.8	mwa malumi a muunddo. Oliye onoodha awoonihe goyi ale ehimunonile Mulugu ni ale ehineewelela Muselu Wapama wa Nabwiya eehu, Yesu. 
2TH.1.9	Aliwa eneere woona goyi ni otolosiwa wamukala-kala enaakale woolapela vameentoni va Nabwiya, woolapela wa nthithimiho na opogo waaye. 
2TH.1.10	Nda dhineereye nlabo nneeriiye adhe wi athithimihiwe mwa oweela mirima aaye wi atikiniwe ni aatene yaroromele, teto nyo mwaroromele onamoona weehu.
2TH.1.11	Mwa ela hiyo nnowuulobelelanive wi Mulugu eehu owiireni oofwaneelela wiithaniwa weenyu, wi Mulugu ni owodha waaye aakwanelihe dhego dhapama dhaatedhene dhinoobuweleliinyu wiirana, ni mabasa eenyu maatene enadheela mwa nroromelo. 
2TH.1.12	Mowindo ndina na Nabwiya eehu Yesu nneere othithimihiwa mwa nyo, vano nyo mwa oliye, mooligana ni mahala a Mulugu eehu ni a Nabwiya Yesu Kirixtu.
2TH.2.1	Addibilaga, arogoraga, owoga dha odha wa Nabwiya eehu, Yesu Kirixtu ni ogumanela weehu ni oliye, ginowuulobani nyo 
2TH.2.2	wi muhukale ookathamiheya naari owoopopiheya ni moobuwelelo naari ni madhu naari ni makaarata enakalahi enadheela wa hiyo yiiraga: <<Nlabo noodha Nabwiya nihifiya>>. 
2TH.2.3	Muhurumeedhe wi muthu oonyengethegeni ni mukalelo mmohi. Nlabo noodha Nabwiya nihinafiye, onoodha okale wiinyuwela, veva oneere ooneyihiwe mulobwana oohiiwelela, oli mwaana oorimeela. 
2TH.2.4	Onoodha eeddane ni dhaatedhene dhedho athu dhineebedhiiwa, eethukulelege vadhulu va amilugu aatene. Oliye yeeka onoodha eekaraatihe mu nyuba ya Mulugu eevuwihaga oliyeene wi dili Muluguya.
2TH.2.5	Kamunoobuwelela wi ngali ni nyo, goowogesa dhego dhedhi? 
2TH.2.6	Vano nyo muhunona ele ehinamwihiya dhiinova wi ooneyihiwe mmudhidhini waaye. 
2TH.2.7	Vowi kopolo dhowiipiteya dhohiiwelela dhihambeela olaba, mbwenye ehikalavo ehinahiya dhedho dhiinova, ofiyedha oliye asusihiwe. 
2TH.2.8	Vano oneere wooneyihiwa ooholowa ole, oyene Nabwiya Yesu oneeriiye ampe ni ovudheelela wa mwela wa muwano mwaaye, vano oneere ombwanyula ni mooneyelo a odha waaye. 
2TH.2.9	Odha wa ooholowa oyo, onaakale mwa mabasa a Sathana ni owodha waatewene, dhitoonyihedho ni dhootikiniha dhoonyengetha. 
2TH.2.10	Oliye oneerege wiirana mikalelo dhaatedhene dhabure wi aanyengethege ale enarimeela, vowi ehikoodda odhivela ebaribari yaavulumuse. 
2TH.2.11	Mwaha wowi ehikoodda ebaribari, Mulugu onowaarumihedha kopolo dhowaaviriganiha wi erumeedhege dhooratha, 
2TH.2.12	wi ekoniwe aatene yaharoromele ebaribari, yahagalala mwa dhohogoowa.
2TH.2.13	Soofuneya hiyo nimutthettheelege Mulugu malabo maatene mwaha wa nyo, amudhi eehu oodhivela mwa Nabwiya, vowi Mulugu ohuusakulani wona furuuta dhowambeela wi mvulumusiwe odheela moweelihiwa mwa Muneba, odheela nroromelo mwa ebaribari. 
2TH.2.14	Owoga dha ovulumusiwa wula, Mulugu wuwiithaneleni odheela Muselu Wapama wi mukalena epaddi munthithimihoni na Nabwiya eehu Yesu Kirixtu. 
2TH.2.15	Mowindala, amudhaaga, kalani oolibeene, mulogolele mukalelo woweedda musuuzihiwiinyu ni hiyo, naari mwa madhu naari mwa kaarata yeehu.
2TH.2.16	Vano mwiinyeene Nabwiya eehu Yesu Kirixtu ni Mulugu Babiihu, ole onanidhivela, ohunivaha mwa mahala otodoliwa woohumala, ojejihedha wapama; 
2TH.2.17	oliyeene atodole mirima dheenyu teto oolibiheni wi mwiiregena, muwogege dhaatedhene dhili dhapama.
2TH.3.1	Addibilaga, arogoraga, voogomihedha, munilobelelege wi madhu a Nabwiya emwadheye mowaaguva teto ekale oothithimiheya wona mwemo mweereliinyu. 
2TH.3.2	Lobelagani wi Mulugu anitapule mwa athu ooholowa, abure, vowi kahuwo aatene yinna nroromelo. 
2TH.3.3	Mbwenye Nabwiya doororomeleya, oliye onowuulibihani ni wuukameelani wa Nambure. 
2TH.3.4	Nnomuroromela Nabwiya wi nyo munowiirana, muneere wiirana dhaatedhene dhinowaaddeliihuni. 
2TH.3.5	Nabwiya asogolele mirima dheenyu wi mmudhivelege Mulugu ni ntidi nanna Kirixtu.
2TH.3.6	Amudhaaga, mwa ndina na Nabwiya eehu Yesu Kirixtu hiyo nahuulamulani wi mmurabelege ddibila oli aatene ohunalaba, ole ohunahara masuuziho yaavahiliihu. 
2TH.3.7	Vowi nyo muhunona wi soofuneya munihadhihege, mwaha wi nikalaga ni nyo kanaali oohulaba, 
2TH.3.8	kanaakelile yooja ya muthu nihimulivile korowa, mbwenye moohiyaniha, noolaba vajinji mookathamiheya mahiyu ni mutana wi nihikale yoonyemela wa mmohi a mwa nyo. 
2TH.3.9	Ebaribareene soofwaneelela wi mwaakamihedhege ale enoosuuzihani,
2TH.3.10	Nikalaga ni nyo, hiyo nahuulamulelani dhowi: <<Akalavo muthu ohunalaba teto kajege>>. 
2TH.3.11	Mowindo, nihiiwa wi amohi mwa nyo booyimwa, kinalaba, mbwenye enavolowela dha akwiiwa. 
2TH.3.12	Wa athu ala nahaalamulela, waaloba mwa ntidi mwa Nabwiya eehu Yesu Kirixtu wi elabege mofwaasa ejege yooja yeeweene. 
2TH.3.13	Vano nyo, amudhaaga, muhugome wiirana opama.
2TH.3.14	Vakala muthu ohunaharihamo enawoga hiyo mukaaratani mu, mudidele dhowiira dhaaye teto kamutugumanege ni oliye wi akalegena manyazo. 
2TH.3.15	Mwa dhaatedhene kammoonege wona mwiiddani eenyu, mbwenye mmuxagihege wona ddibilinyu.
2TH.3.16	Nabwiya mwiinyeene a murenddele oovaheni murenddele mudhidhi dhaatedhene ni makalelo maatene. Nabwiya akale ni nyo mwaatene.
2TH.3.17	Miyo Pawulo, ginaleba malojelo ala ni ndada naaga. Eyene eli etoonyihedho ya makaarata aaga-aaga maatene. Ginaleba ni mukalelo olena.
2TH.3.18	Mahala a Nabwiya eehu Yesu Kirixtu ekale ni nyo mwaatene.
1TI.1.1+1TI.1.2	Wa we Timoteyo, mwaana aaga-aaga munroromeloni. Di miyo Pawulo, murumiwi a Yesu Kirixtu, wona mwaathongele Mulugu, Mvulumusi eehu ni Yesu Kirixtu, oli ojejihedha weehu.
1TI.1.1+1TI.1.2	Mulugu Baba ni Yesu Kirixtu Nabwiya eehu yuweeddiwele thagaraga, yuuvahe mahala ni murenddele mmurimani mwaawo.
1TI.1.3	Vamaruwiimi Gidhowaga oMasedoniya, gahuuloba wi ohale oEfeso waahiihege athu amohiwa enasuuziha dhooholosa. 
1TI.1.4	Ehiye ohela mmurimani thalako dheebeweene ni osasanyedha mandina a makolo. Nda dhinowambeeliha ovaanyihana, kadhinasuuziha dha olamula wa Mulugu, mwa nroromelo. 
1TI.1.5	Waathonge ndala wi vikale odhivela wookumela mmurimani mowaakwanela, mmurimani moohukanna yego yooruniha ni nroromelo noohukanna epa meento. 
1TI.1.6	Athu amohi yahihiya dila ela, oharaga madhu eebeweene, ofiyedha oholowa. 
1TI.1.7	Aliwa enofuna okala anamasuuziha a malamulo, mwa dhaatedhene kineewesesa ddi aliweneene dhinawogiiwa naari dhinafuniiwa okokomeza.
1TI.1.8	Nihinona wi Malamulo bapama, yatapuleliwa ni mukalelo wofwaneelela. 
1TI.1.9	Nnonaga teto wi malamulo kiheleliwe athu ooharihamo, mbwenye eheleliwe athu ooholowa, oohiiwelela, eheleliwe oothega, oohulobela wa Mulugu, athu owaapa ababiwa, ameewa ni athu amohi. 
1TI.1.10	Eheleliwe mwaha wa ale elemeelele ojeberuwe, alobwana oorarusana alobwanave, eheleliwe mapanga, athu ooratha, oolibela mooratha teto aatene owiirana dhoorunihiwa ni dhoosuuziha dha ebaribari. 
1TI.1.11	Dhoosuuziha dhedhi dhinafwanyeya mMuseluni Wapama onawoga dha nthithimiho na Mulugu ooriiheya, oyene oliye mwiinya wagilogolelihiiye.
1TI.1.12	Ginomutamaala Yesu Kirixtu, Nabwiya eehu, oyene ogivahile kopolo dha mabasa ala teto vogoona ororomeleya waaga ohugivaha mabasa oomwiimelela. 
1TI.1.13	Naari wale gamunyemulave, gimurabulihaga ni wiithukulela. Mbwenye Mulugu ahigeeddiwela thagaraga mwaha wi geerana moohunona, vowi gaali oohukanna nroromelo.
1TI.1.14	Mahala a Nabwiya yahigikuthuwela mookwaranya, ahigivaha nroromelo ni odhivela dhedho dhinniihuna mwaha wowiiwanana ni Yesu Kirixtu. 
1TI.1.15	Ala bi madhu oororomeleya, oofwaneelela waarumeedhela ni murima waatene, Yesu Kirixtu adhiile vati vano wi aavulumuse athu oothega. Vano mwa aliwa miyo gili oothega ookwaranya. 
1TI.1.16	Mbwenye gaheeddiweliwa thagaraga, mwaha wa Yesu Kirixtu, naari ngalive oothega ookwaranya ndala, oonihe olevelela waaye waatewene wi gikale nifwanafwaniho nowaavileliha athu aatene, enaadhe emuroromele wi yaakele egumi yoohumala. 
1TI.1.17	Wa Mwene amalabweene, oohukwa, oohooneya, oyene oliye yeeka dili Mulugu, okale nriiho ni nthithimiho okala ni okala. Ameni.
1TI.1.18	We Timoteyo, mwaanaga, ginowuulamulela nda mooligana ni dhedho anamavuhulela dhawogiliiwa wale dha we. Madhu ayene yuukamihedhe owana koddo yapama, 
1TI.1.19	oganna nroromelo teto ni murima wowogoowa. Amohi kayeewelele vevale mirima dheewa dhaarunihiiwa, mowindo nroromelo neewa nahinoongeya. 
1TI.1.20	Mwa ayene mmohi di Heminewu, mmohiwa Alixandere, athu ayene gihaapeleka wa Sathana wi esuuze ehimunyemulege Mulugu mwabure.
1TI.2.1	Vowambeela wa malamulo ala maatene ginowuulobani wi voolobela okalege malobelo oolobelelana ni waalobelela athu, vamohi ni matthettheelo. Elobeleliwege athu aatene. 
1TI.2.2	Mwaalobelelege mamwene ni aatene alene eli ni othongi wi nikale ni egumi yoopwaasa ni yamurenddele, nimuthithimihege Mulugu mwa dhaatedhene ni oriihedha. 
1TI.2.3	Nda sapama ni dhoohagalasa vameentoni va Mulugu, Mvulumusi eehu. 
1TI.2.4	Oliye onafuna athu aatene evulumuwe, enone ebaribari.
1TI.2.5	Vowi Mulugu oli mmohi baahi,
1TI.2.5	ni namaandaniha mmohi vaari va Mulugu ni athu,
1TI.2.5	muthu ole nnamwiiriihu Yesu Kirixtu.
1TI.2.6	Oliye ahiiveleela okala namoobola a athu aatene.
1TI.2.6	Ola onamoona mwa mudhidhi wofwaneelela.
1TI.2.7	Mwa ela ohugisakula wi gikale namalaleya aaye teto murumiwi, owasuuziha athu a malogo mamohi madhu a nroromelo ni ebaribari. Kaginooratha, eehi, ginawoga ebaribari.
1TI.2.8	Ginofuna alobwana voolobela egwelihege madada vili vaatevene, ekalege oweela mirima ni oohutakaleliwa, naari ookangana.
1TI.2.9	Emodha-modhave teto ahiyana yiiwomihedhege ni mukalelo woothithimiheya mwa tthottho ni dhoowara dhoofwaneelela. Ehiiwomihedhege ni mathithi owiira waaluwa moowaatthabwiha, naari ni dhoowiiwomihedhana dha oro. Ehiiwomihedhege ni osanga, naari ni dhoowara dhookwima. 
1TI.2.10	Yiiwomihedhege ni meerelo apama wona moofwaneelela ahiyana ayene eneera wi boomutamaala Mulugu. 
1TI.2.11	Ahiyana vosuuzihiwa ekalege oomaala ni murima wowiiyeviha. 
1TI.2.12	Kaginarumeedha wi mwihiyana asuuzihege naari okala ni othongi va alobwana akalege oomaala. 
1TI.2.13	Sowi Adamu dambeele opaddusiwa vooharela Eva.
1TI.2.14	Adamu kaanyengethiwe mbwenye mwihiyana danyengethiwe, okala ohiiwelela.
1TI.2.15	Mowindala mwihiyana onoodha avulumusiwe mowaabala ahima, akalave munroromeloni, moodhivela, akalave moweela ni moofwaneelela.
1TI.3.1	Ala bi madhu oororomeleya a ebaribari eneeriwa: <<Akala muthu onofuna mabasa owaang'anela gerezha, ohufuna mabasa oothukuwa>>. 
1TI.3.2	Owaang'anela gerezha akalege muthu oohukanna yowanganyedhiwana, akale mulobwana a mwihiyana mmohi baahi, akale owiiruniha, a moobuwelelo a tthottho, anriiho, oowawaakela aleddo ni owaakwaniha osuuziha pama. 
1TI.3.3	Kakale namalezela, kakale oowaniha, mbwenye oopwaasa, oohukangana ni athu, ni oohudhiveliwa korowa. 
1TI.3.4	Akale oonona weeddiha murala waaye pama ni waalela anaaye pama wi ekale owiiwelela ni anriiho ebaribareene. 
1TI.3.5	Akala muthu kanonile weeddiha pama murala waaye, ki onahiddeele gerezha ya Mulugu addi? 
1TI.3.6	Ahikale muthu oothwaruwa dhiino-dhiino mugerezha, woova wi oneethukulelege ni omorela mmusapani mwa Sathana ni othongiwa wona mwemo Sathana mwathongeliwiiye. 
1TI.3.7	Weenjedhedha, vevo akale muthu owi ni oodeene enomuriiha wi onanyemuliwege ni omorela mmusapani wa Sathana.
1TI.3.8	Emodha-modhave ni maddiyakoni: ekale owiirana dha epogo, oohuwogamo wiinddi-wiinddi, oohukala oolemeelela dhoolezeliha, oohudhiveliwa bure mpurelo wa korowa. 
1TI.3.9	Ekale athu a murima woohukanna yego yowaaruniha voologolela ebaribari ya nroromelo nenddo Mulugu naavuhuleliiye. 
1TI.3.10	Ala teto yambeele weehiwa, vano vooharela, akala kinna dhoohiyana ethukule osogoleli wa orumiwi. 
1TI.3.11	Emodha-modhave teto ahiyana ekalege owiirana dha epogo, ehikale oorabwe, oonona ni oororomeleya mwa dhaatedhene. 
1TI.3.12	Maddiyakoni ekalege a mwihiyana mmohi baahi. Ekalege owaalela aniiwa pama, oweeddiha teto pama mirala dheewa. 
1TI.3.13	Vale athu oohidda mabasa owiimelela mowaakwanela pama, enoofwanya bili yapama ni oliba murima voowoga ebaribari vowi nroromelo neewa nili mwa Yesu Kirixtu.
1TI.3.14	Veva ginoolebeliimi dhedhi, ginojejihedha odha ofiya owaninyu wewo mowaaguva. 
1TI.3.15	Mbwenye garibeliwa dhedho giwogiliimi dhinowuunoniha dha mwemo athu munafwaneeleliiwa okala mmuralani mwa Mulugu, eyene eli gerezha ya Mulugu a egumi ni mulongothi wootibeliha ebaribari. 
1TI.3.16	Moohaanganyedha, yawipiini ya yoweebedha yeehu si elubale:
1TI.3.16	<<Oliye ahooneyela agali ni mwiili wa emuthu,
1TI.3.16	Muneba Woweela wahimwiirela onamoona wi dooharihamo,
1TI.3.16	angero yahimoona,
1TI.3.16	ahilaleyiwa vaari va athu a malogo maatene,
1TI.3.16	athu a mwiilaboni yaatene ya vati yahimuroromela,
1TI.3.16	Oliye ahithukuliwa odhowa odhulu mu nthithimiho>>.
1TI.4.1	Muneba Woweela onowoga mowiiweya wi mwa malabo oomariha, athu amohi enoodha ehiye omuroromela Kirixtu. Enoodha yiiwelelege mineba dhoonyengetha ni dhoosuuziha dhodheela mwa mineba dhootakala. 
1TI.4.2	Dhoosuuziha dhedhi dhinakumela mwa onyengetha wa athu ooratha, ayene mmurimani mweewa eli okweene wona mpahiwe ni mugogo wa munddo. 
1TI.4.3	Enowaahiiha athu otela, waathongaga otadha dhooja. Dhedho Mulugu dhapaddusiliiye wi ejege moomutthettheela, ayene enamuroromela ni onona ebaribari.
1TI.4.4	Ebaribareene dhaatedhene Mulugu dhipaddusiliiye sapama, kavili yego yowi muthu atadhege, aakelelaga moomutthettheela,
1TI.4.5	Dhinoweelihiwa ni madhu a Mulugu ni malobelo.
1TI.4.6	Wawaaddelaga dhedhi aKirixtu akwaawo, oneere okala mwiimeleli apama a Yesu Kirixtu, ooleliwa ni madhu a nroromelo ni dhoosuuziha dha ebaribari dhinahariiwe. 
1TI.4.7	Thalako dheebeweene, dhoomunyemula Mulugu orabelege. Wiilibihe ni olemeelela omuriiha Mulugu. 
1TI.4.8	Olemeeleliha dha mwiili onapurihamo vang'ono, mbwenye egumi yoolemeeleliha omuriiha Mulugu enopuriha dhaatedhene. Onororomeliha egumi ela vano teto egumi yoosogolo. 
1TI.4.9	Ala bi madhu oororomeleya oofwaneelela waarumeedhela ni murima waatene. 
1TI.4.10	Va mwaha olena nnohidda mabasa mooliba ni weeseesa okwaranya, sowi yoojejihedha yeehu eli wa Mulugu eegumi. Oyene oli Mvulumusi a athu aatene, tthabwa-tthabwa oomuroromela Kirixtu.
1TI.4.11	Waalamulege ni waasuuziha dhedhi. 
1TI.4.12	Muthu ahuuvevuse mwaha vowoona wi oli muzombwe, mbwenye okale nifwanafwaniho mwa aKirixtu aatene mwa madhu aawo, meeddelo aawo, odhivela waawo, nroromelo ni moweela. 
1TI.4.13	Ofiyedha gidhe, wiiregena mwa ntidi waweelengela athu madhu a Mulugu, waalaleyela ni waasuuziha. 
1TI.4.14	Ohunyemule mvahi wa mahala oli mwa weevo. Waakeliiwe odheela mmadhuni ooreelihiwa vowuuhela madada apogo.
1TI.4.15	Wiiregena mabasa ala moohariha ni wiiveleela, athu aatene eneere yoone wi egumi yaawo ya onamaang'anela enowunnuwa. 
1TI.4.16	Wiing'anelege okala wa egumi yaawo osasanyedhaga dhinasuuzihiiwe. Odidele dhedho. Weeragana dhedho onowiivulumusa weevo, vamohi ni ayene enoovuruwana.
1TI.5.1	Muthu pogweene kumusumululege moomunyanyuwela, mbwenye wiirege omwaaddela wona ababo. Azombwe wiirege wawaaddela wona addibilo 
1TI.5.2	Ahiyana apogweene wiirege wawaaddela wona amaayo, anamwali wiirege wawaaddela wona arogoriyo, moweela mwaatemwene.
1TI.5.3	Waariihege ahiyana amaamukwele, ayene eli amaamukwele a ebaribari. 
1TI.5.4	Maamukwele winna ahima naari adhule, ayene esuuze omuthithimiha Mulugu vaade veewa ni waawelihedha ayene yaabalile. Vameentoni va Mulugu, mabasa ala eli owaakeliwa. 
1TI.5.5	Maamukwele a ebaribari, oohukanna mmohi oomukamihedha, oyene ohelile yoojejihedha yaaye wa Mulugu, onolobela moohuhiyedhedha mutana ni mahiyu wi Mulugu amukamihedhege. 
1TI.5.6	Mbwenye mma maamukwele oneehagalaliha ni dha vati vano, naari agali mugumi, oli ookweene. 
1TI.5.7	Waalamulelege dhego dhedhi wi ekalege oohukanna muladdu. 
1TI.5.8	Akala muthu kanaakameela amudhi aaye, tthabwa-tthabwa a mmuralani mwaaye mwemo, oyene ohuthathila nroromelo naaye, otakala waaye pookwaranya wa muthu oohuroromeleya.
1TI.5.9	Maamukwele ahirumeedhihiwe ovolowa mulixtani na nikuru na ahiyana ahinaakwanihe yaaka makumi matanu nammohi (60). Akale owi ateliwege ni mulobwana mmohi, 
1TI.5.10	oononeya ni meerelo apama. Akale wi ahaalela anaaye pama, oowawaakela aleddo pama, oowaahabiha manyalo athu oweela mirima, owaakamihedha athu yaali mugoyini. Akale teto mma owiiveleela wiirana meerelo maatene apama.
1TI.5.11	Mbwenye ahiyana amaamukwele a yaaka vang'ono ohaataganyihedhege waaleba munikuruni nddi. Vale dhoofuna dheewa dhambeela, enaafunege dhooteliwa, omwihiya Kirixtu. 
1TI.5.12	Vevo enofwanyeya egathegile, mwaha woohulogolela yoororomeliha yeewa yowambeela yeeriliiwana. 
1TI.5.13	Weenjedhedha nda, enolemeelela woonaga okala, mowindo enaakalelege weddeedda mmavade mwa athu. Vano teto kineeddelege ebeweene, eneerege waaba evolowelaga dhaanya, ewogaga dhoohufwaneelela owogiwa. 
1TI.5.14	Mowindala ginowuulaga wi ahiyana amaamukwele a yaaka vang'ono eteliwege, yaabalege ahima, yeeddihege pama mirala dheewa wi amwiiddani eehu nihaavahe mwaha wonaabana. 
1TI.5.15	Amohi yahiholowa ebaribareene omuharaga Sathana.
1TI.5.16	Mwihiyana muKirixtu akanna anaamudhi amaamukwele aakamihedhege oliye, dhoorusa nda ahinyemelihe gerezha. Mowinda gerezha eneerege waanda waakamihedha amaamukwele oohukanna owaakamihedha.
1TI.5.17	Apogo a gerezha oosogolela pama, ekale oofwaneelela waariiha mookwaranya, tthabwa-tthabwa ayene enahidda mabasa oolaleya madhu a Mulugu ni osuuziha. 
1TI.5.18	Vale Dhoolebiwa dhini, <<Ng'ombe enambubudda tirigu, kumage vamulomoni>>. Vamohiviwa dhini, <<Namalaba doofwaneelela waakela yoolivela yaaye>>.
1TI.5.19	Madhu oomwaaba mpogo a gerezha ohurumeedhege, vaahikala anamoona abiili naari araaru.
1TI.5.20	Oodidela othega waasumululege vameentoni va aatene wi amohiwa teto yoovege. 
1TI.5.21	Vameentoni va Mulugu, vameentoni va Yesu Kirixtu ni vameentoni va angero aatene, guhuulamula wi oharege malamulo alena mowogoowa. Ohaakulelege mwaha ohiiwale pama, kawiirena yego moosakula. 
1TI.5.22	Kawaaguvelege omuhela madada muthu. Mowindala kurumeedhele yoothega ya athu amohi, ologolele weela wa murima waawo pama.
1TI.5.23	Ohiye ong'waga mahinjeve mwaha woobulelana mbaani wiinddi-wiinddi omung'wege vinyu vang'ono.
1TI.5.24	Sowi dhoothega dha amohi dhinowooneya voweela kuwoge wene muladdu dheewa, mbwenye amohi dhoothega dheewa enanona vasogoloviwa vamawogelo muladdu baahi. 
1TI.5.25	Emodha-modhave teto meerelo apama enowooneyela voweela, ale ehinooneya kinaakale oologoheya mudhidhi dhaatedhene.
1TI.6.1	Ayene eli mfingwini ya odhaari yawoonege anabwiya eewa wona oofwaneelela. Yawiirelege nriiho mwiibaribarini wi athu enaanyemulege ndina na Mulugu ni dhedho dhinasuuzihiihu. 
1TI.6.2	Ayene yinna anabwiya eewa aKirixtu, kayaavevusege vowoona wi oddibila ni orogora. Moohiyaniha, yawiimelelege mookwaranya, vowi aliwa enokamihedheya ni mabasa eewa, naaliweene teto bi aKirixtu oodhivela.
1TI.6.2	Waasuuzihege ni waalaleyela dhego dhedhi. 
1TI.6.3	Weera omfwanya muthu onasuuziha dhoohiyana ni dhedhi, oohurumeedha ebaribari ya madhu a Nabwiya Yesu Kirixtu ni dhoosuuziha dhowiiwanana ni egumi yoomuriiha Mulugu, 
1TI.6.4	muthu owinda dowiithukulela ni oogaya, oohunonelamo yego. Mmurimani mwaaye doobulela, oofunesesa ovaanya ni okangana mwa madhu eebeweene. Dhedhi dhinodhiiha wiiddana, ohiiwanana, wiinkedhana, wuubuwelelana dhabure, 
1TI.6.5	dhinodhiiha ozhihana mirima woohuhiyedhedha vaari va athu ayene tthottho dheewa dhihinoongeya vano kinaakwaniha odidela ebaribari. Aliwa enoobuwela wi omweebedha Mulugu si dila yoofwanyela mpurelo.
1TI.6.6	Ebaribareene, omweebedha Mulugu onopuriha vajinji, akala muthu onohagalala ni dhedho dhinniiyena. 
1TI.6.7	Nivolowaga mwiilaboni ela ya vati kanathukulile yego, naakumagamo kannaakwanihe othukula yego. 
1TI.6.8	Nakalana dhooja ni dhoowara, dhinaakwanele dhedhi. 
1TI.6.9	Mbwenye ale oofuna oreela, enomorela moweehiwani, enomagiwa mmusapani wa dhoofuna dhijinji dhoolodhowa ni dhoonoonga. Dhifunelo ndo dhinowaabwiniha orimeela mowoopiha.
1TI.6.10	Nipara na dhootakala dhaatedhene fudhiveliwa korowa. Mwaha woosilila korowa amohi yahiiholosa, yahihiya dila ya nroromelo, yahiilata ni dhoovoreya dhijinji.
1TI.6.11	We, muthu a Mulugu, dhaatedhene dhedhi othawe. Okalelegena murima woosayela oharihamo, woomuriiha Mulugu, oororomeleya. Okalegena murima woodhivela, wa ntidi ni woopwaasa. 
1TI.6.12	Owanege koddo yapama ya nroromelo. Ohiddeele egumi yoohumala yiithaneliwiiwe ni Mulugu, yasorihiliiwe vameentoni va anamoona ajinji. 
1TI.6.13	Vameentoni va Mulugu oyene onavaha egumi dhego dhaatedhene ni vameentoni va Yesu Kirixtu eemelile awogaga pama vameentoni va Pontiyo Pilatu, ginowuulamula wi: 
1TI.6.14	Oharihe nlamulo ndda moohuthega ni moothithimiheya ofiyedha nlabo nowooneya Nabwiya eehu Yesu Kirixtu. 
1TI.6.15	Wooneya wewo oneeriiwena ni Mulugu mwa mudhidhi wofwaneelela. Oliye di oothithimiheya, onalamula. Mwene a amamwene Nabwiya a anabwiya. 
1TI.6.16	Oliye dihinakwa, onakala mowaara woohaddameleya, kalivo muthu aabihilege omoona naari onaande omoona. Wa oliye okale nthithimiho ni kopolo dhoohumala Ameni.
1TI.6.17	Athu ayene eli ooreela mwa dhego dha vati vano, waalamulege wi ehigayege naari ororomela yooreela eyene ehinanoneya wona yoologela. Mbwenye emuroromelege Mulugu oyene onanivaha dhaatedhene wi nihagalalege. 
1TI.6.18	Waalamulege wi yiiregena dhapama wi ekalege ooreela mwa meerelo apama, oofeewa mada, oodhiveliwa ogawana ni oohukanna. 
1TI.6.19	Ndala enoodha edhuugelele dhooreela dhoodhiva ni dhoologela dhedho dhinoodha dhaakamihedhe osogolo wi yaakele egumi eli ya ebaribari.
1TI.6.20	We Timoteyo, dhedho dhoologolelihiisu, ologolele pama. Orabelege dhoothapanya dhoohukamihedha yego, dhoomunyemula Mulugu teto moobuwelelo oohiyana-hiyana, enadheela mmadhuni yiiraga si tthottho dhihili tthottho. 
1TI.6.21	Athu amohi, mwaha woorumeedhela tthottho dhoonyengetha dhowindo, yahiholowa othathila nroromelo neewa. Mahala a Mulugu ekale ni nyo.
2TI.1.1+2TI.1.2	Wa we Timoteyo, mwaanaga oodhivela. Di miyo Pawulo, murumiwi a Yesu Kirixtu mwa ofuna wa Mulugu, osakuliwe wi alaleyele yoororomeliha ya egumi eli mwa Yesu Kirixtu.
2TI.1.1+2TI.1.2	Mulugu Babiihu ni Nabwiya Yesu Kirixtu yuweeddiwele thagaraga, yuuvahe mahala ni murenddele mmurimani mwaawo.
2TI.1.3	Ginomutthettheela Mulugu, oyene ginamulabiimi ni murima woweela wona mweerela makolo aaga, ginowuwuubuwelela weevo mmalobeloni mwaaga mutana ni mahiyu. 
2TI.1.4	Goobuwelelaga mitori dhaawo ginowuurabulela wuwoona wi gidhaaliwe ohagalala. 
2TI.1.5	Ginowuubuwelela nroromelo naawo na ebaribari, nili nroromelo nimohive vowambeela nanna amaayo mmeewa Loyidi ni amaayo Ewunisi. Gihikanna ebaribari wi we teto ohukanna. 
2TI.1.6	Mwaha wa ela, ginowuukokomeza wi oteteedhele mvahi oli mwa we wuuvahile Mulugu vevale vooheliliimi madada. 
2TI.1.7	Vowi Muneba onivahile Mulugu kunadhiiha woova, mbwenye onavaha kopolo, odhivela ni owaraala.
2TI.1.8	Mowindo kukalena manyazo omwiirela onamoona Nabwiya eehu, naari okalana manyazo wa miyo, munyakaambura aaye, moohiyaniha, we orabule vamohi ni miyo mwaha wa Muselu Wapama, nneere ovilela odheela owodha wa Mulugu. 
2TI.1.9	Oliye ohunivulumusa teto ohuniithanela mabasa oweela. Dhedhi keerilena mwaha wi hiyo nahiirana dhapama, eehi, mbwenye mwaha wa ofuna ni mahala aaye. Ohunivaha mahala ala vasasanyedheliiye onirumihedha Yesu Kirixtu elabo ehinapaddusiwe. 
2TI.1.10	Mahala aaye ala yooneyihiwe odheela wa okumelela wa Mvulumusi eehu Yesu Kirixtu. Oliye ohubwanyula owodha wa okwa vano teto odheela mwa Muselu Wapama ohooneyiha egumi yoohumala. 
2TI.1.11	Ola bu Muselu Wapama othomeliwiimi wi gikale namalaleya, murumiwi ni namasuuziha. 
2TI.1.12	Mwaha woolaleya waaga ginoorabula mukaambura mu, mbwenye miyo kaginakanna manyazo, vowi gihimunona oyene ginamuroromeliimi vano ginororomela wi oliye onowaanda okameela yoologolela yaaga, ofiyedha nlabo nddo. 
2TI.1.13	Ohiiwa ni miyo madhu ookamihedha. Weeddege oharaga mutheenga ola mwa nroromelo ni odhivela mwa Yesu Kirixtu. 
2TI.1.14	Odheela owodha wa Muneba Woweela oli mwa hiyo, okameele yoologolela yapama eroromelihiwiiwe.
2TI.1.15	Weevo ohunona wi aKirixtu aatene a elabo ya oAziya yahigihiya, mwa aliwa di Fizhelu ni Herimozhene. 
2TI.1.16	Yiireye wi Nabwiya eeddiwele thagaraga murala wa Onisiforo, mwaha wi oliye oogikamihesa, vano kaakalana manyazo odha ogoona, naari ngalive oofugeliwa. 
2TI.1.17	Moohiyaniha, oliye agafiyile oRoma, ahigisayela-sayela ofiyedha ogifwanya. 
2TI.1.18	Yiireye wi Nabwiya amweeddiwele thagaraga, ahimwiirele yamfwaneelele nlabo nddo!
2TI.2.1	Mowindo we mwaanaga, okale oolibihiwa mwa mahala eli mwa Yesu Kirixtu. 
2TI.2.2	Dhiinova madhu yawiiwiliiwe wa miyo vameentoni va anamoona ajinji wawinke athu oororomeleya, ale teto enaanda waasuuziha amohi.
2TI.2.3	Ovilelena orabula vamohi ni miyo wona munyakoddo apama a Yesu Kirixtu. 
2TI.2.4	Kalivo munyakoddo onavolowela dhego dheebeweene mwaha wi yoofuna yaaye fu omuhagalaliha mpogo aaye omucedhile. 
2TI.2.5	Muthu oothamaga vamapokani kanathambila ahaakwanihile moohariha malamulo a mapokaya. 
2TI.2.6	Namalima onahidda mabasa aaye moolibihedha dinafwaneelela okala muraaji ohadda. 
2TI.2.7	Wuubuwelele pama dhedhi dhinowaaddeliimi, vowi Nabwiya onoodha oovahe wiiwelelamo dhego dhaatedhene.
2TI.2.8	Omuubuwele Yesu Kirixtu, ole avenyihiwe muukwani, namabaliwelamo a Davidi, ola bu Muselu Wapama ginalaleyiimi. 
2TI.2.9	Ginowoona goyi mwaha wa mutheenga ola, gihimagiwa wona nambure, mbwenye madhu a Mulugu kimagiwe naari. 
2TI.2.10	Mowindo ginovilelana dhaatedhene dhedhi mwaha wa athu oosakuliwa ni Mulugu wi aliwa teto yaakele ovulumusiwa oli mwa Yesu Kirixtu wi teto yaakele nthithimiho noohumala. 
2TI.2.11	Madhu ala boororomeleya:
2TI.2.11	<<Nahaakwe vamohi ni oliye teto naakalege vamohi ni oliye.
2TI.2.12	Navilelave teto nnalamulege vamohi ni oliye.
2TI.2.12	Namukoodda, oliye teto onoodha anikoodde;
2TI.2.13	nakala oohuroromeleya, oliye onakalave oororomeleya,
2TI.2.13	vowi kanaande wikoodda yeeka>>.
2TI.2.14	Timoteyo, wawuubusedhege aKirixtu dhego dhaatedhene dhedhi, vano waawaraalihege mooliba vameentoni va Mulugu wi ehikanganege mwaha wa madhu. Okangana wowindo kunapuriha yego, mbwenye onaabwanyula ale eneewaya. 
2TI.2.15	Wiilibihedhege wi weepeleke vameentoni va Mulugu wona muthu waakwanihile weehiwa wona mwiimeleli ohiirilena yego yookaliha manyazo teto wona mwiimeleli oosuuziha mowaakwanela mutheenga wa ebaribari. 
2TI.2.16	Orabelege dhoothapanya dhinakoodda Muselu Wapama wa ebaribari teto orabelege dhoothapanya dhoohukalana mpurelo. Vowi dhoothapanya ndo dhinowaathukulela athu othegagave. 
2TI.2.17	Dhoowoga dheewa dhinomwadheya wona namugovola. Athu abiili enawoga ndala di Heminewu ni Fileto. 
2TI.2.18	Ala ehiholowa mu dila ya ebaribari, enawoga wi ovenyihiwa muukwani ohiireya. Ndala enovunyangedha nroromelo na athu amohi. 
2TI.2.19	Mbwenye matibelelo ooliba a Mulugu ehikalawoove. Ehitopiwa ni madhu ala: <<Nabwiya ohaanona athu eli aaye>>. Teto vihikala madhu ala owi: <<Aatene enaroromela ndina na Nabwiya, erabelege dhoothega>>.
2TI.2.20	Mu nyuba yuulubale kamunakala dhoobove dha oro ni dha parata baahi, munokala teto dha muthanko ni dha ologo. Dhimohi dhinakala dha mabasa ooriiheya, dhimohi dha mabasa oohiyana-hiyana. 
2TI.2.21	Mowinda muthu eyeeliha mwa dhoovirigana nda, oliye onakala wona yoobo ya mabasa oriiheya, onakala oweelihiwa, oofuneya wi amwiimelelege Nabwiya, onakala osasanyedhiwa wa mabasa maatene apama.
2TI.2.22	Othawege dhifunelo dhabure dha ezombwe, vano othamagelege wogoowa, nroromelo, odhivela ni murenddele, wiiregena nda vamohi ni ale enamwiithana Nabwiya ni murima woweela. 
2TI.2.23	Orabelege dhoovaanyihana dha otaduwa dhihinna mabasa, ohunona wi dhinotatamula okangana. 
2TI.2.24	Vano mwiimeleli a Nabwiya ahikalelege okanganave ni akwaaye. Moohiyaniha, akalege oofwaasa ni aatene, owaanda osuuziha, akalege oovilela. 
2TI.2.25	Aasuuzihege ni wiiyeviha ale enamvaanya. Adha ayo Mulugu aavaha otthwaruwa onaamalele ni ononelamo wa ebaribari. 
2TI.2.26	Vano athu ayo yeera yambeela wuubuwelela pama, eneere otapuliwa vamusapani wa Ddiyabo,
2TI.3.1	Onone wi: Mwa malabo oomariha onofiya mudhidhi woorusa. 
2TI.3.2	Athu enoodha ekale a nrima, oodhiveliwa korowa, owiithukulela vajinji, oomunyemula Mulugu, oohawiiwelela ababiwa, oohutthettheela, oohumuriiha Mulugu, 
2TI.3.3	oohukalana odhivela, oohulevelela, enoodha ekale anamaaba, oohihiiha, enoodha ekale anambure, amwiiddani a dhapama, 
2TI.3.4	agwalagwambi, owumma mirima, aliba wiihelamo, oodhiveliwa dhoohagalasa dha mwiilaboni omwihiya Mulugu, 
2TI.3.5	owiyooniha wi boomuroromela Mulugu, ekooddaga owodha waaye. Athu owindo, waarabelege.
2TI.3.6	Mwa alena bi alobwana ayene enavolowa mmanyubani yaanyengethaga ahiyana oolodhowa. Ahiyana ala ehidhaaleliwa dhoothega, enojeya mirima ni dhidhivi-dhivi dheewa dhoohiyana-hiyana. 
2TI.3.7	Aliwa enosuuzave, mbwenye kinaanda odidela ebaribari. 
2TI.3.8	Alobwana eneerana dhedhi eli wona Zhanesi ni Zhambere ayene wale yamwiinyuwele Mozezi,
2TI.3.9	Aliwa kinaande waanyengetha athu ajinji vowi aatene eneere wawoona otaduwa weewa, wona teto dhampadduwele Zhanesi ni Zhambere.
2TI.3.10	Mbwenye we Timoteyo, wahiharave masuuziho aaga, meeddelo aaga, yoopima yaaga, nroromelo, oleva waaga, odhivela waaga, ntidi naaga, 
2TI.3.11	oharahariwa ni goyi gooniliimi, dhego dhagipadduwela oAntiyokiya, oIkoniyo ni oLixtara. Dhooharahariwa dhijinji gihivilelana! Vano mwa dhaatedhene Nabwiya ohugivulumusa. 
2TI.3.12	Ebaribareene aatene alene enafuna okalana egumi yoomuriiha Mulugu mwa Yesu Kirixtu eneerege oharahariwa, 
2TI.3.13	mbwenye athu ooholowa ni ooratha enoowelela etthabwegeve, enyengethaga, aliwa teto enyengethiwaga.
2TI.3.14	Mbwenye we okalegeve mwa nde dhisuuziliiwe, dhiroromeliiwe, omunonaga oyene wusuuzihile, 
2TI.3.15	vano ononege wi wambeela ezombwe yaawo wahinona teto Maleba Ootaleleya, ayene yaande wuukaliha oononelamo ovulumusiwa voomuroromela Yesu Kirixtu. 
2TI.3.16	Maleba Ootaleleya maatene bi madhu a Mulugu enaavahiiye anamaleba, enokamihedha osuuziha wi esumulule, ekooddihe, yawaaddelihe okala owogoowa, 
2TI.3.17	wi muthu a Mulugu akale owaanda ni owiisasanyedha wiirana meerelo maatene apama oohiyana-hiyana.
2TI.4.1	Vameentoni va Mulugu ni va Yesu Kirixtu, oyene onaathonge agumi ni ookwa, teto mwaha wa owela waaye ni Omwene waaye, miyo ginowuuwaraaliha mowuulibiha wi: 
2TI.4.2	Olaleyege madhu a Mulugu. Okalege owiisasanyedheene wi olaleye mwa mudhidhi naari voohukala mudhidhi. Waasumululege, waahiihege, waalibihege ni ovilela waatewene, waasuuzihaga madhu a Mulugu. 
2TI.4.3	Vowi onoodha ofiye mudhidhi, vevo athu vihinaafunigiisu wiiwa dhoosuuziha dhookamihedha. Moohiyaniha, wi yiihagalalihege weekiiwa, aliwa eneere wiyapeeleliha ni anamasuuziha enaawogege dhinaafunigiisu wiiwa baahi. 
2TI.4.4	Aliwa eneerege ovaanya ovuruwana ebaribari, yiipelekege muthalakoni dhooratha dha emakolo. 
2TI.4.5	Mbwenye we okale owiyiinanela mwa dhaatedhene, ovilelege mwa dhoovoreya, ohidde mabasa aawo oolaleya Muselu Wapama, wiirena omwiimeleli waawo mowaakwanela.
2TI.4.6	Miyo gineere okuthuliwa wona yooveleela ya yoong'wa.
2TI.4.7	Gihiwana koddo yapama, gihimariha pama othamaga, gihiinanela nroromelo. 
2TI.4.8	Dhiinova gihilogoleleliwa kara ya nthithimiho mwaha wowogoowa. Nabwiya oli namathonga owogoowa onoodha agithikele kara eyo Nlabo nddo, vano ahili miyeeneve baahi mbwenye teto aatene ayene enarabulela odha waaye.
2TI.4.9	Osayele odha mowaaguva ogumane ni miyo. 
2TI.4.10	Vowi Dema ohuginyanyala mwaha wa odhiveliwa dha elabo ela, odhowile oTesalonika. Keresenti odhowile oGalasiya, vano Titu odhowile oDalamasiya. 
2TI.4.11	Luka yeeka dili ni miyo. Omusayele Maruku, mudhe wuno vamohi mwaha wi oliye doofuneya mmabasani mwaaga. 
2TI.4.12	Tikiku gimurumile oEfeso. 
2TI.4.13	Wadhaaga odheegena mukanjo waaga oyene gahiyiliimi ni Karipu oTorowaddi. Ogithukulelewo teto maniivuru aaga, tthabwa-tthabwa ale a makupa.
2TI.4.14	Alixandere, meesili a dhoohana, ahigiirela dhabure vajinji. Nabwiya onoodha amulage mooligana ni dhedho dheeriliiye. 
2TI.4.15	We teto wiyiinanele mwaha wi oliye oovaanyihana vajinji ni mutheenga weehu.
2TI.4.16	Othongiwa waaga wowambeela kavaali muthu adhiile ogiirela onamoona, aatene yahiginyanyala. Gifunile wi Mulugu aalevelele. 
2TI.4.17	Mbwenye Nabwiya aali ni miyo, ahigivaha kopolo wi odheela wa miyo madhu maatene a Muselu Wapama ekale oolaleyeliwa, athu a malogo maatene yawiiwe. Mowindala gahivulumuwa muwano mwa poddogoma. 
2TI.4.18	Nabwiya onoodha agivulumuse mwa dhabure dhaatedhene onoodha agithukulele pamadhene mu Omweneni waaye wa odhulu. Oliye akale oothithimihiwa okala ni okala. Ameni!
2TI.4.19	Oveleelewo malojelo wa Pirisila ni Akwila vano teto a murala wa Onisiforo. 
2TI.4.20	Eraaxtu ahihala oKorintu, vano Torofimu gamwihiyile abulelaga oMileto. 
2TI.4.21	Waaguve odha ohunafiye mudhidhi wooddiddila. Akwiihu Yuubulu, Pudenti, Lino, Kalawudiya ni aKirixtu aatene yiire malojelo. 
2TI.4.22	Nabwiya akale ni muneba waawo. Mulugu oowomeleni murima wa nyo.
TIT.1.1+TIT.1.2+TIT.1.3+TIT.1.4	Wa we Titu, mwaana aaga-aaga vowi nili a nroromelo nimohive. Di miyo Pawulo, mwiimeleli a Mulugu, murumiwi a Yesu Kirixtu. Girumiwe wi gunnuwihe nroromelo na ale esakuliwe ni Mulugu, gaasuuzihege ebaribari wi aliwa yeeddege mwa mukalelo onafuna Mulugu. Ndo aliwa eneere, ojejihedha moohaanganyedha wi aliwa eneerege okalawoove. Malabo ehinakalewo Mulugu ahiroromeliha wi athu aaye yeerege okalawoove, Mulugu kanaratha, naari. Mudhidhi wasakuliiye, ahooneyiha madhu aaye odheela mwa dhoolaleya dhaaga. Ala bi mabasa gisakuleliwiimi moolamuleliwa ni Mulugu, Mvulumusi eehu.
TIT.1.1+TIT.1.2+TIT.1.3+TIT.1.4	Titu, Mulugu Baba ni Yesu Kirixtu Mvulumusi eehu yuuvahe mahala ni murenddele mmurimani mwaawo.
TIT.1.5	Guhuuhiya eliga ya oKereta wi osasanyedhe mwapama dhili dhoohaleela teto waasakule asogoleli a gerezha dha maluwa maatene wona muuxagiheliimi. 
TIT.1.6	Musogoleli akale muthu oohukanna yoosumululiwana. Akale mulobwana a mwihiyana mmohi, anaaye ekale aKirixtu, ehikale owiinkedhiwa ni meeddelo abure, naari oohiiwelela. 
TIT.1.7	Vowi soofuneya wi musogoleli winna omwiinya wa mabasa a Mulugu, ahikalegena yoosumululiwana. Ahikalege owiithukulela, ahikalege owaaguva otakaleliwa, ahikale namang'wa, ahikale namaddwadha, ahikale oofuna oreela moohufwaneelela. 
TIT.1.8	Mbwenye musogoleli akale muthu oowawaakela aleddo, oodhiveliwa opama, oowaraala, owogoowa, oomudidela Mulugu, owiihiiha. 
TIT.1.9	Teto oliye akale oohiddeela madhu oororomeleya mooligana musuuziheliwiiwa wi aandege waalibiha akwaaye ni masuuziho a ebaribari teto wi aavaanyege ale enapokiha mutheenga.
TIT.1.10	Vowi ehikalawo ajinji enapokiha, enawoga dhoohufwaneelela, enaanyengetha akwiiwa, tthabwa-tthabwa ayene enarumeedha ofuneya wa dhowiineliwa. 
TIT.1.11	Enofuneya wi aliwa ekale oomaalihiwa, vowi enonoonga emudhi yaatene, esuuzihaga dhego dhoohufwaneelela, yiiragana ndo eharagamo korowa. 
TIT.1.12	Namavuhulela eewa-eewa mmohi ahiiraga: <<AKereta munorathesa, muli apoddogoma owoopiha, muli anrima ooyimwa>>. 
TIT.1.13	Onamoona ola bwa ebaribari. Mowindo waasumululege mohaahiyedhedha wi ekale ooliba munroromeloni, 
TIT.1.14	ehivuruwanege dhilemeelelo dha aZhudewu, ehivuruwanege malamulo a alobwana enaholowa ehiyaga ebaribari. 
TIT.1.15	Wa athu apama, dhaatedhene sapama. Mbwenye wa athu abure, ehinaroromela, kavili yapama. Owodha weewa woodidela yapama ni yabure ohubwanyuliwa. 
TIT.1.16	Ala enowoga wi ehimunona Mulugu mbwenye enomukoodda ni meerelo eewa. Aliwa boweeddiha murima, oohiiwelela, kinna owodha wowiirana mabasa apama.
TIT.2.1	We Titu, osuuzihege nde dhineewanana ni masuuziho ookamihedha. 
TIT.2.2	Alobwana anakalaba ekale owiihiiha, ekale oriiheya, oowaraala, ooliba munroromeloni, moodhivelani teto a ntidi. 
TIT.2.3	Mooliganiha, ayebele yeeddege mwa mukalelo woomuriiha Mulugu, ehikalege adhuvudhuvu, ehikalege adhaari a dhoong'wa. Esuuzihege dhili dhapama, 
TIT.2.4	yaawaraalihege anamwali waadhivela amamuniwa ni aniiwa, 
TIT.2.5	yaasuuzihaga wi ekale oowaraala, oowoma mirima, ookameela pama mmavade mweewa, ekale owawiiwelela amamuniwa wi ahikalevo onaanyemulege mutheenga wa Mulugu. 
TIT.2.6	Mooliganiha, waalibihege azombwe wi ekalege oowaraala. 
TIT.2.7	Mwa dhaatedhene weeneene wawoonihege meeddelo apama owiirana meerelo apama. Wasuuzihaga kurathege, okale oofwaneelela oriihiwa. 
TIT.2.8	Teto wooneyihege madhu ookamihedha, oohusumululiwana wi ale enapokihana ni we ekalena manyazo mwaha woohukanna yego yoonisumelana. 
TIT.2.9	Adhaari yawiiwelelege anabwiya eewa-eewa. Esayelege waadhiveliha, ehikanganegena, 
TIT.2.10	ehawiiyelege. Moohiyaniha, yooneyihege ororomeleya waatewene mmabasani mweewa wi mwa dhaatedhene dhiwomihege masuuziho a Mvulumusi eehu.
TIT.2.11	Mahala a Mulugu ehikumelela, ehidhana ovulumusa wa athu aatene. 
TIT.2.12	Mahala ala enanisuuziha okoodda dhego dhaatedhene Mulugu dhihinafuniiye teto wi nikooddege dhifunelo dhabure dha elabo ela. Mahala ala enanisuuziha wi needdege mwa mudhidhi ola moowaraala, mowogoowa, mwa ofuna wa Mulugu, 
TIT.2.13	needdege mowindo njejihaga moohaanganyedha ofiya wa nthithimiho na Mulugu eehu mulubale, oli Mvulumusi eehu Yesu Kirixtu. 
TIT.2.14	Oliye ohiipeleka wa opama weehu wi anoobole mwa dhootakala dheehu dhaatedhene teto wi eelihe mulogo okale waaye-waaye, mulogo wowiipeleka wiirana meerelo apama.
TIT.2.15	We Titu, osuuzihege dhego dhedhi, waawaraalihaga, waasumululaga ni owodha waatewene, ohumwihiyaga muthu wi oonyemule.
TIT.3.1	Wawuubusedhege aKirixtu wi yaariihege anamalamula ni asogoleli a elabo. Kalani owawiiwelela, mukalegeve owiisasanyedheene wiirana dhaatedhene dhili dhapama. 
TIT.3.2	Wawaaddelege aKirixtu ehimwaabege muthu, ehiwanihege, ekale oodhivela, yooneyihegeve opwaasa wa athu aatene. 
TIT.3.3	Wale hiyo naali ataduwa ni oohiiwelela, needda moonyengethiwa, naali wona adhaari a dhidhivi-dhivi ni dhifunelo dhoohiyana-hiyana. Needda muubureni, a nrima, naali oweeddiha murima, nigananaga mmohi ni mukwaaye. 
TIT.3.4	Mbwenye Mulugu, Mvulumusi eehu, ohooneyiha opama ni odhivela waaye wa athu aatene, 
TIT.3.5	ohunivulumusa, ehili mwaha wa dhowiira dheehu dhowogoowa, mbwenye mooligana ni thagaraga dhaaye. Ohunivulumusa odheela moohuwiwa ni obaliwa dila biili, onivirusedha odheela mwa Muneba Woweela 
TIT.3.6	onikuthuleliiye mootthabwa odheela mwa Yesu Kirixtu, Mvulumusi eehu. 
TIT.3.7	Mulugu ohiirana nda wi nikale oorumeedhihiwa odheela mwa mahala aaye, niwelelaga okala amudhi a Mulugu nijejihedhaga moohaanganyedha egumi yoohumala.
TIT.3.8	Madhu ala boororomeleya, vano ginafuna wi we Titu, waawaddihedhege moriihedha dhego dhedhi wi ale enamuroromela Mulugu yiipelekegeve mowiirana meerelo apama. Dhego nda sapama dhoopuriha. 
TIT.3.9	Orabelege dhoovaanyihana dhootaduwa, dhoovaanyihana dha makolo, dhookangana ni opambihana mwaha wa Malamulo, vowi dhego dhedhi seebeweene, kadhinna mpurelo. 
TIT.3.10	Akalavo muthu mmohi onatatamula ogawanyeya mugerezha, omusumululege dila yowambeela ni dila ya nabiili, baahi. Oliye ahaandeyaga, omurabele. 
TIT.3.11	We ohumunona wi muthu oyo ohuholowa, dhoothega dhaaye dhinowooniha wi oliye ohuvirigana.
TIT.3.12	Goorumihedha Aritemasi naari Tikiku odhe mowaaguva wa miyo oNikopolisi, vowi gisakule givireliwe mudhidhi wooddiddila wewo.
TIT.3.13	Zenasi, namatapulela a Malamulo ni Apolo, waakamihedhege ni murima waatene wi ehikalena yowaahaleela voolenddoni weewa. 
TIT.3.14	Wasuuzihe aKirixtu eehu yiipelekegeve mwa meerelo apama wi ekalege owiisasanyedheene ookamihedha mudhidhi wohaleeliwa mowaaguveya wi dhigumi dheewa dhikalena mpurelo.
TIT.3.15	Aatene eli ni miyo enowuulojela. Waalojele ale enanidhivela mwa nroromelo.
TIT.3.15	Mahala ekale ni nyo mwaatene.
PHM.1.1+PHM.1.2	Wa we Filimoni, mukwiihu oodhivela oli mmabasani mamohive ni hiyo. Di miyo Pawulo, oofugeliwa mwaha wa Yesu Kirixtu, vamohi ni ddibilihu Timoteyo. Nnowuulebela kaarata ela we vamohi ni murogorihu Afiya, ni Arikipu, onalaba ni hiyo, ni gerezha enatugumana ni weevo vaade vaawo.
PHM.1.3	Mulugu Babiihu ni Nabwiya Yesu Kirixtu yuuvaheni mahala ni murenddele mmirimani mweenyu.
PHM.1.4	Goolobelelaga we ginomutthettheela Mulugu 
PHM.1.5	mwaha wi ginowiiwa odhivela winniiwena ni oweela mirima aatene, ni nroromelo ninniiwena ni Nabwiya Yesu. 
PHM.1.6	Ohunona dhapama dhaatedhene Mulugu dhanivahiliiye mwaha wa omohi weehu ni Kirixtu. Ginolobela vowi ohunona dhedhi, waandana waawo ni aKirixtu amohi omwadheye. 
PHM.1.7	Odhivela waawo onogivaha ohagalala wuulubale ni ogilibiha murima, mwaha wi we, ddibila aaga, onovivihedha mirima dha athu oweela mirima.
PHM.1.8	Mowindo, gihikanna owodha mwa Kirixtu wi guulamule wi wiirena dhifwaneeliiwe wiirana, 
PHM.1.9	mbwenye ni odhivela winnimina ni we, ginafuna wi giire wuuloba, baahi. Miyo, Pawulo, kalaba teto oomagiwa mwaha wa Yesu Kirixtu, 
PHM.1.10	ginowuukokomeza mwaha wa Onezimu, orugunuwe akala mwaana aaga mwa Kirixtu ngali mukaambura. 
PHM.1.11	Wale Onezimu kaavaha mpurelo wa we, mbwenye dhiinova onovaha mpurelo wa we ni wa miyo. 
PHM.1.12	Miyo ginomuwelihedha Onezimu mundduli wona ginarumiha murima waaga. 
PHM.1.13	Gahifuna wi akalege ni miyo agikamihedhege vamburoni vaawo veva giliimi oomagiwa mwaha wa Muselu Wapama. 
PHM.1.14	Mbwenye kagafunile wiirana yego ohugirumeedhihe wi opama waawo ohukale wowuuwaddihedha mbwenye mwa ofuna waawo. 
PHM.1.15	Kaahi Onezimu ahimwalanihiwa ni we mudhidhi vang'ono wi okalena oliye okala ni okala, 
PHM.1.16	ahili wona mudhaari, mbwenye oomukwaranya mudhaari. Okalena oliye wona ddibilihu oodhivela. Miyo ginomudhivela vajinji, mbwenye omudhivela waawo oneere okwaranya omudhivela waaga. Oneerege omudhivela mwaha wi oliye muthu teto mwaha wi di ddibilo mwa Nabwiya. 
PHM.1.17	Vano akala onogiira mukwaawo a mmabasani, omwaakele Onezimu wona onagaakela miyo. 
PHM.1.18	Akala oliye ohuuthegela naari ohuufiyaari yego, olebele dhuufiyaariliiye mu ndina naaga. 
PHM.1.19	Miyo Pawulo ni madada aaga-aaga ginoleba nda: Miyo ginoliva dhaatedhene. Kaginawoge wi we onogifiyaari egumi yaawo-yaawo. 
PHM.1.20	Mwaha wa Nabwiya, ddibilaga, ogiirele dhedho ginalobiimi. Ovivihedhe murima waaga mwa Kirixtu! 
PHM.1.21	Ginowuulebela moororomela wi weevo oneere ogiiwelela, ginonaga wi oneere wiirana dhookwaranya vajinji dhedho dhinoolobiimi.
PHM.1.22	Ginowuuloba teto wi ogisasanyedhe suubi aaga, vowi ginojejiha wi Mulugu oneere waakula malobelo eenyu vano agihiye wi gidhe wa nyo. 
PHM.1.23	Epafora, ofugeliwe ni miyo mwaha wa Yesu Kirixtu, onowuurumihedha malojelo. 
PHM.1.24	Maruku, Arixtariku, Dema ni Luka, enalaba ni miyo teto enowuulojela. 
PHM.1.25	Mahala a Nabwiya Yesu Kirixtu ekale ni mineba dheenyu.
HEB.1.1	Wale-wale Mulugu ahiwoga ni athu dila dhijinjidhene mwa makalelo oohiyana-hiyana odheela mwa anamavuhulela, 
HEB.1.2	mbwenye mwa malabo ala oomariha onawoga odheela mwa Mwaanaye, odheela mwa oliye ohupaddusa odhulu ni elabo ya vati, oyene omvahiliiye owodha wa dhaatedhene. 
HEB.1.3	Dowaara onooniha nthithimiho na Mulugu, yowoonihedha yowaakwanela ya okala waaye, onakameela dhego 
HEB.1.4	osadduliwa, okala oofuneya waakwaranya angero, vowi ndina naakeliliiye nnowaakwaranya eewa.
HEB.1.5	Mulugu kanaabihege owoga ni mungero:
HEB.1.5	Naari eera wa mungero:
HEB.1.6	Mbwenye weenjedhedha vevo, Mulugu amudhaagana Nammohi aaye elabo ya vati, ahiiraga:
HEB.1.7	Wa angero ahiira:
HEB.1.8	Mbwenye awogaga wa Mwaanaye, ahiiraga:
HEB.1.10	Teto ahiira:
HEB.1.13	Mulugu kanaabihege owoga ni mungero, eera:
HEB.1.14	Angero aatene kahuwo mineba dhinalaba, mineba dhirumiwe waakamihedha ale enadha yaakele ovulumusiwa?
HEB.2.1	Mwahaya buuyene enafuneyeliiwa vajinji ovuruwanesesa dhego dhiiwiliihu wi nihiholowe. 
HEB.2.2	Akala madhu yawogile angero yaali a ebaribari, akala othega ni ohiiwelela dhaatedhene dhihaakela goyi yoofwaneelela, 
HEB.2.3	ki nnathawe addi goyi eyo nalamwisa ovulumusiwa woofuneya wula? Ovulumusiwa wula, wambeeliwe olaleyiwa ni Nabwiya, naaddeliwe ni ale yamwiiwile. 
HEB.2.4	Mulugu ohiirela onamoona ni aliwa ovulumusiwa wula, odheela wa dhitoonyihedho, dhootikiniha dhoohiyana-hiyana, dhowiireya dha kopolo, ni dhoovaha dha Muneba Woweela dhagawiwe mooligana ni ofuna waaye.
HEB.2.5	Kahuwo angero evahiwe wi ethongege elabo enadha, eyene enawogiihu. 
HEB.2.6	Mbwenye vamohi mmohi ahiirela onamoona, eeraga:
HEB.2.8	Vamvahiliiye othonga dhego dhaatedhene, kahiyile yego yahaali muuthongini mwaaye. Ofiyedha dhiinova kannoone dhego dhaatedhene mmadani mwa muthu. 
HEB.2.9	Mbwenye nnamoona Yesu, akitihiwe mudhidhi vang'ono waakwaranya angero, ohabihiwe nthithimiho ni nriiho mwaha wi ohoona goyi yookwa, mooligana ni opama wa Mulugu, Yesu anone okwa, aakwele athu aatene.
HEB.2.10	Mulugu, onapaddusa onakameela dhaatedhene, ohiirana yoofwaneelela, ahimusaddula Yesu okala owaakwana odheela mwa goyi. Mulugu ahiirana eyo wi anaaye ajinji ekalenaawo epaddi ya nthithimiho na Yesu. Vowi di oliye namambeeliha a ovulumusiwa weehu. 
HEB.2.11	Ole onasakula ni ale enasakuleliwa enadheela mwa mmohi. Mwahaya buuyene Yesu ehinakaleliiyena manyazo wawiira addibile, 
HEB.2.12	wiire:
HEB.2.13	Teto ahiwogaga, wiira:
HEB.2.13	Teto wiira:
HEB.2.14	Vowoona wi ahima enaawogiiye bi athu a mwiili ni mwazi, oliye teto ahithukula makalelo mamohive a omuthu wi mwa okwa waaye amugonjihe ole winna owodha wa okwa, ela sowi Muneba Wootakala. 
HEB.2.15	Mowindala Nabwiya ahawoobola ale yaali muudhaarini wowoova okwa dhigumi dheewa dhaatedhene. 
HEB.2.16	Ela soononeya wi kanaakamihedha angero, mbwenye onaakamihedha anamabaliwelamo a Abarahamu. 
HEB.2.17	Mwaha wa ela yaali yoofuneya wi oliye asadduwe aliganege mwa dhaatedhene ni addibile, arogoriye wi akale musogoleli a anamakutha a thagaraga, oororomeleya mu dhego dha Mulugu wi athimihe
HEB.2.18	Vowi oliyeene ahirabulihiwa, weehiwa, onowaanda waakamihedha ale eneehiwa.
HEB.3.1	Mowindala, amudhi oweela mirima,
HEB.3.2	Aali oororomeleya wa oyene amuthomile wona teto Mozezi aali oororomeleya mu nyuba yaatene ya Mulugu.
HEB.3.3	Yesu dili oothithimiheya omukwaranya Mozezi wona ole onamaga nyuba onothithimiheya okwaranya nyubaya.
HEB.3.4	Ebaribareene nyuba eli yaatene enamagiwa ni muthu, mbwenye Mulugu dimagile dhaatedhene. 
HEB.3.5	Mozezi aali oororomeleya wona namalaba mu nyuba yaatene ya Mulugu, eerelaga onamoona dhedho dhaawogiwe osogolo. 
HEB.3.6	Mbwenye Kirixtu oli oororomeleya wona Mwaana, oolamula nyuba ya Mulugu. Hiyo dili nyubaya; nakalanaave nroromelo ni ojejihedha
HEB.3.7	Ndo wona munawogela Muneba Woweela, wiiraga:
HEB.3.12	Pole-pole, addibilaga, arogoraga, ahikalevo mmohiwa ookalana murima wabure naari woohuroromela wi omuthukulele olapelana ni Mulugu ookalawo. 
HEB.3.13	Moohiyaniha, mulibihanege mmohi ni mukwaaye malabo maatene, mwa mudhidhi oyene oneethaniwa <<peeno>> wi ahikalevo owumma murima ni onyengetha wa yoothega. 
HEB.3.14	Nili akwaaye a Kirixtu, neera nikalave ooliba munroromeloni nanniihuna ofiyedha omagomelo. 
HEB.3.15	Mwahaya buuyene madhu a Mulugu enawogeliiwa, yiiraga:
HEB.3.16	Yeere egeewile, yinnyuwela, baani? Kahuwo ale aatene yaavenyihiliiye Mozezi wEgubuddu? 
HEB.3.17	Mwa yaaka makumi mannayi Mulugu aaludduwele aani? Aaludduwele ale yathegile, ekwela mwiiddeddereni miruthu dheewa dhikala mwemo. 
HEB.3.18	Aalibelele aani wi kidha evolowa mburo waaye woovuma? Aalibelele ale yaali oohiiwelela.
HEB.3.19	Mowindo nnowoona wi kayaandile ovolowa mwaha woohuroromela weewa.
HEB.4.1	Vowi Mulugu ohuniroromeliha ovolowa mburo waaye woovuma, pole-pole mwiyaang'anelege kakalevo mmohiwa onaaviriganihe, athongiwe, ayeleele. 
HEB.4.2	Vowi teto nihilaleyeliwa Muselu Wapama wona vamohi ni aliwa; mbwenye museluya veewiliiwa kawaakamihedhe vowi kayatugumane ni ale yeewile eroromela.
HEB.4.3	Vowi hiyo nnaroromela nnovolowa mburo woovuma ole wona Mulugu muwogeliiye, eera:
HEB.4.3	Mulugu vawogiiye nda kaacenjile yowuubuwela yanniiyena vowambeela apaddusaga elabo. 
HEB.4.4	Teto mburo mmohi ahiwoga madhu ala dha nlabo na neetanu nabiili: <<Nlabo na neetanu ni meenddi Mulugu ahivuma wa mabasa aaye maatene oopaddusa>>.
HEB.4.5	Ahiwelela owoga emodha-modhave: <<Kidha evolowa mburo waaga woovuma>>.
HEB.4.6	Araaji olaleyeliwa mutheenga kayavolowile mwaha wohiiwelela, ndala amohiwa eneere ovolowa mburo woovuma. 
HEB.4.7	Mwahaya buuyene Mulugu ohuwelela osasanyedhela dila biili nlabo nneethaniiye <<peeno>>. Dhigavirile yaaka dhijinji dha mundduli ahiwoga odheela mwa Davidi, mooligana ni madhu ayene ewogiwe mundduli, owi:
HEB.4.8	Aheere Zhozuwe aanda waavaha ovuma, Mulugu kaawelele owoga dha nlabo nimohi. 
HEB.4.9	Mowindala ovuma wa sabuddu ohuhala wa nlogo na Mulugu; 
HEB.4.10	vowi aatene enavolowa mburo woovuma waaye teto enovuma mwa mabasa eewa wona oliye avumile mwa mabasa aaye. 
HEB.4.11	Mowindala ndoweni niilibihedhe ovolowa mburo woovuma wi ahikalevo oowelela mundduli, aharaga mukalelo ole wohiiwelela.
HEB.4.12	Mwiiwe, madhu a Mulugu ehikanna egumi, ehikanna owodha, bowiirwa vajinji okwaranya masupaadda maatene owiirwa wula-ni-wula; madhu ala enolata ofiyedha ogawa egumi ni munebiiwa, ogawa makuva ni ogoogo wa mmakuvani, enowooneyiha moobuwelelo ni dhoofuna dha murima. 
HEB.4.13	Mowindala, kavili yoopaddusiwa yoologoheya vameentoni vaaye, mbwenye dhaatedhene dhili madave, dhinowooneya vameentoni va ole onadhiihu nimwaakulege dhowiira dheehu.
HEB.4.14	Vowi nihikanna Yesu, Mwaana a Mulugu, musogoleli a anamakutha owaakwaranya aatene, ole ovolowile ofiya odhulu, nihidde vooliba nroromelo nnawogiihu. 
HEB.4.15	Ebaribareene kaninna musogoleli a anamakutha ohunakubanyedha dhoolodhowa dheehu, ninna musogoleli a anamakutha ogumanilena dhooweeha dhaatedhene wona hiyo mbwenye oliye kaathegile. 
HEB.4.16	Ndala, naaddamele ni ororomela waatewene vampanddoni va mahala
HEB.5.1	Sowi musogoleli a anamakutha oli aatene onowiithaniwa vaari va athu, othomiwa wi awiimelelege aliwa mwa dhego dha Mulugu, oveleela dhoovaha ni okutha mikutho dha dhoothega. 
HEB.5.2	Vowi oliye teto ohudhaaleliwa olodhowa, onowaanda waakubanyedha oohunonelamo, enaholowa. 
HEB.5.3	Mwaha woolodhowa waaye soofuneya akuthege mikutho dha dhoothega dhaaye teto mikutho dha nlogo. 
HEB.5.4	Kalivo oneethukulela opogo ola, mbwenye oneethaniwa ni Mulugu wona mwemo mwamwiithaneliiye Aroni.
HEB.5.5	Mwa mukalelo mmohive Kirixtu keethukulele yeeka okala musogoleli a anamakutha, mbwenye Mulugu damugwelihe, eeraga:
HEB.5.6	Onowoga teto mburo mmohi, eeraga:
HEB.5.7	Mwa malabo aaye a emuthu Yesu ahiveleela malobelo, ompigiriyela ole aande omvulumusa wi ahipiwe, owuundda mookuwa ni mitori. Ahiiwiwa mwaha wowiiwelela ni wiiyeviha waaye. 
HEB.5.8	Naari aalive Mwaana a Mulugu, ahisuuza wiiwelela odheela mwa orabula waaye; 
HEB.5.9	ageeriwe owaakwana, ohukala needduuddu a ovulumusa woohumala wa aatene enamwiiwelela. 
HEB.5.10	Mulugu ahimvuwiha, wiira: <<We oli musogoleli a anamakutha wona mukalelo wa Melikizedeki>>.
HEB.5.11	Gihikanna dhijinji dhowuwaaddelani mwa madhu ala gaawogiliimi mbwenye dhili dhoorusa wuwaaddelihamoni, vowi kamunavuruwanesesa. 
HEB.5.12	Mudhidhi ola mwahifwaneelela okala anamasuuziha, mbwenye munomfuna mmohiwa wi owuubusedhegeni masuuziho owambeela a madhu a Mulugu. Muhuwelela ofunaga mukaka, ohiya yooja yovaadda! 
HEB.5.13	Ole onang'wa mukakave kanaakwaniha onona dhoosuuziha dhinawoga dhofwaneelela naari dhabure, vowi nnyenya. 
HEB.5.14	Mbwenye yooja yovaadda sa athu ooliba munroromeloni, ayene enasuuzihave moobuwelelo eewa ofiyedha ohiyaniha yapama ni yootakala.
HEB.6.1	Mowindala ndoweni nikwaranye masuuziho owambeela a Kirixtu, naaguvele waakwanela munroromeloni, kaniwelele matibelelo a masuuziho owambeela ale: omuroromela Mulugu, otthwaruwa meerelo enaathukulela athu omakwelo,
HEB.6.2	masuuziho a obathizo, masuuziho ooheliwa madada, ovenyihiwa muukwani ni dha olagiwa woohumala. 
HEB.6.3	Mowindala nneere naaguve, Mulugu arumeedha.
HEB.6.4+HEB.6.5+HEB.6.6	Ale enahiya nroromelo neewa, kinaandeya ovenyihiwa dila biili wi etthwaruwe. Aliwa yahaakela ebaribari ya Mulugu, yahilawiha mvahi wa odhulu, yahaakela vamohi ni akwiiwa Muneba Woweela. Yahilawiha madhu a Mulugu pama, yahinona owodha wa elabo enaadhe. Mowindala yahiholowa mu nroromeloni neewa. Kinaandeya wi evenyihiwe dila biili wi etthwaruwe vowi aliwa weekiiwa enowelela omukomelaga Mwaana a Mulugu, emunyemulaga voweela. 
HEB.6.7	Vowi mudda onang'wela mahinje a muzongwe, onovaha dhoohadda dhoofuneya wa anamalima; muddaya onowaakela mareeliho a Mulugu.
HEB.6.8	Mbwenye theya enavaha miinga ni marula kinna mabasa, enahala vang'ono oddubeya, omagomelo wiwa enopahiwa.
HEB.6.9	Akwaaga oodhivela, naari giwogaga mowinda ginowoona dhego dhapama mwa nyo, dhego dhinooniha ovulumusiwa weenyu. 
HEB.6.10	Vowi Mulugu kahuwo oohuharihamo; kanaaddiwaale dha mabasa eenyu naari odhivela woonihiliinyu wa oliye mwawiimelelaga oweela mirima teto munowiiranaave. 
HEB.6.11	Yoofuneyesesa yaaga sowi kadda muthu mwa nyo mudidele wooniha olibihedha wi muhukalena waanganyedha ojejihedha weenyu ofiyedha omakuthulo. 
HEB.6.12	Kaginafuna wi mukale ooyimwa, mbwenye mwaatajihege ale yaakelile dhoororomeliha nde, odheela mwa nroromelo ni ovilela weewa.
HEB.6.13	Mulugu agamuroromelihe Abarahamu, ahiilibelela mwiinyeene mwaha wi kaalivo mmohi oowodha omukwaranya oliye. 
HEB.6.14	Ahilibela, eeraga: 
HEB.6.15	Mowindala Abarahamu agavilele, ahaakela yoororomelihiwa.
HEB.6.16	Athu yaafunaga omariha ovaanyihana, enamulibela muthu mmohiwa owaakwaranya aliwa, olibela wula onowooniha wi ewogiwe si ebaribari. 
HEB.6.17	Mwa mukalelo mmohive, Mulugu ahaalibiha moolibela wi athu aaye, ale enaakele yoororomelihiwa, enone wi osasanyedha waaye kanaacenje. 
HEB.6.18	Mulugu kadha aratha! Mowindo ororomeliha ni olibela waaye si dhego biili dhihinacenjeya. Hiyo nithawele wa Mulugu nikale oohiddeeleya. Dhoororomeliha dhaaye dhintatamulesese ohiddeela ojejihedha oli vameentoni veehu. 
HEB.6.19	Yoojejihedha ela enohiddeela, olibiha dhigumi dheehu, enovolowa muwari mwa mburo woweelesesa, odduli wa guwo, 
HEB.6.20	wewo Yesu ovolowiliiye wona nameeddelela, mwa opama weehu, osadduliwa okala musogoleli a anamakutha a okala ni okala wona mukalelo wa Melikizedeki.
HEB.7.1	Melikizedeki ola aali mwene a oSalemi, namakutha a Mulugu a Mudhulu-dhulu. Ahigumana ni Abarahamu awelaga okoddoni waagonjihiliiye mamwene, Melikizedeki ahimureelihaga; 
HEB.7.2	Abarahamu ahimvahaga yaneekumi ya dhaatedhene dhathukuliiye okoddoni.
HEB.7.3	Ndina na ababe, amaaye naari nihimo naaye kadhilebiwe. Kadhineeweya dha okumelela waaye, naari orimeela waaye. Oliye ahisadduliwa okala wona Mwaana a Mulugu, di namakuthave a okala ni okala.
HEB.7.4	Koonani opogo wa mulobwana ola: ofiyedhe nikolo Abarahamu omvaha ya neekumi wa dhedho dhaakiliiye okoddoni! 
HEB.7.5	Mooligana ni Malamulo a Mozezi, anamakutha eli anamabaliwelamo a Leevi barumeedhihiwa oddoddelaga ya neekumi ya nlogo. Aliwa yaakela wa addibiliwa naari egalive teto anamabaliwelamo a Abarahamu. 
HEB.7.6	Mbwenye Melikizedeki naari ahaalive a nlogo na Leevi, ahaakela ya neekumi ya Abarahamu, ahimureeliha ole aakelile dhoororomelihiwa. 
HEB.7.7	Moohaanganyedha, onareeliha dili oofuneya vajinji omukwaranya onareelihiwa. 
HEB.7.8	Vowambeela athu enakwa binaakela dha neekumi, mbwenye ya nabiili dha neekumi dhinaakeliwa ni Melikizedeki, ole oneereliwa onamoona wi: <<Ohukalawo>>. 
HEB.7.9	Ela sowi Leevi, ole aakela dha neekumi, ahipeleka ya neekumi odheela mwa Abarahamu, 
HEB.7.10	mwaha wi Leevi aali mmwiilini mwa nikolo naaye Abarahamu vagumaniliiye ni Melikizedeki.
HEB.7.11	Waheere wi onamakutha wa Leevi waali wowaakwanela (mwa onamakutha oyene nlogo waakeliiwa Malamulo) kawaafuneye okumelela onamakutha omohi, wa mukalelo wa Melikizedeki woohukala wa mukalelo wa Aroni. 
HEB.7.12	Ebaribareene waacenjiwaga onamakutha, enofuneya teto ocenjiwa Malamulo. 
HEB.7.13	Dhego nda dhinawogiwa dhinamutoonya Yesu aali a nihimo nimohi, nenddo nihinaabihege othomeliwa onamakutha; 
HEB.7.14	vowi si ebaribari Nabwiya eehu da nihimo na Zhuda, nihimo nenddo Mozezi kanawogege dha anamakutha. 
HEB.7.15	Madhu ala enowiiweya pama vidhiliiye namakutha mmohi ooligana ni Melikizedeki. 
HEB.7.16	Oyene osadduliwe okala namakutha, moohukala wa Nlamulo na onamabaliwelamo, mbwenye ni kopolo dha egumi yaaye yoohutolowa. 
HEB.7.17	Vowi madhu a Mulugu enomwiirela onamoona wi:
HEB.7.18	Malamulo awale ehithimihiwa mwaha wi yaali oolodhowa ni oohukamihedha, 
HEB.7.19	vowi Malamulo kayaandile waakwaneliha dhego, mbwenye vamburoniviwa hiyo nihivahiwa ojejihedha wookwaranya oli Yesu wi naaddamelihiwe wa Mulugu.
HEB.7.20	Vano emohiwa sowi Mulugu eere olibela. Wale-wale wa anamakutha amohiwa kaalibela. 
HEB.7.21	Mbwenye Yesu asadduliwaga okala namakutha wahikalaga olibela wa ole awogile dha oliye, eeraga:
HEB.7.22	Olibela wula ohiiriha wi Yesu dili namoona a nipangano no waandana nixa nookwaranya ndde nawale.
HEB.7.23	Ohiyana wumohi wa anamakutha ale, yaali ajinji, mwaha wowi okwa, wowaahiiha odhowaganaave mabasa eewa; 
HEB.7.24	mbwenye onamakutha wa Yesu boohumala, vowi dookalawo okala ni okala. 
HEB.7.25	Mowindo, oliye onowaakwaniha ovulumusa kuluwi 
HEB.7.26	Vano musogoleli a anamakutha owi uulena damurabuleliihu, owaanda onikamihedha: oweela murima, oohuhaleela naari yoothega, oohaanganyedheya, oohiyana ni athu oothega, othithimihiwe odhulu-dhulu. 
HEB.7.27	Oliye kanaligana ni asogoleli a anamakutha amohiwa, kinafuneya wi malabo maatene akuthege mukutho vowambeela wa dhoothega dhaaye vano dhoothega dha nlogo vowi oliye okuthile kuluwi, veeveleeliiye. 
HEB.7.28	Malamulo a Mozezi yaahela athu oolodhowa wi ekale asogoleli a anamakutha, mbwenye vooharela Malamulo, fadhiile ndhu noolibela na Mulugu namuhelile Mwaanaye okala musogoleli a anamakutha, ole wiiriwe owaakwanela a okala ni okala.
HEB.8.1	Erima ya muselu ola onawogiwa si ela: nihikanna musogoleli a anamakutha wona ola, oyene okaraatile odhulu omoononi wooja wa mpanddo wa omwene woriiheya,
HEB.8.2	oneemelela mburo woweela mmusasani wa ebaribari wa Mulugu, oyene Nabwiya omagiliiye odhulu, ohuli ole athu omagiliiwa.
HEB.8.3	Musogoleli a anamakutha oli aatene onothomiwa wi aveleelege wa Mulugu mvahi ni mikutho. Mwa ela yaali yoofuneya wi Yesu teto akalegena yego yooveleela. 
HEB.8.4	Aheere akala elabo ya vati kaakalewene namakutha vowi ehikalawo ale enaveleela dhoovaha mooligana ni Malamulo a Mozezi. 
HEB.8.5	Anamakutha ala enalaba mmusasani wa Mulugu, ola oli wona yoohadhihela, murinti wa musasa wa ebaribari wa Mulugu, oli odhulu. Nuubuwelele wi Mozezi ahaaddeliwa ambeelaga omaga musasa wa Mulugu, wiira: <<Osugwe pama wi wiirena mukalelo ola ginowoonihiimi omwaangoni wuno>>.
HEB.8.6	Dhiinova mabasa ethomeliwe Yesu bookwaranya ale enaahidda anamakutha amohiwa, vowi di namaandaniha a nipangano no waandana nixa nili nookwaranya, vowi ndda nimageyile ni dhoororomeliha dhookwaranya.
HEB.8.7	Nipangano no waandana nowambeela
HEB.8.8	Mbwenye nowambeela ndde, Mulugu oonihaga ohaakwanela,
HEB.8.13	Mulugu aawogaga dha nipangano no waandana nixa, onosaddula nowambeela okala noomala mabasa. Vano yego enamala mabasa, enooluvala, ehalile vang'ono orimeela.
HEB.9.1	Nipangano no waandana nowambeela nahikanna magano eewa teto nahikanna nthaddo neewa noweela. 
HEB.9.2	Wahisasanyiwa musasa wagawiwe dhipaddi biili; va sala yowambeela yeethaniwa Mburo Woweela vakala extanti vaheliwa panti ni meeza a mikaathe dhavahiwa Mulugu. 
HEB.9.3	Odduli wa suubi a guwo wahikala epaddi emohi yeethaniwa Mburo Woweelesesa, 
HEB.9.4	wewo wakala mburo wa dhoopaha dhoonukwela ni kaxa ya nipangano no waandana, dhedho dhamareliwe dhaatedhene ni oro. Muwari mwiwa mwahikala biya ya oro mwakala manaa, mukumbuzo wa Aroni wapwedheya ni mabwe oosemiwa a nipangano no waandana. 
HEB.9.5	Vadhulu va kaxa vahikala aneenyama abiili a mompelo, ayene yakuneelavo yoonihaga okalavo wa Mulugu. Murinti weewa woothiitha yookuneelanaavoya.
HEB.9.6	Mowindala dhaatedhene dhigasasanyedhiwe, anamakutha enovolowave Mburo Woweela wa musasa wa Mulugu wi ehiddege mabasa eewa, 
HEB.9.7	mbwenye musogoleli a anamakutha yeeka baahi, davolowa Mburo Woweelesesa. Avolowa dila emohive vayaakani, kaavolowa ahithukulile mwazi wa mukutho waveleeliiye mwaha wa dhoothega dhaaye ni dhoothega dheerana nlogo mwaha woohunona. 
HEB.9.8	Mwa mukalelo ola, Muneba Woweela onanooniha wi dila ya Mburo Woweelesesa odhulu yaali ehinafuguliwe, musasa wowambeela olabagave. 
HEB.9.9	Dhaatedhene nda dhinanooniha dhili dhoofuneya dhiinova. Nda sowi mvahi, mikutho dha aneenyama dhaveleeliwa kadhaanda omwaakwaneliha nameebedha okala oweela murima. 
HEB.9.10	Yaali malamulo yawoga dha dhooja, dhoong'wa, dhoohuwiwa dhoohiyana-hiyana; magano ala kayakamihedha mirima dha athu, yahiheliwa ofiyedha mudhidhi wa nipangano no waandana nixa.
HEB.9.11	Mbwenye Kirixtu ohudha wi akale musogoleli a anamakutha wi anivahe dhego dhapama dhafiyile. Ohuvolowa mvolowelo Mburo Woweelesesa odhulu, ahivirile mmusasani woweela wa elabo ela ya vati, ole wasasanyiwe ni madada a athu. 
HEB.9.12	Avolowaga kaathukulile mwazi wa nakoro a mbuzi naari mwazi wa mwaana a ng'ombe wi avahe, mbwenye avolowile ni mwazi waaye-waaye. Ndala ohuliva mutheengo wi nitapuliwe wa dhoothega dheehu wa okala ni okala. 
HEB.9.13	Mooligana ni Malamulo a Mozezi, mwazi wa nakoro a mbuzi ni wa ng'ombe ni nddoora na mwaana-ng'ombe nnamidheliwa athu ootakala murima, vano enokala oohutakala odeve. 
HEB.9.14	Dhakala ndo, ki mwazi wa Kirixtu oli wa owodha-wodha! Oliye ohiipeleka mwiinyeene wa Mulugu wona mukutho woohuhaleela, ohiipeleka odheela mwa Muneba wa okala ni okala. Mwazi waaye ononeeliha muwari mweehu, ononivenyihedhavo dhookubanya dheehu dha meerelo enaathukulela athu omakwelo. Ndala nnowaanda omwiimelela Mulugu ookalawo!
HEB.9.15	Mwaha wa ela, Kirixtu dili namaandaniha a nipangano no waandana nimohi nixa wi ale yeethaniwe ni Mulugu yaakele mareeliho a okala ni okala, ayene mwiinyeene yaaroromelihiiye. Nda dhinowaanda wiireya vowi wahooneya okwa waatapulile athu mwa dhoothega dheeriwana nilabaga nipangano no waandana nowambeela.
HEB.9.16	Vakala kaarata yoororomeliha dhoohala, enofuneya wooniha wi mwiinya alebile ohukwa.
HEB.9.17	Vano kaarata ndda kannakalana kopolo mwiinya olebile ahinakwe; nnambeela okalana kopolo agakwile.
HEB.9.18	Mwahaya buuyene nipangano no waandana nowambeela kananna kopolo vahili mwazi wa aneenyama. 
HEB.9.19	Dheereyile ndala: Mozezi ambeele waalaleya magano maatene a malamulo wa athu aatene. Ahithukulaga mwazi wa aana-ng'ombe ni wa anakoro, otaganyihedha ni mahinje, agathukule nthoje na mooya oofiila a nibila ni matadu a hisope, omidhela niivuru na malamulo ni nlogo naatenene, eeraga: 
HEB.9.20	<<Ola bu mwazi wa nipangano no waandana Mulugu nlamuliiye wi muharege>>.
HEB.9.21	Mwa mukalelo mmohive, Mozezi ahimidhelaga mwazi musasa wa Mulugu ni dhoobo dhaatedhene dhalabiwana mwemule voweebedha.
HEB.9.22	Ebaribareene, mooligana ni Malamulo, dhaatedhene dhineelihiwa ni mwazi. Vano vihili othathiya wa mwazi, kavili oleveleliwa wa dhoothega.
HEB.9.23	Mowindo yaali yoofuneya wi dhoohadhihela dha dhego dhili odhulu dheelihiwe ni mikutho dhedho, mbwenye dhego dha ebaribaridha dhili odhulu dheelihiwe ni mikutho dhookwaranya. 
HEB.9.24	Sowi Kirixtu kavolowile mburo dhooweela dhoosasanyiwa ni athu, nili yoohadhihela ya mburo wa ebaribari. Ovolowile odhuluwene, wewo dhiinova oliiye vameentoni va Mulugu wi anilobelelege. 
HEB.9.25	Yaaka ni yaaka musogoleli a anamakutha onavolowa mu Mburo Woweelesesa, agathukule mwazi wa mwaneenyama. Mbwenye Kirixtu kavolowile dila dhijinji wi eevahe. 
HEB.9.26	Dhahaakale ndo, eere orabula dila dhijinjidhene wambeela omapadduwelo wa elabo. Mbwenye dhiinova, omagomelo wa mudhidhi, oliye okumelele dila emohi baahi wi avenyihevo dhoothega dhaatedhene odheela mwa mukutho waaye-waaye. 
HEB.9.27	Muthu oli aatene olamuleliwe okwa dila emohi, eendo athongiwe ni Mulugu. 
HEB.9.28	Mowindo teto Kirixtu ovahiwe mwa mukutho dila emohi baahi wi avenyihevo dhoothega dha athu ajinji. Eendo oneere okumelela olenddo wa nabiili, kanadheela ovenyihavo dhoothega, mbwenye onadheela waavulumusa athu enamujejiha.
HEB.10.1	Malamulo murinti baahi wa dhego dhapama dhinadha, kahuwo oliganiha wa ebaribari. Malamulo a mikutho naari eneeriwana yaaka ni yaaka kinawaakwaneliha ale yamwaaddamela Mulugu wi emweebedhege. 
HEB.10.2	Malamulo yahaandege wiirana ela, mikutho ndo dhoohiyiwa, vowi anameebedha egeelihiwe kayakanna yookubanya ya dhoothega dheewa. 
HEB.10.3	Ndala mikutho ndo, yaaka ni yaaka dhinowawuubuweleliha athu dhoothega dheewa, 
HEB.10.4	sowi mwazi wa ng'ombe ni wa anakoro a mbuzi kunaakwaniha ovenyihavo dhoothega.
HEB.10.5	Mwahaya buuyene, Kirixtu agadhiile mwiilaboni ohiira wa Mulugu:
HEB.10.8	Kirixtu agawogile nda wa Nabwiya, ahiiraga: <<Kamunafunege naari odhiveliwana mikutho, naari mvahi, mikutho dhoopahiwa, mikutho dhoovaha dhooleveleliwana dhoothega>>. (Dhaatedhene nda dhineeriwana mooligana ni Malamulo.) 
HEB.10.9	Nuwindo, aheenjedhedhaga, wiira: <<Gili va; gidheele wi giirena ofuna weenyu>>. Omariha makalelo a nipangano no waandana nowambeela wi gikaraatihevo na nabiili. 
HEB.10.10	Sowi Kirixtu ohiirana yoofuna ya Mulugu: ahipeleka kuluwi mwiili waaye, mowindala niheelihiwa.
HEB.10.11	Anamakutha aatene, nlabo ni nlabo enowiyooneyiha wi ehidde mabasa eewa; enokutha mikutho evirusedhaga dhimohive, mikutho nda dhihaandagawene ovenyihavo dhoothega. 
HEB.10.12	Mbwenye namakutha ola, vavahiliiye mukutho woolevelelana dhoothega kuluwi, ohukaraati omoononi wooja wa Mulugu, 
HEB.10.13	wewo onaajejihiiye amwiiddani ofiyedha eheliwe vati va manyalo aaye. 
HEB.10.14	Sowi odheela mwa mukutho mmohi baahi, ohaasaddula okala owaakwanela kuluwi ayene eneelihiwa.
HEB.10.15	Teto Muneba Woweela ononiwogana mwa dhedhi. Vowambeela wiire:
HEB.10.17	Nuwindo, Muneba waheenjedhedhaga, wiira:
HEB.10.18	Vileveleliwe ndo, kavinafuneya mukutho mmohi wa dhoothega.
HEB.10.19	Addibilaga, arogoraga, vowi nihikanna ebaribari yoovolowa Mburo Woweelesesa wa Mulugu odheela mwa mwazi wa Yesu, 
HEB.10.20	vowi nihikanna nroromelo noovolowa wewule mwa dila exa, egumi; eyene Yesu ehifuguleliiye odheela mwa guwo,
HEB.10.21	vowi nihikanna namakutha ookwaranya, onaang'anela nlogo na Mulugu. 
HEB.10.22	Mwaha wa dhaatedhene nda, kabeni naaddamele wa Mulugu ni murima wa ebaribari ni nroromelo nooliba vowi mirima dheehu dhiheelihiwa, dhihooboliwa mwa dhoonyemela dha okubanya weehu teto nnowaanda omwaaddamela Mulugu vowi mwiili weehu ohuhuwiwa ni mahinje oweela. 
HEB.10.23	Kabeni, nilibihedhe ororomela weehu nihaanganyedhaga dhedho dhinajejihiihu, vowi doororomeleya ole ororomelihe. 
HEB.10.24	Kabeni nisasanyedhege makalelo oolibihana kadda muthu ni mukwaaye wooniha odhivela ni wiirana meerelo apama. 
HEB.10.25	Kanihiye otugumana weehu wona athu amohi eneeriiwa, mbwenye nilibihanege kadda muthu ni mukwaaye, tthabwa-tthabwa dhiinova vinooniinyu wi nlabo nnowaaddamela.
HEB.10.26	Nakalela ntidi othega yapudha nigamalile waakela ononelamo wa ebaribari, ndala kuliwo mukutho mmohi onaanda othimiha dhoothega dheehu. 
HEB.10.27	Enahala siila ojejihedha woova othongiwa wowoopiha onadha, nijejihedhege munddo wookukuma oyene onaanyangule aatene alene enamvaanya Mulugu. 
HEB.10.28	Ole aheewelela Malamulo a Mozezi, oopiwa mooheeddiweliwa thagaraga athu abiili naari araaru yamwiirela onamoona. 
HEB.10.29	Ki vano, munoobuwela wi dhinaapadduwele avi ale enamunyingalela Mwaana a Mulugu? Dhinaapadduwele avi ale enavevusa mwazi wa nipangano no waandana nixa, oyene waweelihile wona yego ehinna mabasa? Dhinaapadduwele avi ale enaruwana Muneba wa mahala? Muubuwele, goyi baani yootthabwa yoofwaneela ovahiwa ale! 
HEB.10.30	Vowi nihimunona ole wiire: <<Miyo dinamulaga namathega, wuundda kunyawunya fwaaga>>
HEB.10.31	Omora mmadani mwa Mulugu mugumi sowoopihesesa!
HEB.10.32	Muubuwelelege malabo vaakeliliinyu omoneyela wuxa, mwa mudhidhi olene mwahivilelana dhoowana-wana dhuulubale ni goyi. 
HEB.10.33	Mudhidhi dhimohi mooruwaniwa, murabulihiwaga vowooneya; mudhidhi dhimohi mootaganyihedhana ni ale yarabulihiwa ni mukalelo mmohive. 
HEB.10.34	Mwahaweeddiwela thagaraga ale yaali mukaambura teto mwahirumeedha ni ohagalala mugaakiwe dhookalana dheenyu, mwahirumeedha dhedho mwaha wi muhunona yowi muhukalana yego yoohumala, yego yoofuneya vookwaranya.
HEB.10.35	Mwaha wa ela kamuthathile ebaribari yinniinyuna; ndo nnoodhana yoothuva yuulubale. 
HEB.10.36	Enofuneya mvilelegeve, mwiiregena ofuna wa Mulugu, mwadidelave munowaakela dhiroromelihiwiinyu. 
HEB.10.37	Sowi wona mulebeliwiiwa, yiira:
HEB.10.39	Kanili ale enawelela mundduli, ebwanyuliwa, mbwenye nili ale enaroromela wi nivulumusiwe.
HEB.11.1	Ororomela fu ohaanganyedha dhedho dhinajejihiihu, orumeedha mwa ebaribari dhedho dhihinooniihu. 
HEB.11.2	Mwaha wa nroromelo awale-wale eehu, yahitthettheeliwa ni Mulugu.
HEB.11.3	Mwa nroromelo nnonona wi dhego dhaatedhene dhipaddusiwe ni madhu a Mulugu, nnononelamo wi dhaatedhene dhinooniihu dhipaddusiwe mwa nde dhihinooneya.
HEB.11.4	Mwa nroromelo Abeli ahiveleela mukutho wa Mulugu wookwaranya wa Kayini. Mwa nroromelo oliye ahitthettheeliwa wona ooharihamo, Mulugu ahirumeedha mvahi dhaaye. Naari agakwileve, mwa nroromelo nivano onowoga.
HEB.11.5	Mwa nroromelo Enoki ahithukuliwa wi ahilawihe okwa; <<kooneyile mwaha wowi Mulugu ahimuthukula>>.
HEB.11.6	Sowi ohukalana nroromelo enakala yoorusa omutthettheela oliye, onafuna omwaaddamela akalena nroromelo nowi Mulugu ohukalawo, onowaathuva ale enamusayela.
HEB.11.7	Mwa nroromelo Nowe agaaddeliwe ni Mulugu dhamusogolo dhohooneya ahimwiiwelela osasanya mwanddeya wi avulumuse emudhi yaaye. Mwa nroromelo Nowe ahooniha wi athu aatene a elabo ya vati bootakala, ofiyedha okala, namavolowa mba onaakela oharihamo odheela mwa nroromelo.
HEB.11.8	Mwa nroromelo Abarahamu, ahiiwelela veethaniwiiye wi adhowe elabo yaavahiwiiye wona mareeliho yaroromelihiwiiye, ahimaruwaga odhowaga ahinonile wadhowigiiye.
HEB.11.9	Mwa nroromelo Abarahamu ahikala mwanaweendda elabo yoororomelihiwa, okalagahi oli elabo ya amarala; akala mmusasani vamohi ni Ezaaki, Yakobo, aliba waakela dhoororomelihiwa dhimohive.
HEB.11.10	Sowi Abarahamu oojejiha nluwa na malabweene, nluwa nddo namahadhihela ni namamagaya di Mulugu.
HEB.11.11	Mwa nroromelo teto Saara ahabalave, agooluvale ahaakela kopolo dhowi abale, mwaha wowi ahirumeedhela wi ole amuroromelihe aali oororomeleya.
HEB.11.12	Ndala mwa mulobwana mmohi, aali wona ookwa, mwahikuma anamabaliwelamo ajinji wona ttendderi, anamabaliwelamo ooheelengeya wona miseenga dha munyaza.
HEB.11.13	Aatene ala yahifiyedha okwa eroromelagave, kayaakelile dharoromelihiwiiwa; mbwenye yoonile woolapelawene vano yahihagalala, yahilaleya wi yaali aleddo anaweendda mwiilaboni ya vati.
HEB.11.14	Athu enawoga mowinda enowooniha wi enasayela owaniwa. 
HEB.11.15	Yahaakale wi yowuubuwelela elabo okumiliiwa, yookalana mpatha woowelelawo. 
HEB.11.16	Ohiya nda, aliwa yoojejiha elabo yookwaranya, ela sowi elabo enadha odhulu. Mwahaya buuyene Mulugu kanakalana manyazo wiithaniwa Mulugu eewa, mwaha wa ela, oliye ohaasasanyedha nluwa.
HEB.11.17	Mwa nroromelo Abarahamu veehiwiiye, ahimvaha mwaanaye Ezaaki wona mukutho. Abarahamu ahaakela dhoororomelihiwa, naari dhaalive ndo ahiilibihedha omvaha mwaanaye mmohi baahi.
HEB.11.18	Naari Mulugu awogileve dhowi: <<Anamabaliwelamo
HEB.11.19	Abarahamu ahinona wi Mulugu onowaanda omvenyiha mwaanaye muukwani. Mwa mukalelo mmohive nnowoga wi ahimwaakela mwaanaye wona oovenyihiwa muukwani.
HEB.11.20	Mwa nroromelo teto Ezaaki ahimureeliha Yakobo ni Esawu dha musogolo mweewa.
HEB.11.21	Mwa nroromelo Yakobo agahalile vang'ono okwa, ahaareeliha ahima a Zhuuze mmohi ni mmohi,
HEB.11.22	Mwa nroromelo Zhuuze, agahalile vang'ono okwa, ahiwogaga dha okuma wa aEzarayeli mu Egubuddu teto ahaarumaga dhoofwaneelela wawiirana makuva aaye.
HEB.11.23	Mwa nroromelo Mozezi agabaliwe, ababiinya yahimulogoha mweeri miraaru vowi yahimoona wi aali mwaana ooriya,
HEB.11.24	Mwa nroromelo Mozezi agonnuwile ahikoodda wiithaniwa mwaana a mwaana-mwihiyana a Farawo,
HEB.11.25	ahisakula orabulihiwa vamohi ni nlogo na Mulugu, ohiya ojavo, ohagalaliha yoothega mudhidhi vang'ono. 
HEB.11.26	Ahoona wi orabula mwaha wa Kirixtu waali oreela wuulubale, okwaranya dhooreela dha wEgubuddu, vowi meento aaye yowoona dhowaakela dha musogolo.
HEB.11.27	Mwa nroromelo ahivenyawo wEgubuddu ahoovaga owali wa mwene, ahivilela wona onamoona ole ohunooneya.
HEB.11.28	Mwa nroromelo ahimwiirana Paxkwa teto ahimidhela mwazi milago wi namatolosa a ahima owambeela ahaakahinye a Ezarayeli ale.
HEB.11.29	Mwa nroromelo nlogo nahilabuwa Nyaza Yoofiila vatheyani yowumma mbwenye aEgubuddu yaxixiligiiwa, yahikwela mwinko.
HEB.11.30	Mwa nroromelo nlogo naapeelelaga malabo matanu ni meenddi, ncinga na oZheriko nahimora.
HEB.11.31	Mwa nroromelo jeberuwe Rahabi kaapiwe ni ale yaali oohiiwelela vowi ahawaakela anameeddelela ale oohiyooneyiha.
HEB.11.32	Ki gineere giwoge ddi? Kaginna mudhidhi wi giwogege dha Gidiyawu,
HEB.11.33	ayene mwa nroromelo yahaaka dhimwene, yoolamula ni oharihamo, yahaakela dharoromelihiwiiwa, yahifuga milomo dha apoddogoma,
HEB.11.34	yahithimiha okukuma wa munddo, yahithawa wiirwa wa supaadda, yaali oolodhowa yahisadduwa, yahikalanaave kopolo vakoddoni, yahaathamagiha anyakoddo amwiiddani eewa,
HEB.11.35	ahiyana yahawaakela anookwa eewa oovenyihiwa muukwani. Amohi yahirabulihiwa, okoodda wooboliwa wi yaande ofwanya ovenyihiwa wa egumi yookwaranya.
HEB.11.36	Amohi yoobeddiwa, yoowaxuliwa teto yahimagiwa, ofugeliwa mukaambura,
HEB.11.37	yahivonyiwa ni mabwe, waapadhanya vaari ni vaari, yahaapa ni masupaadda. Yoweedda moozeezeya egawarile makupa a mabila, a mbuzi, kayanna yego, yowoonihiwa goyi ni waazuzumiha.
HEB.11.38	Yoozeezeya mwiiddeddereni, mmwaangoni, mmakunguni ni mmiliddini. Athu a mudhidhi olene kayafwaneele weedda ni aliwa!
HEB.11.39	Aatene ala yahitthettheeliwa mwaha wa nroromelo neewa; mbwenye, kalivo naari mmohi aakelile dhedho dharoromelihiwiiwa. 
HEB.11.40	Mulugu ahisasanyedha yego yookwaranya wa hiyo. Vowi afunile athu ale vamohi ni hiyo nifiyedhe okala owaakwanela.
HEB.12.1	Mwaha wi nihaapeeleliwa ni anamoona ale ajinji,
HEB.12.2	meento eehu emusugwege Yesu, namambeeliha, namaakwaneliha a nroromelo neehu. Oliye mwaha wa ohagalala wajejihedhiiye, ahivilelana muraddi, kaapwathile manyazo aaye, ohukaraati omoononi wooja wa mpanddo wa Mulugu.
HEB.12.3	Mmuubuwele ole ovilelena wiinyuwela mwiinyeene wa anamathega wi muhugome mminebani dheenyu naari ohiya.
HEB.12.4	Nyo kamunafiyedhe ovuuviha mwazi weenyu voowana ni yoothega. 
HEB.12.5	Mwiire oddiwaala dha madhu oolibiha yuwaaddeliiyeni wona anaaye?
HEB.12.7	Mvilelegena goyi yeenyu, mwaakelege wona osinyusiwa; Mulugu onowiirani wona anaaye. Ki mwaana baani ohunasinyusiwege ni babe?
HEB.12.8	Akala nyo kamunasinyusiwa wona ahima a Mulugu aatene, sowi kamuli anaaye. 
HEB.12.9	Ohiya dhedho aatene hiyo nahikalana abaabi eehu a mwiilaboni, ayene yanisinyusa, mbwenye nowaariiha. Mowindala nimwiiwelelege vookwaranya Baabi a mineba wi naakele egumi yoohumala! 
HEB.12.10	Abaabi eehu yanisinyusa mudhidhi vang'ono, mooneliiwa wi sofwaneelela; mbwenye Mulugu ononisinyusa wi anikamihedhege. Ononisinyusa wi nitaganele weela waaye. 
HEB.12.11	Osinyusa waatewene si goyi, kunooneyiha ohagalala. Osogolo wiwa nasuuza odheela moosinyusiwa, nnokalana dhoohadda dha murenddele, dhowiiwelela.
HEB.12.12	Mowindo <<libihani mada eenyu oolodhowa ni maboddo eenyu oogurumela>>.
HEB.12.13	<<Musasanyedhe dila dhowogoowa dha manyalo eenyu>>,
HEB.12.14	Musayelege murenddele ni athu aatene, mukale oweela mirima; waahikalavo weela mirima kalivo onamoone Nabwiya. 
HEB.12.15	Pole-pole wi ahikalevo mmohi onayeleele mahala a Mulugu; akale wona musisi woowaawa
HEB.12.16	Pole-pole ahikalevo onagona ni mwihiyana ahili aaye, naari mwihiyana ni mulobwana ahili aaye. Teto ahikalevo oonyemula dhego dha Mulugu wona Esawu, oyene agulihile oneeti waaye wowambeela obaliwa mwaha wa yooja, baahi. 
HEB.12.17	Wona munoneliinyu, osogolo wiwa afunaga waakela mareeliho, ahikooddiwa mwaha wi kaatthwaruwile moobuwelo aaye, naari asayelave mareeliho ale ni mitori.
HEB.12.18	Nyo kamfiyile omwaangoni
HEB.12.19	teto waruma palaza, weeweya madhu; athu egeewile yahilobaga wi ehawiiweve. 
HEB.12.20	Sowi kayarumeedhege dhedho Mulugu dhalamuligiiye, eeraga: <<Naari mwaneenyama, akahinya mwaango, apiwe ni mabwe>>.
HEB.12.21	Dhoopadduwa nda dhaali dhowoopiha ofiyedha Mozezi wiira: <<Ginogurumela ni woova!>>
HEB.12.22	Mbwenye nyo muhufiya Mwaango Ziyoni, nluwa na Mulugu mugumi, Zheruzalemi a odhulu wewo oli angero ooheelengeya, wewo oli mutugumano, 
HEB.12.23	ahima aatene owambeela ayene mandina eewa elebiwe odhulu. Nyo muhufiya mburo wa Mulugu, namathonga a athu aatene, muhufiya mburo wa mineba dha athu ooharihamo, ayene esadduliwe okala owaakwanela. 
HEB.12.24	Muhufiya mburo wa Yesu, namaandaniha
HEB.12.25	Pole-pole, kamumvaanye ole onawoga. Ki akala ale yavaanyilege egeewile wa ole aawaraaliha mwiilaboni ya vati kayaavuluwe, ki hiyo nnavuluwe addi nahiya omwiiwelela ole a odhulu onaniwaraaliha? 
HEB.12.26	Oyene wale ndhu naaye nathikile elabo ya vati, vano teto ahiroromelihaga, wiira: <<Dila ya nabiili ginothika, kahuwo elabove mbwenye ni odhuluwene>>.
HEB.12.27	Madhu owi <<dila ya nabiili>> enatapulela wi dhego dhinathikeya, enawoga dhoopaddusiwa, dhineere ovenyihiwamo wi dhihale dhihinathikeya.
HEB.12.28	Vowi nihaakela Omwene woohuthikeya, ntamaalele mowindala nimweebedhege Mulugu moorumeedheya, omuriiha ni otikina, 
HEB.12.29	ebaribareene <<Mulugu eehu oli wona munddo onatolosa>>.
HEB.13.1	Kamwihiye odhivelana mmohi ni mukwaaye.
HEB.13.2	Kamuddiwaale wawaakela aleddo vowi ehinonile amohi yahawaakela angero vaade veewa.
HEB.13.3	Mwawuubuwelelege eli mukaambura wona muli mukaambura vamohi ni aliwa ale enoonihiwa goyi wona di nyo onoonihiwa goyi.
HEB.13.4	Otelana okalege woriiheya wa aatene, olili wa ootelana ohutakalihiwe mwaha wi Mulugu onoodha aalage oogaya ni anamararuwa.
HEB.13.5	Dhigumi dheenyu kadhitthabwe odhiveliwa korowa, mudhiveliwege ni dhedho dhinniinyuna, mwaha wi Mulugu ohuwoga, wiira:
HEB.13.6	Ndala niwogege ni nroromelo, niiraga:
HEB.13.7	Mwawuubuwelelege asogoleli eenyu, yowaaddeleni madhu a Mulugu. Mpime meeddelo eewa ni makwelo eewa, muhadhihege nroromelo neewa. 
HEB.13.8	Yesu Kirixtu kanasadduwa naari ndilo, naari peeno, naari okala ni okala!
HEB.13.9	Muhurumeedhege masuuziho oohiyana-hiyana, oohunoneya. Eli yapama wi mirima dheehu dhilibihiwe ni mahala a Mulugu, ehili ni magano a dhooja ayene ehinapuriha yego wa ale eneeddela magano ayo. 
HEB.13.10	Hiyo nihikalana ebuwa ya mukutho vihinafwaneelela ojavo anamakutha ayene enalaba mu nyuba ya Mulugu.
HEB.13.11	Musogoleli a anamakutha onothukula mwazi wa aneenyama odhowana Mburo Woweelesesa wona mvahi wa dhoothega, mbwenye aneenyamaya yoopahiwa okwibi wa migaano dha misasa. 
HEB.13.12	Mwahaya buuyene teto Yesu wakweliiye okwibi wa migaano dha nluwa wi aweelihe athu oodheela mwa mwazi waaye-waaye. 
HEB.13.13	Mowindo kabeni nifiyeni wa oliye okwibi wa migaano dha misasa, nivilelena onyemuliwa wewo oliye wavileliiyena. 
HEB.13.14	Vowi wuno kaninna nluwa noologela mbwenye nnasayela nluwa ndde nnadha.
HEB.13.15	Odheela mwa Yesu niveleelege wa Mulugu mikutho dhootamaala, dhili furuuta dha milomo dheehu, dhinathithimihave ndina naaye. 
HEB.13.16	Muhuddiwaale wiirana dhapama, mugawanege ni amohi, vowi si mikutho dhedho dhinamuhagalaliha Mulugu.
HEB.13.17	Mwawiiwelelege asogoleli eenyu, mwiiyevihege mwa othongi weewa vowi aliwa enokameela dhigumi dheenyu, baayene enaadhe yaakulele mabasa eewa. Mwawiiwelelege wi elabege moohagalala, ehoonege onyemela, ohiiwelela kunadhana mpurelo wa nyo.
HEB.13.18	Munilobelelege vowi nihikanna ebaribari mirima dheehu dhili dhookaraateya, nnosayela weedda pama mwa dhaatedhene. 
HEB.13.19	Teto ginowuulobani ni ntidi mmulobege Mulugu agiwelelihe mundduli wa nyoovo mowaaguva.
HEB.13.20	Mulugu a murenddele, oyene omuwelihe makambuzi mulubale a mabila, Nabwiya eehu Yesu mwa anookwa mwa mwazi wa nipangano no waandana woohumala, 
HEB.13.21	oyene oovaheni dhaatedhene dhinarabuleliinyu wi mwiiregena efunelo yaaye, dhiireyege mwa hiyo dhinamuhagalaliha odheela mwa Yesu Kirixtu, oyene athithimihiwege okala ni okala. Ameni.
HEB.13.22	Addibilaga, arogoraga, ginowuwaraalihani mwaakele ni ovilela madhu aaga oowaraaliha; ebaribareene guulebeliimini moogwaddela.
HEB.13.23	Ginafuna munone wi ddibilihu Timoteyo ohukumihiwa mukaambura, afiya mowaaguva onogiveleela wa nyo.
HEB.13.24	Malojelo asogoleli eenyu aatene ni oweela mirima aatene. AItaliya enowuulojelani.
HEB.13.25	Mahala a Mulugu ekale ni nyo mwaatene.
JAS.1.1	Wa malogo kumi ni meenddi a Mulugu epupuruwele dhilabo dhoohiyana-hiyana, ginorumiha malojelo. Di miyo Tiyago, mwiimeleli a Mulugu ni a Nabwiya Yesu Kirixtu.
JAS.1.2	Addibilaga, arogoraga, mukalegeve oohagalala mwaafwanyiwaga dhooharahariwa naari dhooweeha dhoohiyana-hiyana, 
JAS.1.3	vowi muhunona wi opimiwa wa nroromelo neenyu, onodhiiha ovilela. 
JAS.1.4	Mwihiye ovilela olabege mwa nyo mowaakwana wi mudhe mukale oowaraala, owaakwana, oohukanna dhoohaleela dhapama mmirimani mweenyu. 
JAS.1.5	Akalavo mmohi vaari veenyu onahaleeliwa tthottho, alobe wa Mulugu onavaha mootthabwa wa athu aatene, ahaakalihaga manyazo. Oliye onomvaha tthottho ole onamuloba. 
JAS.1.6	Mbwenye mulobege ni nroromelo, muhaanganyedhaga, vowi ale enaanganyedha enaligana ni kuluzi ya munyaza, nipevo nnaathukuleliiwa wula ni wula. 
JAS.1.7	Oneerana ndo koobuwele wi oneere waakela yego si yego wa Nabwiya. 
JAS.1.8	Muthu oyo di muthu a mirima miinddi, kanna dila yaaye-yaaye.
JAS.1.9	MuKirixtu oonyoziwa eethukulelege mwaha wi Mulugu ohumuthithimiha. 
JAS.1.10	Vano muKirixtu ooreela eethukulelege mwaha wa onyozeya waaye. Vowi oliye oneere ovaareya wona todo dha manasi. 
JAS.1.11	Nduwa nagwela nnowummiha manasi, tododha dhinovaareya, oriyawa onomala. Mwa mukalelo mmohive ooreela eeraganaave dhowiira dhaaye onoodha anyaale.
JAS.1.12	Ooreelihiwa di ole onoona masooso akalave oororomeleya! Vowi aanda ovilelana masooso onowaakela mvahi wa egumi yoohumala yaroromelihe Mulugu wa ale enamudhivela. 
JAS.1.13	Muthu akala onoweehiwa ahiirege: <<Weehiwa wula onadha wa Mulugu>>. Vowi Mulugu kaneehiwa mwa obure, vano oliye mwiinyeene kanamweeha muthu. 
JAS.1.14	Mbwenye kadda muthu eehiwaga ni edhivi-dhivi yaaye, onothukuliwa, okwekwethiwa ni edhivi-dhivi eyo. 
JAS.1.15	Vano dhidhivi-dhivi ndo dharubalela, dhinobala dhoothega, dhoothegadha dhoonnuwa, dhinobala okwa.
JAS.1.16	Kamunyengethiwe, amudhaaga oodhivela. 
JAS.1.17	Dhowaakela dhaatedhene dhapama ni mvahi dhaatedhene dhowaakwanela dhinadheela odhulu, dhikitaga wa Baba, mwiinya a dhowaara dha odhulu. Oliye kanasadduwa wona murinti onasadduwa mudhidhi dhaatedhene. 
JAS.1.18	Ni efunelo yaaye ohiiriha wi hiyo nibaliwe odheela mwa madhu aaye a ebaribari wi nikale wona namulibu mwa dhoopaddusiwa dhaaye.
JAS.1.19	Amudhaaga oodhivela, munone nda: Kadda muthu akalegena efunelo yoovuruwana, ahithamagelege owoga, ahithamagelege otakaleliwa. 
JAS.1.20	Vowi otakaleliwa wa muthu onohiiha wogoowa wa Mulugu. 
JAS.1.21	Mowindo mwihiye dhootakala dhaatedhene ni mweeddelo wabure. Mwaakele mowiiyeviha mutheenga onadhala Mulugu mmirimani mweenyu, oyene onoovulumuseni. 
JAS.1.22	Mukale oovirihamo madhuya, muhukale anameewave, mwiinyengethaga weekiinyu. 
JAS.1.23	Vowi ole oneewa mutheenga ahivirihagamo, onaligana ni muthu oneeng'ana musupeeloni, oona kove yaaye. 
JAS.1.24	Eyoona, onovenyamo, dhiino-dhiino onoddiwaala mukaleloya. 
JAS.1.25	Mbwenye muthu onasuuza malamulo ookwaranya, ayene enavaha otapuwa wa athu, muthu oyo akalelave ntidi asuuzaga, aahikala nameewa ooddiwaala, mbwenye akala nameerana a dhedho, oyo onakala ooreelihiwa mwa dhoowiirana dhaaye.
JAS.1.26	Akalavo onoobuwela mmurimani mwaaye wi: <<MuKirixtu>>, mbwenye ahilogolelaga nlumi naaye, nroromelo naaye theebeweene, oliye oneenyengetha yeeka. 
JAS.1.27	Otamaala wa ebaribari woohukanna maganga vameentoni va Mulugu Baba, fu wula: Waakameela anakwaadhuni ni amaamukwele mmakathamihoni mweewa, wiyiinanela weeka wi ohiitakalihe ni athu a elabo ela.
JAS.2.1	Addibilaga, arogoraga, nyo mwinna nroromelo mwa Nabwiya eehu oothithimiheya Yesu Kirixtu, kamukalegena nsakulo. 
JAS.2.2	Mmatugumanoni mweenyu avolowa muthu mmohi ni pethe ya oro ni oowara pama, vano avolowa teto mmohi oorabula, agawarile dhoowara dhawale, 
JAS.2.3	vano mmwaakela pama ole owarile dhapama mwiira: <<Ola bu mburo wapama, karaati veva>>, vano mmwiirela oorabula ole wi: <<Wiimele naari karaati vati va, waaddamela vamanyaloni vaaga>>, 
JAS.2.4	mwa mukalelo oyo nyo mwaanyeene kamuneerana nsakulo vaari va nyo? Kamusadduwe okala anamathonga ni moobuwelelo eenyu abure?
JAS.2.5	Amudhaaga oodhivela, mwiiwe. Mulugu kaasakulile oorabula a elabo ela wi ekale ooreela munroromeloni? Kaasakule aliwa wi yaakele Omwene waaroromelihiiye ale enamudhivela? 
JAS.2.6	Mbwenye nyo munowaanyoza oorabulaya. Kahuwo areeliya enoorabulihani teto enooburulelani mmithegoni? 
JAS.2.7	Kahuwo aliweene enanyemula ndina napama nenddo nneethaniwiinyuna? 
JAS.2.8	Akala ebaribareene munoharihamo nlamulo na Omwene nnawogiwa mMalebani Ootaleleya, niiraga: <<Waadhivelege amohi wona muneedhiveleliiwe weeka>>,
JAS.2.9	Mbwenye akala munowiirana nsakulo munoothega, vano Malamulo enowuukonani wona anamapwesa Malamulo. 
JAS.2.10	Vowi ole oneewelela Malamulo a Mulugu maatene mbwenye aviriganiha nlamulo nimohi baahi, onookoniwa wona waaviriganihile maatene. 
JAS.2.11	Mulugu wiire: <<Kuraruwe>>. Teto ohiira: <<Kupe>>. Naari we ohuraruwe mbwenye ompa muthu, ohusadduwa okala namapwesa Malamulo a Mulugu. 
JAS.2.12	Mowindo muwogege, mweeddege wona athu enajejiha othongiwa ni Malamulo a otapula.
JAS.2.13	Voothongiwa kudha okala thagaraga wa ale yaheeddiwa thagaraga. Thagaraga dhihigonjiha othongiwa.
JAS.2.14	Amudhaaga, onapuravo ddi muthu eera: <<Gihikanna nroromelo>> teto ahiiragana meerelo apama? Nroromelo nddo nneere omvulumusa? 
JAS.2.15	Akala ddibilihu mmohi, naari murogorihu mmohi ahikanna yoowara ni oorameliwa yooja, 
JAS.2.16	vano mmohi a mwa nyo amwiirela oliye: <<Odhowe mwa murenddele, oware yookukumela, oje pama>>, ahimvahile dhego dhoofuneya dha mwiili waaye, voowoga ndo dhinakamihedha ddi? 
JAS.2.17	Mwa mukalelo mmohive nroromelo weekiiwa naahikanna meerelo, nili nookwanene.
JAS.2.18	Ohukalavo onaawoge wi: <<Weevo ohukanna nroromelo, vano miyo ginna meereloya>>. Ogoonihe nroromelo naawo noohukanna meerelo, vano miyo ginowuwooniha nroromelo naaga odheela meerelo aaga. 
JAS.2.19	We onororomela wi oliwo Mulugu mmohi baahi? Eli yapama wi onorumeedha nda! Mineba dhootakala teto dhinororomela dhedho, vano dhinogurumela ni woova. 
JAS.2.20	We, muthu oolodhowa, onofuna woonihiwa wi nroromelo noohukanna meerelo theebeweene? 
JAS.2.21	Nikolo neehu Abarahamu aakeleliwe ddi ni Mulugu? Ahiiriwa owogoowa mwaha woompeleka mwaanaye Ezaaki veebuwani. 
JAS.2.22	Moone wi nroromelo naaye ni meerelo aaye dhalabela vamohi; nroromelo naaye nahaakwanelihiwa odheela meerelo aaye. 
JAS.2.23	Nda dhihiireya wona Maleba Ootaleleya munawogeliiwa, yiiraga: 
JAS.2.24	Moone wi muthu oneeriwa owogoowa ni Mulugu mwaha wa meerelo aaye, ohuli ororomelave waaye baahi. 
JAS.2.25	Mwa mukalelo mmohive, kahuwo teto mwa meerelo jeberuwe Rahabi adhe eeriwege owogoowa ni Mulugu, vowawaakela aliba weeddelela a Ezarayeli vano aakamihedha wi evire dila emohi? 
JAS.2.26	Wona mwiili wahikanna muneba ohukwa teto nroromelo nahikanna meerelo nihikwa.
JAS.3.1	Addibilaga, arogoraga, kamwiinjivele okala anamasuuziha, vowi nyo muhunona wi hiyo nnasuuziha nneere othongiwa vajinji waakwaranya athu amohi. 
JAS.3.2	Hiyo aatene nnokwakwathuwa vajinji. Muthu akala kanakwakwathuwege moowoga, muthu ola dowogoowa okwaranya, onowaanda ohiiha pama mwiili waaye waatene.
JAS.3.3	Hiyo nnohela mungoyi omulomoni wa akavalo wi eniiwelelege, mwa ela nnowaanda wogoolela mwiili dheewa dhaatedhene onafuniihu odhowa. 
JAS.3.4	Nawogaga dha mwanddeya, naari dhigalive dhuulubale, naari dhithunyiwaga ni pevo elubale, dhinong'ooleliwa ni ng'ombo eng'onong'ono, dhidhowaga onafuna anameeddiha. 
JAS.3.5	Emodha-modhave teto nlumi yego eng'onong'ono ya mwiili, mbwenye nnowoga dhego dhuulubale dhowiithukulela. Muubuwelele wi nikala ning'onong'ono na munddo, nnopaha kokola elubale. 
JAS.3.6	Nlumi nili wona munddo; si elabo ya dhohogoowa. Nlumi yaano ya mwiili dheehu, nnomwadhela obure mmwiilini mweehu mwaatemwene, nnopaha egumi yeehu yaatene. Opaha wa nlumi neehu onadheela omunddoni woohuthima.
JAS.3.7	Misawo dhaatedhene dha aneenyama a mukokolani, balame ni dhowaabadha ni dhoopaddusiwa dha munyaza, muthu onokurumula teto athu yahikurumula. 
JAS.3.8	Mbwenye kalivo onaanda okurumula nlumi. Nlumi thabure, kanneeng'aneleya, nihidhaaliwa ndibwi noopa.
JAS.3.9	Ni nlumi nnomutamaalana ole oli Nabwiya eehu, Babiihu teto nnowaaddubana athu esasanyiwe ni nladdaniho na Mulugu. 
JAS.3.10	Ni mulomo mmohive nnowogana madhu enavaha mareeliho teto nnowogana madhu oodduba. Amudhaaga, nda kadhikalege ndo. 
JAS.3.11	Dhinowaandeya needduuddu mmohive ekumegevo mahinje apama teto ekumegevo mahinje owaawa? 
JAS.3.12	Amudhaaga, dhinowaandeya mpapaya ovaha manga, naari mukwaaju ovaha mararaja? Teto kadhinaandeya needduuddu a mahinje a mwiinyu ekumegevo mahinje apama.
JAS.3.13	Baani wa nyo oli a tthottho ni oononelamo? Oonihe tthottho dhaaye mwa meeddelo aaye apama, mwa meerelo eneeriiyena ni wiiyeviha onadheela mwa tthottho. 
JAS.3.14	Mbwenye akala mmirimani mweenyu muhukala nrima nowaawa ni wiithukulela, kamugayelege dhedho, kamuwoge wi ele eli ebaribari sooratha. 
JAS.3.15	Tthottho dhowindo kadhinadha odhulu, sa elabo elena ya vati, kahuwo dha Muneba, sa Sathana. 
JAS.3.16	Vili nrima ni wiithukulela, vinokala mavirigano ni dhabure dhaatedhene.
JAS.3.17	Tthottho dhinadha odhulu vowambeela sapama, kadhinna yoohaleela. Athu yinna tthottho nda enakala a murenddele, oofwaasa, owiiwanana, oodhaaliwa thagaraga, ni meerelo apama, kinakanna nsakulo, kahuwo ooratha. 
JAS.3.18	Anya a murenddele enadhala bewu ya murenddele, enopaddusa ohadda wogoowa.
JAS.4.1	Koddo ni ovaanyihana dhili vaari va nyo dhinadheela wuuvi? Kadhinadheela mwa dhoofuna dheenyu dhinawana mmurimani mwa kadda muthu? 
JAS.4.2	Nyo munofuna dhego, kamunaanda okalana, munopa wi mfwanye. Munokalela murogo mbwenye kamunaanda okalana, mowindo munovaanyihana, muwanaga mmohi ni mukwaaye. Kamunakalana mwaha wi kamunaloba. 
JAS.4.3	Mwaloba kamunavahiwa, sowi munaloba moovirigana wi munoongelege dhikwaminigwa dheenyu.
JAS.4.4	Nyo anamararuwa,
JAS.4.5	Munoobuwelela wi sibeweene dhinawoga Maleba wi Muneba ole Mulugu onakalihiiye mwa hiyo ohukanna aje yuulubale? 
JAS.4.6	Mulugu ononivaha mahala majinji. Dhili wona Maleba munawogeliiwa, yiiraga: <<Mulugu onowakoodda owiithukulela mbwenye onowaavaha mahala athu owiiyeviha>>.
JAS.4.7	Mowindo mwiiveleelege wa Mulugu. Mmulibanena Ddiyabo,
JAS.4.8	Mmwaaddamele Mulugu, vano oliye onowuwaaddamelani. Anamathega, muhabe mmadani mweenyu. Nyo mwinna mirima miinddi, mweelihe mirima dheenyu. 
JAS.4.9	Mwiikubanyedhege, moobe kutho, muundde. Oteya weenyu osadduwe okale kutho, ohagalala weenyu osadduwe okubanya. 
JAS.4.10	Mwiiyevihe vameentoni va Nabwiya, vano oliye onowuwunnuwihani.
JAS.4.11	Addibilaga, arogoraga, kamuwoganege obure mmohi ni mukwaaye. Onamuwoga obure mukwaaye naari omuthonga mukwaaye, onawoga obure nlamulo na odhivela Mulugu nnivahiliiye, waathongaga nlamulo nddi. Weevo onathonga nlamulo kuli namavirihamo mbwenye oli namathonga. 
JAS.4.12	Ole onavaha nlamulo nddi ni onathonga oli mmohi baahi, di ole onaanda ovulumusa ni obwanyula. Ki vano we oli aani onamuthonga mwaaddamani aawo?
JAS.4.13	Vuruwanani dhiinova, nyo munawoga, mwiiraga: <<Peeno naari menselo nnadhowa nluwa thi nluwa, namalewo yaaka emohi, namweeddihewo nagooso, nipurewo korowa>>. 
JAS.4.14	Nyo munowoga ndo muhunonaga enoopadduweleni menselo! Egumi yeenyu eli avi? Nyo muli wona efunga enadhawo, mudhidhi vang'ono emwadheya. 
JAS.4.15	Yaali pama mwaheerege: <<Nabwiya afuna nikalana egumi, nneere wiirana ela naari ele>>. 
JAS.4.16	Vano nyo munowiithukulela ni dhookalana dheenyu. Munone wi mukalelo wowiithukulela oyo bwabure. 
JAS.4.17	Mowindo muthu ononile yoofuneya wiirana, ahiiragana, onoothega.
JAS.5.1	Vano mwiiwe nyoovo areeli! Muundde, moobe kutho, muubuwelelaga orabula onoodheeleni. 
JAS.5.2	Dhooreela dheenyu dhihivudda, dhoowara dheenyu dhihimala ojiwa oswa. 
JAS.5.3	Oro ni parata eenyu ohujiwa mukwiti, mukwiti oyo onoodha wuusumeleni, oneere oja mwiili dheenyu wona munddo. Mwa malabo oomariha ala muhuugela dhooreela. 
JAS.5.4	Keeng'anani, yooliva ekooddiliinyu waathambiliha anamalaba yahadda mmiddani mweenyu enowundda; wuundda wa anamalaba ayo ohufiya obaruni wa Nabwiya a Anyakoddo a Odhulu. 
JAS.5.5	Nyo athu ooreela, muhukala mwiilaboni muganna dhooreela dhaatedhene, murubalaga ni dhowuudhivelani. Nyo mwihiiruviha wona mwaneenyama onaruvihiwa ajejihiwagana opiwa. 
JAS.5.6	Nyo moomukona, moompa muthu owogoowa, oliye kaaliba-liba.
JAS.5.7	Mowindo, addibilaga, arogoraga, kalani oovilela ofiyedha odha wa Nabwiya. Moone mukalelo wa namalima, onajejiha dhooja dhoofuneya ni ovilela, ajejihaga orubwa wa muzongwe owambeela ni ooharela. 
JAS.5.8	Nyo teto kalani oovilela, mulibihegeve mirima dheenyu, vowi odha wa Nabwiya ohaaddamela. 
JAS.5.9	Amudhaaga, kamusumelanege mmohi ni mukwaaye wi muhuthongiwe. Moone, namathonga oli vamulago!
JAS.5.10	Amudhaaga, muubuwelelege mukalelo wa anamavuhulela ewogile mu ndina na Nabwiya, ehirabulana dhabure ni ovilela, mwaahadhihege aliweene. 
JAS.5.11	Moone, hiyo nnawiira ooreelihiwa ale yooneyihile ovilela. Nyo mwihiiwa dha ovilela wa Zhobu teto muhoona Nabwiya dhamwiireliiye omamalelo wiwa. Nabwiya da nthebwa njinji ni a thagaraga.
JAS.5.12	Amudhaaga, yoofuneyesesa sowi kamulibelege dha odhulu, naari dha vati va, naari wa yego emohi. Owoga weenyu okalege <<Ee>> yakala yoorumeedhela; yakala yokoodda mwiirege <<Naari>> baahi. Mowindo, kamudha mukoniwa ni Mulugu.
JAS.5.13	Vaari va nyo ohukalavo mmohi onarabula? Alobele. Ohukalavo oli oohagalala? Eebe matamaalelo. 
JAS.5.14	Vaari va nyo ohukalavo onabulela? Awiithane asogoleli a gerezha, emulobelele, emukuthulele makura mu ndina na Nabwiya. 
JAS.5.15	Nlobelo neeriwana ni nroromelo mureddaya onoyila; Nabwiya onomvenyiha. Akala ohuthega, onoleveleliwa. 
JAS.5.16	Mowindo, musorihedhanege dhoothega dheenyu mmohi ni mukwaaye, mulobelelanege mmohi ni mukwaaye wi muyilihiwege. Nlobelo na muthu owogoowa tha kopolo dhuulubale, nnowiirana dhijinji.
JAS.5.17	Eliyazi aali muthu wona hiyo. Oliye ahilobela moolibiha wi muzongwe ahirubwe, muzongwe kaarubwele elabo ya vati ofiyedha yaaka thaaru ni meya. 
JAS.5.18	Ahilobelaga dila ya nabiili, odhulu wahirubwaga muzongwe, vano theya yahitatamuwa, ovaha dhooja dhiwa.
JAS.5.19	Amudhaaga, akalavo mmohi wa nyo aholowa, ahiya ebaribari vano akalavo onaamuwelihe, 
JAS.5.20	munone wi ole onamutthwarusa namathega mwa yoothega yaaye, onovulumusa muneba wa namathega ole muukwani, dhoothega dhaaye dhijinji dhinoleveleliwa.
1PE.1.1	Wa oosakuliwa a Mulugu anaweendda ebalaleyele dhilabo nda: OPonto, oGalasiya, oKapadosiya, oAziya ni oBitiniya.
1PE.1.2	Nyo muhusakuliwa wona mwasasanyedhele Mulugu Baba. Nda dhiireyile mwa mabasa a Muneba yuweeliheni. Mulugu ohuusakulani ndala wi mmwiiwelelege Yesu Kirixtu, mweelihiwe ni mwazi waaye.
1PE.1.2	Mahala ni murenddele wa Mulugu dheenjedhedhiwe wa nyo.
1PE.1.3	Athithimihiwe Mulugu, baabi a Nabwiya eehu Yesu Kirixtu! Ni mwaha woneeddiwela thagaraga dhijinji, oliye ohunibala dila biili wi nikalena ejejihedho yooliba, odheela ovenyihiwa wa Yesu Kirixtu muukwani, 
1PE.1.4	nnoodha naakele mareeliho eroromelihiwiihu ehinavudda, ehinatakaliheya, ehinadduwa. Mulugu onowaalogolelave mareeliho ala wa nyo odhulu. 
1PE.1.5	Ni owodha wa Mulugu, odheela nroromelo neenyu, nyo munologoleliwave ofiyedha odha ovulumusiwa. Ovulumusiwa wula osasanyedhiwe wi wooneyihiwe omakuthulo wa mudhidhi. 
1PE.1.6	Mwa ndo muhagalale, naari mwa mudhidhi vang'ono muukuuliwaga ni weehiwa woohiyana-hiyana. 
1PE.1.7	Dhoorusa ndo dhinoweeha nroromelo ninniinyuna. Vowi naari oro onanoongeya, onoweehiwa ni munddo. Mwa mukalelo mmohive nroromelo ninniinyuna, nnakwaranya oro, nneere weehiwa. Nakalave nooliba nnodhiiha otamaala, oriiha ni othithimiha, Yesu Kirixtu aawelaga. 
1PE.1.8	Naari nyo muhumoonileve, munomudhivela; naari muhumoonileve dhiinova, munomuroromelave vano thabani ni ohagalala woothithimiheya, ohagalala woohuwogeya. 
1PE.1.9	Mowindo munowaakela dhooharela dha nroromelo neenyu oli ovulumusiwa wa dhigumi dheenyu.
1PE.1.10	Bu mwaha wa ovulumusa wula anamavuhulela wakohiliisu esayelaga ononesesa pama, aliwa yahivuwiha mutheenga onawoga dha mahala a Mulugu eeriiye oovaheni. 
1PE.1.11	Yahisayela onona mudhidhi baani, waapadduwiiwa ovulumusiwa wula, mooligana ni Muneba wa Kirixtu waali mwa aliwa wavuhulela dha masooso yaamudheele Kirixtu, ni nthithimiho nneeriiye aakele omamalelo wa masooso ayo. 
1PE.1.12	Anamavuhulela egawogile dha mutheenga olaleyeliwiinyu dhiinova, Mulugu ahawooniha wi dhavuhuleliwiisu kadhaali dheewa, mbwenye dhaali dha opama weenyu. Anamalaleya Muselu Wapama, yawogile mwa kopolo dha Muneba Woweela, warumihiwe odhulu, yahuulaleyelani mutheenga ola. Angero enorabulela ononelamo dhego dhedhi.
1PE.1.13	Mowindo, mukale owiisasanyedheene mmirimani mweenyu wi mwiiregena, mururumuwe, muhele ejejihedho yeenyu yaatene mwa mahala enavahiwiinyu ni Yesu Kirixtu vineyooneyihigiiye. 
1PE.1.14	Wona ahima owiiwelela, kamwihiye dhigumi dheenyu ojiwa ni dhikwaminigwa dhanniinyuna mugali moohunonelamo. 
1PE.1.15	Moohiyaniha, kalani oweela mirima mwa mukalelo waatene onakaliinyu wona ole wuwiithanileni oli oweela murima, mukale oweela mirima. 
1PE.1.16	Vowi Maleba Ootaleleya enowoga, yiiraga: 
1PE.1.17	Akala munomwiithana Mulugu, onaathonga athu moohusakula mooligana ni mabasa eewa, Baba eenyu, nyo mweeddege mmuriihaga Mulugu mukalege wona athu eli aleddo. 
1PE.1.18	Nyo muhunona pama mutheengo oliviwe vowooboliwa mwa mikalelo dheenyu dheebeweene dhavahiwiinyu ni makolo eenyu. Mutheengoya kahuwo wa dhego dhinavudda wona oro, naari parata, 
1PE.1.19	mbwenye mooboliwe ni mwazi woofuneyesesa wa Kirixtu, aali wona nibila noohukanna thobathoba naari yoohaleela eli yaatene. 
1PE.1.20	Oliye asakuliwe ni Mulugu elabo ehinapaddusiwe, vano mudhidhi wookuthula ola ohumooneyiha mwaha wa opama weenyu. 
1PE.1.21	Odheela mwa oliye munomuroromela Mulugu, voovenyihiwa muukwani ohuvahiwa nthithimiho, mowindo nroromelo ni ejejihedho yeenyu dhili mwa Mulugu.
1PE.1.22	Nyo mwihiyeeliha odheela mowiiwelela weenyu ebaribari, mudhivelanege mwa ebaribari wona emudhi, mmohi ni mukwaaye ni kopolo dhaatedhene ni murima woweela. 
1PE.1.23	Nyo odheela mwa madhu eegumi a Mulugu, muhubaliwa dila biili. Ndo kadhiireyile ni bewu yoomala, mbwenye mwa bewu egumi
1PE.1.24	Wona Maleba Ootaleleya enawoga, yiiraga:
1PE.1.25	Ala bi madhu a Muselu Wapama elaleyeliwiinyu.
1PE.2.1	Mowindo, hiyani dhabure dhaatedhene musawo dhoonyengetha dhaatedhene, nrima ni dhowaaba. 
1PE.2.2	Mukale wona ahima a manyenya, mmurimani mweenyu murabulelege mukaka woweela wa muneba wi ni mukaka oyo munnuwege ofiyedha omavulumusiwelo, 
1PE.2.3	vowi muhulawiha wi Nabwiya dapama.
1PE.2.4	Mmwaaddamele Nabwiya, nibwe nigumi nakooddile athu, mbwenye Mulugu nasakuliliiye wona noofuneyesesa. 
1PE.2.5	Teto nyo mukale wona mabwe magumi, enamagiwana nyuba mwa muneba wi mukale anamakutha oweela mirima, mveleelege mikutho mwa muneba dhinarumeedhiwa ni Mulugu, odheela mwa Yesu Kirixtu. 
1PE.2.6	Wona Maleba Ootaleleya enawoga, yiiraga:
1PE.2.7	Mwa nyo munaroromela, nibwe nddo thoofuneyesesa; mbwenye ale ehinaroromela efwaneelele yiiwe madhu ala eneera:
1PE.2.8	Teto, ahiira: 
1PE.2.8	Athu ala ehikwakwathuwa, mwaha wi kayeewelele mutheenga, mooligana wona Mulugu mwamaruweliiye wa aliwa.
1PE.2.9	Mbwenye nyo muli nlogo nsakuliwe, anamakutha a Omwene, nlogo noweela, nlogo naaye-naaye na Mulugu wi nlaleyege opogo wa ole wuwiithanileni mwiipipini wi mukale mowaara mwaaye mootikiniha.
1PE.2.10	Wale nyoovo kamwaali nlogo, mwaali athu bure mbwenye dhiinova muli nlogo na Mulugu, wale kamwaakelile thagaraga dha Mulugu, mbwenye dhiinova muhaakela thagaraga dhaaye.
1PE.2.11	Akwaaga oodhivela, muubuwelelege wi nyo muli anaweendda anamadha a mwiilaboni mu, ginowuukokomezani wi: Mutadhe dhabure, dhinaanddela mwiili, dhinawana ni dhigumi dheenyu. 
1PE.2.12	Mweeddelo weenyu okaleve wapama vaari va athu oode, naari yuwaabagani yiiraga muli abure. Mowindo eneerege woona meerelo apama mwa nyo, mmutamaalege Mulugu ofiyedha nlabo nnadhiiye.
1PE.2.13	Mwaha wa Nabwiya, mwawiiwelelege asogoleli aatene a elabo, akala di kingi onalamula, 
1PE.2.14	naari makuminadori aaye, mwawiiwelelege vowi wiire waasakula wi yawoonihege goyi eneerana dhabure, yaatamaalege otamaala eneerana dhapama. 
1PE.2.15	Vowi fuufuna wa Mulugu, mweeragana dhapama, munowaamaliha athu oohunonelamo ehuwaabegeni. 
1PE.2.16	Mweeddege wona athu ootapuwa, kamweeddegena otapuwa wula wona yowiipitihana dhimaanya, mbwenye mukalege wona amwiimeleli
1PE.2.17	Mwaariihege athu aatene, mwaadhivelege addibilinyu munroromeloni, mmoovege Mulugu ni waariiha mamwene.
1PE.2.18	Nyoovo amwiimeleli, mwawiiwelelege anabwiya eenyu ni nriiho naatenene, muhawiiwelelege apamave ni oopwaasa, mbwenye teto mwawiiwelelege ni alene eli oorusa. 
1PE.2.19	Akalavo muthu wiipelekile wa Mulugu, vano aharahariwaga ahinna mwaha, oliye avilelaga, Mulugu onoodha amuthithimihe. 
1PE.2.20	Nyo mweeragana dhabure moonihiwaga goyi, mvilelaga munaakele ddi? Mbwenye akala nyo munowiirana dhapama, moonihiwaga goyi mvilelaga, enakala yoothithimiheya vameentoni va Mulugu. 
1PE.2.21	Ebaribareene nyo mwiithaneliwe dhedhi, vowi teto Kirixtu wooniheliwe goyi nyeene, ohuuhiyedhani nifwanafwaniho wi muharege manyalo aaye.
1PE.2.23	Aruwaniwaga, kaakulile ni oruwana; arabulaga, kawoopopihe athu, mbwenye ahiipeleka wa ole onathonga mowogoowa.
1PE.2.24	Oliye yeeka ahithukula mmwiilini mwaaye dhoothega dheehu vamuraddini wi hiyo nihiye dhoothega, nambeele mweeddelo wa egumi yooharihamo. Muhuyilihiwa ni makwadda aaye. 
1PE.2.25	Nyoovo mwaali wona mabila ooholowa, mbwenye dhiinova muhuwelela wa Makambuzi oli Namaang'anela a dhigumi dheenyu.
1PE.3.1	Ni mukalelo mmohive, ahiyana ooteliwa mwawiiwelelege amamuninyu, mwaha wi oliye akala kaneewelela madhu a Mulugu, ni mukalelo wa mweeddelo wa mwihiyanaaye akwekwetheye, aroromele vihili madhu, 
1PE.3.2	oonaga mweeddelo wapama ni woriiheya wa nyoovo. 
1PE.3.3	Oriya weenyu ohukale wowiiwomihedha odeve wona mathithi owaaluwa ni birinku dha oro, naari guwo dhooterenya. 
1PE.3.4	Moohiyaniha, oriya weenyu woohurimeela okale muwari mwa mirima dheenyu, onooniha muneba wofwaasa, womaala, oli wa thima elubale vameentoni va Mulugu. 
1PE.3.5	Vowi dhaali ndo, ahiyana oweela mirima awale yowiiriyiha, emuroromelaga Mulugu, aliwa yowawiiwelela amamuniwa, 
1PE.3.6	wona Saara amwiiwelela Abarahamu amwiiraga <<nabwiya>>. Nyoovo mweeragana dhapama muhoovaga yego, munakala ahima a Saara.
1PE.3.7	Teto nyo mutelile, mukalege ni ahiyaniinyu moononelamo. Mwaavahege nriiho, vowi mukalelo weewa boolodhowa okwaranya weenyu, aliwa enowaakela vamohi ni nyo mwa mahala egumi yoohumala. Mwiiregena dhedho wi malobelo eenyu ehifugeleye.
1PE.3.8	Voomariha nyo mwaatene mukalena moobuwelo mamohive, mukurumuwelanege, mudhivelanege mmohi ni mukwaaye, mukale oweeddiwelana thagaraga ni owiiyeviha. 
1PE.3.9	Onowiirelani yabure kammuwelihedhe yabure, naari ooruwanani, moohiyaniha, mwaalobelelege aliwa mareeliho, vowi bumwahaya Mulugu wuwiithaneliiyeni wi mwaakele mareeliho a mvahi woohiyedhiwa. 
1PE.3.10	Sowi Maleba Ootaleleya ehiwoga, yiiraga:
1PE.3.13	Nyo munowiirana dhapama, ki baani onowiireleni dhabure? 
1PE.3.14	Mbwenye, naari murabulaga mwaha wowiirana dhapama, muli oreelihiwa. Kamoove dhowoopopiha dheewa naari kamukukumuwe, 
1PE.3.15	vowambeela, mmuthithimihe Kirixtu wona Nabwiya mmirimani mweenyu, mukalege owiisasanyedheene wi mmwaakule kadda muthu onookohani wi mwawaaddele ojejiha winniinyuna. 
1PE.3.16	Mwa dhaatedhene, mwiiregena dhedho ni wiiyeviha, nriiho ni murima wapama wi ale enawoga obure wa nyo, mwaha wa meeddelo eenyu apama oomuroromela Kirixtu, ekalegena manyazo. 
1PE.3.17	Mwaha wi ndo sapama muthu woona goyi, yakala efunelo ya Mulugu, ohiya orabula mwaha wowiirana dhabure. 
1PE.3.18	Vowi teto Kirixtu okwile dila emohi wi alivele dhoothega dheehu. Oliye ahirabula epaddi ya anamathega agali owogoowa ahinna yoothega, afunaga wuudhanaani wa Mulugu. Oliye akwile mwa mwiili, mbwenye ahivenyihiwa mwa muneba. 
1PE.3.19	Vano mmunebani ahidhowa olaleya wa mineba dhafugeliwe mukaambura, 
1PE.3.20	Nda dhaali mineba dha ale yahamwiiwelele Mulugu. Oliye vajejihiiye ni ovilela mwa malabo a Nowe vasasanyiiye mwanddeya. Athu ooyeva yaali mwemo, atanu ni araaru bavuluwe odheela mwa mahinje.
1PE.3.21	Mahinje ale, yaali etoonyihedho ya obathizo, dhiinova teto enowuuvulumusani, obathizo ola kahuwo woohuwa yootakala ya mwiili, mbwenye fuumuloba Mulugu wiiraga: <<Kamwiirena, mugivahe moobuwelo apama>>. Nnowaanda oloba nda mwaha wa ovenyihiwa wa Yesu Kirixtu, 
1PE.3.22	oyene odhowile odhulu oli omoononi wooja wa Mulugu, onaalamuliiye angero, dha othongi ni dha owodha.
1PE.4.1	Mowindo, wona Kirixtu arabulile mmwiilini, nyoovo teto mwiisasanyedhe ni moobuwelelo ayene wona oliye dheeriliiye: wi ole onoona goyi mmwiilini ohuhiya yoothega.
1PE.4.2	Mudhidhi onahaliiyena, ahikaleve mwa dhidhivi-dhivi dha emuthu, mbwenye, akalege mwa ofuna wa Mulugu. 
1PE.4.3	Nyo muhumala onoonga mudhidhi mujinji musasanyaga dhinaadhivela ale ehimunonile Mulugu. Mudhidhi olene nyo mweeddela, dhoofuna mwiili, mwa dhikwaminigwa, mmang'welo, moolezela, ofiyedha waweebedha amilugu oosemiwa ooweeddiha murima. 
1PE.4.4	Vano oode enowuunyemulani, mwaahikalaga vamohi ni aliwa mwa meeddelo eewa abure enathamaga wona mwihinje, bumwahaya enooruwaneliisuni. 
1PE.4.5	Osogolo aliwa enoodha yiisorihe vameentoni va Mulugu, wiisasanyedhe wi aathonge ookalawo ni ookwa. 
1PE.4.6	Mwahaya buuyene, mutheenga ohulaleyeliwa teto ni anookweene, ethongiwe mwa mwiili wona athu aatene, mbwenye mwa muneba eneerege okalawoove wona Mulugu.
1PE.4.7	Omagomelo wa dhego dhaatedhene ohaaddamela. Kalani oowaraala mururumuwe wi mwaandege olobela. 
1PE.4.8	Yoofuneyesesa sowi mudhivelanege mookwaranya mmohi ni mukwaaye, mwaha wi odhivela onokuneela wiinjiva wa dhoothega.
1PE.4.9	Mwaakelanege mmohi ni mukwaaye wona aleddo mmavade mweenyu mwihiikubanyedhaga. 
1PE.4.10	Mulugu ohukanna mvahi dhoohiyana-hiyana, dhimvahiliiye kadda muthu mwa mahala. Niimelelane mmohi ni mukwaaye wona amusadoro apama. 
1PE.4.11	Ole onalaleya, alaleyege madhu odheela wa Mulugu; oneemelela eemelelege ni kopolo dhinamvaha Mulugu. Mwiiregena ndo wi mwa dhaatedhene Mulugu athithimihiwege odheela mwa Yesu Kirixtu, mwiinya a nthithimiho ni kopolo dha okala ni okala! Ameni!
1PE.4.12	Akwaaga oodhivela, kamututuwe munddo woweeha onadha vaari va nyo wi wuweeheni, ehikale wona yego ehinoopadduwelegeni. 
1PE.4.13	Moohiyaniha, muhagalalege vowi muli mu dhoovoreya dhimohive ni Kirixtu wi mudhaaleliwe othaba ni ohagalala nooneyihiwa nthithimiho naaye. 
1PE.4.14	Mwaaruwaniwaga mwaha woomuhara Kirixtu, munaakale ooreelihiwa, vowi eyo enooniha wi Muneba woothithimiheya wa Mulugu oli mwa nyo. 
1PE.4.15	Ahikalevo mmohi mwa nyo onarabulihiwege mwaha wa okala namapa, wowiiya, woobure, naari wa ovolowela dhigumi dha athu amohi. 
1PE.4.16	Moohiyaniha, arabulihiwaga mwaha wookala muKirixtu, ahikalegena manyazo, mbwenye amutamaalege Mulugu mwaha wi wiithaniwana ndina nddo. 
1PE.4.17	Sowi mudhidhi wowambeela othongiwa ohufiya, ale eli epaddi ya nlogo na Mulugu binakala owambeela othongiwa. Akala othongiwa wula onambeela ni hiyo, ki omagomelo wa athu ale ehineewelela Muselu Wapama wa Mulugu enaakale addi? 
1PE.4.18	Wona munawogela Maleba Ootaleleya, yiiraga: 
1PE.4.19	Mowindo ale enarabulihiwa mwaha wa ofuna wa Mulugu, enoofuneya yeepelekege mmadani mwa Mpaddusi eewa, onaakwaneliha dhoororomeliha dhaaye, aliwa edhowegenaave wiirana dhapama.
1PE.5.1	Mowindala ginowaakokomeza asogoleli a mwa nyoovo, vowi teto miyo gili musogoleli, gili namoona a goyi ya Kirixtu, vano ginokala epaddi ya nthithimiho nnooneyihiwe: 
1PE.5.2	kameelani nikuru na mabila Mulugu nuuvahiliiyeni. Mmwaang'ane oliye, mwihiiraga owaddihedhiwa, mbwenye ni murima wootapuwa wona Mulugu munafuneliiye. Kamulabege wi muthambilege korowa, mbwenye ni ebaribari yoofuna wiimelela. 
1PE.5.3	Kamusayele wiikaliha anya a athu muhiyedhiwiinyu, mbwenye mukale yoofwanafwaniha ya nikwedda na mabila. 
1PE.5.4	Vano Makambuzi Mulubale adha, nyo munowaakela kara ya nthithimiho ehinahiya ozherimela.
1PE.5.5	Nyo azombwe, mwawiiwelelege makolo. Mwaatene mukameelanege mowiiyeviha mmohi ni mukwaaye, mwaha wi <<Mulugu onowawiinyuwela owiithukulela, mbwenye onaavaha mahala owiiyeviha>>.
1PE.5.6	Mowindo, mwiiyevihe vati va madada a kopolo a Mulugu wi oliye owunnuwiheni mudhidhi ofuniliiye. 
1PE.5.7	Opeleke makathamiho aawo maatene wa Mulugu, mwaha wi oliye dinookameelani. 
1PE.5.8	Mukale oorurumuweene mwiyiing'anelaga. Sathana
1PE.5.9	Mukalena nroromelo mulibe mumvaanye oliye
1PE.5.10	Vano Mulugu a mahala maatene, wuwiithaneleni nthithimiho naaye na mukala-kala mwa Yesu Kirixtu, nuwindo mugarabulile mudhidhi vang'ono, oliye onowuuwelihedhamoni, onowuuwaraalihani, onowuulibihani ni wuuvahani matibelelo ooliba. 
1PE.5.11	Mwa oliye mukale owodha wa okala ni okala. Ameni.
1PE.5.12	Ginowuulebelani kaarata eng'onong'ono ela ni okamihedhiwa wa Silivano,
1PE.5.13	Gerezha eli oBabilooniya,
1PE.5.14	Mulojelane mmohi ni mukwaaye ni bezhu ya odhivelana wa eKirixtu. Murenddele wa nyoovo mwaatene muli mwa Kirixtu.
2PE.1.1	Wa nyo oororomela. Di miyo Simawu Peduru, mwiimeleli
2PE.1.1	Muhaakela nroromelo ninniinyuna mwaha wowogoowa wa Yesu Kirixtu ohinna yoothega, oli Mulugu eehu ni Mvulumusi eehu. Nroromelo neenyu nihikanna thima nooligana ni nroromelo neehu.
2PE.1.2	Mweenjedhedhiwe mahala ni murenddele odheela moononeya ni Mulugu ni Yesu, Nabwiya eehu.
2PE.1.3	Mulugu mwa kopolo dhaaye, ohunivaha dhaatedhene dhoofuneya wi naande okalana egumi enamudhivela oliye, odheela mwa ononelamo winniihuna wa ole oniithanile wi nikale epaddi ya nthithimiho naaye ni makalelo aaye. 
2PE.1.4	Oliye ohunivaha mvahi ni mareeliho oofuneya ookwaranya, yaniroromelihiiye, ahiirana nda wi nivulumusiwe mwa dhootakala dha dhikwaminigwa dhinadhana elabo ela wi nisasanyedhe epaddi ya mukalelo waaye wa oMulugu.
2PE.1.5	Mowindo, sayelani vajinji otaganyihedha nroromelo ninniinyuna ni opama; opama ola mutaganyihedhe ni ononelamo winniinyuna; 
2PE.1.6	Ononelamo wula, mutaganyihedhe ni wihiiha weeka. Wihiiha weeka wula, mutaganyihedhe ni ntidi; ntidi ndda, mutaganyihedhe ni mukalelo onamudhivela Mulugu. 
2PE.1.7	Mukalelo onamudhivela Mulugu ola, mutaganyihedhe ni waandana; waandana wula mutaganyihedhe ni odhivela. 
2PE.1.8	Dhaatene dhedhi dhakala mwa nyo dheenjedhedheyaga, kamunaakale ooyimwanana, naari ohukanna mpurelo wa ononelamo woomunonana Nabwiya eehu Yesu Kirixtu. 
2PE.1.9	Mbwenye ole ohinna dhego dhedhi, oli wona muliba ohoona, onoona eli vowaaddamela, onoddiwaala weelihiwa wa dhoothega dhaaye dhawale.
2PE.1.10	Mowindo addibilaga, arogoraga, sayelani vajinji wi munone ebaribareene pamadhene wi Mulugu ohuwiithanani, wuusakulani, mweeddagana mukalelo olena kamudha muholowa, 
2PE.1.11	mwa mukalelo olena muneere waakela mpatha waatene woovolowana muuMweneni woohumala wa Nabwiya eehu ni Mvulumusi Yesu Kirixtu.
2PE.1.12	Mowindo, gineerege wuwuubusedhanive dhego nda, naari muganonileve, vano munokalave ooliba mwa ebaribari yaakeliliinyu. 
2PE.1.13	Veva viliimiwo,
2PE.1.14	sowi gihinona wi mowaaguva miyo ginoovenya mwiilaboni mu wona Nabwiya eehu Yesu Kirixtu mwagooniheliiye. 
2PE.1.15	Vano gineere wiirana dhaatedhene naari miyo ngavenyilemo mwiilaboni mu, nyoovo muubuwelelegeve dhego dhedhi.
2PE.1.16	Hiyo kaniharile thalako dheebeweene voolaleyeliihuni dha owodha ni odha wa Nabwiya eehu Yesu Kirixtu, mbwenye niire woona oriiheya waaye. 
2PE.1.17	Oliye ohaakela nriiho ni nthithimiho ookumela wa Mulugu Babe, wewo wadheele nthithimiho nookwaranya, ndhu neeraga: <<Ola di mwaanaga onamudhiveliimi, onagihagalaliha!>> 
2PE.1.18	Hiyo nihiiwa ndhu nddo nidheelaga odhulu, nigali ni oliye omwaangoni woweela.
2PE.1.19	Mowindo nihikanna ororomela wookwaranya mwa madhu a anamavuhulela eli a ebaribari oohaanganyedheya, eli pama mwawiing'anesese wona mutigo onamoneyela vayiihini, ofiyedha mudhidhi woosa, vevo nigoroso vinaariiwa mmirimani mweenyu. 
2PE.1.20	Mwa dhaatedhene munone ela: Kalivo onaanda otapulela yoovuhulela ya Maleba Ootaleleya mwa oliye yeeka. 
2PE.1.21	Vowi kavili mutheenga wa namavuhulela odhiile ni efunelo ya muthu, mbwenye athuya yaalaleyaga mutheenga wadheela wa Mulugu, yasogoleliwa ni Muneba Woweela.
2PE.2.1	Wale wahikala anamavuhulela ooratha vaari va nlogo teto eneere okumelela vaari veenyu anamasuuziha ooratha. Amagaaddi ayo enoodha evolosihe mowiipiteya masuuziho oobwanyula, efiyedhe omukoodda mwiinya waavulumusile, nda dhineere waafiyedhiha orimeela mowaaguva aliweneene. 
2PE.2.2	Athu ajinji eneerege ohara dhowiira dheewa dhabure, mwaha wa aliwa athu ajinji eneerege onyemula dila ya ebaribari. 
2PE.2.3	Mwaha woojiwa mirima ni korowa, aliwa eneerege wuunyengethani ni thalako dhineerigiisuna. Mbwenye aliwa boothongiweene, muliba waabwanyula oli owiimeleene.
2PE.2.4	Vowi Mulugu kaalevelele angero yamuthegele, mbwenye ahaavokedha okogweni yooddiiha wipiini, oomagiweene ni kurenti, ejejihedhaga nlabo noothongiwa. 
2PE.2.5	Mulugu wale kahiyedhedhe othonga elabo yawale, vadhihiliiye mutokora mwiilaboni mwa athu oothega, mbwenye ahimvulumusa Nowe alaleya dhowogoowa dha Mulugu teto ni athu atanu ni abiili.
2PE.2.6	Teto Mulugu ahaabwanyula ni mulili wa munddo maluwa a Soddoma ni Gomora, osadduwa okala nddoora,
2PE.2.7	Oliye ahimvulumusa Lothi, muthu owogoowa arabula mmurimani ni meeddelo abure yeerana athu a mudhidhi olene.
2PE.2.8	(Mudhidhi waatene wakaliiye ni aliwa, muthu owogoowa ola owoopopiheya mmurimani mwaaye mwaha wa dhabure dhooniiye eewaga.) 
2PE.2.9	Dhaatedhene nda dhinooniha wi Nabwiya ohunona waavulumusa ale eneehiwa enamwiiwelela teto ohunona waalogolela oohogoowa ofiyedha Nlabo na Othongi, 
2PE.2.10	oliye onoodha awoonihe goyi tthabwa-tthabwa ale enahara dhinafuna mwiili dhinaatakaliha enyemulaga othongi oli waatene.
2PE.2.10	Oomaga mirima owiithukulela, kinoova onyemula othongi wa odhulu; 
2PE.2.11	naari angero egalive alubale mwa owodha ni kopolo, kinasumela ni oruwana othongi wa odhulu vameentoni va Nabwiya. 
2PE.2.12	Aliwa moolemeelela enonyemula dhihinoniliisu, eli wona aneenyama a mukokolani ehinanonelamo, enabaliwela wi esayiwege epiwege; athu ayo enogayela dhego dhihinoniliisu wona aneenyama ayo enoodha etolosiwe! 
2PE.2.13	Aliwa eneere olivela ni goyi nde dhanoongiliisu. Aliwa enoobuwelela wi ehikanna gari yoowiihagalaliha ni dhikwaminigwa dheewa mutana. Yaajaga vamohi ni nyo enogayanaave mikalelo dheewa dhoonyengetha, enoongaga meeddelo eenyu, dhitatamulaga manyazo wa nyo. 
2PE.2.14	Kinamoona mwihiyana ehimukwela murogo, dhoothega dheewa kadhinaafiriyela. Enowaanyengetha athu oolodhowa. Mirima dheewa dhihijeya ni nrima. Ahima ooddubiwa! 
2PE.2.15	Eneedda mooholowa mwaha woohiya dila yapama, eharaga meeddelo a Balaamu,
2PE.2.16	Ahisumululiwa mwaha wa yoothega yaaye. Buuru mwaneenyama oohuwoga, ahiwoga ni ndhu na muthu ohiiha dha aneba dha namavuhulela oyo.
2PE.2.17	Anamavuhulela ooratha ala, eli wona ceela yoohukanna mahinje, eli wona mirabo dhinathukuliwa ni pevo. Mulugu ohaalogolelela mburo wooddiiha wiipipini. 
2PE.2.18	Aliwa enowoga dhego dhowiithukulela, enowoga dhoolodhowa ni dhifunelo dhootakala, enowaanyengetha athu yoobowile dhiinova mwa dhootakala. 
2PE.2.19	Enowaaroromeliha otapuwa aliwaya egali adhaari a dhoovirigana, sowi kadda muthu onokala mudhaari wa ele enamugonjiha. 
2PE.2.20	Mowindo, ale emunonile Nabwiya ni mvulumusi Yesu Kirixtu, evulumusiwe mwa dhoonyengetha, vano teto egonjihiwa dila biili ni dhoothega, enootthabwa wiyeenjedhedha dhabure okwaranya mwakaleliisu wale. 
2PE.2.21	Yaali yapama athu ayo yaheere ehinona dila ya ebaribari, ehili wi eganonile teto ewelela mundduli erabela Malamulo oweela yavahiwiiwa. 
2PE.2.22	Dhaapadduwele athu ayo, seebaribari dhinawoga musibe ola wowi: <<Mwanabwa ohuwelela oja maraveyo aaye>>.
2PE.3.1	Akwaaga oodhivela, ela si kaarata ya nabiili ginoolebeliimini. Makaarata meenddi ala, ginasayela wuwuubusedhani dhego dhedhi moobuwelo eenyu a ebaribari muugoogoni mweenyu wi muubuwelelegeve, 
2PE.3.2	madhu yaawogile anamavuhulela oweela mirima ni malamulo a Nabwiya eehu ni Mvulumusi esuuzihiwiinyu ni arumiwi eenyu.
2PE.3.3	Vowambeela munone wi malabo oomariha, enokumelela alobwana amohi oogonjihiwa ni dhikwaminigwa dheewa, aliwa eneerege obedda dhego dha Mulugu. 
2PE.3.4	Eneerege wiira: <<Oliye kaaroromelihe wi onoodha, kahuwo mwemo? Vevale vikwele awale-wale eehu, dhaatedhene dhilive wona mwakaleliiwa wambeela omapadduwelo wa elabo>>. 
2PE.3.5	Athu ala ehiddiwaala yapudha wi wale-wale, mwa madhu a Mulugu dhahipaddusiwa odhulu ni elabo ya vati omwalaniha mahinje ni theya, ohela elabo ya vati vaari va mahinje. 
2PE.3.6	Vano elabo ya mudhidhi olene yahiddadda onaanela ni mahinje.
2PE.3.7	Ni ndhu nimohive odhulu ni elabo ya vati dhiliwo dhiinova dhinajejiha opahiwa ni munddo, ehilogoleliwa ofiyedha Nlabo na Othongi ni otolosiwa wa athu ehinamwiiwelela Mulugu.
2PE.3.8	Akwaaga oodhivela, kamuddiwaale yego emohi, wa Nabwiya nlabo nimohi, nili wona yaaka cikwi, vano yaaka cikwi dhili wona nlabo nimohi.
2PE.3.9	Nabwiya kanaribeliwiha wiirana eroromelihiiye wona munoobuwelela amohi yoonaga oribeliwa. Moohiyaniha, oliye wiire okala oovilela ni nyoovo, afunaga wi ahikalevo onaatolosiwe, mbwenye aatene etthwaruwe.
2PE.3.10	Sowi Nlabo na Nabwiya, nnadha nidhe wona mbava. Odhulu onoodha orimeele ni oruma wa munddo. Dhego dhaatedhene dhinoodha dhinyunguluwe mwaha wooviha, vano elabo ya vati ni dhaatedhene dhilimo, dhinoodha dhizhe dhitotowe.
2PE.3.11	Akala elabo enojejiha ototowa ni mukalelo ola, ki mukalelo baani onafuneya wi nyo mukalege? Soofuneya wi mukalena mukalelo onamudhivela Mulugu, 
2PE.3.12	mujejihaga nlabo na Mulugu mwiirihe wi naaguve odha. Nlabo nddo odhulu onoodha obwanyuliwe ni munddo, dhookalawodha dhinoodha dhinyunguluwege ni oviha.
2PE.3.13	Mbwenye Mulugu ohuniroromeliha osasanya odhulu wuxa ni elabo exa. Wewo athu aatene eneeddege wona oliye munafuneliiye, si dhedho dhinajejihiihu.
2PE.3.14	Mowindo, akwaaga oodhivela, vinajejihedhiinyu nlabo nddo, musayele okala mmurenddeleni ni Mulugu mwihinna yootakala naari yoohaleela vameentoni vaaye. 
2PE.3.15	Muubuwelelege wi ovilela wa Nabwiya eehu ovahile mpatha wi athu evulumusiwe wona teto ddibilihu oodhivela Pawulo dhuulebeliiyeni ni tthottho dhimvahile Mulugu. 
2PE.3.16	Oliye onaaleba makaarata aaye maatene awogagamo moofwanafwana ni dhego dhedhi. Makaarata aaye dhihilebiwamo dhego dhimohi dhoorusa wiiwelelamo. Aliba ohunonelamo ni oolodhowa munroromeloni enoviriganiha wona dhineeriisuna Maleba Ootaleleya mamohi, yiitotelaga orimeela weewa.
2PE.3.17	Mbwenye nyoovo akwaaga oodhivela, muhunona dhedhi, mwiyiing'anele wi muhuthukuleliwe wuubureni wa ooholowa, murimeelihaga mukalelo weenyu wooliba. 
2PE.3.18	Munnuwe mwa mahala ni ononelamo wa Nabwiya eehu, Mvulumusi eehu Yesu Kirixtu. Mwa oliye mukale nthithimiho, okuma dhiinova ni malabo maatene! Ameni.
1JN.1.1	Dhuwaaddeliihuni nyo si nda: Ole aaliwo okuma omambeelelo, ole namwiiwiliihu, ole namooniliihu ni meento eehu, ole namusugwiliihu, ole nimwihiddiliihu ni madada eehu, ndda thi Ndhu na egumi.
1JN.1.2	Egumi ele yoonihiwe, yooniliihu, nuwiirelani onamoona, eyene sinoolaleyeliihuni. Ela si egumi yoohumala yaali ni Babiihu, vano yoonihedhiwe wa hiyo. 
1JN.1.3	Nooniliihu, niiwiliihu teto nnolaleya wa nyo wi nyo teto mukale muumohini ni hiyo. Ebaribari, omohi weehu oli ni Babiihu ni Mwaanaye Yesu Kirixtu. 
1JN.1.4	Nihileba nda wi ohagalala weehu okale wowaakwanela.
1JN.1.5	Mutheenga neewiliihu ni oliye, nuulaleyelani nyo buula: Mulugu fu waara, mwa oliye kamuli yiihi nivang'onong'ono. 
1JN.1.6	Neera wi nihikanna omohi ni oliye teto needdaga muyiihini, nnooratha, kanneerana ebaribari. 
1JN.1.7	Mbwenye needdaga mowaara wona oliye oli mowaara, nihikanna omohi kadda muthu ni mukwaaye, vano mwazi wa Yesu, Mwaana a Mulugu, ononihuwa dhoothega dhaatedhene.
1JN.1.8	Neera wi kaninna yoothega nnowiinyengetha weekiihu, muwari mweehu kamuli ebaribari. 
1JN.1.9	Neera nirumeedha, nisoriha dhoothega dheehu, oliye doororomeleya ni owogoowa, oneere onilevelela dhoothega dheehu, anihuwaga mwa dhohogoowa dheehu dhaatedhene. 
1JN.1.10	Neera wi kannathega nnamwiira Mulugu namaratha, ndhu naaye kanili mwa hiyo.
1JN.2.1	Anaaga, ginowuulebelani dhego dhedhi wi muhuthege. Mbwenye akalavo mmohi athega, nihikalana namawogelela vameentoni va Babiihu oli Yesu Kirixtu owogoowa. 
1JN.2.2	Oliye bu mukutho opelekiwe wi athimihe owali wa Mulugu onadha mwaha wa dhoothega dheehu, kahuwo wa dheehuve baahi mbwenye teto wa dhoothega dha athu aatene.
1JN.2.3	Hiyo nihikalana ebaribari wi nihimunona oliye naamwiiwelelaga. 
1JN.2.4	Ole oneera: <<Gihimunona Mulugu>>, vano ahimwiiwelelaga di namaratha, ebaribari kili mwa oliye. 
1JN.2.5	Ole oneewelela madhu aaye, ebaribari odhivela wa Mulugu onowaakwanela mwa oliye. Nihikalana ebaribari wi nili muwari mwa oliye mwa nda: 
1JN.2.6	Ole oneera: <<Gilive mwa oliye>>, efwaneele eeddege ni mukalelo mmohive Yesu weeddiiye.
1JN.2.7	Oodhivela aaga, kaginoolebelani nlamulo nixa mbwenye nendde nanniinyuna wambeela wale. Nlamulo nawale thi ndhu neewiliinyu. 
1JN.2.8	Mwa mudhidhi mmohive thi nlamulo nixa ginoolebeliimini. Nddi thili ebaribari mwa oliye ni mwa nyo vowi yiihi enoovira vano waara wa ebaribari onowaara dhiinova. 
1JN.2.9	Muthu oneera: <<Gili mowaara>> teto amwiiddaga ddibile mwa Kirixtu, ebaribareene olive muyiihini. 
1JN.2.10	Ole onamudhivela ddibile olive mowaara, mwa oliye kamuli waakwakwathusa amohi. 
1JN.2.11	Mbwenye ole onamwiidda ddibile oli muyiihini, oneedda muyiihini. Oliye kanonile onadhowiiye mwaha wi yiihi ehimukuneela meento aaye.
1JN.2.15	Kamudhivele elabo ela, naari dhili mwiilaboni mwiwa. Akala mmohi onodhivela elabo ela, odhivela wa Babiihu kuli mwa oliye. 
1JN.2.16	Vowi dhaatedhene dhili mwiilaboni kadhinadha wa Babiihu, dhego wona nda: Ekwaminigwa ya mwiili, ekwaminigwa ya meento, wiithukulela wa dhookalana. Nda sa mwiilaboni. 
1JN.2.17	Elabo ela ni dhikwaminigwa dhiwa dhinoovira, mbwenye ole oneerana ofuna wa Babiihu onokalawoove.
1JN.2.18	Anaaga nyo, ola bu mudhidhi woomariha. Mwihiiwa wi mwiiddani a Kirixtu onoodha, vano amwiiddani ajinji a Kirixtu ehidha. Dhigalive ndo nihinona wi nili omamalelo wa mudhidhi. 
1JN.2.19	Ala evenyile mwa hiyo mbwenye kayaali ebaribareene muumohini ni hiyo. Vowi yahaakale muumohini ni hiyo yookalave mwa hiyo. Mbwenye ehivenya mwa hiyo yoonihaga wi kayaali mwa hiyo.
1JN.2.20	Mbwenye nyo muhukuthuleliwa ni Oweela, nyo mwaatene muhukanna ononelamo wa ebaribari. 
1JN.2.21	Ginowuulebelani, kahuwo wi kamunonile ebaribari mbwenye mwaha wi muhunona. Ginowuulebelani teto mwaha wi kilivo yooratha enadheela mwa ebaribari. 
1JN.2.22	Ki namaratha baani? Duule onakoodda wi Yesu kahuwo Kirixtu. Mwiiddani a Kirixtu duule onamukoodda Babiihu ni Mwaanaye. 
1JN.2.23	Ole onamukoodda Mwaana a Mulugu kali mwa Babiihu. Ole onamusoriha Mwaana a Mulugu oli mwa Babiihu. 
1JN.2.24	Mukaliheve mmirimani mweenyu dhiiwiliinyu okuma omambeelelo. Mwakalihave mmirimani mweenyu nde dhiiwiliinyu vowambeela, muneere okalave mwa Babiihu ni mwa Mwaanaye. 
1JN.2.25	Yoororomeliha eniireliiye si egumi yoohumala.
1JN.2.26	Ginowuulebelani dhego dhedhi mwaha wa ale enasayela wuunyengethani. 
1JN.2.27	Okuthuleliwa waakeliliinyu wa oliye onakalave mwa nyo.
1JN.2.28	Vano anaaga, mukalegeve mwa oliye wi oliye ooneyihiwa naande ohukalana woova, naari okalana manyazo vameentoni vaaye aadhaaga. 
1JN.2.29	Akala muhunona wi oliye dowogoowa, mukalena ebaribari wi aatene eneerana dhowogoowa ebaliwe mwa oliye.
1JN.3.1	Muubuwelelege odhivela wuulubale onanooniha Babiihu, ofiyedha wiithaniwaga ahima a Mulugu; ebaribareene nili ahima a Mulugu. Athu a elabo ela kinnonile, vowi aliwa kayamunonile. 
1JN.3.2	Oodhivela aaga, dhiinova nili ahima a Mulugu, mbwenye kannonile nneeriihu nikale. Nnonile wi Kirixtu awela nnakale wona oliye, vowi nneere omoona mukalelo oliiye. 
1JN.3.3	Vano ole winna ojejiha wula mwa Kirixtu, onowiyeeliha mmurimani wona Kirixtu oli oweela murima.
1JN.3.4	Ole oneerana yoothega onomwiinyuwela Mulugu: Othega fumwiinyuwela Mulugu. 
1JN.3.5	Muhunona wi Yesu ohiyooneyiha wi avenyihemo dhoothega; vano mwa oliye kamuli yoothega. 
1JN.3.6	Aatene alene enakalave mwa oliye kinakalave mwa dhoothega. Aatene alene enakala mwa dhoothega kimoonile, naari kimunonile.
1JN.3.7	Anaaga nyo, kamukale oonyengethiwa, vowi ole oneeranave dhowogoowa dowogoowa wona Yesu oli owogoowa. 
1JN.3.8	Olene oneeranave dhoothega da Ddiyabo,
1JN.3.9	Kalivo obaliwe ni Mulugu oneeranaave yoothega vowi bewu ya Mulugu enakalave mwa oliye. Kadhinaandeya wi eeregenaave yoothega mwaha wi ohubaliwa mwa Mulugu. 
1JN.3.10	Dhili dhoononeya ahima a Mulugu baavi, ahima a Ddiyabo baavi mwaha wi alene ehineerana dhowogoowa kahuwo ahima a Mulugu, teto ale ehinna odhivela ni addibila mwa Kirixtu kahuwo ahima a Mulugu.
1JN.3.11	Mutheenga mwiiwiliinyu okuma omambeelelo buula: Hiyo nili mwa Kirixtu efwaneele nidhivelanege mmohi ni mukwaaye. 
1JN.3.12	Nihikale wona Kayini, aali a Nambure, vano ampa ddibile. Ampele mwaha wa ddi? Ampele mwaha wi dhowiira dha Kayini dhaali dhootakala, mbwenye dha ddibile Abeli dhaali dhowogoowa. 
1JN.3.13	Addibilaga, arogoraga, kamukale ootikiniheya athu a elabo ela yowiiddagani. 
1JN.3.14	Nihinona wi nihivira muukwani, nihifiya mwiigumini mwaha wi nnowaadhivela addibila mwa Kirixtu. Ole ohinna odhivela onakalave muukwani. 
1JN.3.15	Aatene ale enawiidda addibila mwa Kirixtu, aliwa mapanga. Muhunona wi kavili nipanga ninna egumi yoohumala.
1JN.3.16	Nihinona odhivela mwaha wa ela: Yesu Kirixtu ohupeleka egumi yaaye wa hiyo. Mowindo enofuneya nipelekege dhigumi dheehu wa amudhi eehu mwa Kirixtu. 
1JN.3.17	Akala muthu ohukanna dhookalana dha elabo ela, amoonaga ddibile mwa Kirixtu ahinna yego, ahimweeddiwela thagaraga, odhivela wa Mulugu onaakaleve addi mwa oliye?
1JN.3.18	Anaaga nyo, nihidhivelanege ni madhuve ni vanluminive baahi, mbwenye nidhivelanege mwa ebaribari, ni meerelo. 
1JN.3.19	Mwa ela nneere onona wi nili a ebaribari teto nneere okalana opwaasa mmirimani mweehu vameentoni va Mulugu. 
1JN.3.20	Naari mirima dheehu dhinikonaga, ebaribareene Mulugu dili pogo ohiya mirima dheehu, vowi oliye ohunona dhego dhaatedhene. 
1JN.3.21	Oodhivela aaga, akala mirima dheehu kadhinanikona, kannoova vameentoni va Mulugu, 
1JN.3.22	dhaatedhene dhinamulobiihu nnowaakela mwaha wi nnowiiwelela Malamulo aaye, nnowiirana dhinamudhivela oliye. 
1JN.3.23	Nlamulo naaye thi ndda: Nroromele ndina na Mwaanaye Yesu Kirixtu teto nidhivelanege mmohi ni mukwaaye mwa Kirixtu wona munilamuleliiye. 
1JN.3.24	Ole oneewelela Malamulo a Mulugu onakalave mwa oliye teto Mulugu onakaleve mwa muthu olene. Nihinona wi Mulugu onakalave mwa hiyo odheela Muneba Woweela Mulugu onivahililiiye.
1JN.4.1	Oodhivela aaga, muhuroromelege mineba dhili dhaatedhene mbwenye mweehege minebadha wi moone akala sa Mulugu, mwaha wi anamavuhulela ooratha ajinji ehikumelela mwiilaboni mu. 
1JN.4.2	Muneere onona Muneba wa Mulugu mwa mukalelo ola: Mineba dhaatene dhinasoriha wi Yesu Kirixtu ahidha mwa mwiili, nda sa Mulugu. 
1JN.4.3	Mineba dhaatedhene dhihinamusoriha Yesu, kadhinadheela wa Mulugu. Ole ohunamusoriha bu muneba wa mwiiddani a Mulugu mweewiliinyu wi weere odha, dhiinova oli mwiilaboni. 
1JN.4.4	Anaaga nyo, muli a Mulugu, muhugonjiha mineba ndo, vowi ole oli mwa nyo dili pogo ohiya ole oli mwiilaboni. 
1JN.4.5	Mineba ndo sa mwiilaboni, mowindo dhinawoga wona athu a mwiilaboni, vano athuya enowiiwa. 
1JN.4.6	Hiyo nili a Mulugu. Ole omunonile Mulugu ononiiwa. Ole ohuli a Mulugu kananiiwa. Mowindo nnohiyaniha Muneba wa ebaribari ni muneba wa oratha.
1JN.4.7	Oodhivela aaga, nidhivelanege mmohi ni mukwaaye mwaha wi odhivela onadheela wa Mulugu. Kadda muthu onadhivela obaliwe ni Mulugu teto ohumunona Mulugu. 
1JN.4.8	Ole ohunadhivela kamunonile Mulugu, mwaha wi Mulugu dili odhivela. 
1JN.4.9	Odhivela wa Mulugu ohooneyihiwa vaari va hiyo mowindala: Ahimuruma Mwaanaye mmohi baahi mwiilaboni wi nikalewo odheela mwa oliye. 
1JN.4.10	Odhivela wa ebaribari fuwula: kahuwo wi hiyo damudhivele Mulugu mbwenye oliye danidhivele, voomurumiha Mwaanaye wi akale mukutho opelekiwe wi athimihe owali wa Mulugu onadha mwaha wa dhoothega dheehu. 
1JN.4.11	Oodhivela aaga, akala Mulugu ohunidhivela ni mukalelo wowinda teto efwaneele nidhivelanege kadda muthu ni mukwaaye. 
1JN.4.12	Kalivo muthu onamoonaga Mulugu. Akala hiyo nnodhivelana kadda muthu ni mukwaaye Mulugu onakalave mwa hiyo teto odhivela waaye onowaakwanelihiwa mwa hiyo.
1JN.4.13	Nnonona wi hiyo nilive mwa oliye teto oliye mwa hiyo, mwaha wi Muneba waaye onivahiliiye oli mwa hiyo. 
1JN.4.14	Vano nahimoona, nihimwiirela onamoona wi Babiihu ohumuruma Mwaanaye odha okala Mvulumusi a elabo. 
1JN.4.15	Ole onasoriha wi Yesu di Mwaana a Mulugu, Mulugu onakalave mwa oliye, vano oliye onakalave mwa Mulugu.
1JN.4.16	Nihifiyedha onona ni ebaribari teto nnororomela mwa odhivela Mulugu winniiyena wa hiyo. Mulugu dili odhivela. Ole onakalave mwa odhivela, onakalave mwa Mulugu, vano Mulugu onakalave mwa oliye. 
1JN.4.17	Nneere onona wi odhivela wa Mulugu ohaakwanela mwa hiyo nahikanna woova va Nlabo na Othongi wa Mulugu. Kaninna woova wa othonga wula vowi nneedda mwiilaboni mu wona Yesu mweeddeliiye. 
1JN.4.18	Mwa odhivela kamuli woova mbwenye odhivela wa ebaribari onovokedha woovawa okwibi. Vowi muthu onoova sowi ohunona wi oneere osinyusiwa. Ole onoova kaakwanelihiwe mwa odhivela.
1JN.4.19	Nnodhivela mwaha wi Mulugu dambeele onidhivela. 
1JN.4.20	Akala mmohi onowiira: <<Miyo ginomudhivela Mulugu>>, wula amwiiddaga ddibile mwa Kirixtu, onawoga nda di namaratha. Vowi ole ohunamudhivela ddibile mwa Kirixtu onamooniiye, kanaanda omudhivela Mulugu ohunamooniiye. 
1JN.4.21	Nlamulo ninniihuna na Mulugu thi ndda: Onamudhivela Mulugu ofwaneele amudhivelege ddibile.
1JN.5.1	Aatene enaroromela wi Yesu di Kirixtu ehibaliwa ni Mulugu, vano aatene enamudhivela Babiihu enaadhivela aatene alene ebaliwe ni oliye. 
1JN.5.2	Nnonona wi nnowaadhivela ahima a Mulugu naamudhivelaga oliye teto neewelelaga malamulo aaye. 
1JN.5.3	Nnamudhivela Mulugu mowinda: Nnowawiiwelela malamulo aaye. Malamulo aaye ayo kahuwo oonyemela. 
1JN.5.4	Aatene alene ebaliwe ni Mulugu enogonjiha dhootakala dhili mwiilaboni mu. Nnogonjiha dhootakala dha mwiilaboni mu ni nroromelo neehu. 
1JN.5.5	Ki baani onagonjihe dhootakala dhili mwiilaboni mu? Di ole onaroromela wi Yesu di Mwaana a Mulugu, baahi.
1JN.5.6	Yesu Kirixtu di ole adhiile odheela mwa mahinje ni mwa mwazi. Kaadheele mwa mahinjeve baahi mbwenye mwa mahinje ni mwa mwazi.
1JN.5.7	Vowi eliwo araaru eneerela onamoona: 
1JN.5.8	Muneba Woweela, mahinje ni mwazi. Araaru ala, onamoona weewa bummohive. 
1JN.5.9	Hiyo nnorumeedhela onamoona wa athu, mbwenye onamoona wa Mulugu bwinna thima yookwaranya mwaha wi bu onamoona wa Mulugu. Onamoona ola onawoga dha Mwaana aaye-aaye. 
1JN.5.10	Ole onamuroromela Mwaana a Mulugu, ohukanna mwa oliye onamoona ole. Ohunamuroromela Mulugu onamwiira namaratha mwaha wi kanaroromela onamoona wa Mulugu onamwiireliiye Mwaanaye. 
1JN.5.11	Onamoonaya buula: Mulugu ohunivaha egumi yoohumala, vano egumi eyo eli mwa Mwaanaye. 
1JN.5.12	Ole winna Mwaanaye ohukanna egumi, ole ohinna Mwaana a Mulugu kanna egumi.
1JN.5.13	Ginowuulebelani dhego nda wa nyo munaroromela mu ndina na Mwaana a Mulugu wi munone muhukanna egumi yoohumala. 
1JN.5.14	Nihinona mwa ebaribari wi namuloba yego enaligana ni ofuna waaye, oliye ononiiwa. 
1JN.5.15	Akala nihinona wi oliye ononiiwa mwa dhego dhinamulobiihu, nihinona wi nihaakela dhedho dhinamulobiihu.
1JN.5.16	Muthu mmohi amoona ddibile mwa Kirixtu eeragana yoothega ehinamuthukulela omakwelo, amulobelele, vano Mulugu oneere omvaha egumi. Ginawaagana ale eneerana yoothega ehinaathukulela omakwelo. Ehikalawo yoothega enathukulela omakwelo, kagineera wi mulobelele eyo. 
1JN.5.17	Dhootakala dhaatedhene yoothega teto ehikalawo yoothega ehinathukulela omakwelo.
1JN.5.18	Nihinona wi aatene olene obaliwe ni Mulugu kanakalave muuthegani, vowi Mwaana a Mulugu onomukameela. Mowindo Nambure kanamukahinya. 
1JN.5.19	Nihinona wi nili a Mulugu, athu abure aatene a mwiilaboni egalive mwa Nambure. 
1JN.5.20	Teto nihinona wi Mwaana a Mulugu ohudha, ohunivaha wiiwelelamo wi nimunone ole oli a ebaribari. Vano hiyo nili mwa ole oli a ebaribari, nili mwa Mwaanaye Yesu Kirixtu. Ola di Mulugu a ebaribari ni egumi yoohumala.
1JN.5.21	Anaaga nyo, mwaarabele amilugu oosemiwa.
2JN.1.1	Wa mwihiyana oosakuliwa, vamohi ni anaaye, enaadhiveliimi mwa ebaribari. Di miyo, mpogo a gerezha. Kahuwo miyeeneve meenka ginaadhivela mbwenye teto aatene enonile ebaribari. 
2JN.1.2	Nnowuudhivelani mwaha wa ebaribari enakala mwa hiyo dhiinova, enaakalegeve mwa hiyo.
2JN.1.3	Mahala, thagaraga ni murenddele dhinadha wa Mulugu Babiihu ni Yesu Kirixtu Mwaanaye dhineere dhikale mwa hiyo, naakalagave mooligana ni ebaribari ni odhivela.
2JN.1.4	Miyo gihihagalala vajinji vaafwanyiliimi amohi mwa anaawo yeeddaga mwa ebaribari, wona Babiihu mwanilamuleliiye. 
2JN.1.5	Mmani, ginowuulobani wi nidhivelanege mmohi ni mukwaaye. Kaginoolebela nlamulo nixa, mbwenye nendde nanniihuna okuma omambeelelo. 
2JN.1.6	Odhivela fu wula: Nneedda mooligana ni malamulo a Mulugu. Nlamulo ndda, wona mwiiwiliinyu okuma omambeelelo, thili noofuneya wi mweeddege moodhivela.
2JN.1.7	Vowi anamanyengetha ajinji ehikumelela mwiilaboni, ale enakoodda, yiiraga wi: <<Yesu Kirixtu kadhiile mwiilaboni mwa mwiili>>. Oneerana dhedho di Namanyengetha ni Mwiiddani a Kirixtu. 
2JN.1.8	Pole-pole wi munaadhe muthathile yowaakulela ya mabasa ale elabiliihu mbwenye mwaakele yoothuviwa yowaakwanela. 
2JN.1.9	Aatene enaholowa, ehikalaga mmasuuzihoni a Kirixtu, kinna Mulugu. Mbwenye ale enakalave mmasuuzihoni ehikanna Baabi teto Mwaana. 
2JN.1.10	Akalavo onaadhe wa nyo ahidhaagana masuuziho alena, kammwaakele mmavade mweenyu, naari omulojela, 
2JN.1.11	mwaha wi ole onaamulojele onotaganyihedheya ni oliye mwa dhowiira dhaaye dhabure.
2JN.1.12	Miyo gihikanna dhego dhijinji wi guulebele mbwenye kaginafuna ohela mukaaratani mu mwaha wi ginojejiha odha wewo guwooneni, giwoge vameentoni ni vameentoni. Dheereya ndo ohagalala weehu oneere waakwanelihiwa.
2JN.1.13	Ahima a ddibilo oosakuliwa enowuulojela.
3JN.1.1	Wa oodhivela Gayu onamudhiveliimi mwa ebaribari. Di miyo, mpogo a gerezha.
3JN.1.2	Oodhivela aaga, ginoolobela wi dhaatedhene dheedde pama ni we, okale ni egumi yapama wona mwemo mukaleliiwe pama mmunebani. 
3JN.1.3	Gahihagalala vajinji aKirixtu amohi vadhiliiwa yiirelaga onamoona wa ororomeleya waawo, muneeddeliiwe mwiibaribarini. 
3JN.1.4	Kaginna ohagalala wuulubale ohuli wiiwa wi ahima aaga
3JN.1.5	Oodhivela aaga, we onororomeleya waakamihedha aleddo aKirixtu, naari ohaanonileve. 
3JN.1.6	Amohi vaari va aliwa yahaaddela gerezha wuno, yahiveleela onamoona wa odhivela waawo. Ayo eli wewo dhiinova yaamaruwaga, yaali yapama waakamihedhe mwa mukalelo wofwaneelela wa Mulugu. 
3JN.1.7	Vowi aliwa yahimaruwela olenddo womwiimelela Kirixtu, kinarumeedha yowaakamihedha odheela wa athu oohuroromela. 
3JN.1.8	Mowindo soofuneya waakamihedha athu owinda wi naande okala anamalaba amohive mwa mabasa a ebaribari.
3JN.1.9	Gihilebela gerezha mbwenye Diyoterefi, onadhiveliwa okala musogoleli, kananiiwelela. 
3JN.1.10	Mowindo miyo gadha wewo ginowoga dhedho dhineeriiye, aniwogelaga hiyo madhu abure. Kanadhiveliwa wiirana dhedhove teto kanawaakela aleddo aKirixtu yafiya. Onowahiiha ale enafuna wawaakela addibila ale, ofiyedha waathamagiha mugerezha ale enawaakela aliwa.
3JN.1.11	Oodhivela aaga, kuhadhihege mweeddelo wabure mbwenye ohadhihege mweeddelo wapama. Aatene eneerana dhapama ba Mulugu, ole oneerana yabure kanamoonege Mulugu. 
3JN.1.12	Owoga dha Demetiriyu, aatene enowoga dha opama waaye, teto ni ebaribareene enomwiirela onamoona wa opama waaye. Hiyo teto nnowoga dha opama waaye, nyo muhunona wi onamoona weehu bwa ebaribari.
3JN.1.13	Gihikanna dhijinji dhowuulebela mbwenye kaginafuna ohela mukaaratani mu. 
3JN.1.14	Ginojejiha wuwoona voohulogela, ndo nneere owoga vameentoni ni vameentoni.
3JN.1.15	Murenddele okale ni we. Akwiihu wuno enowuulojela. Ogilojelele akwiihu wewo kadda muthu va yeeka.
JUD.1.1	Wa owiithaniwa, ale Mulugu Baba enaadhiveliiye ekameeliwaga ni Yesu Kirixtu. Di miyo Zhuda, mwiimeleli a Yesu Kirixtu, ddibila a Tiyago.
JUD.1.2	Mulugu oweenjedhedheni thagaraga, murenddele ni odhivela.
JUD.1.3	Akwaaga oodhivela, gahikathamiheya vajinji voofuna wuulebelani odheela ovulumusiwa winniihuna muumohini, gihiiwaddihedha wuulebelani wi muwaraale ni owana koddo odheela nroromelo Mulugu naavahiliiye kuluwi mulogo waaye woweela. 
JUD.1.4	Ebaribari athu ehinamuriiha Mulugu, ehivolowa munikuruni neehu mowiipiteya. Aliwa enathukula mutheenga wa mahala a Mulugu eehu wi ekuneelegena dhifunelo dha mwiili dheewa, vano omukooddaga Yesu Kirixtu, Mwiinya ni Nabwiya eehu. Wale Maleba Ootaleleya yahiwaraaliha wi athu abure ala, yeere othongiwa. 
JUD.1.5	Naari muganonileve dhaatedhene dhedhi, ginafuna guwuubusedheni wi Nabwiya ahivulumusa nlogo na Ezarayeli waavenyiha wEgubuddu, mbwenye ahaatolosa ale yahamuroromele. 
JUD.1.6	Mwawuubuwelelege angero ale yahaakwanihile makalelo eewa owambeela, yahihiya murudda weewa, aliwa efugeliwe wiipipini, waamaga ni fingwi dhahinatapuleya, ofiyedha Nlabo Nuulubale na othongiwa. 
JUD.1.7	Muubuwelelege dheereyile oSoddoma ni Gomora,
JUD.1.8	Athu ayo evolowile munikuruni mweenyu, eneedda ni mukalelo mmohive eharaga dhooroha dheewa, dhitakalihaga thima ya mwiili, enokoodda othongi wa Mulugu, yaanyemulaga oothithimiheya a odhulu. 
JUD.1.9	Naari Migeli, musogoleli a angero,
JUD.1.10	Athu ayo enonyemula dhaatedhene dhihinoniliisu; dhinoniliisu sootaduwa wona aneenyama ehinanonelamo, sineeriisuna, dhedho sinaapahula.
JUD.1.11	Aliwa booddilu! Enahara dila ya Kayini.
JUD.1.12	Aliwa enotakaliha mitugumano dheenyu vinagumaniinyu wi mujevo mathanga owaandana, enoja vamohi ni nyoovo ehikalagana manyazo. Amakambuzi eneekameela weekiiwa; enakalahi mirabo dhihinamurubwiha muzongwe, dhineeddihiwa ni pevo; dhili wona mithanko dhihinavaha vansakani viwa, dhadduleye dhikwa-kuluwi. 
JUD.1.13	Eli wona kuluzi yowuuba ya munyaza, enakuthulela ode nipweru nookaliha manyazo eewa; enaligana ni ttendderi dhooholowa, ala Mulugu ohaalogolelela mburo wooddiiha wiipipini.
JUD.1.14	Enoki,
JUD.1.15	wi aathonge athu aatene, aakone anambure aatene mwa dhowiira dheewa dhaatedhene dhootakala dheeriisuna teto ni dhooruwana dhaatedhene anamathega abure dhamwiireliisu Mulugu>>. 
JUD.1.16	Athu ala anamaaba, boohudhiveliwa. Eharihaga obure winniisuna, ewogaga dhoodhiviha wa athu wi yiirege bowaakwanela esayelaga opura weewa.
JUD.1.17	Mowindo, akwaaga oodhivela, muubuwelelege dhaaddeliwiinyu ni arumiwi a Nabwiya eehu Yesu Kirixtu. 
JUD.1.18	Aliwa yahuwaaddelani wi: <<Malabo oomariha, enoodha athu amohi ebeddege dhego dha Mulugu, eneeddege eharaga dhifunelo dheewa dhootakala>>. 
JUD.1.19	Baayene enatatamula ogawanyeya, enahara dhifunelo dha mwiili dheewa, Muneba wa Mulugu kuli mwa aliwa.
JUD.1.20	Vano nyoovo akwaaga oodhivela, munnuwege munroromeloni mweenyu, nili noweelesesa, mulobelege moosogoleliwa ni Muneba Woweela. 
JUD.1.21	Kalanive oweedda moodhivela wa Mulugu, mujejihaga wi thagaraga dha Nabwiya Yesu Kirixtu, dhuuthukuleleni mwiigumini yoohumala.
JUD.1.22	Mwaweeddiwelege thagaraga ooyeva nroromelo; 
JUD.1.23	wa amohi, mwaavulumusege, mwawaapule vamunddoni; mwaweeddiwele thagaraga amohi ni mukalelo wowoovelela, mwiiddane ni dhoowara dhiwa-dhene dhivalihiwe obure wa mwiili dheewa.
JUD.1.24	Mulugu onowaanda wuurabelihani wi muhumore, mwafiye vameentoni va nthithimihoni naaye, mwihinna yoohaleela, ni ohagalala wuulubale. 
JUD.1.25	Wa Mulugu mmohi, Mvulumusi eehu, okale nthithimiho, oriiheya, Omwene ni othongi odheela Yesu Kirixtu, Nabwiya eehu, wambeela mudhidhi dhaatedhene, dhiinova, okala ni okala. Ameni.
REV.1.1	Mulugu ohumvaha Yesu Kirixtu dhoovuhulela nda wi amwiimeleli aaye enone dhego dhinafuna wiireya. Yesu avuhulele nda wa mwiimeleli aaye Zhuwawu odheela wa mungero. 
REV.1.2	Zhuwawu ahiirela onamoona wa dhaatedhene dhooniliiye, madhu a Mulugu ni onamoona wa Yesu Kirixtu.
REV.1.3	Ooreelihiwa di ole oneelenga dhoovuhulela nda teto ni ale eneewa, eharihagamo dhego dhedho dhilebiwe, vowi mudhidhi ohaaddamela.
REV.1.4	Miyo Zhuwawu dilebele gerezha tanu nabiili dhili elabo ya oAziya. Mahala ni murenddele wa nyoovo odheela wa ole oli, aali, onaadhe, teto odheela wa mineba mitanu ni miinddi
REV.1.5	teto odheela wa Yesu Kirixtu. Oyo duuyeene oneerela onamoona woororomeleya, owambeela ovenyihiwa muukwani, kingi a mamwene a mwiilaboni ya vati.
REV.1.5	Oliye ononidhivela, okwa waaye vamuraddini ohunitapula mwa dhoothega dheehu, 
REV.1.6	ohunithoma okala anamakutha muuMweneni mwaaye wi nimulabege Mulugu aaye, Babe. Mwa Yesu mukale nthithimiho, owodha, okala ni okala! Ameni. 
REV.1.7	Keeng'anani! Oliye onoodha adhe ni mirabo, meento maatene enoodha emoone, naari alene yamulatile, mahimo maatene a mwiilaboni enoodha ekubanyege mwaha wa oliye. Ebaribareene, dhi dhinoodha dhipadduwe! Ameni.
REV.1.8	Nabwiya Mulugu wiire: <<Miyo gili Alifa ni Omega>>.
REV.1.9	Miyo Zhuwawu, ddibilinyu, mukwiinyu moorabulani, mukwiinyu muuMweneni wa Mulugu teto moovilelani moorabulani mwaha wa Yesu, gaali veeligani eneethaniwa Patimu mwaha woolaleya madhu a Mulugu ni omwiirela onamoona Yesu.
REV.1.10	Nlabo na Nabwiya
REV.1.11	Ndhu ndde nahiiraga: <<Dhinooniiwe olebe muniivuruni, orumihe wa gerezha tanu nabiili: Efeso, Simirina, Peregamu, Tiyatira, Saride, Filadelifiya ni Layodiseya>>.
REV.1.12	Gahirugunuwaga wi gimoone awoga ni miyo aali aani. Ngarugunuwile gahoona extanti tanu ni biili dha oro, vaheliwa panti.
REV.1.13	Vaari va extanti nde gahimoona Mwaana a Muthu,
REV.1.14	Muru waaye ni mathithiya yaali oweela wona nthoje, naari oweela wona efunga. Meento aaye yaali wona malumi a munddo. 
REV.1.15	Manyalo aaye yaali wona mukuwa woozherimela wona wooriihedhiwa muthukuthani. Ndhu naaye nakala wona oruma wa mahinje a vamavaloni malubale. 
REV.1.16	Ndada naaye na moono wooja ahihiddeela ttendderi tanu ni biili. Muwano mwaaye mookumaga supaadda noolapa naali noowiirwa dhipaddi dhaabiilidhene. Kove yaaye yoozherimelaga wona nduwa na elimwe.
REV.1.17	Ngamoonile gahitongwa waaddamela vamanyaloni vaaye wona gakwile, ahihela ndada naaye na moono wooja wa miyo, wiira: <<Kawoove! Miyo gili owambeela ni oogomihedha. 
REV.1.18	Gili ole oliwo! Gaali ookwa mbwenye vano, keeng'anani, gili mugumi okala ni okala. Gihikanna macavi a okwa ni a mburo wa anookwa.
REV.1.19	<<Mowindo we olebele dhego dhedho dhooniliiwe, naari dhego dhinapadduwa dhiinova, naari dhego dhinadhe dhipadduwe vasogolo va dhego dhedhi. 
REV.1.20	Ttendderi tanu ni biili dhooniliiwe mundadani naaga na moono wooja ni extanti tanu ni biili, dhinatapulela nda: Ttendderi tanu ni biili bi angero a gerezha tanu ni biili. Extanti tanu ni biili si gerezha tanu ni biili.
REV.2.1	<<Wa mungero a gerezha ya oEfeso olebe: <Ala bi madhu enawoga ole mu ndadani naaye na moono wooja muli ttendderi tanu ni biili, ola di ole oneedda vaari va extanti tanu ni biili dha oro vaheliwa panti. 
REV.2.2	Gihinona dhowiira dheenyu, gihinona mabasa eenyu oovaadda teto gihinona ovilela weenyu, gihinona wi kamunaarumeedha ale eli agongomwa. Muhaweeha wawoona ale eneyiira arumiwi ehili, muhudidela wi anamaratha.
REV.2.3	Teto gihinona wi munovilela ni waakwaniha orabula mwaha wa ndina naaga, kamugomile. 
REV.2.4	Mbwenye gihikanna yooruniha ela wa nyo: Muhuhiya odhivela weenyu wowambeela. 
REV.2.5	Mowindo muubuwelege vitongwiliinyu, mutthwaruwe, mwiiregena dheeriinyu vowambeela. Mwaahitthwaruwa ginoodha givenyihevo extanti voohela panti yeenyu vamburoni viwa. 
REV.2.6	Mbwenye sapama wi nyo munowiidda dhineerana aNikolayita
REV.2.7	Ole winna obaruni eewege nde Muneba Woweela dhinawogiiwa wa magerezha. Ole onaagonjihe ginomurumeedhiha oja dha muthanko wa egumi oli omburoni wooriya wa Mulugu odhulu>.
REV.2.8	<<Wa mungero a gerezha ya oSimirina olebe: <Ala bi madhu enawoga ole oli Owambeela ni Oogomihedha, akwile, awelela okalawo: 
REV.2.9	Gihinona orabula weenyu ni ohukalana weenyu mbwenye muli ooreela. Teto gihinona wi munowiinkedhiwa ni ale eneyiithana aZhudewu, mbwenye kahuwo, aliwa amwiimeleli a Sathana. 
REV.2.10	Kamoovege wa dhego dhinajejihiinyu orabula. Keeng'anani! Ddiyabo
REV.2.11	Ole winna obaruni eewege nde Muneba Woweela dhinawogiiwa wa magerezha. Ole onaagonjihe kanaabwanyuliwe ni okwa wa nabiili>.
REV.2.12	<<Wa mungero a gerezha ya oPeregamu olebe: <Ala bi madhu enawoga ole winna supaadda noolapa nowiirwa dhipaddi dhaabiilidhene: 
REV.2.13	Miyo gihinona onakaliinyu, wewo Sathana onalamuliiye. Naari ndo munohiddeelave ndina naaga. Kamukooddihile nroromelo neenyu wa miyo, naari mudhidhi olene namoona aaga oororomeleya, Antipasi, apiweve mu nluwa neenyu, Sathana onakaliiye. 
REV.2.14	Mbwenye gihikanna dhooruniha wa nyo: Vaari va nyo vihikala amohiwa enahara dhosuuziha dha Balaamu.
REV.2.15	Teto vaari va nyo vihikala amohi enahara dhosuuziha dha aNikolayita. 
REV.2.16	Mowindo mutthwaruwe! Mwahiira ndo ginoodha mowaaguva giwanena koddo ni athu ayene ni supaadda na muwano mwaaga. 
REV.2.17	Ole winna obaruni eewege nde Muneba Woweela dhinawogiiwa wa magerezha. Wa ole onaagonjihe ginomvaha manaa oologohiwa.
REV.2.18	<<Wa mungero a gerezha ya oTiyatira olebe: <Ala bi madhu enawoga Mwaana a Mulugu, ole winna meento wona malumi a munddo, manyalo wona mukuwa woozherimela: 
REV.2.19	Gihinona dhowiira dheenyu, odhivela weenyu, nroromelo, mabasa ni ovilela weenyu. Ebaribareene dhowiira dheenyu dha dhiinova dhili dhookwaranya dhawale. 
REV.2.20	Mbwenye gihikanna yooruniha wa nyo: Munomurumeedhave mwihiyana ole, Zhezebeli,
REV.2.21	Gihimvaha mudhidhi wi atthwaruwe mbwenye oliye kanafuna otthwaruwa dhooraruwa dhaaye. 
REV.2.22	Keeng'anani, ginomvokedha oliye vakamani ni oredda wabure, vano ale yiirilena dhooraruwa ni oliye ginowaavokedha mugoyini yuulubale yaahitthwaruwa dhoothega dheewa dhiiriliiwana ni mwihiyana ole.
REV.2.23	Teto gineere gaape enamuhara oliye, mowindo gerezha dhaatedhene dhineere onona wi miyo gili ole onoona moobuwelo ni mirima dha athu aatene. Gineere omuthuva kadda muthu a mwa nyo mooligana ni dhowiira dhaaye. 
REV.2.24+REV.2.25	Mbwenye wa nyo oTiyatira muhunahara masuuziho abure ala, nyo muhunonile dhego dhineeriwa mootiba dhawipiini dha Sathana, kaginaahele sapo emohi ehili ohiddeela yinniinyuna ofiyedha vinadhiimi. 
REV.2.26+REV.2.27	Wa ole onaagonjihe, ahiddagave mabasa aaga ofiyedha omakuthulo, ginomvaha othongi wa malogo maatene wona teto miyo gaakelile othongi wa Ababa.
REV.2.28	Teto gineere omvaha nigoroso. 
REV.2.29	Ole winna obaruni eewege nde Muneba Woweela dhinawogiiwa wa magerezha>.
REV.3.1	<<Wa mungero a gerezha ya oSaride olebe: <Ala bi madhu enawoga ole winna mineba mitanu ni miinddi dha Mulugu ni ttendderi tanu ni biili: Gihinona dhineeriinyu. Nyo muhukanna bili yowi muhukalawo, mbwenye muli ookweene. 
REV.3.2	Mwiing'anele, mulibihe dhego dhihalile dhihinakwe, goonile wi mabasa eenyu kahuwo owaakwana mmoobuweloni a Mulugu aaga. 
REV.3.3	Mowindo muubuwelege dhaakeliliinyu, dhiiwiliinyu; mwiiwelelege, mutthwaruwe. Mwahiing'anelaga, ginoodha wona mbava, kamunaanone mudhidhi onadhiimi wuurunihani. 
REV.3.4	Mbwenye muhukanna oSaride wewo athu amohi ehitakalihile dhoowara dheewa, ayene eneeddege ni miyo egawarile dhoweela vowi boofwaneelela. 
REV.3.5	Oogonjiha oneere owarihiwa dhoowara dhoweela. Ndina naaye kagidha githimiha muniivuruni na egumi yoohumala. Teto ginoodha giwoge wi daaga vameentoni va Ababa ni angero eewa.
REV.3.6	Ole winna obaruni eewege Muneba Woweela dhinawogiiwa wa magerezha>.
REV.3.7	<<Wa mungero a gerezha ya oFiladelifiya olebe: <Ala bi madhu enawoga ole oli oweela murima, oli ebaribari, winna cavi a Davidi. Onawoga di ole onafugula misiwo ahikalavo onaanda ofuga, teto onafuga misiwo ahikalavo onaanda ofugula: 
REV.3.8	Gihinona dhowiira dhaawo. Wiing'ane! Gihihela musiwo woofuguweene osogolo weenyu, ohunaandeya ofugiwa ni muthu. Gihinona wi mwinna kopolo dhooyeva, mbwenye naari ndo mwihiiwelela madhu aaga, kamukooddile ndina naaga. 
REV.3.9	Wiing'ane! Ginowiiriha wi ale eli amwiimeleli a Sathana, ale enaratha yiiraga: <<Nili aZhudewu>>, ehili, wiing'ane, ginowawiiriha wi aliwa edhe ekokore osogolo wa manyalo eenyu, eneere onona wi guhuudhivelani. 
REV.3.10	Nyo munowiiwelela olamula waaga wi mvilelege, mowindo miyo gineere wuukameelani mudhidhi woweehiwa onadha elabo ela yaatene, onaweehe aatene enakala elabo ya vati. 
REV.3.11	Ginoodha mowaaguva. Mwihiddeele eyene yinniinyuna wi ahikalevo onowaakeni kara yoothithimiheya
REV.3.12	Ole onaagonjihe ginomwiira bodho a nyuba ya Mulugu aaga. Kadha avenyamo. Ginomuleba mwa oliye ndina na Mulugu aaga, ndina na nluwa na Mulugu aaga, (Zheruzalemi muxa Mulugu aaga onamukitihiiye odhulu,) teto ginomuleba mwa oliye ndina naaga nixa. 
REV.3.13	Ole winna obaruni eewege nde Muneba dhinawogiiwa wa magerezha>.
REV.3.14	<<Wa mungero a gerezha ya oLayodiseya olebe: <Ala bi madhu a ole oneeriwa Ameni, ole oli namoona oororomeleya, a ebaribari teto oli nipara na dhoopaddusa dhaatedhene dha Mulugu: 
REV.3.15	Gihinona dhowiira dheenyu. Kamuli ooddiddila, naari kamuli ooviha. Mbwenye dhaali pama mwahaakale ooddiddila naari ooviha! 
REV.3.16	Vowi muli ookukumela baahi, kamuli ooviha naari ooddiddila ginowuutapani muwano mwaaga. 
REV.3.17	Nyo muneeresa: <<Miyo gili ooreela, ookalana dhijinji, kaginarabulela yego>>. Kamunanona wi nyo muli oohaleeliwa, munotatamula weeddiha thagaraga, oorabula, oohoona ni amadave. 
REV.3.18	Ginowuulagani wi mugule wa miyo oro weelihiwe vamunddoni wi mukale ooreela. Mugule teto wa miyo dhoowara dhoweela wi muware, mukuneele omadave weenyu wookaliha manyazo. Vano teto mugule wa miyo murombwe wa meento eenyu wi moonege. 
REV.3.19	Aatene ayene ginaadhiveliimi ginowaaruniha ni waasumulula. Vano mukale a nthakwithakwi, mutthwaruwe. 
REV.3.20	Mwiiwe! Giimelile vamulago, ginokokotha. Mmohiwa eewa ndhu naaga, afugula musiwo, ginovolowa, gije ni oliye vano oliye ni miyo.
REV.3.21	Ole onaagonjihe ginomwihiya okaraati vamohi ni miyo vampanddoni va omwene wona miyo gigonjihile, gikaraati ni Ababa vampanddoni veewa. 
REV.3.22	Ole winna obaruni eewege nde Muneba dhinawogiiwa wa magerezha> >>.
REV.4.1	Dhego nde dhigavirile gahisugwa; keeng'anani, musiwo ohufuguwa odhulu. Ndhu ndde wona palaza neewiliimi niwogaga ni miyo vowambeela, nahiiraga: <<Odhe wuno odhulu guwoonihe dhinaapadduwe, dhi dhavira>>. 
REV.4.2	Mowaaguva, gahihiddiwa ni Muneba Woweela. Keeng'anani, gahoonaga mpanddo wa omwene odhulu, gahimoonaga akaraatilegevo. 
REV.4.3	Ole akaraatilegevo oozherimelaga wona nibwe noofuneya nneeriwa zhaxipe naari wona saridiyu. Vowaapeelela vampanddoni va omwene vahikalaga muzirilimbo wazherimelaga wona nibwe ezhimiralida.
REV.4.4	Vowaapeelela vampanddoni va omwene vale vahikala teto mpanddo dhimohi makumi meenddi ni minnayi, dhigakaraateliwe ni apogo makumi meenddi ni annayi yawarile dhoweela ni kara dhoothithimiheya dha oro mmiruni dheewa.
REV.4.5	Mumpanddoni dha omwene mookuma ozherima, oruma wuulubale ni dari. Vasogoloviwa voohidda mitigo mitanu ni miinddi, dhili mineba mitanu ni miinddi dha Mulugu. 
REV.4.6	Vasogolo va mpanddo vahikala yego yooligana ni nyaza ya viiduru, yoozherimela wona kirisitali. Vaari va mpanddo ni mowaapeelela mwiwa mwahikala dheegumi nnayi dhakuneeleye ni meento dhipaddi dha wiintoni ni odduliwene.
REV.4.7	Yeegumi yowambeela yooneya wona poddogoma, ya nabiili yooneya wona ng'ombe yapogo, ya neethaaru yahikanna kove ya muthu, yeegumi ya nennayi yooneya wona mpungu onavava. 
REV.4.8	Yeegumi eli yaatene yahikalana mompelo matanu ni nimohi teto dhahikalana meento vili vaatevene ni vativene va mompelo. Kadhavuma mahiyu ni mutana, dhootamaala dhiiraga:
REV.4.8	<<Oweela, Oweela, Oweela
REV.4.8	di Nabwiya Mulugu, Oowodha-wodha,
REV.4.8	ole aali, ole oli, ole onaadhe>>.
REV.4.9	Dheegumi nde dhinomuthithimiha, dhinomuriiha ni omutamaala ole okaraatile vampanddoni va omwene, oyene winna egumi ya okala ni okala. 
REV.4.10	Dheereyaga ndo apogo ale makumi meenddi ni annayi enokokora osogolo wa ole okaraatile vampanddoni. Enomweebedha ole oliwo okala ni okala. Enovokedha kara dheewa dhoothithimiheya osogolo wa ole oli vampanddoni, yiiraga: 
REV.4.11	<<Nabwiya Mulugu eehu, nyo muhufwaneela waakela nthithimiho ni nriiho ni owodha, vowi muhupaddusa dhaatedhene. Mwa ofuna weenyu dhego nda dhihipaddusiwa, dhihikalawo>>.
REV.5.1	Vano gahoona nigengere nookuniwa nigali ndada na moono wooja na ole akaraatile vampanddoni va omwene. Nigengere nddi naali noolebiwa muwari ni odewene teto naali noobandihiwa ni selu tanu ni biili.
REV.5.2	Gahimoona mungero akopolo alaleya ni ndhu nootaama akohaga, eeraga: <<Ofwaneele otapula nigengere nddi ni okakarula selu dhiwa baani?>> 
REV.5.3	Mbwenye naari odhulu naari mwiilaboni naari vati va theya kaalivo owaanda otapula nigengere ndde naari wiing'ana dhalebiwemo. 
REV.5.4	Mowindo gahuundda vajinji vowi kaafwanyeyile oofwaneelela otapula nigengere ndde naari wiing'ana dhalebiwemo. 
REV.5.5	Vano mpogo mmohi ahigiirela: <<Kawuundde! Keeng'anani, Poddogoma a nlogo na Zhuda, musisi wa Davidi, ohugonjiha, mowindo onowaanda otapula nigengere ndde ni selu dhiwa tanu ni biili>>.
REV.5.6	Teto vakukuuve va mpanddo, vaari va dheegumi nnayi nde ni apogo, gahoona Nibila nigeemelile, nakalahi niire opiwa. Nahikalana manyaga matanu ni meenddi, meento matanu ni meenddi. Meento ala si mineba mitanu ni miinddi dha Mulugu dhirumiwe mwiilaboni yaatene.
REV.5.7	Nibila nahidha, othukula nigengere naali ndada na moono wooja na ole akaraatile vampanddoni. 
REV.5.8	Vathukuliiye nigengere ndde, dheegumi nnayi nde ni apogo makumi meenddi ni annayi ale yahitongwela osogolo wa Nibila. Dhaatedhene dhahikalana abaangwe ni mapusulano a oro oodhaala libani, eli malobelo a athu oweela mirima. 
REV.5.9	Yowiiba jibo exa, yiiraga:
REV.5.9	<<Muhufwaneelela othukula nigengere
REV.5.9	ni otapula selu dhiwa vowi mwahipiwa.
REV.5.9	Ni mwazi weenyu muhumugulela Mulugu athu amohi
REV.5.9	a malogo, dhiwogelo, mahimo ni dhilabo dhaatene.
REV.5.10	Muhawiira aliwa okala a Omwene weenyu.
REV.5.10	Muhaathoma okala anamakutha oomwiimelela Mulugu eehu,
REV.5.10	teto binaakale oothonga elabo ya vati>>.
REV.5.11	Gahiing'ana, gahiiwa ndhu na angero ajinji yaapeelele mpanddo wa omwene, ni dheegumi nde nnayi, ni apogo makumi meenddi ni annayi ale. Wiinjiva wa angero yawaapeelele aliwa wahikwaranya mazana ni mazana, macikwi ni macikwi. 
REV.5.12	Aatene alene yowiiba ni ndhu nootaama, yiiraga:
REV.5.12	<<Oofwaneelela di Nibila napiwe,
REV.5.12	onofwaneelela waakela owodha, oreela, tthottho,
REV.5.12	kopolo, nriiho, nthithimiho, otamaalela!>>
REV.5.13	Vano gahiiwa dhoopaddusiwa dhaatedhene dha odhulu, dha mwiilaboni, dha vati va theya, mu nyaza, dhaatedhene dhiliwo, dhowiiba, dhiiraga:
REV.5.13	<<Wa ole okaraatile vampanddoni,
REV.5.13	teto wa Nibila nivahiwe mareeliho, nriiho, nthithimiho,
REV.5.13	owodha ofiyedha okala ni okala>>.
REV.5.14	Vano dheegumi nnayi nde dhowiiraga: <<Ameni!>> Apogo ale yahikokoraga vati, weebedha.
REV.6.1	Gahoona Nibila nigakakarule selu yowambeela. Agakakarule gahiiwa emohi mwa dheegumi nnayi nde ekuwaga ni ndhu wona dari, yiiraga: <<Kadha!>> 
REV.6.2	Gahisugwa, keeng'anani, kavalo oweela! Agwelilevo ahikalana orwa, ahivahiwa kara yoothithimiheya ya aliba ogonjiha, ahimaruwa odhowa ogonjihaga wi agonjihe.
REV.6.3	Vano Nibila vakakaruliiye selu ya nabiili gahiiwa yeegumi ya nabiili yiiraga: <<Kadha!>> 
REV.6.4	Kavalo mmohiwa ahikuma, aali oofiila. Agwelilevo ahivahiwa mabasa wi avenyihemo murenddele mwiilaboni wi athu epananege mmohi ni mukwaaye. Ahivahiwa supaadda nuulubale.
REV.6.5	Nibila vakakaruliiye selu ya neethaaru, gahiiwa yeegumi ya neethaaru yiiraga: <<Kadha!>> Gahisugwa, keeng'anani, kavalo ooriba! Agwelilevo ahikalana mmadani mwaaye mpimo wa dhooja. 
REV.6.6	Gahiiwa nakalahi ndhu vaari va dheegumi nnayi nde, niiraga: <<Kilu emohi ya tirigu mutheengoya boolivelana nlabo nimohi na mabasa. Kilu thaaru dha sevada
REV.6.7	Vakakaruliiye selu ya nennayi gahiiwa ndhu na yeegumi ya nennayi niiraga: <<Kadha!>> 
REV.6.8	Gahisugwa, keeng'anani, kavalo anddoora! Ndina na ole agwelilevo naali Okwa, vano Mburo wa Anookwa woomuhara vakukuuve. Yahivahiwa owodha epaddi ya nennayi ya elabo wi yaape ni supaadda, ni dala, ni mulili, ni aneenyama owoopiha.
REV.6.9	Nibila vakakaruliiye selu ya neetanu, gahoona vati va mburo wa mukutho mineba dha ale yapiwe mwaha wa madhu a Mulugu, mwaha wa onamoona weeriiwana moororomeleya. 
REV.6.10	Yahikuwaga ni ndhu nootaama, wiira: <<Nabwiya Oowodha-wodha, oweela murima, a ebaribari, vihalile mudhidhi wowi avi wi mwaathonge ale eli mwiilaboni, wi muundde kunyawunya ya mwazi weehu?>> 
REV.6.11	Kadda muthu mwa aliwa ahivahiwa mukanjo woweela. Yahaaddeliwa wi ejejihe vang'ono ofiyedha waakwanela nikuru na amwiimeleli akwiiwa eli amudhi eewa mwa Kirixtu, ayene ni aliweene enaapiwe wona aliwa.
REV.6.12	Vakakaruliiye selu ya neetanu ni emohi gahisugwa, keeng'anani, wahikala othikeya wuulubale, nduwa nahisadduwa okala nooriba wona dhoowara dha omaamukwele, vano mweeri wahisadduwa okala woofiila wona mwazi, 
REV.6.13	ttendderi dha odhulu dhahimorela vati wona makwaaju enamora mmukwaajuni wakala pevo yuulubale. 
REV.6.14	Odhulu wahikuniwa wona olili okuniwe, mwaango dhaatedhene ni dhiliga dhahivenyihiwa mumburoni mweewa. 
REV.6.15	Vano akingi a elabo, apogo, asogoleli a anyakoddo, ooreela, ooliba ni adhaari aatene ni aneeti aatene yahiipita mmakunguni ni mmabweni a mwaango. 
REV.6.16	Wiithanaga mwaango ni mabwe, yiiraga: <<Munimorele hiyo, munilogohe wi ahinoone ole okaraatile vampanddoni ni wa owali wa Nibila, 
REV.6.17	vowi nlabo nuulubale na owali waaye nihifiya. Onaande wiilibihedha baani?>>
REV.7.1	Dhigavirile nda gahawoona angero annayi egamwadheyele mmagomelo mannayi a elabo, ehiihaga pevo nnayi dha elabo wi ehikalevo pevo enoobege mwiilaboni, mu nyaza, naari mmithankoni. 
REV.7.2	Vano gahimoona mungero mmohiwa agwela onakuma nduwa, mmadani mwaaye ahimwihiddeela karimbu a Mulugu mugumi. Mungero ola ahikuwa ni ndhu nootaama wa angero annayi ale, yavahiwe kopolo wi enoonge elabo ni nyaza. 
REV.7.3	Ahawiirelaga: <<Kamunoonge elabo naari nyaza naari mithanko ofiyedha naahele dhitoonyihedho vayuuji va amwiimeleli a Mulugu eehu>>. 
REV.7.4	Gahiiwa wiinjiva wa ale yaakele dhitoonyihedho. Yaali macikwi zana ni makumi mannayi ni mannayi (144.000) a malogo maatene a amwaana a Ezarayeli.
REV.7.5	A nlogo na Zhuda yaheliwe etoonyihedho yaali macikwi kumi ni meenddi (12.000),
REV.7.5	a nlogo na Rubeni yaali macikwi kumi ni meenddi (12.000),
REV.7.5	a nlogo na Gadi yaali macikwi kumi ni meenddi (12.000),
REV.7.6	a nlogo na Azeri yaali macikwi kumi ni meenddi (12.000),
REV.7.6	a nlogo na Nafitali yaali macikwi kumi ni meenddi (12.000),
REV.7.6	a nlogo na Manasesi yaali macikwi kumi ni meenddi (12.000),
REV.7.7	a nlogo na Simiyoni yaali macikwi kumi ni meenddi (12.000),
REV.7.7	a nlogo na Leevi yaali macikwi kumi ni meenddi (12.000),
REV.7.7	a nlogo na Esakari yaali macikwi kumi ni meenddi (12.000),
REV.7.8	a nlogo na Zebuloni yaali macikwi kumi ni meenddi (12.000),
REV.7.8	a nlogo na Zhuuze yaali macikwi kumi ni meenddi (12.000),
REV.7.8	a nlogo na Benzhami yaali macikwi kumi ni meenddi (12.000) yaheliwe dhitoonyihedho.
REV.7.9	Dhigavirile dhego dhedhi, gahisugwa, keeng'anani, anamwinji ooheelengeya. Yaali athu a dhilabo dhaatedhene, malogo maatene, a mahimo maatene ni athu a dhiwogelo dhaatedhene. Yeemelilege osogolo wa mpanddo ni Nibila, egawarile mikanjo dhoweela, yahikanna mataakuru a kanjesa mmadani. 
REV.7.10	Yookuwaga ni ndhu nootaama, yiiraga: <<Ovulumusiwa weehu fwa Mulugu eehu okaraatile vampanddoni, teto ni wa Nibila>>. 
REV.7.11	Angero aatene yeerege wiimela waapeelela mpanddo wa omwene ni apogo ni dheegumi nnayi nde. Aliwa yahikokoraga osogolo wa mpanddo, ofiyiha yuuji vati, omweebedha Mulugu, 
REV.7.12	yiiraga: <<Ameni! Mareeliho, nthithimiho, tthottho, otthettheela, oriiha, owodha ni kopolo sa Mulugu eehu okala ni okala. Ameni!>> 
REV.7.13	Musogoleli mmohi ahigikoha, wiira: <<Alaya baani ewarile mikanjo dhoweela? Edheele wuuvi?>> 
REV.7.14	Gahaakulaga, wiira: <<Nabwiya, nyo muhunona>>. Oliye ahiiraga: <<Ala baale edhiile mooharahariwa wuulubale. Ehifula, weeliha mikanjo dheewa mmwazini mwa Nibila. 
REV.7.15	Mwahaya buuyene aliwa ekaleliisu osogolo wa mpanddo wa Mulugu, emwiimelelaga mutana ni mahiyu mburo woweebedhiwa. Vano ole okaraatile vampanddoni oneerege waakameela. 
REV.7.16	Aliwa kidha ekalana dala, naari nthona. Kinarabulege ni nduwa, naari oviha wootthabwa. 
REV.7.17	Vowi Nibila oli vakukuuve va mpanddo dinaakale Makambuzi eewa. Oliye oneerege waasogolela muli aneedduuddu a mahinje a egumi yoohumala.
REV.8.1	Nibila vakakaruliiye selu ya neetanu ni biili ele, odhulu wahimaala noo vakukuuve vaari ni vaari va wora.
REV.8.2	Gahawoona angero atanu ni abiili eli vameentoni va Mulugu. Yahivahiwa palaza tanu ni biili. 
REV.8.3	Mungero mmohiwa ahidha wiimela waaddamela vamburoni na mukutho wa libani. Ahikalana pusulano na oro, ovahiwa libani nijinji wi aveleele ni malobelo a athu oweela mirima aatene vamburoni na mukutho nookuneeliwa ni oro nili osogolo wa mpanddo wa omwene. 
REV.8.4	Mwiisi wa libani vamohi ni malobelo a athu oweela mirima dhahigwela osogolo wa Mulugu okuma mmadani mwa mungero ole. 
REV.8.5	Vevale mungero ole ahithukula pusulano ndde odhaalihamo munddo wa vamburoni vale, ovokedha mwiilaboni ya vati. Mwahikala dari, oruma wuulubale, ozherima ni othikeya wa elabo.
REV.8.6	Vano angero atanu ni abiili ale yanna palaza nde tanu ni biili yahisasanyedha wi yoobe.
REV.8.7	Mungero owambeela ahooba palaza yaaye. Odha maralala ni munddo, dhootaganyihedheya ni mwazi, nda dhahivokedhiwa mwiilaboni ya vati. Epaddi ya neethaaru ya elabo yahipahiwa, epaddi ya neethaaru ya mithanko yahipahiwa, manasi maatene yahipahiwa.
REV.8.8	Mungero a nabiili ahooba palaza yaaye. Yego yakalahi mwaango mulubale yazha ni munddo yahivokedhiwa mu nyaza. Epaddi ya neethaaru ya nyaza yahisadduwa mwazi. 
REV.8.9	Epaddi ya neethaaru ya dheegumi dha munyaza dhahikwa. Epaddi ya neethaaru ya mwanddeya dhahibwanyuliwa.
REV.8.10	Mungero a neethaaru ahooba palaza yaaye. Ttendderi yuulubale yahimora odhulu, ehiddaga wona mutigo mulubale. Yahimorela epaddi ya neethaaru ya mihinje ni ya aneedduuddu. 
REV.8.11	Ndina na ttendderi ele nneeriwa Owaawa. Epaddi ya neethaaru ya mahinje yahisadduwa owaawa. Athu ajinji yahikwa ni mahinje ayo vowi yahisadduliwa okala oowaawa.
REV.8.12	Mungero a nennayi ahooba palaza yaaye. Yahipwesiwa epaddi ya neethaaru ya nduwa, ya mweeri ni ya ttendderi wi epaddi ya neethaaru ya waara weewa eribe teto wi epaddi ya neethaaru ya mutana ekale yooribeene, epaddi ya neethaaru ya mahiyu teto ekale yooribeene.
REV.8.13	Vano gahiing'ana, wiiwa mpungu okuwaga oviraga vadhulu va muru waaga, wiiraga: <<Dhowoopiha! Dhowoopiha! Dhowoopiha wa ale eli elabo ya vati mwaha wa nde dhineereye, angero araaru ehalile yooba palaza dheewa>>.
REV.9.1	Mungero a neetanu ahooba palaza yaaye. Gahoona ttendderi yamorile odhulu, oya vati.
REV.9.2	Ahifugula musiwo wa mmuliddini, mule mwahigwela mwiisi mujinji wona wa thukutha yuulubale. Nduwa ni ode waatewene wahiriba ni mwiisi wa mmuliddini mule. 
REV.9.3	Mmwiisini mule mwahikuma pombo odhowa mwiilaboni ya vati. Dhahivahiwa mukalelo woovoreya wona awalize a mwiilaboni yalata. 
REV.9.4	Dhahilamuliwa wi dhihinoonge manasi a mwiilaboni, naari mataakuru makiiti, naari muthanko mmohi, mbwenye dhaarabulihege athu ehinna etoonyihedho ya Mulugu vayuujini veewa. 
REV.9.5	Kadharumeedhihiwe waapa athu mbwenye wawooniha goyi mweeri mitanu, goyi yooniiwa yaali wona goyi ya muthu alatiwa walize. 
REV.9.6	Malabo ayene athu eneerege osayela okwa mbwenye kinaafwanyege. Eneerege ofuna okwa mbwenye okwa onoodha waathawege.
REV.9.7	Pombo nde dhinooneya wona akavalo ewarihiwe wi edhowe okoddoni. Mmiruni mweewa mwahikala dhego wona kara dhoothithimiheya dhoosasanyiwa ni oro. Kove dheewa dhaali wona dha athu. 
REV.9.8	Mathithi eewa yaali oolapa wona mathithi a ahiyana. Meeno eewa yaali wona meeno a poddogoma. 
REV.9.9	Dhahikalana dhowiithiithihedhana dha mugogo omurimani. Oruma wa mompelo eewa waali wona oruma wa magareeta a akavalo ajinji enathamagela okoddoni. 
REV.9.10	Pombo nde dhahikalana mwiila dhoolata wona awalize. Omwiilani wule fuli mukalelo wowaarabulihana athu mwa mweeri mitanu. 
REV.9.11	Mwene eewa di mungero a omuliddini ohinna omagomelo. Ndina naaye oneeriwa Abadomi mu ewogelo ya eHeberi. Ndina naaye oneeriwa Apoliyomi mu ewogelo ya eGerego.
REV.9.12	Mowindo yowoopiha yowambeela ehivira. Keeng'anani! Dhinoodha dhowoopiha dhimohi biili.
REV.9.13	Mungero a neetanu ni mmohi ahooba palaza yaaye. Gahiiwa ndhu nakumile mmanyagani mannayi a niburo na mukutho nakuneeliwe ni oro nili vasogolo va Mulugu. 
REV.9.14	Ndhu nddo nahiwoga ni mungero a neetanu ni mmohi anna palaza, wiira: <<Mwaatapule angero annayi emageleliwe omwihinjeni mulubale Ewufarati>>. 
REV.9.15	Mowindo angero annayi ale yahitapuliwa wi yape epaddi ya neethaaru ya athu. Angero ale yahisasanyedhiwa wale wi elabe mabasa a wora ele, a nlabo ndde, a mweeri ole ni a yaaka ele. 
REV.9.16	Wiinjiva wa anyakoddo oogwela akavalo waali mamiliyawu mazana meenddi (200.000.000). Miyo gahiiwa wiinjiva wiwa. 
REV.9.17	Akavalo ni anamagwelaya gawooniliimi yanna mukalelo ola: Yahikalana dhowiithiithihedhana dhapintaariwe ni dhoofiila wona munddo, dha mataakuru wona odhulu ni dha njani. Miru dha akavalo dhaali wona muru wa poddogoma, munddo, mwiisi ni enxofere
REV.9.18	Odheela milili miraaru nda dhahaapa athu epaddi ya neethaaru, odheela munddo, mwiisi, enxofere dhakuma muwano mweewa. 
REV.9.19	Mukalelo woovoreya wa akavalo ale oli muwano ni omwiilani, mwiila dheewa dhili wona nyowa dhinna miru, ni miru ndo enowaaporosana athu.
REV.9.20	Athu amohiwa yahakwile ni milili ndo kayaatthwaruwile mwa mabasa a mmadani mweewa naari kayahiyile okokorela mineba dhabure ni milugu dhoosemiwa dha oro, parata, mukuwa, mabwe ni mithanko, milugu dhedho dhihineewa, dhihinoona, naari dhihineedda. 
REV.9.21	Teto athu ale kayatthwaruwile mwa onamapa weewa, mwa okwiri weewa, mwa mararuwo eewa naari wiiya weewa.
REV.10.1	Vano gahimoona mungero mmohiwa akopolo akitaga odhulu, ahikuneeliwa ni murabo, ahikanna muzirilimbo vamuru vaaye. Kove yaaye yaali wona nduwa, meddo dhaaye dhaali wona abodho a munddo. 
REV.10.2	Mmadani mwaaye mwahikala nigengere ning'onong'ono nigafuguliwe. Ahihela nnyalo nimohi mu nyaza, nnyalo nimohiniwa veelaboni, 
REV.10.3	ahikuwa ni ndhu nootaama wona wuundda wa poddogoma. Vakuwiliiye ahaakuleliwa ni oruma wa dari tanu ni biili. 
REV.10.4	Varumile dari nde, miyo gafunaga gilebe, mbwenye gahiiwa ndhu odhulu neeraga: <<Kumwaaddele muthu dhego dhiwogile dari tanu ni biili nde. Kulebe>>. 
REV.10.5	Vevo mungero ole amooniliimi aganyingale mu nyaza ni veelaboni ahigweliha ndada naaye na moono wooja odhulu. 
REV.10.6	Ageere ndo ahilibela mu ndina na ole oli a okala ni okala, opaddusile odhulu ni dhaatedhene dhiliwo, vati ni dhaatedhene dhilimo, nyaza ni dhaatedhene dhilimo. Olibela wiwa waali wowi: <<Kunaakalewo oribeliwa omohi! 
REV.10.7	Mbwenye wafiya mudhidhi womwiiwa mungero a neetanu ni abiili vinoobigiiye palaza yaaye, Mulugu oneere waakwaneliha dhoomaruwela dhaaye dhowiipiteya wona mwaavuhuleliiye amwiimeleli aaye anamavuhulela>>.
REV.10.8	Ndhu neewiliimi okumela odhulu vowambeela nahiwelela owoga ni miyo, wiira: <<Dhowa, wathukule nigengere ndde nili noofugulanene mundadani na mungero ole wiimelile mu nyaza ni veelaboni>>. 
REV.10.9	Gahidhowa wa mungero ole anna nigengere ndde, gahimwiirela wi agivahe. Oliye ahiira: <<Thukula, oje. Nnakala noowaawa munifuni mwaawo, mbwenye muwano mwaawo nnakala noojooja wona enwi>>. 
REV.10.10	Gahivenyihamo mmadani mwa mungero, oja, muwano mwaaga naaligi noojooja wona enwi, mbwenye vajiliimi munifuni mwaaga moowaawaga. 
REV.10.11	Vevale gahaaddeliwa: <<Soofuneya wi we owelele waavuwihedhe mutheenga wa Mulugu athu a malogo majinji, dhilabo, dhiwogelo ni mamwene>>.
REV.11.1	Gahivahiwa emiri ya mpimo wona mukogodho woolapa, gahaaddeliwa, wiira: <<Ovenye, opime nyuba yoweebedha ya Mulugu ni niburo na mukutho ni waweelenga ale eneebedha mwemule. 
REV.11.2	Mbwenye kupime nthaddo na nyuba yoweebedha vowi nihiyedhiwe athu oode. Aliwa enoodha enyingalele nluwa noweela mwa mweeri makumi mannayi ni mweeri miinddi. 
REV.11.3	Anamoona aaga abiili gineere waavaha owodha, woovuwiha mutheenga wa Mulugu mwa malabo cikwi ni mazana meenddi ni makumi matanu ni nimohi (1.260), egawarile dhoowara dha okubanya>>.
REV.11.4	Anamoona ala si mithanko miinddi dha olivera ni extanti biili dha panti dhinakala vameentoni va Nabwiya a elabo. 
REV.11.5	Akalavo onafuna wawooniha goyi, munddo onakuma muwano mweewa, waanyangule amwiiddani eewa. Akalavo onafuna wawooniha goyi onaakwe mowindo. 
REV.11.6	Aliwa ehikanna owodha woofuga odhulu wi ohurubwe muzongwe malabo enalaleyigiisu. Teto ehikanna owodha woosaddula mahinje okala mwazi. Teto enowaanda otatamula musawo wa mulili oli waatene mwiilaboni munafuneliisu. 
REV.11.7	Vano yamala omwiirela onamoona, mwaneenyama owoopiha enoogwela okuma mmuliddini ohinna omagomelo, ola oneere owana koddo ni aliwa, eneere waagonjiha, yaape. 
REV.11.8	Mwiili dheewa dhookwa dhinoodha dhikale murampani mwa nluwa nuulubale ndde, wewule Nabwiya eewa wakomeliwiiye vamuraddini. Mandina mamohi a nluwa ndde mmisibeni nneethaniwa Soddoma naari Egubuddu. 
REV.11.9	Muwari mwa malabo maraaru ni meya athu amohi a malogo maatene, mahimo ni dhiwogelo ni dhilabo dhaatedhene eneere woona miruthu dheewa, aliwa ekooddihe wi dhihitibeliwe. 
REV.11.10	Athu enakala mwiilaboni ya vati eneere ohagalala mwaha wa okwa weewa, yiirihedhaga mathanga, evahanaga mvahi mmohi ni mukwaaye, vowi anamavuhulela abiili ale yahawoopopiha enakala mwiilaboni ya vati. 
REV.11.11	Mbwenye voovira malabo maraaru ni meya mwela wa egumi wahidha wa Mulugu ovolowa mmiruthuni nde, miruthudha ovenya. Woova wuulubale wahaadheela aatene alene yoonilege. 
REV.11.12	Aliwa yahiiwa ndhu nootaama na odhulu nawogaga, niiraga: <<Mugwele wuno!>> Aliwa yahidhowaga odhulu mmuraboni, amwiiddani eewa yawoonaga. 
REV.11.13	Mudhidhi olene wahikala othikeya wuulubale wa elabo. Epaddi ya neekumi ya nluwa yahitongwa. Athu owaakwana macikwi matanu ni meenddi (7.000) yahikwa ni othikeya wa elabo ele, athu yahalilege yahoopopiheyaga, omuthithimiha Mulugu a odhulu.
REV.11.14	Mowindo mulili wa nabiili ohuvira. Keeng'anani! Onoodha mulili wa neethaaru.
REV.11.15	Mungero a neetanu ni abiili ahoobaga palaza yaaye. Odhulu gahiiwa madhu ootaama yiiraga:
REV.11.15	<<Omwene wa elabo ela wahisadduwa okala
REV.11.15	Omwene wa Nabwiya eehu ni Kirixtu aaye.
REV.11.15	Oliye oneere olamulela okala ni okala>>.
REV.11.16	Apogo makumi meenddi ni annayi ekaraatile mumpanddoni dha omwene dheewa vameentoni va Mulugu yahitongwelaga vati, omweebedha Mulugu, 
REV.11.17	yiiraga:
REV.11.17	<<Nabwiya Mulugu Oowodha-wodha,
REV.11.17	nnowuutamaalani nyo mulive, mwaalive.
REV.11.17	Vowi muhooniha owodha weenyu wootthabwa,
REV.11.17	muhambeela olamula.
REV.11.18	Athu oohuroromela yahitakaleliwa,
REV.11.18	vano wahidha otakaleliwa weenyu.
REV.11.18	Mudhidhi wahifiya wi mwaathonge anookwa,
REV.11.18	wi mwaathuve amwiimeleli eenyu anamavuhulela,
REV.11.18	ni oweela mirima eenyu,
REV.11.18	ni ale enathithimiha ndina neenyu, ahima ni apogo.
REV.11.18	Mudhidhi wahifiya wi yaabwanyule
REV.11.18	ale enabwanyula elabo ya vati>>.
REV.11.19	Nyuba yoweebedha ya Mulugu ya odhulu yahifuguliwa, mba mwiwa mwahooniwa kaxa ya nipangano naaye. Mwahikala dhoozherima, oruma wuulubale, dari, othikeya wa elabo ni maralala malubale.
REV.12.1	Vano yahooneya yootikiniha yuulubale odhulu: Mwihiyana awarile ya nduwa, mweeri waaligi muddibani mwa manyalo aaye, mmuruni mwaaye ahiwaraga kara yannaga ttendderi kumi ni biili. 
REV.12.2	Ahikalana wari, owunddaga ni okuwa mwaha woovoreya wa obala, vowi wahaaddamelaga mudhidhi waaye wa obala.
REV.12.3	Yootikiniha emohi yahooneya odhulu: Keeng'anani, nyowa elubale yowoopiha yofiila ya miru mitanu ni miinddi ni manyaga kumi, mmiruni mwaaye moomagiwa ni middiddi dha othongi wookwaranya.
REV.12.4	Mwiila waaye wahiburulaga epaddi ya neethaaru ya ttendderi dha odhulu, omorihedha vati. Nyowa yowoopiha ele yahikala osogolo wa mwihiyana afunaga obala, mwaha wi yafunaga abaliwa mwihimaya emutakune. 
REV.12.5	Oliye ahimbala mwaana-mulobwana, ole onalamulege dhilabo dhaatedhene ni mukogodho wa mugogo, mbwenye mwihimaya ahithukuliwa wi adhowe akale ni Mulugu vampanddoni vaaye va othongi.
REV.12.6	Mwihiyana ahithawela mukokolani wewule Mulugu wamusasanyedhiiye mburo wewo weeriiye ajihiwegewo ofiyedha malabo cikwi ni mazana meenddi ni makumi matanu ni nimohi (1.260).
REV.12.7	Koddo ehambeeliwa odhulu, Migeli
REV.12.8	Nyowa yahigonjihiwa, mowindo kayanna mburo odhulu. 
REV.12.9	Nyowa elubale eyo yahivokedhiwa elabo ya vati. Oliye di nyowa yawale eneethaniwa Ddiyabo
REV.12.10	Gahiiwa ndhu nootaama odhulu niiraga: <<Dhiinova ovulumusiwa ohufiya teto owodha ni Omwene wa Mulugu eehu, vamohi ni othongi wa Kirixtu aaye. Vowi namasumela a amudhi eehu ahivokedhiwa vati, olene onaasumela aliwa mutana ni mahiyu vameentoni va Mulugu eehu. 
REV.12.11	Aliwa yahimugonjiha odheela mwazi wa Nibila
REV.12.12	Mowindo, we odhulu, vamohi ni nyo munakala wewo, agalalani! Mbwenye yowoopiha enakala wa nyo munakala mwiilaboni ya vati ni munyaza, vowi Ddiyabo ahidha wa nyo ni owali wuulubale, oliye ohunona wi mudhidhi waaye ohuyeveela!>>
REV.12.13	Vano nyowa egoonile wi yahivokedhiwa elabo ya vati, yahimuharahara mwihiyana ole ambalile mwaana-mulobwana. 
REV.12.14	Mbwenye mwihiyana ole ahivahiwa mompelo meenddi a mpungu mulubale wi avavelena okokolani, mburo oyene wasasanyedhiwe oliye, wewo waajihiwigiiye woolapela ni nyowa ofiyedha yaaka thaaru ni meya. 
REV.12.15	Nyowa ele muwano mwaaye ahaavokamo mahinje wona mwihinje, efunaga wi yamuceceresena mwihiyana ole. 
REV.12.16	Vano theya yahimukamihedha mwihiyana ole, theya ele yahifugula mulomo weewa omira mwihinje oyene wavokile nyowa muwano mwaaye. 
REV.12.17	Vevale nyowa yahitakaleliwa mwaha wa mwihiyana ole, yahidhowa wi yawane koddo ni anamabaliwelamo aaye, alene enahara masuuziho a Mulugu, enaroromela onamoona wiirile Yesu.
REV.12.18	Nyowa ele yiimelile seresere ya nyaza.
REV.13.1	Vevale gahimoona mwaneenyama owoopiha akumaga mu nyaza, ahikanna manyaga kumi ni miru mitanu ni miinddi. Vamanyagani viwa vahimageleliwa middiddi kumi dha othongi wookwaranya, mwa miru nde mwahilebiwa mandina oonyemula. 
REV.13.2	Mwaneenyama owoopiha ole gamooniliimi aali wona nyarugwe, manyalo aaye yaali wona a urusu,
REV.13.3	Muru mmohi wa mwaneenyama ole wahikalana nikwadda naamuthukulele omakwelo mbwenye nikwadda ndde nahivola. Athu aatene a mwiilaboni yahitikina, omuharaga mwaneenyama ole. 
REV.13.4	Athu aatene yaheebedha nyowa yowoopiha ele vowi oliye ahimvaha olamula mwaneenyama ole. Teto yahimweebedha mwaneenyama yiiraga: <<Oli wona mwaneenyama ola baani? Onaande owana ni oliye baani?>>
REV.13.5	Mwaneenyama owoopiha ole ohuvahiwa mulomo wi awogege madhu owiithukulela, oomunyemula Mulugu. Ahivahiwa owodha wi alamule ofiyedha mweeri makumi mannayi ni mweeri miinddi. 
REV.13.6	Ahifugula mulomo waaye owogaga dhoomunyemula Mulugu, anyemulaga ndina naaye, vaade vaaye ni ale enakala odhulu. 
REV.13.7	Mwaneenyama ole ohurumeedhihiwa wi awane koddo ni athu oweela mirima, aagonjihe. Ovahiwa owodha wi aalamulege mahimo maatene, malogo, athu a dhiwogelo ni dhilabo dhaatedhene. 
REV.13.8	Aatene enakala mwiilaboni eneere omweebedha mwaneenyama ole, aatene alene mandina eewa yahalebiwe elabo ehinapaddusiwe muniivuruni na egumi yoohumala ya Nibila nenddo napiwe. 
REV.13.9	Ole winna obaruni wowiiwana eewe!
REV.13.10	Akalavo otoonyiwe wi afugeliwe,
REV.13.10	oneere ofugeliwa.
REV.13.10	Akalavo otoonyiwe wi akwe ni supaadda,
REV.13.10	oneere okwa ni supaadda.
REV.13.10	Mudhidhi ola ntidi, ororomeleya funafuneya wa athu oweela mirima.
REV.13.11	Vevale gahimoona mwaneenyama owoopiha mmohi agwelelaga okuma vati va theya. Ahikalana manyaga meenddi wona mwaana nibila, awoga wona nyowa elubale.
REV.13.12	Oliye oolabiha owodha waatewene wa mwaneenyama owambeela vameentoni vaaye. Oowaddihedha elabo ni athu enakala mwemo omweebedha mwaneenyama owambeela, oyene nikwadda naaye namuthukulele omakwelo navolihiwe. 
REV.13.13	Mwaneenyama ole onowiirana matikiniho malubale, onokitiha munddo odhaaga odhulu ofiya vati vameentoni va athu. 
REV.13.14	Odheela matikiniho enavahiwa kopolo wi eeregena vameentoni va mwaneenyama owambeela onowaanyengetha ale enakala mwiilaboni. Onowaalamula wi esasanye engamuthu ya mwaneenyama owambeela aporosiwe ni supaadda, vano akalawo. 
REV.13.15	A nabiili ole ahirumeedhihiwa ovaha mwela wa engamuthu ele wi yaande owoga wi yaapihe ale yaheebedha engamuthu ele. 
REV.13.16	Teto oliye owaawaddihedha aatene: Ahima ni apogo, ooreela ni oorabula, ootapuwa ni adhaari, owaawaddihedha wi yaakele etoonyihedho va ndadani nooja naari vayuuji. 
REV.13.17	Veva kaavo onaagulege naari oguliha ahinna etoonyihedho elene, eli ndina na mwaneenyama ole, naari wiinjiva wa ndina naaye. 
REV.13.18	Veva vinafuneya tthottho. Winna ononelamo asayele onona wiinjiva wa mwaneenyama ola mwaha wi fu wiinjiva wa muthu. Wiinjiva waaye fu wula, mazana matanu ni mmohi ni makumi matanu ni mmohi ni atanu ni mmohi (666).
REV.14.1	Gahisugwa, keeng'anani, oMwaangoni Ziyoni
REV.14.2	Gihiiwa oruma odhulu warumaga wona mahinje a vapalani wona oruma wa dari elubale. Oruma giiwiliimi waali wona wa anamooba baangwe yamoobaga baangwe eewa. 
REV.14.3	Oruma wula giiwiliimi bwa jibo dha ale yaaligi ni Nibila. Yeebaga jibo exa osogolo wa mpanddo wa omwene, dheegumi nnayi nde ni apogo. Kaavo aande osuuza jibo ele, ehili athu macikwi zana ni makumi mannayi ni annayi (144.000), ayene yooboliwe elabo ya vati. 
REV.14.4	Ala bi athu ehitakalihe mwiili dheewa ni ahiyana vowi yahiifuula mwiigumini mweewa mwaatemwene. Baayene enahara Nibila wewo onayiiwa. Aliwa ehooboliwa vaari va athu wona namulibu wi avahiwe Mulugu ni Nibila. 
REV.14.5	Muwano mweewa kamunakuma madhu ooratha, aliwa kinna muladdo naari mung'onong'ono.
REV.14.6	Mowindo, gahimoona mungero mmohiwa avavaga vadhulu va muru waaga odhulu. Aganna Muselu Wapama wa okala ni okala wi aalaleyele ale enakala mwiilaboni, dhilabo dhaatedhene, mahimo maatene, athu a dhiwogelo dhaatedhene ni malogo maatene. 
REV.14.7	Oliye ahiwogaga ni ndhu nootaama eeraga: <<Mmoove Mulugu ni omuthithimiha oliye, vowi ohufiya mudhidhi wa othongi waaye. Mmweebedhe ole osasanyile odhulu ni vati ni nyaza ni aneedduuddu a mahinje>>.
REV.14.8	Mungero a nabiili ahimuharelaga, eeraga: <<Ohutongwa! Ohutongwa Babilooniya mulubale, wiirihile milogo dhaatedhene wi emung'we vinyu a oraruwa waaye, vinyu ola onadhana owali wa Mulugu!>>
REV.14.9	Mungero a neethaaru ahimuharelaga ni ndhu nootaama eeraga: <<Akalavo onamweebedhe mwaneenyama owoopiha naari engamuthu yaaye naari aakela etoonyihedho vayuuji naari mmadani, 
REV.14.10	oneere omung'wa vinyu a owali wa Mulugu, vinyu oyene ovuuvihiwe ahitatanyiwe munakomani
REV.14.11	Mwiisi wa goyi ya athu ala onogwela okala ni okala. Athu aatene enamweebedha mwaneenyama ole naari engamuthu yaaye, naari ale enaakele etoonyihedho ya ndina naaye, kawuli ovuma mutana naari mahiyu>>.
REV.14.12	Mudhidhi ola onofuneya ovilela, wa athu oweela mirima, ale enahara masuuziho a Mulugu, ekalagave oororomeleya mwa Yesu.
REV.14.13	Nuwindo, gahiiwa ndhu odhulu niiraga: <<Leba: Ooreelihiwa baale enakwa mwa Nabwiya dhiinoveva odhowa musogolo>>. Muneba Woweela wiire: <<Ee, aliwa eneere ovuma mwa mabasa eewa, vowi dhowiira dheewa dhineere waahara>>.
REV.14.14	Gahisugwa, keeng'anani, gahoona murabo woweela, vigakaraatile vamuraboni vale mmohi akalahi Mwaana a Muthu. Ahikalana kara ya nthithimiho ya oro mmuruni mwaaye ni kaloonga owiirwa mmadani mwaaye. 
REV.14.15	Mungero mmohiwa ahikumaga mu nyuba ya Mulugu amukuwelaga ni ndhu nootaama ole akaraatilege vamuraboni, eeraga: <<Omukitihe kaloonga aawo, wambeele oredda vowi mudhidhi woohadda ohufiya, ohadda wa elabo ohiitwa>>. 
REV.14.16	Vano ole akaraatilege vamuraboni ahigwaddaga ni kaloonga aaye, elabo yaatene ya vati yahihaddeya.
REV.14.17	Mungero mmohiwa ahikumaga mu nyuba ya Mulugu odhulu teto ahikanna kaloonga owiirwa. 
REV.14.18	Mungero mmohi akumile mburo wa mukutho, ole winna owodha wa munddo. Ahikuwaga ni ndhu nootaama wa ole anna kaloonga owiirwa, eeraga: <<Wambeele oredda miwowo dha uuva dha mithanko dha elabo. Vowi uuva dhiwa dhihiithwa>>. 
REV.14.19	Mungero ole ahigwaddaga ni kaloonga aaye, otugumanya dhoohadda dha uuva a veelaboni, ovokedha munigulani nuulubale na owali wa Mulugu. 
REV.14.20	Uuva nde dhahivoddiwa ode wa nluwa, munigulani mule mwahikuma mwazi mujinji wona mwihinje, oddiiha wiwa waligana ni otaama wa muthu, mwihinje ole waheedda ofiyedha makilomeeturu mazana maraaru (300).
REV.15.1	Gahoona yootikiniha emohiwa yuulubale odhulu, angero atanu ni abiili ni milili mitanu ni miinddi dhoogomihedha, (dhili dhoogomihedha mwaha wowi ni nda owali wa Mulugu onowaakwanela).
REV.15.2	Gahoona teto yego yakalahi nyaza ya viiduru yootaganyihedhiwa ni munddo. Nikukuru na nyaza ele waali ale yamugonjihile mwaneenyama owoopiha ni engamuthu yaaye teto ni wiinjiva wa ndina naaye. Yahikanna baangwe mmadani mweewa yavahiwiiwa ni Mulugu. 
REV.15.3	Yahiiba jibo ya Mozezi, mwiimeleli a Mulugu teto yahiiba jibo ya Nibila, yiiraga:
REV.15.3	<<Nabwiya Mulugu Oowodha-wodha,
REV.15.3	dhuulubale ni dhootikiniha bi mabasa eenyu!
REV.15.3	Kingi a dhilabo dhaatedhene,
REV.15.3	dila dheenyu dhili dhowogoowa ni dha ebaribari!
REV.15.4	Nabwiya, ohunooriiheni baani?
REV.15.4	Ohunaathithimihe ndina neenyu baani?
REV.15.4	Vowi nyo weekiinyu muli oweela murima!
REV.15.4	Dhilabo dhaatedhene dhineere odha
REV.15.4	dhikokore vameentoni veenyu,
REV.15.4	vowi dhowiira dheenyu
REV.15.4	dhowogoowa dhahivuhuleliwa>>.
REV.15.5	Dhigavirile dhego dhedhi, gahoona odhulu nyuba ya Mulugu egathuleye; nyuba ela oli musasa wa onamoona. 
REV.15.6	Angero atanu ni abiili ale yanna milili mitanu ni miinddi, yahikuma nyuba ya Mulugu egawarile guwo dha liinyu dhazherimelaga. Kadda mungero agamagele muddiddi wa oro omurimani waaye. 
REV.15.7	Mmohi mwa dheegumi nnayi nde ahaavaha angero atanu ni abiili ale mapusulano matanu ni meenddi a oro. Mapusulano ale yadhaalile ni owali wa Mulugu, oyene oli a okala ni okala. 
REV.15.8	Nyuba ya Mulugu yahidhaala ni mwiisi wa nthithimiho ni owodha wa Mulugu. Mowindo kaalivo avolowa nyuba ya Mulugu ofiyedha dhaakwanele milili mitanu ni miinddi dha angero atanu ni abiili ale.
REV.16.1	Gahiiwa ndhu nootaama nadha nyuba ya Mulugu niwogaga ni angero atanu ni abiili, niiraga: <<Dhowani, mwakuthulele mwiilaboni mapusulano matanu ni meenddi a owali wa Mulugu>>.
REV.16.2	Ahikuma mungero owambeela, okuthulela pusulano naaye mwiilaboni, yahidha makwadda a anamungovola oovoreya wa athu yanna etoonyihedho ya mwaneenyama owoopiha ni yeebedha engamuthu yaaye.
REV.16.3	Mungero a nabiili ahikuthulela pusulano naaye mu nyaza, mahinje osadduwa wona mwazi wa mwanookwa. Dheegumi dhaatedhene dhaali munyaza dhahikwa.
REV.16.4	Mungero a neethaaru ahikuthulela pusulano naaye mmihinjeni ni mmaneedduudduni, mahinjeya osadduwa mwazi. 
REV.16.5	Vano gahimwiiwa mungero onalamula mahinje ale eeraga:
REV.16.5	<<Muli owogoowa, Mulugu Oweela,
REV.16.5	nyo muliwo, nyo mwaaliwo,
REV.16.5	mwaha wi muhudhana othonga wula.
REV.16.6	Vowi aliwa yahithathila mwazi wa
REV.16.6	oweela mirima ni anamavuhulela.
REV.16.6	Mowindo muhaavaha mwazi wi eng'we.
REV.16.6	Siyeene yaafwaneelele!>>
REV.16.7	Gahiiwa mburo wa mukutho, wiiraga: <<Ee, Nabwiya Mulugu Oowodha-wodha, dhoothonga dheenyu sa ebaribari ni dhowogoowa!>>
REV.16.8	Mungero a nennayi ahikuthulela pusulano naaye vanduwani, nduwa nahirumeedhihiwa waapaha athu ni munddo. 
REV.16.9	Yahipahiwa ni oviha wuulubale, oodduba ndina na Mulugu alamula milili nda. Kayatthwaruwile, kayamuthithimihile oliye.
REV.16.10	Mungero a neetanu ahikuthulela pusulano naaye vampanddoni va mwaneenyama, omwene waaye wahisadduwa okala epipi. Athu yooluma malumi eewa mwaha woovoreya. 
REV.16.11	Yahimudduba Mulugu a odhulu mwaha wa dhoovoreya ni makwadda a anamungovola. Kayatthwaruweve dhowiira dheewa.
REV.16.12	Mungero a neetanu ni mmohi ahikuthulela pusulano naaye mmwihinjeni mulubale Ewufarati, mahinjeya yahumma wi esasanyedhe dila ya mamwene enadha omadheelo wa nduwa. 
REV.16.13	Gahoona yego ekumaga muwano mwa nyowa yowoopiha ele, teto gahoona yego emohive ekumaga muwano mwa mwaneenyama owoopiha owambeela, teto gahoona yego emohive ekumaga muwano mwa namavuhulela ooratha. Dhaali mineba miraaru dhootakala dhakalahi anamujoro. 
REV.16.14	Nda si mineba dhabure dhineerihedha dhootikiniha; dhinowawaaddamela mamwene a elabo yaatene ya vati wi yaagumanihe, osasanyedhela koddo va nlabo nuulubale na Mulugu Oowodha-wodha.
REV.16.15	<<Keeng'anani, ginoodha moorurumusa wona mbava. Ooreelihiwa di ole oneeng'anela, ologolele dhoowara dhaaye wi aheedde madave ni okalana manyazo>>.
REV.16.16	Mineba dhabure nde dhahaagumaniha mamwene ale maatene mburo mu ewogelo ya eHeberi oneeriwa Arumagedo.
REV.16.17	Vevale mungero a neetanu ni abiili ahikuthulela pusulano naaye mpevoni. Ndhu nootaama nahikuma ompanddoni wa omwene mu nyuba ya Mulugu, neerile: <<Dhihiireya!>> 
REV.16.18	Wahikala ozherima, oruma wuulubale, dari ni othikeya wuulubale wa elabo, othikeya wule waali wootthabwa ohuneereyege wambeela athu viliiwa mwiilaboni. Waali othikeya ni kopolo, waali wuulubale wootthabwesesa. 
REV.16.19	Nluwa nuulubale nahigawanyeya dhipaddi thaaru. Maluwa a dhilabo yahibwanyuwa. Mulugu ahimuubuwelela Babilooniya mulubale, omvaha nakoma
REV.16.20	Dhiliga dhaatedhene dhahithawa, mwaango dhahirimeela. 
REV.16.21	Maralala malubale a odhulu yahaamorela athu, ala yoonyemela vakukuuve kilu makumi mannayi. Mulili wa maralala waali wabure vajinji ofiyedha athu omunyemulaga Mulugu.
REV.17.1	Ahidha mungero mwa atanu ni abiili anna mapusulano matanu ni meenddi, owoga ni miyo, wiira: <<Kadha. Guwoonihe othongiwa wa namararuwa ootthabwa ole onakaraati vamahinjeni majinji. 
REV.17.2	Mamwene maatene a mwiilaboni ya vati yahiraruwana, athu a mwiilaboni yahilezela ni vinyu a oraruwa waaye>>. 
REV.17.3	Gahihiddiwa ni Muneba Woweela; mungero ahigithukulela okokolani. Wewule gahimoonaga mwihiyana agakaraatile vamwaneenyamani owoopiha oofiila, ole alebiwe ni mandina oomunyemulana Mulugu. Mwaneenyama ole ahikanna miru mitanu ni miinddi ni manyaga kumi. 
REV.17.4	Mwihiyana ole awarile dhoowara dha roxa ni dhoofiila, dhooriyihiwa ni oro, mabwe ookwima ni perola. Mmadani mwaaye ahikalana nakoma
REV.17.5	Vayuuji vaaye vahilebiwa ndina nawipiini: <<Babilooniya mulubale, mmeenya a anamararuwa ni wa ale eneerana dhabure dhookwaranya mwiilaboni>>. 
REV.17.6	Gahoona wi mwihiyana ole ahilezela ni mwazi wa athu oweela mirima, ayene yeerile onamoona weewa wa Yesu. Vamooniliimi gahitikina vajinji. 
REV.17.7	Mungero ole ahigaaddela, wiira: <<Onatikinela ddi vajinji? Ginowuwaaddela yawipiini ya mwihiyana ola ni yawipiini ya mwaneenyama onamuthukula oliye, mwaneenyama ola winna miru mitanu ni miinddi ni manyaga kumi. 
REV.17.8	Mwaneenyama owoopiha oyene amooniliiwe ahikalawo, peeno kaliwo, dhiinova oneere okuma mmuliddini ohinna omagomelo, adhowe omabwanyuwelo. Athu a mwiilaboni mandina eewa yahalebiwe muniivuru na egumi okuma omapadduwelo wa elabo eneere otikina yamoona mwaneenyama ole mwaha wi ahikalawo, peeno kaliwo, onoodha dila biili. 
REV.17.9	Va vinofuneya tthottho. Miru mitanu ni miinddi dhinatapulela mwaango dhing'onong'ono mitanu ni miinddi dhikaraatele mwihiyana ole, 
REV.17.10	teto miru nda mitanu ni miinddi dhinatapulela mamwene matanu ni meenddi. Mamwene matanu ehimora, a neetanu ni mmohi dinalamula dhiinova, oogomihedhaya kanambeele olamula, mbwenye oliye ambeela olamula, kanalogelana. 
REV.17.11	Vano mwaneenyama owoopiha ole aaliwo, peeno ohuliwo, di mwene a neetanu ni araaru, oli mmohi mwa mamwene matanu ni meenddi, onadhowa omabwanyuwelo. 
REV.17.12	Manyaga kumi yawooniliiwe enatapulela mamwene kumi ehinaakele owodha wa omwene, mbwenye eneere ovahiwa olamula vamohi ni mwaneenyama ole mwa wora emohi. 
REV.17.13	Mamwene kumi ala yowuubuwelela yeewa si emohive, yowi owodha ni olamula weewa emvahe mwaneenyama ole. 
REV.17.14	Aliwa eneere owana koddo ni Nibila, mbwenye Nibila nneere waagonjiha, vowi oliye di Nabwiya a anabwiya, Mwene a mamwene. Oliye oli vamohi ni owiithaniwa aaye, oosakuliwa aaye, oororomeleya aaye>>.
REV.17.15	Mungero ole ahigaaddelaga, wiira: <<Mahinje yawooniliiwe ale, vakaraatile mwihiyana ole ooraruwa, enatapulela malogo, anamwinji, dhilabo ni athu a dhiwogelo dhaatedhene. 
REV.17.16	Vano manyaga kumi yawooniliiwe ni mwaneenyama ole eneere omwiidda namararuwa ole, emwaake dhaatedhene dhinniiyena, emwihiye madave, eneere oja nyama yaaye, yoohalaya ethumeye veeko. 
REV.17.17	Mamwene kumi ale eneere wiirana nde mwaha wi Mulugu dihelile mmirimani mweewa wi yiirena ofuna waaye: Ekalena yuubuwelelo emohive, empelekele mwaneenyama ole owodha winniisuna woolamulana ofiyedha wi madhu a Mulugu yaakwanele. 
REV.17.18	Mwihiyana amooniliiwe ole enatapulela nluwa nuulubale nnaalamulela mamwene maatene a elabo ya vati>>.
REV.18.1	Dhigavirile nda, gahimoona mungero mmohiwa akitaga odhulu anna owodha wuulubale, elabo yahaara ni nthithimiho naaye. 
REV.18.2	Oliye ahikuwaga ni ndhu na kopolo, eeraga:
REV.18.2	<<Ohutongwa!
REV.18.2	Ohutongwa Babilooniya mulubale,
REV.18.2	ohusadduwa okala mburo
REV.18.2	mookala mineba dhabure,
REV.18.2	okala nikungu mookala mineba dhootakala,
REV.18.2	mburo mookala balame dhootakala,
REV.18.2	mburo wa aneenyama aatene
REV.18.2	owoopiha, ootakala, ootadhiwa.
REV.18.3	Vowi dhilabo dhaatedhene
REV.18.3	dhahimung'wa vinyu a oraruwa waaye,
REV.18.3	vinyu ola onadhana owali wa Mulugu.
REV.18.3	Mamwene a elabo ya vati yahiraruwa ni oliye,
REV.18.3	anamaguliha aatene yahireela vajinji
REV.18.3	mwaha wa mihaku dhaaye dhootthabwa>>.
REV.18.4	Gahiiwaga ndhu nimohiniwa na odhulu, niiraga:
REV.18.4	<<Nlogo naaga, mvenyevo va nluwa nddo
REV.18.4	wi munataganyihedhiwe mwa dhoothega dhaaye,
REV.18.4	wi mulili dhammorelaga dhinaadhe dhuufwanyeni.
REV.18.5	Dhoothega dhaaye dhuhuugeliwa ofiya odhulu,
REV.18.5	vano Mulugu ohuubuwelela dha ogwalagwambi wa nluwa ndde.
REV.18.6	Mmulivele wona dhawiireliiye amohi,
REV.18.6	mumvahe moovirusedha ni eyene yaavahiliiye amohi.
REV.18.6	Munakomani
REV.18.6	mmutaganyihedhe mpimo moovirusedha.
REV.18.7	Mmoonihe goyi ni okubanya wuulubale,
REV.18.7	mooligana ni wiithukulela ni dhooreela dhanniiyena
REV.18.7	veethithimihiiye awogaga mmurimani mwaaye, eeraga:
REV.18.7	<Miyo gili mwene! Kagili maamukwele.
REV.18.7	Kagidha girabula>.
REV.18.8	Mwaha wa ela, nlabo nimohi baahi
REV.18.8	milili nda dhineere ommorela:
REV.18.8	Okwa, okubanya ni dala;
REV.18.8	teto munddo oneere omutotosa,
REV.18.8	vowi Nabwiya Mulugu onathonga dakopolo>>.
REV.18.9	Mamwene a mwiilaboni ya vati eraruwilena, ehagalalaga ni dhooreela dhaaye, eneere wuundda emukubanyedhaga yoonaga mwiisi wa othumeyiwa waaye woototowa. 
REV.18.10	Aliwa enoodha yiimele voolapelavene mwaha wowoova goyi yaaye, yiirege:
REV.18.10	<<Huwi! Huwi, Babilooniya mulubale,
REV.18.10	we nluwa na kopolo,
REV.18.10	mwa wora emohi baahi othongiwa
REV.18.10	waawo ohuufiyedha>>.
REV.18.11	Anamaguliha aatene eneere wuundda ni okubanyedha vajinji mwaha wa nluwa nddo, vowi dhiinova kalivo onagula dhooguliha dheewa. 
REV.18.12	Kaliwo oogula dhooguliha dha oro, parata, mabwe ookwima, perola, guwo dha liinyu ookwima, guwo dha roxa, guwo dhooterenya, guwo dhoofiila, naari misawo dhaatedhene dha mithanko dhoonukwela pama, naari dhego dhoosasanyiwa ni meeno a thebo, naari dhego dhoosasanyiwa dha mithanko dhookwima, dhego dha mukuwa, dha mugogo, naari dha marimore,
REV.18.13	dhego dhoowomihana dhooja dha misawo dhoohiyana, dhoonukwela dha mira naari libani, vinyu, makura, saambale na tirigu ni tirigu a kogolweene, ng'ombe, naari mabila, akavalo ni gareeta dheewa naari adhaari, ela sowi mwiili ni dhigumi dha athu. 
REV.18.14	Anamaguliha ale eneerege wiira:
REV.18.14	<<Furuuta dhafunesesiiwe dhihivenyamo mwa we!
REV.18.14	Dhooreela dhaawo dhaatedhene
REV.18.14	ni dhookalana dhaawo dhazherimela dhihirimeela mwa we;
REV.18.14	kudha ofwanya dila biili>>.
REV.18.15	Vano anamaguliha yareelile egulihaga wewule eneere wiimela voolapelavene, yoovaga woonihiwa goyi vamohi ni nluwa nddo. Aliwa eneerege okuwa ekubanyaga mowinda:
REV.18.16	<<Huwi! Huwi, nluwa nuulubale
REV.18.16	nawarile dhoowara dha liinyu dhookwima,
REV.18.16	nawarile dhoowara dha roxa ni dhoofiila,
REV.18.16	dhooriyihiwa ni oro, mabwe ookwima ni perola!
REV.18.17	Vowi mwa wora emohi baahi,
REV.18.17	dhooreela nde dhaatedhene dhahinoongiwa>>.
REV.18.17	Asogoleli aatene a mmwanddeyani ni anamalaba eewa, ni ale eneedda mmwanddeyani teto aatene alene enagula naari oguliha munyaza yahiimelaga esugwaga woolapelawene 
REV.18.18	yuunddaga vowoona mwiisi wa othumeyiwa waaye, yiiraga: <<Nluwa baani nnaligana ni nluwa nuulubale nddi?>> 
REV.18.19	Yahiikuthulela theya mmuruni mweewa, yuunddaga, ekubanyaga, ekuwaga:
REV.18.19	<<Huwi! Huwi nluwa nuulubale
REV.18.19	wewo waali aatene yanna mwanddeya dheewa
REV.18.19	yahireela odheela ni dhooreela dhaaye!
REV.18.19	Vowi va wora emohi baahi nluwa nddo nihinoongeya.
REV.18.20	Nyo a odhuluwo, agalalani mwaha waaye!
REV.18.20	Athu oweela mirima, arumiwi ni anamavuhulela agalalani!
REV.18.20	Mulugu ohumuthonga
REV.18.20	mwaha wa nde dhuwiireliiyeni!>>
REV.18.21	Mowindo mungero akopolo ahivenyihaga nibwe wona nsilo nuulubale, ovokedha munyaza, wiira:
REV.18.21	<<Mwa mukalelo olena nluwa nuulubale Babilooniya,
REV.18.21	nneere ovokedhiwa muddibani ni kopolo,
REV.18.21	kanidha nifwanyeyave.
REV.18.22	Mwa we oruma wa abaangwe,
REV.18.22	oruma wa dhowiiba, naari oruma wa mvilovilo
REV.18.22	ni palaza kudha wiiweya.
REV.18.22	Mwa we kidha efwanyeyamo oorandda
REV.18.22	anamasasanya dhoohiyana-hiyana.
REV.18.22	Kamudha mwiiweya oruma wa osila.
REV.18.23	Waara wa panti kunaamooneyege mwa we.
REV.18.23	Madhu aaliba otela naari oteliwa kineeweyege mwa we.
REV.18.23	Vowi anamagula aawo yahaakwaranya anamaguliha amohi aatene,
REV.18.23	dhilabo dhaatedhene dhahinyengethiwa ni dhookwiri dhaawo.
REV.18.24	Mwa nluwa ndde muhufwanyiwa mwazi wa anamavuhulela
REV.18.24	ni oweela mirima ni wa aatene yapiwe elabo ya vati>>.
REV.19.1	Dhigavirile nda gahiiwaga odhulu oruma wona ndhu nootaama na athu ajinji nikuwaga, niiraga:
REV.19.1	<<Aleluya!
REV.19.1	Ovulumusa, nthithimiho ni owodha saaye, Mulugu eehu,
REV.19.2	vowi dhoothonga dhaaye seebaribari ni dhowogoowa.
REV.19.2	Oliye ohumuthonga namararuwa ootthabwa ole
REV.19.2	atakaliha elabo ni ojeberuwa waaye.
REV.19.2	Mulugu ohuundda kunyawunya ni oliye
REV.19.2	mwaha woothathila mwazi wa amwiimeleli aaye>>.
REV.19.3	Ndhu ndde nahikuwa dila biili niiraga:
REV.19.3	<<Aleluya!
REV.19.3	Mwiisi wa nluwa ndde onogwela okala ni okala>>.
REV.19.4	Yahikokoraga apogo ale makumi meenddi ni annayi ni dheegumi nde nnayi; omweebedha Mulugu akaraatile vampanddoni va omwene, yiiraga: <<Ameni! Aleluya!>> 
REV.19.5	Vampanddoni vahikuma ndhu, niiraga:
REV.19.5	<<Mmutamaalege Mulugu eehu,
REV.19.5	nyo amwiimeleli aaye mwaatene,
REV.19.5	nyo munamoova, ahima ni apogo>>.
REV.19.6	Gahiiwaga odhulu oruma wona ndhu nootaama na athu ajinji, narumaga wona mahinje a vamavaloni teto wona oruma wa dari dhuulubale; ndhu ndde nikuwaga, niiraga:
REV.19.6	<<Aleluya!
REV.19.6	Vowi Nabwiya Mulugu eehu Oowodha-wodha onolamula.
REV.19.7	Kabeni nihagalale, nimuthabele, ni omvaha nthithimiho,
REV.19.7	mwaha wi ohufiya mudhidhi wa matelo a Nibila,
REV.19.7	namateliwa aaye ohiisasanyedha.
REV.19.8	Oliye ohurumeedhihiwa owara dha
REV.19.8	liinyu ookwima, oozherimela, oweela>>.
REV.19.8	Liinyu ookwima onatapulela dhowiira dhowogoowa dha athu oweela mirima.
REV.19.9	Mungero ahigaaddelaga, wiira: <<Olebe madhu alena: Ooreelihiwa baale yiithaneliwe mathanga a matelo a Nibila>>. Aheenjedhedhaga, wiira: <<Ala bi madhu a ebaribari a Mulugu>>. 
REV.19.10	Gahikokoraga vamanyaloni vaaye wi gimweebedhe, mbwenye ahigiirelaga: <<Kawiire ndo! Miyo gili mwiimeleli ooligana ni we, vamohi ni aKirixtu enaroromela onamoona wiirile Yesu. Omweebedhege Mulugu. Vowi onamoona wiirile Yesu bu mutheenga Muneba onapelekiiwa wa anamavuhulela>>.
REV.19.11	Gahoonaga odhulu ogafuguwe. Keeng'anani, kavalo oweela! Akaraatilevo ndina naaye eeriwa Oororomeleya, A Ebaribari. Oliye onathonga mowogoowa, onowana koddo mowogoowa. 
REV.19.12	Meento aaye eli wona malumi a munddo, mmuruni mwaaye muhumagiwa ni middiddi dhijinji dha othongi wookwaranya. Ohulebiwa ndina nihinoniwe ni muthu mmohi, ahili oliye yeeka. 
REV.19.13	Yoowara yaaye yahibwinihiwa mmwazini. Ndina naaye nneethaniwa Ndhu na Mulugu. 
REV.19.14	Anyakoddo a odhulu yoomuharaga egaagwelile akavalo oweela, aliwa yawarilege dha liinyu ookwima, oozherimela, oweela. 
REV.19.15	Muwano mwaaye mwahikumaga supaadda nowiirwa nneeriiye agonjihena dhilabo, oneerege waalamula ni mukogodho wa mugogo.
REV.19.16	Vayoowarani yaaye ni vathabalani vaaye vihilebiwa ndina nddi: Mwene a mamwene, Nabwiya a anabwiya.
REV.19.17	Gahimoonaga mungero ageemelile odhulu vanduwani, ni ndhu nootaama ahikuwela balame dhavavaga odhulu, wiira: <<Dhaani! Mutugumane vamathangani malubale a Mulugu 
REV.19.18	wi muje miruthu dha mamwene, miruthu dha asogoleli a anyakoddo, miruthu dha alobwana ooliba, miruthu dha akavalo ni dha anameeddihaya, miruthu dha athu aatene, ootapuwa ni adhaari, ahima ni apogo>>.
REV.19.19	Gahimoonaga mwaneenyama owoopiha ole ni mamwene maatene a mwiilaboni ni anyakoddo eewa egatugumane wi ewane koddo ni ole akaraatile vakavaloni ni anyakoddo aaye.
REV.19.20	Mowindo mwaneenyama ole ahihiddiwa, vamohi ni namavuhulela ooratha, ole eerihedha dhootikiniha vameentoni va mwaneenyama ole. Ni dhootikiniha nda ahaanyengetha ale yaakelile dhitoonyihedho dha mwaneenyama ole, yeebedhile engamuthu yaaye. Mwaneenyama ni namavuhulela, abiili ala yahivokedhiwa ameentweene munyaza ya munddo enapaha ni enxofere. 
REV.19.21	Amohi yahalilege yahipiwa ni supaadda nakumile muwano mwa ole akaraatile vakavaloni. Balame dhaatedhene dhahija, orubala nyama ya miruthu.
REV.20.1	Gahimoonaga mungero akitaga odhulu agahiddeele mmadani cavi a omuliddini ohinna omagomelo ni mugufu mulubale. 
REV.20.2	Ohidda nyowa yowoopiha yawale, oli Ddiyabo,
REV.20.3	Omvokedha omuliddini, ofuga mulago wa muliddi, obandiha selu wi ahiwelele onyengetha dhilabo ofiyedha amale yaaka cikwi. Dheereya ndo Ddiyabo oneere otapuliwa vang'ono.
REV.20.4	Gahoonaga mpanddo dha othongi. Yakaraatele yaali ale yavahiwe owodha wa othonga. Teto gahoonaga mineba dha ale yavenyihiwewo miru dheewa mwaha wa onamoona wamwiireliiwa Yesu ni mwaha wa ndhu na Mulugu, teto yahamweebedhe mwaneenyama owoopiha ole naari engamuthu yaaye, yahaakelile etoonyihedho yaaye vayuuji veewa naari vandadani. Ala yahiwelela okalawo, olamulaga ni Kirixtu mwa yaaka cikwi. 
REV.20.5	Wula fu ovenyihiwa muukwani wowambeela. Ookwa yahalile yavenyihiwe dhigavirile yaaka cikwi. 
REV.20.6	Ooreelihiwa ni oweela mirima baale yavenyihiwe ovenyihiwa wowambeela! Vowi okwa wa nabiili kwinna owodha mwa aliwa, mbwenye enakale anamakutha a Mulugu ni a Kirixtu, enalamulege ni oliye mwa yaaka cikwi.
REV.20.7	Dhamala yaaka cikwi Sathana oneere otapuliwa omagiwa waaye. 
REV.20.8	Onokuma anyengethege dhilabo magomelo mannayi a elabo, Gogi ni Magogi.
REV.20.9	Aliwa yaheddeedda elabo yaatene, waapeelela mburo wa misasa dha oweela mirima ni nluwa nnamudhivela. Mbwenye munddo wahidha odhulu waapaha ale. 
REV.20.10	Vano Ddiyabo aanyengethile ahivokedhiwa munyaza ya munddo enapaha ni enxofere, wewo waali mwaneenyama owoopiha ole ni namavuhulela ooratha. Wewo eneerege woonihiwa goyi mutana ni mahiyu, okala ni okala.
REV.20.11	Gahoonaga mpanddo mulubale wa omwene, woweela; gahimoonaga akaraatilegevo. Elabo ni odhulu dhahithawa vameentoni vaaye, kavaali mburo wa dhego dhedhi. 
REV.20.12	Gahawoonaga anookwa, apogo ni ahima, egeemelile osogolo wa mpanddo, vano maniivuru yahifuguliwa. Teto niivuru nimohi nahifuguliwa, nili neegumi yoohumala. Anookwa yoothongiwa mooligana ni nde dhalebiwe mmaniivuruni, mooligana ni dhowiira dha kadda muthu. 
REV.20.13	Nyaza yahaapeleka anookwa yaali mwemo, okwa ni mburo wa anookwa wahaapeleka anookwa yaali wewo. Kadda muthu ahithongiwa mooligani ni dhowiira dhaaye. 
REV.20.14	Okwa ni mburo wa anookwa dhahivokedhiwa munyaza ya munddo. Nyaza ya munddo ela fu okwa wa nabiili. 
REV.20.15	Ale mandina eewa yahalebiwe muniivuruni na egumi yoohumala yahivokedhiwa munyaza ya munddo.
REV.21.1	Gahoonaga odhulu wuxa ni elabo exa. Vowi odhulu wowambeela ni elabo yowambeela dhahirimeela teto nyaza yaatene yahirimeela. 
REV.21.2	Gahoonaga nluwa noweela, Zheruzalemi muxa, akitaga wa Mulugu odhulu, agasasanyedhiwe wona namateliwa agariihedhiwe mwaha wa mamune. 
REV.21.3	Gahiiwaga ndhu nootaama ompanddoni wa omwene, niiraga: <<Keeng'anani, vaade va Mulugu vili vaari va athu! Mulugu onaakalege ni aliwa vano aliwa enaakale mulogo waaye. Mulugu mwiinyeene onaakalege ni aliwa teto onaakale Mulugu eewa. 
REV.21.4	Mulugu oneere waafufutha mitori dha mwiintoni mweewa. Kudha okalawoove okwa, naari okubanya, naari wuundda, naari dhoovoreya. Vowi dhego dhawale dhihivira>>.
REV.21.5	Ole akaraatilege vampanddoni, ahiiraga: <<Keeng'anani, miyo ginosasanyedha dhaatedhene dhixa!>> Teto aheenjedhedhaga, wiira: <<Olebe nda, vowi madhu ala boororomeleya ni a ebaribari>>. 
REV.21.6	Aheenjedhedhaga, wiira: <<Gihiirana dhaatedhene! Miyo gili Alifa ni Omega, Owambeela ni Oogomihedha. Ale yinna nthona gineere waavaha mwa mahala aneedduuddu a mahinje a egumi yoohumala. 
REV.21.7	Onaagonjihe oneere waakela mareeliho alene. Vano ginaakale Mulugu aaye, oliye onaakale mwaana aaga. 
REV.21.8	Mbwenye owoova, oohuroromela, amagaadde, mapanga, anamararuwa, akwiri, anameebedha dhingamuthu ni anamaratha aatene yowaakela yeewa si nyaza enapaha ni munddo ni enxofere. Wula fu okwa wa nabiili>>.
REV.21.9	Ahidha mungero mwa atanu ni abiili anna mapusulano matanu ni meenddi yadhaalile milili mitanu ni miinddi dhoogomihedha. Owoga ni miyo, wiira: <<Kadha, guwoonihe namateliwa, mwadha a Nibila>>. 
REV.21.10	Gahihiddiwa ni Muneba Woweela, mungero ahigithukulela omwaangoni mulubale, wootaama. Vevale ahigooniha Zheruzalemi nluwa noweela nikitaga wa Mulugu odhulu, 
REV.21.11	nizherimelaga ni nthithimiho na Mulugu. Oozherimela wona nibwe nookwima, noorameya, wona zhaxipe, nowooneyela wona viiduru. 
REV.21.12	Nluwa ndde nahikalana cinga nuulubale, nootaama. Teto nahikalana milago kumi ni miinddi. Kadda mulago vookala mungero, milago ndo dhootopiwa ndina na malogo kumi ni meenddi na ahima a Ezarayeli. 
REV.21.13	Dhipaddi dhaatedhene nnayi wookala milago miraaru: Omakumelo wa nduwa miraaru, omadhowelo wa nduwa miraaru, omurogweni miraaru, omurubini miraaru. 
REV.21.14	Cinga na nluwa namagiwe vadhulu va mabwe malubale kumi ni meenddi. Mmabweni mule mwahilebiwa mandina kumi ni meenddi a arumiwi kumi ni abiili a Nibila.
REV.21.15	Mungero ole awoga ni miyo ahikalana mpimo wa oro wi apimena nluwa, milago ni cinga. 
REV.21.16	Nluwa ndda nooligana dhipaddi dhannayidhene. Orambalala wiwa wooligana ni malapeloya. Mungero ole ahipima ni mpimo waaye, yaali makilomeeturu macikwi meenddi ni mazana meenddi (2.200). Orambalala wiwa ni malapeloya ni mataameloya wooligana. 
REV.21.17	Teto ahipima pida ya cinga, yaali meeturu makumi matanu ni nimohi ni matanu (65). Mungero ole ahipima ni mukalelo mmohive wapimana athu. 
REV.21.18	Cinga ndde namagiwe ni mabwe eneeriwa zhaxipe, nluwana namagiwe ni oro apamesesa wona viiduru. 
REV.21.19	Mabwe malubale a matibelelo a cinga na nluwa yahiwomihiwa ni mabwe ookwima a misawo-misawo. Nibwe nuulubale nowambeela nahiwomihiwa ni mabwe a zhaxipe, nibwe na nabiili nahiwomihiwa ni mabwe a safira, nibwe na neethaaru ni mabwe a kalisedoniya, nibwe na nennayi ni mabwe a ezhimiralida 
REV.21.20	nibwe na neetanu nahiwomihiwa ni mabwe a saridoniyu, nibwe na neetanu ni nimohi ni mabwe a saridiyu, nibwe na neetanu nabiili ni mabwe a kirisolitu, nibwe na neetanu nathaaru ni mabwe a berilu, nibwe na neetanu nennayi nahiwomihiwa ni mabwe a topaziyu, nibwe na neekumi ni mabwe a kirisoparasu, nibwe na neekumi ni nimohi ni mabwe a zhasintu, nibwe na neekumi ni meenddi ni mabwe a ametixta. 
REV.21.21	Milago kumi ni miinddi dhaali misanga dhoorameya kumi ni miinddi dhineeriwa perola, kadda mulago wasasanyiwa ni perola emohi yuulubale. Rampa a nluwa ndde aali a oro apamesesa, owooneyela wona viiduru.
REV.21.22	Muluwani mule kagoonilemo nyuba ya Mulugu vowi muluwani mule nyuba ya Mulugu di Nabwiya Mulugu a Oowodha-wodha vamohi ni Nibila. 
REV.21.23	Nluwa ndde kamunarabuleleya nduwa naari mweeri wi dhimoneyegemo, vowi nthithimiho na Mulugu thinamoneyamo, panti ya nluwa ndde di Nibila. 
REV.21.24	Malogo enoodha yeeddege ni omoneya wula. Mamwene a elabo eneerege odhana muluwani mule nthithimiho neewa. 
REV.21.25	Milago ndo kadhidha dhifugiwaga vowi wewule kudha okalave mahiyu. 
REV.21.26	Nthithimiho ni nriiho na malogo maatene nneerege odhiiwana muluwani mule. 
REV.21.27	Mbwenye kamudha mvolowa yego yootakala, naari aliba owiirana obure ni owiirana dhooratha. Enavolowemo baalene elebiwe muniivuruni na Nibila, nili niivuru na egumi yoohumala.
REV.22.1	Mungero ahigoonihaga mwihinje wa mahinje a egumi yoohumala yazherimelaga wona viiduru. Wakuma vampanddoni va Mulugu ni va Nibila. 
REV.22.2	Mwihinje ola wavira vaari va rampa a nluwa. Kadda seresere ya mwihinje ole vookala muthanko wa egumi yoohumala. Muthanko ole woovaha furuuta kumi ni biili dhoohiyana-hiyana, va kadda mweeri. Mataakuru a muthanko ole bowaayilihana athu a dhilabo. 
REV.22.3	Wule kudha okalave odduba. Mpanddo wa omwene wa Mulugu ni wa Nibila onaakale muluwani mwemule. Amwiimeleli aaye eneerege omwiimelela, 
REV.22.4	vano enoodha yoone kove yaaye, ndina naaye nnaakale vayuuji veewa. 
REV.22.5	Mahiyu kidha ekalawo. Kidha efunaga waara wa panti naari nduwa mwaha wi Nabwiya Mulugu dinakale waara weewa. Aliwa eneerege olamula okala ni okala.
REV.22.6	Mungero ahigaaddelaga, wiira: <<Madhu ala boororomeleya ni a ebaribari. Nabwiya, Mulugu a mineba dha anamavuhulela, ahimuruma mungero aaye wi awoonihe amwiimeleli aaye dhego dhinafuna opadduwa voohulogela>>.
REV.22.7	Yesu ahiwogaga, wiira: <<Keeng'anani, ginoodha voohulogela. Ooreelihiwa baale enahariha madhu oovuhulela a niivuru ndda>>.
REV.22.8	Miyo, Zhuwawu, di miyo giiwile, goonile dhego dhedhi. Ngeewile, ngoonile dhego dhedhi gahikokora vamanyaloni vaaye wi gimweebedhe mungero agoonihile dhego dhedhi. 
REV.22.9	Mbwenye oliye ahigiirelaga: <<Kawiire ndo! Miyo gili mwiimeleli ooligana ni we teto ni addibilo anamavuhulela, vamohi ni aatene eneewelela madhu a niivuru ndda. Vano omweebedhege Mulugu baahi>>. 
REV.22.10	Teto ahiiraga: <<Kwaalogohedhe madhu a ovuhulela a niivuru ndda vowi mudhidhi ohaaddamela. 
REV.22.11	Ole oneerana dhabure eeregenaave dhabure, ole oneetakaliha eeregenaave dhootakala, ole oli owogoowa eeregenaave dhowogoowa, ole oli oweela murima akalegeve oweela murima>>.
REV.22.12	Yesu ahiwogaga, wiira: <<Keeng'anani, ginoodha voohulogela, ginoodhana yowaakeliha wi gimvahe kadda muthu mooligana ni mabasa aaye. 
REV.22.13	Miyo gili Alifa ni Omega, Muraaji ni Oomariha, Owambeela ni Oogomihedha>>.
REV.22.14	Ooreelihiwa baale enafula mikanjo dheewa
REV.22.15	Enadha ekale ode bi anabwa, akwiri, anamararuwa, mapanga, eneebedha dhingamuthu ni aatene enadhiveliwa dhooratha, yiiragana dhooratha.
REV.22.16	<<Miyo, Yesu, gahimuruma mungero aaga wi owiireleni onamoona dhego dhedhi wa nyo mmagerezha. Miyo gili musisi wa Davidi teto namabaliwelamo aaye. Gili Nigoroso noozherimela>>.
REV.22.17	Muneba ni namateliwa eni: <<Mudhe>>. Mmwihiye ole oneewa eere: <<Mudhe>>. Mmwihiye ole winna nthona adhe. Mwaahiye aatene enafuna odha waang'wa mahinje a egumi yoohumala mwa mahala.
REV.22.18	Ginowuwaraalihani mwaatene muneewa madhu oovuhulela a niivuru ndda: <<Ole oneenjedhedhevo mwa madhu ala, Mulugu oneere omweenjedhedhavo mulili dhilebiwe muniivuruni ndda. 
REV.22.19	Ole onaavenyihevo madhu a niivuru noovuhulela ndda, Mulugu oneere omvenyihawo epaddi yaaye ya muthanko wa egumi yoohumala ni epaddi yaaye ya nluwa noweela, wona mulebeliwiiwa muniivuruni ndda>>.
REV.22.20	Ole oneerela onamoona dhego dhedhi wiire: <<Ebaribareene ginoodha voohulogela>>.
REV.22.20	Ameni. Mudhe, Nabwiya Yesu!
REV.22.21	Mahala a Nabwiya Yesu ekale ni nyo mwaatene. Ameni.
