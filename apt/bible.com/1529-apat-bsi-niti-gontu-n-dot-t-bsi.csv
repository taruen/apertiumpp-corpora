MAT.1.2	Abraham Isak ka abatii, ho Isak Jakob ka aba, ho Jakob Juda la mohka anuabañ atañka aba, 
MAT.1.3	ho Juda Perej la Jera nyika aba Tamar ka buniiñ, ho Perej Hejron ka aba, ho Hejron Ram ka aba, 
MAT.1.4	ho Ram Aminadab ka aba, ho Aminadab Nason ka aba, ho Nason Salmon ka aba, 
MAT.1.5	ho Salmon Boaj ka aba Rahab ka buniiñ, ho Boaj Obed ka aba Ruth ka buniiñ, ho obed Jesse ka aba, 
MAT.1.6	ho Jesse David radde ka aba.
MAT.1.6	Ho David Solomon ka aba, mohka mihie Uria ka buniiñ, 
MAT.1.7	ho Solomon rehoboam ka aba, ho Rehoboam Abija ka aba, ho Abija Asa ka aba, 
MAT.1.8	ho Asa Jehosapat ka aba, ho Jehosapat Joram ka aba, ho Joram Ujjia ka aba, 
MAT.1.9	ho Ujjia Jotam ka aba, ho Jotam Ahaj ka aba, ho Ahaj Hejekia ka aba, 
MAT.1.10	ho Hejekia Manase ka aba, ho Manase Amos ka aba, ho Amos Josia ka aba, 
MAT.1.11	ho Josia Jekoria la mohka anuabañ atañka aba, Babilon hoka dorlyi myodu ho.
MAT.1.12	Ho Babilon ho dorku lala: Jekoria Salatiel ka aba tii, ho Salatiel Zerubabel ka aba, 
MAT.1.13	ho Zerubabel Abiud ka aba, ho Abiud Eliakim ka aba, ho Eliakim Ajor ka aba, 
MAT.1.14	ho Ajor Jadok ka aba, ho Jadok Achim ka aba, ho Achim Eliud ka aba, 
MAT.1.15	ho Eliud Eleajar ka aba, ho Eleajar Matan ka aba, ho Matan Jakob ka aba, 
MAT.1.16	ho Jakob Josep ka aba Mary ka millo, hulona Jisu bukotiinii, humina Kristo hiila lutii nii.
MAT.1.17	Hopa hikha aba-apa khiila Abraham kokiila David lohepa alyañhela piilye; ho David kokii la Babilon hoka dorlyi lohe pa alyañhela piilye aba-apa dutii; ho Babilon hoka dorlyi hokii la Kristo lohepa alyañhela piilye aba-apa dutii.
MAT.1.19	ho mohka millo Josep, lotii miyu lyinii ho mohmi hiinyañ mohi mupyu namapa, chomyopa byasu dupa miitii. 
MAT.1.20	Hojalopa mohka hiila hendalyi, kato, Attoh ka miidopopi mohka emmako ahtii, lubiidola, “Josep, David ka oho, no biisoyo Mary mi niika mihie paka biisa niimi, mohka wiinga giiniiñsi Darii Yajiyallo loke; 
MAT.1.21	 mo milobo oho kone bukiñ do, ho nunu mohka armyañ mi Jisu hiila gyokiñ do, niimpalukoda mo miyu atañmi mohluka ingyamiigya hokii lyangur kendo”. 
MAT.1.22	Hikha siika lyiniiñ si Attoh ka nyibuhenii atañ mika luna nala luniiñmi miipe kiine dupa lyitii:
MAT.1.23	“Kato, dokasanka manii kone wiinga giikiñ do ho milobo oho bukiñdo,
MAT.1.23	ho mohka armyañ mi Emmanuel hiila gyokiñ do”
MAT.1.23	(siika luniiñsi, Pinii ngunu agiñho daboda). 
MAT.1.24	Josep eminii guri bukula, mo Attoh ka miidopopi ka mohmika luniiñ chulipa miitii; mo mohka mihie pa biitii, 
MAT.1.25	hojalopa mohka oho bumiñ rañhemi doba siila lyimatii; ho mo Jisu hiila mohmi armyañ tii.
MAT.2.2	“Nohna Jew atañ paka Radde lyisa bomi butiinii? Niimpalukoda ngunu mohka takḛr mi danyichaggo ho kappa to, ho ngunu mohmi herii dupa ahdu.” 
MAT.2.3	Hiimi Radde Herod tapa lala, mo ano henga henkhatii, ho hikha Jerusalem miilañ mohmi hembotii; 
MAT.2.4	ho hikha nyibu burii atañmi ho miyuatañ paka pagenii atañmi gyokuñtii, mo tahii biido nohyu Kristo mi bukiñ doniiñ. 
MAT.2.5	Mohlu mohmi lukotii, Judia ka Betlehem ho yuke; niimpalukoda siikasi nyibuhenii ka keniiñ:
MAT.2.6	Ho no, Betlehem, Juda ka kiiddi ho,
MAT.2.6	Juda hoka donii khiima niija lemba kone make;
MAT.2.6	niimpalukoda niiko hokiike akhoja kone
MAT.2.6	ngiika Isrel miyu atañmi sangii niipa ahkiñ donii.
MAT.2.7	Ho Herod chiniimiyu atañmi gyosila gyokuñtii ho takḛr ka linniiñ myodu jami mohluko hokii tagiitii; 
MAT.2.8	ho mo mohlumi Betlehem ho kiiniñtii, lubiidola, “Inge ho hempḛr ayapa wiinga mi menge, ho niida mepa talyi ngiimi luko lyape, niimpalukoda ngo miilañ ila mohmi herii talyila.” 
MAT.2.9	Ho mohlu radde kokii tagiikula mohlu mohluka lemboho intiiku, ho kato, mohluka takḛr danyichaggo hoka kapaniihii mohluka hata dalyi ila dotii, nohna wiinga butola donii ho lohepa tiimo mapa inkañtii. 
MAT.2.10	Mohlu takḛr mi kappa lala, mohlu hempḛr hempyo biidola sotii; 
MAT.2.11	ho ude uraho ahbiila mohlu wiinga mi mohka annii Mary agiñho kappatii, ho mohlu giihitii ho herii nyatii. Hiika hiibaho, mohluka drih mi khako lala, mohlu ahmiñayiñ bitii, ayyiñ ho narunempyo kutu ho mirr. 
MAT.2.12	 Ho mohlumi Herod ko ahkur lyaku yo hala emmako lubii lyinii, mohlu lembo byahe yapa atoh ganda ho intiiku.
MAT.2.13	Siisi mohluka inne kuho, kato, Attoh ka miidopopi Josep ka emmako ahtii ho lutii, “Gurito, wiinga la mohka annii nyimi ingiila, ho Egip ho hargii he, ho ngiika luko menda hemi ho duhe; niimpalukoda Herod wiinga mi mehpa miido ke, mohmi mempa dupa.” 
MAT.2.14	Ho mo guri biila ho wiinga la mohka annii nyimi ayoh liipa ho gyogiitii, ho Egip ho hargii tii, 
MAT.2.15	ho Herod ka shiimiñ da hemi ho dutii. Siikasi Attoh ka nyibuhenii mi luna nala luniiñmi lyipe kiine dupa lyitii, “Egip hokii ngo ngiika wiinga mi gyoliñ tii.”
MAT.2.16	Ho Herod, chiniimiyu atañ mohmi gollutii byomi hiila chila lala, hempḛr hadiitii, ho mo kiiniñtii ho hikha milobo atu budu ronye malo hiimika ajañ yami menge Betlehem ho hikha aruñare hoka dunii hemi, chiniimiyu kokii niihtañpa mo tapa tii hiika myodu jami khiirii biidola miike nentii. 
MAT.2.17	Ho hii lyipetii nii hiilana nyibuhenii Jeremiah lutiinii:
MAT.2.18	“Ramah ho aguñ gonge tapatii,
MAT.2.18	hempḛr heru ho goro paka kheniiñ mi.
MAT.2.18	Rachel mohka oho atañpa khetii;
MAT.2.18	mo myaniiñ mi tama tii,
MAT.2.18	niimpalukoda mohlu nyiku matii.”
MAT.2.20	“Gurito, wiinga la mohka annii nyimi ingii kula, ho Isrel ka kiiddi ho ingeku, niimpalukoda wiinga ka sango mika mehniibo shiine kuke.” 
MAT.2.21	Ho mo guri tiiku ho wiinga la mohka annii nyimi ingii kula, ho Isrel ka kiiddi ho intiiku. 
MAT.2.22	Hojalopa mo Arkelas Judia mi sangiigyagii niipa dusi duku mohka aba Herod ka dukoho hiila tapalala, mo hiikoho biisola ahkur nanku matii, ho mohmi emmako luluñ bulyinii mo Galili ka gandachie ho ingu giitii. 
MAT.2.23	Ho mo ila ho Nazaret hiiniiñ citi ho dutii, niimpalukoda nii hiila na nyibuhenii atañ lutii nii hiimi lyipe kiine dupa, “Mohmi Nazarene hiila gyokiñdo.”
MAT.3.2	 “Henkur nyato, niimpalukoda dariiganda ka raddeganda hii alahho dokuke.” 
MAT.3.3	Niimpalukoda siikasi hiike humina nyibuhenii Aijaya lutiinii,
MAT.3.3	“Zabyo ho kone gyula do,
MAT.3.3	Attoh pa lembo miimyo binyato,
MAT.3.3	mohka lembomi pardapa miibito”.
MAT.3.4	Siisi Jon uth ka ammu hokii abitarii giitii, ho ahu giigya ho siilyo hokii huriñ pa tiigiitii, ho mohka diigo hii kormu la morey tangualha tii. 
MAT.3.5	Hiika hiiba ho Jerusalem ho hikha Judia ganda hokii ho Jordan biilyo biicho daka ganda miilañ hokii ahnyatii, 
MAT.3.6	ho mohlu mohlo baptisma bikotii Jordan kiiley ho, mohluka ingyamiigya mi khako siibii dola.
MAT.3.8	Henkur giiniika ahee ya hinya to, 
MAT.3.9	ho nunu atoh-atoh lusu nyayo, ‘Ngunukii Abraham du ngunuka aba pa’; niimpalukoda ngo nunumi lukoso, Pinii siika yalañ miilañ sokii tula la Abraham ka oho-asi pa miila kendoke. 
MAT.3.10	Siisi jalo yahii mi tellii tola do sannii atañka liima ho; sannii buhe abi aya ahee hima niimi papa lala ho yamu ho golii kendo.
MAT.3.11	“Ngo nunumi yasie lo baptisma bidu henkur kiine dupa, hojalo ngiika kiiliñ hoka ahnii bo ngiimi tamo-chikho yanii; ngo mohka nyotananii mika biilya binii patḛr lyima. Mo nunumi Darii Yajiyallo la yamu lo baptisma bikiñ doke. 
MAT.3.12	Mohka yapyo mi mohka alah ho biido, ho mohka amoo piniiñ mi kheppa dupa ho emmo abiñ mi nesu ho atii dupa, hojalo asuh atañmi lyame lamanii yamu ho hompa kendo.”
MAT.3.14	Jon mohmi lutiñ lakiñ tii, lubiidola, “Noloya ngo baptisma biko kendo, ho noyapo ngiiko ahlyi nii?” 
MAT.3.15	Hojalo Jisu mohmi lusitii, “Siimi hala lyilya kiineto siisi; niimpalukoda sichulipa ngunu miido kodake miidiko jaho miigomi miipe kendonii.” Ho mo talii biido. 
MAT.3.16	Ho Jisu baptisma laku lala, mo ohepada yasie hokii chatiiku, ho kato, yapuñ hii betchetii ho mo Pinii ka Yajiyallo mi pakoo chulipa gohi dopa kappatii, ho mohmi yamu chulipa byokhe tii; 
MAT.3.17	ho kato, aguñ gonge yapuñ hokii luliñdo, lubiidola, “Siikasi ngiika heniiñja oho,
MAT.4.2	Ho mo allo loalyañpiilye ho ayoh yoalyañpiilye nyotii, hiika hiiba ho mo haya ritii. 
MAT.4.3	Ho tenkalarka bo ahtii ho mohmi lutii, “No Pinii ka Oho milo, siika yalañ siimi luto yatañ pa lyito hiila.” 
MAT.4.4	Hojalo mo lusitii, Hiila ketola do,
MAT.4.4	Miyu diigo diila kontii samake,
MAT.4.4	hojalo kapane Pinii ka aguñ hoka goliñ niiloke.
MAT.4.6	ho mohmi lutii, No matiirḛ Pinii ka Oho milo, sokiila no huhi huka he; niimpalukoda hiila ketola do,
MAT.4.6	Mo mohka miidopopi atañmi niipa lubi kendoke, ho
MAT.4.6	Mohluka alah lo niimi mohlu jotu biilyi diike,
MAT.4.6	hiilamakoda niika ludu mi yalañ ho tiilyido.
MAT.4.7	Jisu mohmi lutii, “Hiira hiila ketola do, ‘Nunu tenkala miiyo Attoh niika Pinii mi.’” 
MAT.4.8	Hiira, igii mohmi hempḛr putoo ohoh ho chagiitii, ho hikha kiiddiapiñ daka raddeganda mi kakiñtii ho hiika halyiñ milyiñ kapyo mi; 
MAT.4.9	ho mo mohmi lutii, “Hikha siika atañmi niimi biso, no matiirḛ giihala ho ngiimi herii lyimi lo.” 
MAT.4.10	Ho Jisu mohmi lutii, “Dasato, Saitan! Niimpalukoda hiila ketola do,
MAT.4.10	‘Nunu niika Attoh Pinii mi kontii heriito
MAT.4.10	ho mohmi kontii miihoto.’”
MAT.4.13	ho Nazaret mi apatela mo intii ho Keparnam siimie aruñhopa ahla hiiko dutii, Zebulun la Naptali ka gandaho, 
MAT.4.14	niimpalukoda nii hiilana nyibuhenii Aijaya lutiinii hiimi lyipe kiine dupa:
MAT.4.15	“Zebulun ka kiiddi ho, Naptali ka kiiddi ho,
MAT.4.15	siimie dalyi pa ahbiila, Jordan mi impo biila,
MAT.4.15	Midomiyu atañka Galili ho
MAT.4.16	kamo hoka miyu dunii atañ
MAT.4.16	hempḛr uro hutoh kappatii,
MAT.4.16	ho hutiina hiika ganda siiko ho dutiinii
MAT.4.16	ho hutiina shiigo ubuho dunya tiinii
MAT.4.16	hutoh byohu bitii.”
MAT.4.19	Ho mo moanye mi lutii, “Ngiika kiiliñho imboto, ho ngo niinyimi miyu atañmika gyoniipa miiso.” 
MAT.4.20	Nyibyaloda mo anye pakhe mi apatela ho mohmi imbo montii.
MAT.4.21	Ho hiiko hokii inku kiile mo koneya anuabañ anye, Jems Zebedi ka oho la mohka anu Jon nyimi kappatii, hulu ho mo anye ka aba Zebedi ka agiñho, pakhe mi miitila dutii, ho mo mohlumi gyotii. 
MAT.4.22	Nyibyaloda mo anye hulu la mo anye ka aba mi apatela, ho mohmi imbo montii.
MAT.4.24	Hopa mohka tatukatu mi hikha Sairia ho tapa tatii patii, ho mohlu hikha achih niimi mohko ahgii bitii, huna une giila ho achihnii, jarpiñ konii, tahisiitiñ nii, ho liikuñnii atañ, ho mo mohlumi miipya bitii. 
MAT.4.25	Ho hempḛr miyu taro mohmi imbomontii Galili hokii, ho Lemba polyañhe hokii ho Jerusalem ho Judia ho Jordan ka kiiliñ dalyi hokii miilañ.
MAT.5.2	Ho mo aguñ luritii, ho mohlumi tonsḛrtii, lubiidola:
MAT.5.5	Lyanko kendo yanu atañ, niimpalukoda mohlu kiiddiapiñ mi penko kendo.
MAT.5.7	Lyanko kendo aroh-aya nii atañ, niimpalukoda mohlu aroh-aya mi pakiñ do.
MAT.5.9	Lyanko kendo chimie dopa lulyañ nii atañ, niimpalukoda mohlumi Pinii ka oho hiila lukiñ do.
MAT.5.11	Lyanko kendo nunu niida miyu atañlo ahiare ho miihimiire ho kapane ayamanii ngiika piigopa khiilii kochi. 
MAT.5.12	 Soto ho hempyo to, niimpalukoda niika ahmiñayiñ hii kayeke dariiganda ho, niimpalukoda si chulipa miyuatañ nunumika kapyo yapaka nyibuhenii atañ mitrḛ miihimiiretii.
MAT.5.15	 Malo miyuatañ muru tige lala yagii ura ho atii ma, hojalo ahii kosu ahii siidunii, ho hiikahii hikha ude mi hutoh byohudu. 
MAT.5.16	Si chulipa niika hutoh mitrḛ miyu atañka hataho byohu kiineto, niimpalukoda niika aya miigo miiniiñmi mohlumi kala lala ho niika Aba dariiganda hoka duniimi assañ kiine dupa.
MAT.5.17	Hiila heyo ngo dapo mi malo nyibuhenii atañmi lapadupa ahdo hiila; Ngo lapa dupa make hiimi miipe dupake ahdunii. 
MAT.5.18	Niimpalukoda jijeloda, ngo nunumi lukoso, nii dahepa dariiganda la kiiddiapiñ nyi lyute ma, petu pere tiirḛ, pechi pere tiirḛ pagenii dapo hokii, lyukiñ ma nii dahepa hikha lyipe tama. 
MAT.5.19	Hu jalopa siika lujju biniiñ hokii petu pere jalo lapa talyi ho miyu atañmi tonsḛr tonkha talyi, dariiganda ka raddeganda ho khiimanii japa lyikiñ do; hojalopa huna hiimi miidonii ho mohlumi tonsḛr talyi nii dariiganda ka raddeganda ho khiiniiñ japa lyikiñ do. 
MAT.5.20	Niimpalukoda Ngo lukoso nunumi, nii dahepa niika denki hii siika pagenii atañ la Parisi atañmi uro yate ma, nunu iche tiirḛ dariiganda ka raddeganda ho ahla kemma.
MAT.5.21	Nunu hiila tapa tiido bilo ayu hoka luto laka doniimi, No mellya yo; ho huna menchinii hii ayakacho kalyi kuho pahañ halii kokiñdo. 
MAT.5.22	Hojalopa Ngo nunumi luduke koneabi huna atoh anuabañ mi hadii talyinii pahañ halii kodopa lyido; hu jalopa nyapakoya talyi mohka anuabañ mi pahañ halii kokiñdo bulyañ lo, ho hujalo luchi, No piicha! yamuganda ho jolo kokiñdo. 
MAT.5.23	Hopa nunu matiirḛ yugyañ ho ahmiñayiñ bido koda, ho hiikoho ngiika anuabañ hadiine ngiimi hiila hempa lyimilo, 
MAT.5.24	niika ahmiñayiñ mi yugyañ ho apatela ho inge; kapyopa niika anuabañ mi lyarnge kurañ, ho ahkur kula niika ahmiñayiñ mi bito. 
MAT.5.25	 Nyibyaloda pa yardiñ siito kulya nunumika yalu luliñ bomi, mo agiñho gondu lusuko impa ilyila, hiila mapa yalu luliñ koniilo nunu ayakacho kaniiko tiilii kodiike, ho ayakacho kanii atañlo sipahi ko, ho nunumi pattiih ude ho alii lyidiike; 
MAT.5.26	Jijeloda, Ngo nunumi lukoso, nunu lila kengku ma lodake nii dahepa nunu bime bijalye dapo tusa niimi bitema.
MAT.5.27	Nunu hiila tapa tiido luto laka doniimi, nunu ipfyo yayo. 
MAT.5.28	Hojalopa Ngo nunumi ludu hujalopa nyimii mi kalyikabyo la kadi talyi hii ipfyo tiiku mohka ahha ho hiika nyimii ka agiñho. 
MAT.5.29	 Nunuka mihbi amee matiirḛ ingyamiigya giido milo, hiimi harpa lila la ho ripato; hiika hii amee puhe giima niiya aya yadoke hikha apo mi yamuganda hoka togii saniiñmi hentola. 
MAT.5.30	Ho nunuka lahbi alah matiirḛ nunumi ingyamiigya giido milo, hiimi papa lala ho ripato; hiika hii alah buhe giima niiya aya yadoke hikha apo mi yamuganda hoka togii saniiñmi hentola.
MAT.5.32	Hojalo Ngo nunumi ludu hujalopa atohka mihie mi byasu talyi, ipfyo niimi apa lala, hii mohmi ipfyo dopa miipa biido, ho huna mihie millo byasu niimi mihie pa lachinii hii ipfyo doku.
MAT.5.34	Hojalopa Ngo nunumi ludu, Iche tiirḛ hemme yayo, dariiganda mi lumu nambii dola, niimpalukoda siikasi Pinii ka akho byopa ke, 
MAT.5.35	 malo kiiddi apiñ mitrḛ, niimpalukoda si mohka alih dagiñ nangkoke, malo Jerusalem mi, niimpalukoda siikasi hempḛr Raddekaye ka citi ke. 
MAT.5.36	Ho nunuka dinta mitrḛ hemme nayo, niimpalukoda nunu dimmu sohe mitrḛ puloo malo jih dopa miila kemmake. 
MAT.5.37	Nunuka luliñnii ḛh milo ḛh malo ma milo ma; siika siimi uro yapa luliñ dokoda hii diimmah
MAT.5.38	Nunu tapa tiido hiila lutola do, Amee koda amee ho aih koda aih. 
MAT.5.39	Hojalopa Ngo nunumi ludu, iche hetrḛ miitḛr siilyayo huna miichi miiho donii. Hojalo nunumi matiirḛ lahbi dalyi moru ho mi pita lyimilo, mohmi pache dalyi miilañmi mohii bitolya; 
MAT.5.40	ho mi matiirḛ niikiimi chechepa nunuka tariimi biilyi milo, nunuka abi mitrḛ bitolya; 
MAT.5.41	ho mi matiirḛ nunumi chechepa nyatu pohe inge lulyi milo nyatu ponye imbi tolya. 
MAT.5.42	Bitolya huna nunumi bipe hiila kudo nii, ho ma hiila lulyayo mohmi huna niiko hokii nalya donii.
MAT.5.44	Hojalo Ngo nunumi ludu, Nunuka ahha banii atañmi hento ho kubitolya nunumika miihimiire miinii atañpa, 
MAT.5.45	niimpalukoda nunu nunuka dariiganda daka Aba ka oho pa lyidupa; niimpalukoda mo mohka danyi mi ingyamiigya mitrḛ ho denki mitrḛ byohu kiinedu, ho miido hukhe kiinedu denki mitrḛ ho ingyamiigya mitrḛ. 
MAT.5.46	Niimpalukoda nunu matiirḛ nunumika hennii mi kontii hensi dokoda, nii ajunii nunuko do? Si chulipa tiicko myanii atañ tiirḛ miinya siimasa ehna? 
MAT.5.47	Ho nunu matiirḛ nunuka anuabañ mi kontii ayahelyi la ludo koda, nunu mihmi uro yapa nii miitii? Si chulipa Midomiyu atañ tiirḛ miinya siimasa? 
MAT.5.48	Nunu, hopa, digoabiayato, niihtañpa niika dariiganda daka Aba tiirḛ digoabiaya ke.
MAT.6.2	Hopa, niidajalo nunu biliñ talyi, nunuka hataho siirii gyuke nelyayo, apukahi atañka sinagog ho lembo hoka miichañ ho, mohlu miyu atañlo assañ kodupa hiila miida. Jijeloda, Ngo nunumi lukoso, mohlu mohlupa ka ajunii juniimi latiiku. 
MAT.6.3	Hojalo nunuka biliñ lyiho, nunuka lahchi alah mitrḛ chinke neyo nunuka lahbi alah loka miiniiñmi, 
MAT.6.4	niimpalukoda nunuka biniiñ mi bisie la bito, ho nunuka Aba bisie laka biniiñ mi kalala mo nunumi ajunii juniimi bikiñ doke.
MAT.6.6	Hojalo niida nunu kuchi, nunuka chidiiho ingekula ho alyeh mi miipiñ lala ho kuto nunuka Aba mi huna tasiela tala dunii; ho nunuka Aba tasiela tala lala nunumi ajunii juniimi jubi kendoke.
MAT.6.7	Nunuka kulyiho piigo amapa Midomiyu atañka miichañ ho miiyo; niimpalukoda mohlu hiila hendu mohluka hempḛr obyo paka luniiñmi talii lyido hiila. 
MAT.6.8	Mohlu chulipa lyiyo, niimpalukoda nunuka Aba nunuka kuma rampa nunuka anna niimi chindoke. 
MAT.6.9	Si chulipa kuto:
MAT.6.9	Dariiganda hoka duniibo ngunuka Aba,
MAT.6.9	Niika armyañ mi kaye kiinesa.
MAT.6.10	Niika raddeganda mi ahke nento.
MAT.6.10	Niika henko doke nento,
MAT.6.10	kiiddiapiñ so niihtañpa dariiganda ho do.
MAT.6.11	Dumiñ ka ngunu diijumi mi siilo bipe;
MAT.6.12	Ho ngunuka gyandimi hello kupe,
MAT.6.12	Niihtañpa ngunu tiirḛ ngunu kokiika giinii bomi hello bitii;
MAT.6.13	hojalo ayamanii hokii ngunumi tupyape.
MAT.6.15	hojalo nunu matiirḛ mihmi mohluka palle miiniiñmi hello makoda, nunuka Aba tiirḛ nunuka palle miiniiñmi hello kemma.
MAT.6.16	Ho niida nunu nyochi, heru busu kapa kakiñyo, apukahi hiilyañ, niimpalukoda mohlu mohluka nyimo mi moyo rusu dukiñla mihmi nyodo hiila kakiñdu. Jijeloda, Ngo nunumi lukoso, mohlupa ka ajunii juniimi mohlu latiiku. 
MAT.6.17	Hojalo nunuka nyolyiho, nunuka adiñho kutu negii tolya ho nyimo harsu tolya, 
MAT.6.18	nunuka nyoniiñ mi miyu atañlo kala koyo hojalo nunuka Aba lo huna kasiela kala dunii; ho nunuka Aba kasie laka kala dunii nunumi ajunii jubi kendoke.
MAT.6.20	hojalo nunuka alḛrdrih mi dariiganda hoya atii tiikuñto, nohna tagyu tiirḛ pulama ho harti tiirḛ ahlama ho diipyonii tiirḛ ahla ho diipyo lama. 
MAT.6.21	Niimpalukoda noh nunuka alḛrdrih do, hiikaho nunuka ahha tiirḛ dobodo.
MAT.6.23	hojalo nunuka amee matiirḛ kagya dokoda, nunuka hikha apo hii kamo ramba dokiñdo. Nunu koka muru matiirḛ kamola dokoda, nekane kamo kendo!
MAT.6.26	Yapuñ daka piita gonii atañmi kato; mohlu lilo tiirḛ lilo ma ho amoo tiirḛ pima ho nesu hotiirḛ bakuñ ma, hojalopa nunuka dariiganda daka Aba mohlumi diigo mi bida. Nunu siika atañmi khiiniiñ yapa lyimasa ehna? 
MAT.6.27	Ho nunu apur hokii huyana hena biidola haka kohe jalo abu yapa sangomi sancha lakiñ donii? 
MAT.6.28	Ho niimpa nunu giigopa hena du? Zabyo daka apoo atañmi kato, niihtañpa mohlu sanda; mohlu khelanyola tiirḛ miima ho niibyutano tiirḛ miima; 
MAT.6.29	hojalo Ngo nunumi lukoso, Solomon tiirḛ hiimkane tatukatu pa dusune siika atañka ako chitañ patrḛ lyimane. 
MAT.6.30	 Hojalo Pinii matiirḛ zabyo hoka tammi dunii miya hiimkane hembyuñ do, siilo sala la ho ardaka yamu hoka hompa saniiñ mi, mo nunumi siika atañmi uro yapa henkiñ ma ehna, nunu henje papo atañ? 
MAT.6.31	Hopa henayo, lubiidola, niiyu diichinii? malo niiyu tanchinii? malo niiyu giichinii? 
MAT.6.32	Niimpalukoda Midomiyu atañke siika drihpa hena nyadunii; ho nunuka dariiganda daka Aba chindoke siika atañmi nunu anna nyado hiila. 
MAT.6.33	 Hojalopa kapyopa Pinii ka raddeganda la mohka denki miya mepyoto, ho hikha siika drih atañ mitrḛ niimi bikiñ doke.
MAT.6.34	Hopa hena yo ardaka allopa, niimpalukoda ardaka alloka henahii ardapa dokiñ siidoke. Siilo ka henahii siilopa khe doke.
MAT.7.2	Niihtañpa nunu ayakacho katii hiitañ pa nunu mitrḛ halii kendoke, ho niimkane pa nunu khiiliitii hiimkane pa nunu mitrḛ khiilii kendoke. 
MAT.7.3	 Niimpa nunu nunuka anubarmii ka amee hoka hiiri amii pere giiniiñ miya kahado, atoh amee hoka sampo kane giiniiñ miya hempa siimapa? 
MAT.7.4	Malo niihtañpa nunu nunuka anubarmii mi lula kendo, Niika amee daka hiirimi lapa toso, niika amee hoya sampo kane pohe giido la? 
MAT.7.5	Nunu apukahi, kapyopa nunuka amee daka sampo miya lapa siito rañ, hoke nunu didḛrpa kappa lakiñ donii niika anubarmii ka amee daka hiirimi.
MAT.7.6	Niihna darii donii hiimi akie atañmi biyo; ho nunuka tassañ mi alyee mi kubiyo, hiilamiikoda mohlu mohluka alih nyota lala ho niimi asiipa miikiñ doke.
MAT.7.8	Niimpalukoda kone abi kunii atañ lanya biida, ho huna menya donii mepa nyadu, ho hutiina padiñ nyadonii, hiipa miiko bikiñdo. 
MAT.7.9	Malo nunu niihtañ miyupe, niika wiinga matiirḛ yatañ kudo koda, mohmi yalañ bikiñ dopeha? 
MAT.7.10	Malo mo matiirḛ ngiiyyi kudo koda, mohmi tabu bikiñ dopeha? 
MAT.7.11	Nunuya, diimmah siido tiirḛ, chindo niihtañ aya ahmiñayiñ na bikiñ donii nunuka wiinga atañmi, niimkane kayeya nunuka Aba dariiganda hoka duniibo bikiñdo huna mohmi kuchinii! 
MAT.7.12	 Niihtañpa no mihmi niipa miibi kencho hiila hendo, hiitañpa no mohlupa miibito; niimpalukoda siika sike dapo la nyibuhenii atañ.
MAT.7.14	Hagya ponchu siido ho lembo iru siido, hii sango dalyi hoke ingii donii, ho hiimi lamasii kapa siidonii.
MAT.7.16	 Nunu mohlumi mohluka ahee loke kala kendonii. Roahee si tareapya ho giidu peha, malo tarro ahee si piita sannii hokii peha? 
MAT.7.17	Hopa, kapane aya sannii hii aya ahee hidu, hojalo ayamanii sannii hii ayamanii ahee hidu. 
MAT.7.18	Aya sannii hii ayamanii ahee hila kemma, hii chulipa ayamanii sannii hiitiirḛ aya ahee hila kemma. 
MAT.7.19	 Sannii buhe abi niihna aya ahee hima nii hiimi palo lala la yamuho jopa liikiñdo. 
MAT.7.20	 Si chulipa nunu mohlumi kala kendoke mohluka ahee-amḛrlo.
MAT.7.22	 Hiika allo ho abuje ngiimi lukiñ do, Atoh, Atoh, ngunu niika armyañ pa nyibuhema toha, ho niika armyañ lo igii mompa matoha, ho abuje tamo-chikho miigo miima toha niika armyañ pa? 
MAT.7.23	Ho Ngo mohlumi luchi, Ngo nunumi iche tiirḛ kachiñ make; ngiiko hokii insa nyato, nunu ayamanii miinii atañ.
MAT.7.25	ho miido hutii, yasie tuha siitii, ho allyi heha la hiika ude mi heda siitii, hojalo hii tehyi ma, niimpalukoda hii yalañ ayoh ho pentii.
MAT.7.26	Ho hutiina ngiika aguñmi tapa lala ho hii chulipa miinya manii hii piicha miyu chulido huna atoh ude mi suru ho pembii donii; 
MAT.7.27	ho miido hukele, ho yasie tuha kiile, ho allyi hekele ude ho hedatii, ho hii tehyi datii; ho hiika tehyi nii hii hempḛr urotii.
MAT.7.29	niimpalukoda mo mohlumi tonsḛrtii hukohona otority giidonii chulipa, ho mohluka pagenii atañ chulima.
MAT.8.1	Mo putoo hokii toku kiile, hempḛr miyuabuje mohmi imbo montii; 
MAT.8.3	Ho mo mohka alah lyuliñ la ho mohmi tennetii, lubiidola, “Ngo hendo. Darii toku!” Hempḛr nyibya loda mohka tahikoya hii darii tiiku. 
MAT.8.4	 Ho Jisu mohmi lutii, “Tageto kone mitrḛ luko lyayo; hojalo ingela, no atohmi nyibumi kakiñ siinge, ho Mose nii hiila lune hii chulipa ahmiñayiñ binge, miyu mika kakiñ kengi naniiñpa.”
MAT.8.6	ho lubiido, “Attoh, ngiika miira liikuñla ude ho giila dohe, hempḛr henga henkhala.” 
MAT.8.7	Ho mo mohmi lutii, “Ngo ahbiila mohmi miipya talyike.” 
MAT.8.8	Hojalo sipahi Sabii lusitii mohmi, “Attoh, nohlo ngiika ude ho ahko dopa ngo khiiniiñ pa lyimake; hojalo no aguñ pa kontii luda tope, ho ngiika miira hempyo dakiñ doke. 
MAT.8.9	Niimpalukoda ngotiirḛ ngiimika otority giinii yaka agiñho dadu, sipahi atañmi ngo dagiila; ho ngo kone mi ludo koda, ‘inge,’ ho mo indu, ho koneyami, ‘ahto,’ ho mo ahdu, ho ngiika miira mi, ‘Siimi miito,’ ho mo hiimi miidu.” 
MAT.8.10	Jisu siika luniiñmi mohkokii tapa lala, mo aluñtii, ho mohmika imbo monii atañmi lutii, “Jijeloda, ngo nunumi lukoso, sichuli henje ngo kone hetḛr kappa ma Isrel hotiirḛ. 
MAT.8.11	 Ngo nunumi lukoso, abuje miyu ahkiñ do danyichaggo hokii ho danyiaggo dalyi hokii tiirḛ ho diibo nyakiñ do Abraham, Isak, ho Jakob ka agiñho dariiganda ka raddeganda ho, 
MAT.8.12	 hojalo raddeganda ka oho atañmi agoho jopa linkiñdo kamo ramba dokoho, hiikoho khela ho mohluka aih nyensula dokiñdo.” 
MAT.8.13	Ho Sipahi sabii mi Jisu lutii, “Inge; hiila lyike nenchi niipa niihtañpa no henjeda.” Ho miira mi hiika myodu jaho miipyatii.
MAT.8.15	mo mohka alah mi tennetii, ho mohka doli achih hempyo tiiku, ho mo guri kula mohmi miiho tiiku. 
MAT.8.16	Hiika alyiñ ho mohlu abuje igii jarpiñ koniiñ mohko ahgii bitii; ho mo aguñlo igii atañmi mompa bitii, ho hikha achihnii atañmi miipya bitii. 
MAT.8.17	Siikasi nii hiila na nyibuhenii Aijaya lutiinii hiimi lyipe kiine dupa lyitii, “Mo ngunuka ajju mi ho achih-ahe mi bapa bitii.”
MAT.8.19	Ho Pagenii ako ahbiila mohmi lutii, “Tonsḛrbo, ngo imbo talyi no noh inchi inja lopa.” 
MAT.8.20	Ho Jisu mohmi lutii, “Yali pa ubu dodu, ho piita patḛr asi; hojalo miyu ka Oho pa dinta dingi kotrḛ nyima.” 
MAT.8.21	Koneya mohmika imbomonii henjeajiñ mohmi lutii, “Attoh, kapyopa ngiimi ingke nengku rañpe ho ngiika aba mi alie kiine kurañpe.” 
MAT.8.22	 Hojalo Jisu mohmi lutii, “Ngiimi imboto, ho shiinii bomi atoh ka shiima mi alie siike nento.”
MAT.8.24	Ho kato, hiiko hempḛr allyiaro uropa miiritii siimie ho, hopa hulu mi lando poniiñ hii puha biipa miitii; hojalo mo imila dotii. 
MAT.8.25	Ho mohlu ila ho mohmi ahutii, lubiidola, “Lyangurpe, Attoh; Ngunu lyulyi ke!” 
MAT.8.26	 Ho mo mohlumi lutii, “Niimpa nunu biisodu, nunu henje papo atañ?” Ho mo guritii ho allyiaro la siimie nyimi gatii; ho hempḛr chimie ritiiku. 
MAT.8.27	Ho miyuatañ aluñ ritii, lubiido, “Niitañ jaka si miyu kuna, allyiaro la siimie nyi lohe paka mohka luniiñmi talii danii?”
MAT.8.29	Ho kato, mo anye gyuritii, “No ngunumi nii miipa, Pinii ka Oho? No so ngunumi myodu ahma rampa henga-henkha miipa hapa ahdunii?” 
MAT.8.30	Siisi hempḛr alyee abuje ohho kola dotii mohluka dako hokii ichuche ingila. 
MAT.8.31	Ho igii atañ mohmi yartii, “No matiirḛ ngunumi mompa talyi milo, ngunumi inka alyee abuje dako ho mompa liipe.” 
MAT.8.32	Ho mo mohlumi lutii, “Inge!” Hopa mohlu linkula alyee ko poha nyatii; ho kato, hikha alyee atañ siimie ka siilyo biilyo ho chuha nyatii, ho yasie ho lyuha nyatii. 
MAT.8.33	Alyee mika kanii atañ hargiinyatii, ho citi ho harala mohlu hikha drih lyiniiñmi luko nyatii niihtañ pana hiika igii jarpiñ koniibo lyitiinii. 
MAT.8.34	Ho kato, hikha citi daka dunii atañ Jisu mi kappa dupa linyatii; ho miyuatañ Jisu mi kappa lala, mohlu mohmi yarbii do mohluka ari-apii sokii inge kute hiila.
MAT.9.2	 Ho kato, mohlu lukuñnii kone Jisu mi jolii bitii, mohka dotananii ho giila dopa; ho Jisu mohluka henje mi kappa lala mo lutii lukuñ bomi, “Haroto, ngiika oho; niika ingyamiigya atañmi hello bitiike.” 
MAT.9.3	Ho kato, pagenii tonge mohlu lusutii, “siika miyu si Pinii mi nipakoyada.” 
MAT.9.4	Hojalo Jisu, chimbii tola mohluka heniiñmi lutii, “niimpa nunu ayamanii drih hendu nunuka ahha ho? 
MAT.9.5	Niihpe lupyo yakiñ donii, hiila luniiñ peha, nunuka ingyamiigya mi hello bitiiku, malo hiila luniiñ peha, ‘gurito ho into’? 
MAT.9.6	Hojalo nunu chinto diike miyu ka Oho ko kiiddiapiñ daka ingyamiigya mi hello nanii otority giido hiila” ho mo lutii lukuñ bomi “Gurito, niika dotananii mi biikula ho ude ho ingeku.” 
MAT.9.7	Ho mo guritii ho udeho intiiku. 
MAT.9.8	Hiimi miyuabuje danii atañ kappa lala, mohlu biisotii, ho mohlu Pinii mi assañtii, huna siika otority mi siika miyu mi bitiinii.
MAT.9.10	Ho mo ude ho diitananiiho dukele, kato, abuje biijokajo myanii atañ ho ingyamiigyanii atañ ahtii ho Jisu la mohka henjeajiñ atañ agiñho dubotii. 
MAT.9.11	Ho Parisi atañ hiimi kappa lala, mohlu lutii mohka henjeajiñ atañmi, Niimpa nunuka tonsḛrbo biijokajo myanii la ingyamiigya atañ agiñho diibola du? 
MAT.9.12	Hojalo mo hiimi tapa lala, mo lutii, “Huna dasḛr donii hii datḛr mi anna make, hojalo huna achih-ahe donii hiike. 
MAT.9.13	 Inge ho chingii siikasi nii hiisa niimipe, ‘Ngo aroh ke anna donii, ho membi niimi make.’ Niimpalukoda Ngo denki atañmi gyopa ahma ke, hojalo ingyamiigyanii atañ mike.”
MAT.9.15	Ho Jisu mohlumi lutii, “mihie millo lasu lyiho hoka nyibo ahnii atañ heru lakiñ dopeha mihie lasabo mohluka agiñho durañ pa? Myodu ahkiñ doke, niidana mihie lasa bomi mohluka agiñ hokii ira giichinii, ho mohlu nyola kendo. 
MAT.9.16	Ho kone hetḛr pulye niti mi pulye khu ho palyi liikiñma, palyi liido koda hii sarche linkiñdo, ho uro yapaya ubu kendo. 
MAT.9.17	Roalha ajañ mitrḛ dije khu ho hiliima; hilii dokoda, dije mi buche giikiñdo, ho roalha bipa kendo, ho dije tiirḛ ayakema; hojalopa roalha ajañ mi dije niti hosu hilii sudunii, ho anye rumi atii tiikañ lado.”
MAT.9.19	Ho Jisu guritii ho mohmi imbo montii, mohka henjeajiñ atañ agiñho. 
MAT.9.20	 Ho kato, annii akha kone achihla, ai aha ila nyalyañ hela nyanye donii mohka kiiliñho ahtii ho mohka pulye nyatañmi tenetii; 
MAT.9.21	niimpalukoda mo atoh atoh lusutii, “Ngo matiirḛ mohka pulye mijalo tene dokoda, Ngiimi hempyo dopa miikiñdo.” 
MAT.9.22	 Jisu kakutii, ho mohmi kadi lala mo lutii, “Haroto, wiinga; niika henjeke niimi hempyo giinenii.” Ho ohepada annii akha mi hempyo dopa miitii. 
MAT.9.23	Ho Jisu sangii niika udeho ahchi biikele, ho ellu bennii atañmi kappatii, ho miyu danii atañka rukha adu-abiñ niimi tapatii, 
MAT.9.24	mo lutii, “Insato; niimpalukoda nyimiisi shiimake hojalo imilasuke donii.” Ho mohlu mohmi ngarpatii. 
MAT.9.25	Hojalo miyu danii atañmi agoho nempa lilala, mo ura ahtii ho alah gala lala seritii, ho hiika nyimii guritii. 
MAT.9.26	Ho siika lyinii siimi hikha hiika gandachie ho tapa tatii patii.
MAT.9.28	Mo ude ho ahkukiile, micha anye mohko ahtii; ho Jisu lutii mo anyemi, “Niinyi henjeduha Ngo siimi miila kendo hiila?” Mo anye mohmi lutii, “Ḛh, Attoh.” 
MAT.9.29	Ho mo tenetii mo anyeka ameeho, lubiidola, “Niinyi ka henjenii chulipa lyibi tope niinyipa.” 
MAT.9.30	Ho mo anyeka amee kappa tiiku. Ho Jisu hempḛr uropa lutiñtii mo anyemi, “tageto kone mitrḛ siimi chinke neyo.” 
MAT.9.31	Hojalo mo anye ago lintiiku ho mohka tatukatu mi hikha gandachie ho lukotii.
MAT.9.33	Ho igiimi mompa linku kiile, hiika luha miyu luri tiiku; ho miyuatañ hemur nyatii, lunyado, “Ronge hetḛr sichuli Isrel ho kappa kakama.” 
MAT.9.34	Hojalo Parisi atañ lutii, “Mo igii atañmi igii rato losu mompa limbii siinenii.”
MAT.9.36	 Mo miyu abujemi kappa lala, mo mohlupa aroh giitii, niimpalukoda mohlu henga henkha la arohkapatii, subuñ ka subuñsornii nyima niihtañ. 
MAT.9.37	 Ho mo lutii mohka henjeajiñ atañmi, “Amoo lasanii abudo, hojalo amoo pinii ichesii; 
MAT.9.38	hopa kuto Attoh mi amoolanii abuje kiiniñ kiine dupa mohka amoo lasako.”
MAT.10.2	Alyañlenye kiiniñkonii atañka armyañ hii hiila: kappyopa, Saimon, humina Pitar hiila myambii donii, ho mohka anu Andrew; Jems Zebedi ka oho, ho Jon mohka anu; 
MAT.10.3	Pilip la Bartolomiu; Tomas la biijokajo myanii Methu; Jems Alpayas ka oho, ho Tadayas; 
MAT.10.4	Kanan ka Saimon, ho Judas Iskariot, huna mohmi talubalobo tiinii.
MAT.10.6	 hojalo Isrel ka ude hoka subuñ lyunii atañ koya ingelya. 
MAT.10.7	 Ho nunu ilyila tonsḛrkhenyo tolya, lubiidola, Dariiganda ka raddeganda hii alah ho dokuke. 
MAT.10.8	Achih mi miipya tolya, shiiniimi turdo miitolya, tahikoya giiniimi ase tolya, igii mi mompa tolya. Nunumi riimapa bitii, binyopa bitolya. 
MAT.10.9	 Rupu bagii lyayo, ayyiñ tiirḛ, bitie tiirḛ nunuka hupoho, 
MAT.10.10	 chiru bagiiyo nunuka myodi inko, tarii benye balyayo, nyotananii tiirḛ bayo; panyi tiirḛ; niimpalukoda miigo miiniibo diigomi diikiñdo. 
MAT.10.11	Ho nii taun malo lemba ho ahchi, metolya hoka khiiniiñjami, ho nii dahepa nunu inte kuma ho dutolya. 
MAT.10.12	Ude ho ahdalyi lutolya, “Chimie nunuko dokiñcho.” 
MAT.10.13	Ho udeuru matiirḛ kariikatañ lyimilo, ho nunuka chimie mi ahta monke nento; hojalo hii matiirḛ kariikatañ malyi milo, nunuka chimie mi nunuko ahkur kiine tokulya. 
MAT.10.14	 Ho mi matiirḛ nunumi kariikatañ malyi milo malo nunuka luniiñ tama lyimilo, nunuka alih daka dimḛr mi lohe pipa siitolya nunuka hiika ude mi malo taun mika apatela ilyi kuho. 
MAT.10.15	 Jijeloda, Ngo nunumi lukoso, ayakacho kalyiku alloho Sodom la Gomora ganda nyitrḛ pigiilaya kendoke siika taun mi hentola.
MAT.10.17	 Miyu atañmi hendi nyatolya; niimpalukoda mohlu nunumi bulyañ ko lohepa tiilii bilyi diike, ho mohluka sinagog ho higor palyi diike, 
MAT.10.18	 ho ngiika piigopa nunumi govonor atañ la radde atañ nyiko hotiirḛ selii biilyi diike, mohluka hataho pyako kiine dupa ho Midomiyu atañmi mitrḛ. 
MAT.10.19	Niida nunumi tiipa liichi, hena yayo niihtañ payu luchinii malo nii hiilayu luchinii; niimpalukoda niihna nunu lukiñ donii hiika myoduho bikiñ doke; 
MAT.10.20	 niimpalukoda hii nunu make ludonii, hojalo nunuka Aba ka Yajiyallo ke nunumi lugiñ nala lukiñ donii. 
MAT.10.21	 Anu abañ anya hii shiigo ubuho tiilii siikiñdo, ho aba hii mohka wiinga mi, ho wiinga atañ annii-aba mi chekho rikiñdo ho mohlumi siido pa miikiñdo; 
MAT.10.22	 ho nunu kone abilo kahu kokiñdo ngiika armyañ pa. Hojalo huna kami kalo lohepa pigii talyinii hii lyangur kokiñdo. 
MAT.10.23	 Niida nunumi taun koneho miihimiire talyi, kone yaho hargiitolya; niimpalukoda jijeloda, Ngo nunumi lukoso, nunu Isrel ka hikha taunho inja ladii make, miyu ka Oho ka ahma rampa.
MAT.10.25	 siikasi khe doke henjeajiñ ka tonsḛrbo chuli lyiniiñsi, ho miira hii mohka atoh chuli. Mohlu matiirḛ ude atoh mi Biljebul hiila gyodo koda, siimi uro yapa mohlu niihiila nipatalyi hiika udeuru atañmi.
MAT.10.27	Niihna Ngo nunumi kamo ho lukodonii, hiimi hutoh ho luliñto; ho chomyo paka tapa niimi, ude ayoh ho dala gyukoto. 
MAT.10.28	 Ho huna apomi menkiñ donii hiimi biiso lyayo hojalo yallo mi mella kemma ke; hiilamapa hiimiya biiso tolya huna yallo la apo nyimi mella kendonii yamuganda ho. 
MAT.10.29	Paripiita donye mi posa perepa pyuma siipeha? Ho hiiko hokii dore tiirḛ kiiddi ho huyi kema Aba ka chimapa. 
MAT.10.30	Hojalo niika dinta hoka dimmu sohe lohepa hikha khiika tola doke. 
MAT.10.31	 Biisoyo, hopa; nunu abuje paripiita atañmi khiiniiñ yapa lyidoke.
MAT.10.33	hojalo huna ngiimi miyu ka hataho chima luchinii. Ngotiirḛ chima luchi dariiganda daka Aba ka hataho.
MAT.10.35	Niimpalukoda Ngiika ahniiñsi oho mi abami chekho kiine dupa, ho nyimii wiinga mi mohka annii mi, ho nyahii mi mohka ayyobomi; 
MAT.10.36	ho nunu mika ahha baniihii nunuka atoh ude hokiisiike. 
MAT.10.37	 Huna aba mijalo annii mijalo ngiimi uro yapa hendonii hii ngiipa khiiniiñpa lyima; ho huna hiiro mijalo malo hiimii mijalo ngiimi uro yapa hendonii hii ngiipa khiiniiñpa lyima; 
MAT.10.38	ho huna atoh ka pogyañ mi jobiila ho ngiimi imbo tamanii hii ngiipa khiiniiñpa lyima. 
MAT.10.39	Huna atohka sango kappa talyinii hii alyu siikiñdo hiimi, ho huna alyu siitiinii ngiipa hii sango kappa kendo.
MAT.10.41	Huna nyibuhenii mi nyibuhenii hiila kariidonii hii nyibuhenii ka ajunii juko kendo, ho huna miyu denkimi kariidonii niimpalukoda mo miyu denki hiila hii miyu denkika ajunii juko kendo. 
MAT.10.42	 Ho hujalopa siika atu kone mi yasie lakhii turejalo bichi niimpalukoda mo ngiika henjeajiñ hiila, jijeloda, Ngo nunumi lukoso, mo mohka ajunii jusa niimi alyu shiikiñma.”
MAT.11.3	 ho mohmi lutii, “No hiika ahsanii bopeha, malo ngunu koneyami kalya talyipeha?” 
MAT.11.4	Ho Jisu mohlumi lusitii, “Inge ho Jon mi lukohe nunu nii tapatii ho nii kappatii: 
MAT.11.5	 micha kapa nyadaku ho liicha indaku, tahikoya giiniihii darii nyadoku ho rubi tapa nyado, ho shiinii turidoku, ho arro atañmi ayapuyu tonsḛr khenyo biido. 
MAT.11.6	Ho mo lyanko kendo huna ngiimi chekho manii.”
MAT.11.7	Mohluka inne kuho, Jisu Jon ka piigorago mi luko ritii miyuabuje danii atañmi: Nunu niihmi katela zabyo ho intehe? Pemu mika allyi heku niimiha? 
MAT.11.8	Hokoda niimpa nunu agoho innyate? Khiiniiñ pulye giito laka miyu danii mi kadupa hiila? Kato, huna Khiiniiñ pulye hokii giidunii hii radde ude atañ hoke dudunii. 
MAT.11.9	 Hokoda niimpa nunu intehe? Nyibuhenii mi kadupa ha? Ḛh, Ngo nunumi lukoso, ho Nyibuhenii mitrḛ abuyapa. 
MAT.11.10	 Si hiike humina siikasi ketiinii,
MAT.11.10	Kato, Ngo ngiika puyu bakobomi niimi kapyo yapa kiiniñ biilyi ke,
MAT.11.10	hii niika lembo mi niipa miimyo bikiñdo.
MAT.11.11	Jijeloda, Ngo nunumi lukoso, nyimii loka bukonii hokii Jon Baptisma binii bomi kaye yapa kone hetrḛ sari kemake, hojalo huna dariiganda ka raddeganda ho khiima japa lyidonii hii mohmi kaye yado. 
MAT.11.12	 Jon Baptisma binii boka allo hokii khiiri biila siisilohepa dariiganda ka raddeganda ho herugiila do payagaya siiniiñmi, ho payagayanii miyuatañ hiimi chechepa chenya biido. 
MAT.11.13	Niimpalukoda hikha nyibuhenii atañ la dapo nyi Jon lohe pa nyibuhentii; 
MAT.11.14	 ho siimi matiirḛ nunu taje talyikoda, mo Elija ke hiika ahsabo. 
MAT.11.15	 Hukiina yaroo tana naniipa giidonii, hiimi take nento.
MAT.11.17	Ngunu niipa ellu benda, ho nunu nasu soma;
MAT.11.17	ngunu shiima khedu, ho nunu heru nyama.
MAT.11.18	Niimpalukoda Jon ahbiila diima tamatii, ho mohlu ludo, Mohko igii giidoke, 
MAT.11.19	miyu ka Oho ahbiila diido-tando, ho mohlu ludo, Kato, diiretanche ho owtanga nii, biijokajo myaniiatañ la ingyamiigya atañka ajiñ! Hojalo helananiisi kala giikiñ doke mohka miiniiñ atañlo.
MAT.11.21	“Nunupa aiya hiila hembido, Korajin! Nunupa aiya hiila hembido, Betsaida! Niimpalukoda nunukoka kahe miigo miiniiñmi Tayer la Sidon nyiho miitii kodalya, mohlu bilo henkur tiikudo niirepulye la mubu nyiho. 
MAT.11.22	Hojalo Ngo nunumi lukoso, ayakacho kalyi alloho Tayer la Sidon nyitrḛ pigiilaya kendoke nunumi hentola. 
MAT.11.23	Ho nunu, Keparnam, nunumi dariiganda ho nencha lyido hendoha? Nunumi nelimyoko hoya nelo kendo. Niimpalukoda nunukoka kaye miigo miiniiñmi Sodom hoya miitii koda, hii siilo lohe dotii rando. 
MAT.11.24	 Hojalo Ngo nunumi lukoso ayakacho kalyi alloho Sodom kiiddiya pigiilaya kendoke nunumi hentola.”
MAT.11.26	Ḛh, Aba, niimpalukoda hii niika aroh-aya laka henju. 
MAT.11.27	 Kapane drih atañhii Aba ka ngiimi biniiñke, ho kone hetḛr chima Oho mi Aba kontiisii, ho kone hetḛr chima Aba mi Oho kontiisii ho humina Oho kahetiinii hiimi mo kakiñ du. 
MAT.11.28	Ngiiko ahto, hutiina khelanyola ho hiigii aie badonii, ho Ngo nunumi hemmoko bichike. 
MAT.11.29	 Ngiika halemi nunu bagiito, ho ngiiko hokii chingiihe; niimpalukoda Ngo chimeeñ ho yanu ahha giiduke, ho nunu nunuka yalloka hemmo komi kappa kendoke. 
MAT.11.30	Ngiika halesi bapyo doke, ho ngiika hiigiisi haju doke.”
MAT.12.2	Hojalo Parisi atañ hiimi kappa lala, mohlu mohmi lutii, “Kato, niika henjeajiñ atañ nii mina dumoalo ho miikiñ manii hiimi miido.” 
MAT.12.3	Mo mohlumi lutii, “Nunu rika matopo David ka miiniiñmi, mohka haya lyiho, ho hutiina mo agiñho dabotiinii: 
MAT.12.4	niihtañpa mo Pinii ka udeho ahtii ho diitii Pinii mika yatañ biniiñmi, nii mina mo diila kemma tiinii, malo mo agiñ hoka dabo botrḛ, hojalo nyibu atañ kontii pasu? 
MAT.12.5	Malo hiila tiirḛ rika matopo dapoho niihtañ pana dumoaloho piniiude ka nyibu atañ dumoalo mi khiimapama miitiinii, hojalo pahañ siile haliimatii? 
MAT.12.6	 Ngo nunumi lukoso, piniiude mika kaye yanii sike. 
MAT.12.7	 Ho nunu matiirḛ si nii lusaniimi ludo hala chintii koda, ‘Ngo aroh ke anna donii, ho membi niimi make,’ nunu miigya manii bomi halii diima. 
MAT.12.8	 Niimpalukoda miyu ka Oho si dumoalo katrḛ attoh ke.”
MAT.12.10	Ho kato, hiikoho alah lakuñnii miyu kone datii. Ho mohlu takatii mohmi, “Dumoalo hoka miipya niisi miidi kosu peha?” Niimpalukoda mohlu mohmi halii dupa. 
MAT.12.11	 Mo mohlumi lutii, “Nunu niihtañ miyupe, mohkii matiirḛ subuñ dore dakoda ho dumoalo ho ubuho huha dokoda, ho alah lyuhila ho hiimi seliñ kemaha? 
MAT.12.12	 Niimkane khiiniiñ yapa lyikiñdo miyu hii subuñ mi hentola! Hopa dumoalo ho ayamiiju hii miidi kosuke.” 
MAT.12.13	Ho mo lutii hiika miyumi, “Niika alah mi lyuliñ to.” Ho miyu mohka alah mi lyuliñtii, ho hii aya tiiku, hikha khiibemiyu kiitañ. 
MAT.12.14	 Hojalo Parisi atañ intiiku ho lusu nyatii mohmi chekhola, niihtañ pape mohmi miidu lochinii hiila.
MAT.12.16	ho mohlumi lutiñtii mohmi mihmi chinke nelyayo hiila. 
MAT.12.17	Siikasi nyibu hennii Aijaya ka luniiñmi lyipe kiine dupa lyitii:
MAT.12.18	“Kato, ngiika miira humina ngo kahe tiinii,
MAT.12.18	ngiika heniiñja humina ngiika yallo hempyo biidonii.
MAT.12.18	Ngo ngiika Yajiyallo mi mohko atiitalyi,
MAT.12.18	ho mo jijemi gyuko kendo Midomiyu punkoho.
MAT.12.19	Mo mihmi cherii kema malo goropatḛr gyukiñma,
MAT.12.19	mohka luniiñ mitrḛ lembo ho mi tage kema;
MAT.12.20	mo pemu selaka donii mitrḛ tatu kema
MAT.12.20	malo muru akho khohe mitrḛ gami kema,
MAT.12.20	nii dahepa mo jijelo pamiñ nantema;
MAT.12.21	ho mohka armyañ hii Midomiyu atañka hentiñ naniiñpa dokiñdo.”
MAT.12.23	Ho hikha miyuatañ hemur nyatii, ho lutii, Si David ka Oho lakiñ siido peha? 
MAT.12.24	 Hojalo Parisi atañ siimi tapa lala mohlu lutii, “Siikasi Biljebul losuke, igii ka rato, hiilo siike siika miyu si igii mi mompa siidonii.” 
MAT.12.25	Mohluka henju mi chimbii tola, mo mohlumi lutii, “raddeganda kone abi atoh atoh chesunii hii chepya sudu, ho citijalo malo uru jalo atoh atoh chesu nii hii salakema; 
MAT.12.26	ho saitan matiirḛ saitan mi mompa siido koda, mo atoh atoh chesudo; niihtañpa mohka raddeganda sala kendo? 
MAT.12.27	Ho ngo matiirḛ igii atañmi Biljebul lo mompa dokoda, hokoda nunuka oho atañ hulo mohlumi mompa nyado? Hopa mohlu nunu mika ayakacho kaniipa lyikiñdo. 
MAT.12.28	Hojalo siikasi matiirḛ ngo Pinii ka Yajiyallo lo igii mi mompa dokoda, ho Pinii ka raddeganda hii nunuko ahdo kuke. 
MAT.12.29	Malo niihtañpa miyu kone tamo miyu ka ude ahla kendo ho mohka drih mi diipyo lakiñdo, nii dahepa mo hiika tamo miyu mi ratola atiitama? Hosu mo diipyo lakiñ siidonii mohka ude mi. 
MAT.12.30	 Huna ngiika agiñho dabo manii hii ngiimi chekhodo, ho huna ngiiko dabyuñ manii hii dapya dasada. 
MAT.12.31	 Hopa ngo lukoso, kapane ingyamiigya ho nipakoya niimi hello bikiñdo miyu mi, hojalo Yajiyallo mika nipakoya niimi hello lakiñma. 
MAT.12.32	Ho hujalopa miyu ka Oho mi chekhola luchi hiimi hello kendo; hojalo hujalopa Darii Yajiyallo mi chekhola luchi hiimi hello lakiñma, siika santuñ sotrḛ malo santuñ ronge ka ahsanii hotiirḛ.
MAT.12.34	Nunu lyolyichochi atañ! Niitañpa nunu aya drih lula kendo, nunu diimmah pa dala? Niimpalukoda ahha hoka pote lyiku hoke aguñ ho luliñ dunii. 
MAT.12.35	Denki miyu hii mohka denki henjulo aya drihmi linta giidu, ho diimmah miyu hii diimmah henjulo diimmah mi linta giidu. 
MAT.12.36	Ngo nunumi lukoso, ayakacho kalyi allo ho miyu atañka aguñ gonge abi mohluka gompa gola goliñnii lohepa luko dokupa lyikiñdo; 
MAT.12.37	niimpalukoda nunuka luniiñlo nunu lupya giikiñdo, ho nunuka luniiñ lo nunu halii kokiñdo.”
MAT.12.39	Hojalo mo mohlumi lusitii, “diimmah ho ipfyodiipyo santuñ atañsi kagiñnanii medo; hojalo hang kagiñnanii kakiñ kema nyibuhenii Jona mika kagiñnanii mi apa lala. 
MAT.12.40	 Niimpalukoda Jona ngiiyyi ka erre ho allo lohiñhe ho ayoh yohiñhe dotii, hii chulipa miyu ka Oho tiirḛ allo lohiñhe ho ayoh yohiñhe kiiddi uraho dokiñdo. 
MAT.12.41	 Nineve daka miyuatañ turku rikiñdo ayakacho kalyi kuho siika santuñ atañ agiñho ho siimi khiilii tiiku; niimpalukoda mohlu henkurtii Jona ka tonsḛrkhenyo niimi talala, ho kato, Jona mika kahe lyanii kone si da. 
MAT.12.42	Aha dalyika nyimiiradde sarikendo ayakacho kalyi kuho siika santuñ agiñho ho siimi khiilii tiiku; niimpalukoda mo kiiddiapiñ dotḛr jaho hokii Solomon ka chila mi taha dupa ahtii, ho kato, Solomon mika kaye yanii drihkone si da.
MAT.12.44	Ho mo ludu, ‘Ngo ngiika ude ho ahkur talyiku nohkiina ngo lintonii.’ Ho mohka ahkur lyikuho hiimi arapa kappa biido, iipiitola, ho aya chanchañ miilyañ tola dopa. 
MAT.12.45	Hiiko mo ahkula ho mo agiñho kanuhe yajiyallo mohmika ayamaniiya ahta giidu, ho mohlu ahla ho hiiko dudu; ho kamikalo ho hiika miyu ka sango hii kapyo dakii mitrḛ ayamayapa lyidu. Hiichulipa siika diimmah santuñ sitrḛ lyikiñdo.”
MAT.12.47	Kone mohmi lukotii, “Niika annii la niika anubarmii atañ agosi dake, niimi lurii talyi la lulado.” 
MAT.12.48	Hojalo mo lusi biido mohmika luko bomi, “Hu ngiika annii, ho hu ngiika anubarmii?” 
MAT.12.49	Ho mohka alah lo mohka henjeajiñ atañmi nyalala, mo lutii, “Sinya ngiika annii ho ngiika anubarmii! 
MAT.12.50	 Niimpalukoda hujalopa dariiganda daka Aba ka henko jaho miichi hii ngiika anu, ho barmii, ho annii.”
MAT.13.1	Hiika allo ho Jisu ude hokii ago lintii ho siimie ka aruñho dutii. 
MAT.13.2	 Ho hempḛr miyuabuje mohmi dakḛr pabiitii, hopa huluho mo chatii ho hiikaho dutii; ho hikha miyuatañ siilyo ho datii. 
MAT.13.3	Ho mo mohlumi lukotii abuje drih lutiñ naniilo, lubiidola: Lilonii kone lilotapa intii. 
MAT.13.4	Ho mo lilo kiile, kormo tange siiliñ ho chohitii, ho piita atañ gohatii ho hiimi padotii. 
MAT.13.5	Kormo tangehii yalañ ho chohatii, nohna kiiddi abu nyima tiinii, ho hii ohepada beko datii, kiiddi urañ paka nyima lyiniiñ, 
MAT.13.6	hojalo danyi chada kiile hiika hiimi bembiido, ho hii liima giima siilyinii hiimi bensiñ datii. 
MAT.13.7	Tangenii kormo hii tareapya ho chohatii, ho tare hii sanchatii ho hiika hiimi halotii. 
MAT.13.8	Tangenii kormo hii aya kiiddiho chohatii ho amoo giiliñtii, tange lange, tange alyañkhe, tange hikhañhe. 
MAT.13.9	Hukiina yaroo giidonii, mohmi take nento.
MAT.13.10	Ho henjeajiñ atañ ahtii ho mohmi lutii, “Niimpa no mohlumi lutiñ naniilo luriidu?” 
MAT.13.11	Ho mo mohlumi lusitii, Nunumi Pinii ka raddeganda ka khiibe chimma niimi chindopa bitola do, hojalo mohlumi siimi bima. 
MAT.13.12	 Niimpalukoda hukiina donii hiimi abu yapa bikiñdo, ho mohko poteje dokiñdo; hojalo hukiina nyimanii, mohkoka doniimi lohepa lara biikiñdo. 
MAT.13.13	Siikasi hopa ngo mohlumi lutiñ naniilo luriidu, niimpalukoda mohlu kasu lala kala nyama, ho tasu lala mohlu tala nyama, malo mohlu tachiñ nyama. 
MAT.13.14	Mohluko lyipetii Aijaya ka nyibuhelaka luniiñ:
MAT.13.14	Nunu tasuda hojalo tachiñ nyama,
MAT.13.14	ho nunu kaniiñhii kasuda pema kachiñ nyama.
MAT.13.15	Niimpalukoda mohluka ahha hii piicha nyada,
MAT.13.15	ho mohluka yaroo si tana nanii potedo,
MAT.13.15	ho mohluka amee mi mohlu miti nyagiida,
MAT.13.15	hiilamakoda mohluka amee lo mohlu kala nyakiñdo,
MAT.13.15	ho mohluka yaroo lo tapa kendo,
MAT.13.15	ho mohluka ahha lo tachiñ kendo,
MAT.13.15	ho ngiiko ahkiñdo mohlu miipya kodupa.
MAT.13.17	Jijeloda, Ngo nunumi lukoso, abuje nyibuhenii ho denki miyuatañ nunuka kaniiñmi kanañ nyatii, ho hiimi kappa nyamatii, ho nunuka taniiñmi tana nyatii, ho hiimi tapa nyamatii.
MAT.13.18	“Tato lilo niimika lutiñnaniiñ mi. 
MAT.13.19	Hujalopa raddeganda ka aguñmi tapa lala ho hiimi tachiñ tama, hiimi igii ahla ho ahha hoka lilo niimi lara biikiñdo; siika sike siiliñ hoka lilonii hii. 
MAT.13.20	Yalañ hoka lilo niisi hiilake, mohlu aguñmi tapa dalyi, mohlu hempḛr nyibya loda hempyo biidola larii biido; 
MAT.13.21	hojalo mohluko liima giimatii, hojalopa iche kontii pigii lala, ho hentḛrkanyi malo miihimiire ahdalyi aguñ ka piigo pa, ohe pada mohlu giiyi dadu. 
MAT.13.22	 Ho tareapya hoka lilonii hiilake; mohlu hiika aguñ mika taniibo, hojalo supuñ mika hena, ho mingo hembyo, ho yoheya drih pachi mika hembyo hii ahla ho aguñmi lara biikoda, ho hii hang ahee higiima. 
MAT.13.23	Aya kiiddi ho lilo niisi hiilake: mohlu aguñmi tapa lala ho tala biido hiimi; ho mo ahee hido, ho Hiliñnyatii tange lange, tange alyañkhe, ho tange hikhañhe.”
MAT.13.25	hojalo miyu atañka imi laka doho, mohmika ahha-banii ahbiila ho emmoka agiñho tagurenso miilañ lilo bitii, ho intiiku. 
MAT.13.26	Hopa endi sancha kula ho elyañ giiliñtii, ho tagurenso hiitḛr sancha montii. 
MAT.13.27	Ho ude atoh ka miira ahbiila ho mohmi lutii, ‘Tonsḛrbo, no aya kormo masuha niika aji ho lilotonii? Niitañpana tagurenso chadonii?’ 
MAT.13.28	Mo mohlumi lutii, ‘Ahha-banii ke si miitiinii.’ Miira atañ mohmi lutii, ‘Hokoda no ngunumi ila inka atañmi pikuñ kencho hiila henduha?’ 
MAT.13.29	Hojalo mo lutii, ‘Ma; tagurenso mi pihkoda endi miilañmi pita kendoke tagurenso agiñho. 
MAT.13.30	Anye rumi amoo pilyi lohepa sangiñ chake nento; ho amoo pidu myodu ho ngo pihnii atañmi luko talyike, Kapyo pa tagurenso atañmi pipyo to ho hiimi ngartola atiito rompa dupa, hojalo emmo atañmi ngiika nesu ho baliito.’”
MAT.13.32	siikasi kormo atañ hopa koda penyo jaku, hojalo sika sancha lyiho hiisañ hiima hopa koda raro japa lyidu, ho sannii pa lyidu, niimpalukoda yapuñ hoka piita gonii tiirḛ asi puha ladu siika halloh ho.”
MAT.13.35	Siikasi nyibuhenii ka luniiñmi lyipe kiine dupa miitii:
MAT.13.35	“Ngo ngiika aguñmi lutiñnaniiñ luna naniiñpa gonko talyi,
MAT.13.35	Ngo luliñ talyi niihna dohadolo mika pulyiho achuñ tiinii.”
MAT.13.36	Ho mo miyu atañmi apatela ho ude ura ho ahtiiku. Ho mohka henjeajiñ atañ mohko ahtii, lubiido, “Ngunumi aji daka tagurenso mika lutiñnaniiñ mi lukope.” 
MAT.13.37	Mo lukotii, “Huna aya kormo lido nii hii miyu ka Oho ke; 
MAT.13.38	 aji luniiñsi dohadolo ke, ho aya kormo luniiñsi raddeganda ka oho atañ; tagurenso luniiñsi diimmah ka oho atañ ke, 
MAT.13.39	ho ahha-banii, hiimika lilobo igii ke; amoo pidu myodu luniiñsi nyantḛr anyañ ke, ho pihnii atañ miidopopi atañ ke. 
MAT.13.40	Niihtañpa tagurenso atañmi pikuñ lala ho yamu hompa du, hii chulipa lyikiñdo anyañ nyantḛrho. 
MAT.13.41	 Miyu ka Oho mohka miidopopi atañmi kiiniñ kendo, ho mohlu mohka raddeganda hoka ingyamiigya dopaka miigiinii ho hikha ayamanii miinii atañmi gyokuñ kendo, 
MAT.13.42	 ho mohlumi yamu yala dokoho jopa liikiñdo; hiiko miyuatañ khela ho aih nyensula dokiñdo. 
MAT.13.43	Ho denki atañ danyi chuli byokiñdo mohluka Aba ka raddeganda ho. Hukiina yaroo giidonii, hiimi take nento.
MAT.13.44	“Dariiganda ka raddeganda hii aji hoka alḛrdrih achuñ tola donii hiilyañdo, hiimi miyu kappa lala ho achuñtii; ho hempyo pa mo inkula hikha mohka drih doniimi pyula lala ho hiika aji mi riibiido.
MAT.13.45	“Hiira, dariiganda ka raddeganda hii kiiri miiniika tassañ mete donii hiilyañdo, 
MAT.13.46	huna, hempḛr khiiniiñ tassañ pere kappa tela, inkula hikha mohka drih mi pyula lala ho hiimi riitii.
MAT.13.48	hiika pote lyikuho, miyuatañ kiitiñ ho seliñ bukula ho aya hemi kahe lala yagiiho tulii lala hojalo ayamanii mi ripatii. 
MAT.13.49	Hopa siika atañsi anyañ nyantḛr kupa miilyiho lyikiñdo. Miidopopi atañ ahkiñdo ho diimmah mi denki hokii kakhu linkiñdo, 
MAT.13.50	ho mohlumi yamu yala dokoho jopa liikiñdo; hiiko miyuatañ khela ho mohluka aih mi nyensula dokiñdo.
MAT.13.51	“Nunu hikha siika atañmi tala duha?” Mohlu mohmi lutii, “ḛh.” 
MAT.13.52	Ho mo mohlumi lutii, “Hopa pagenii kone abi humina miikiñ tiinii dariiganda ka raddeganda pa hii si chulido ude atoh ka mohka alḛrdrih hokii niihna niti ho khu mika laliñnii chuli.
MAT.13.54	ho mohka gandaho ahkula mo mohluka sinagog ho tonsḛrtii, hopa mohlu hemurtii, ho lutii, “siika miyu si nohkiiyu hiimkane chila ho siika miigo kahe atañmi chingiinii? 
MAT.13.55	Si hiika bitie miiniika oho masu peha? Mohka annii Mary hiila masu peha? Ho mohka anu atañ Jems, Josep, Saimon ho Judas hiila masu peha? 
MAT.13.56	Ho hikha mohka barmii atañ ngunu agiñho dama siipeha? Nohkiiyu hokoda siika miyu si siika atañmi chingiinii?” 
MAT.13.57	 Ho mohlu mohmi khiipa ritii. Hojalo Jisu mohlumi lutii, “Nyibuhenii atañ khiiko mapa miimake atoh ganda la atoh ude mi opa lala.” 
MAT.13.58	Ho hiiko mo abuje kahe miigo miila matii, mohluka henje nyama kopa.
MAT.14.2	ho mo mohka miira atañmi lutii, “Siikasi Jon Baptisma biniibo, mo shiinii hokii turi doku; hiikohopa siika harchichike si mohko miigiñ nando.” 
MAT.14.3	 Niimpalukoda Herod Jon mi latu lala ho rala la ho pattiih udeho tuntii, niimpalukoda Herodias ka piigopa, mohka abañ Pilip ka mihie; 
MAT.14.4	niimpalukoda Jon mohmi lutii, “Niika mohmika biiniiñ si biiju ho biimake.” 
MAT.14.5	 Ho mo mohmi mempa nansutii, mo miyu atañmi biisotii, niimpalukoda mohlu mohmi nyibuhenii hiila khiitii. 
MAT.14.6	Hojalo Herod budu allo ahkele, Herodias ka nyimii wiinga nasu sotii sipahi atañka hataho, ho Herod mi hempyo miipatii, 
MAT.14.7	hopa mo hemme biidola lutii no nii kuchi ngo niimi bichi. 
MAT.14.8	Mohka annii lo luru kotola, mo kutii, “Ngiimi Jon Baptisma binii boka adiñ mi siika paaku ho bipe.” 
MAT.14.9	Ho radde henkur tiiku; hojalo mohka hemme kopa ho mohka nyibo ahnii atañ kiipa bitote hiila lutii; 
MAT.14.10	mo kiiniñtii ho Jon mi pattiih udeho adiñ patutii, 
MAT.14.11	ho mohka adiñmi paaku ho jolii bitii ho nyimii mi bitii, ho mo hiikahiimi mohka annii mi joliibitii. 
MAT.14.12	Ho mohka henjeajiñ atañ ahtii ho apo mi jobiikula ho alie tiiku; ho mohlu intiiku ho Jisu mi lukotii.
MAT.14.14	Mo siilyo ila dola mo hempḛr miyuabuje kappatii; ho mo mohlumi arohtii, ho mohluka achihmi miipya bitii. 
MAT.14.15	Alyiñdalyi kukele, henjeajiñ atañ mohko ahtii ho lutii, “Siika si jirara myokoh ke, ho allo loja talyiku; miyu atañmi kiiniñ toku lembaho ho mohlupa diigo riido kiine siito.” 
MAT.14.16	Jisu lutii, “Mohlu indo kupa lyikiñ make; nunu mohlumi diisa iche bito.” 
MAT.14.17	Mohlu mohmi lutii, “Ngunukii lyatañ pengohe ho ngiiyyi sonye sii dosudonii.” 
MAT.14.18	Ho mo lutii, “Hiimi so ngiiko biilii.” 
MAT.14.19	 Ho mo miyu atañmi tammi ho duha tote lutii; ho lyatañ pengo hemila ho ngiiyyi sonyemi biitola mo yapuñ ho kachatii, ho lyantii, ho petutii ho yatañ mi henjeajiñ atañmi bitii, ho henjeajiñ atañ miyu atañmi bitii. 
MAT.14.20	Ho hikha diitii ho diidetii. Ho mohlu yagii giilyañlenye poteje petu pepo diilemi tukuñ tiiku. 
MAT.14.21	Ho hiika diinii atañ milobo jarngo hepa diitii, nyimii la hemme nyimi khiita mapa.
MAT.14.23	Ho miyu atañmi inke nenkulala, mo putoo ho chatii mohkontii kudupa. Alyiñdalyi tiiku, hiiko mohkontii datii, 
MAT.14.24	 siika myoduso hulu hii kiitiñ hokiila hempḛr adho hartii ku, lando poniiñlo tiicko nyatii; niimpalukoda allyi mohlumi herii hala dotii. 
MAT.14.25	Ho ayoh ka gunta tape niiho mo mohluko ahtii, siimie ho imbiidola. 
MAT.14.26	 Henjeajiñ atañ mohmi siimie ho ila dopa kappa lala, mohlu biiso nyatii, lubiidola, “Siikasi uyi ke!” Ho mohlu biisola gyutii. 
MAT.14.27	Hojalo nyibyaloda mo mohlumi luriitii, lubiidola, “Haronyato; Siikasi ngoke: biiso nyayo.”
MAT.14.28	Ho Pitar lusitii mohmi, “Attoh, nohsu milo, ngiimi tiirḛ niika agiñho yasie ho ahke nempe.” 
MAT.14.29	 Mo lutii, “Ahto.” Ho Pitar hulu hokii agoho daliñtii ho yasie ho intii ho Jisu ko ahtii; 
MAT.14.30	hojalo mo allyi henii mi kappa lala, mo biisotii, ho huhapa miikele gyuritii, “Attoh, lyangurpe ngiimi.” 
MAT.14.31	 Jisu nyibyaloda mohka alah lyuliñla mohmi gatutii, mohmi lubiido, “Henje papo giiniibo miyu, niimpa hemmodu?” 
MAT.14.32	Ho mo anye huluho chaku kiile, allyi hengu ritiiku. 
MAT.14.33	 Ho hulu hoka dunii atañ mohmi heriinyatii, lubiidola, “Jijeloda no Pinii ka Oho.”
MAT.14.35	Ho hoka miyuatañ mohmi kala lala, mohlu hikha aruñare ho kiiniñtii ho hikha achihnii atañmi mohko ahgii bitii, 
MAT.14.36	 ho mohmi lyartii, mohlumi mohka pulye nyetañ mijalo tene kiinepe; ho hutii tenetii hii hempyo nyatii.
MAT.15.2	“Niimpa niika henjeajiñ atañ miigyanyada amiabañ atañka ayu muju-lujumi? Niimpalukoda mohlu mohluka alah mi yasii nyama mohluka diilyiho.” 
MAT.15.3	Mo mohlumi lusitii, Ho niimpa nunu miigyanyadanii Pinii ka lujubiniiñmi, nunuka ayu miiju-lujju miya atiidupa? 
MAT.15.4	Niimpalukoda Pinii lutii, khiitolya nunuka annii-aba mi, ho Huna ayamapa luchinii annii-aba mi, hiimi siike nento loda. 
MAT.15.5	Hojalo nunu luda, Mi kone matiirḛ atohka annii-aba mi ludo koda, No nii ngiiko hokii labiikenne hiimi Pinii mi bito kuke, hii chulipa mo atoh aba mi khiima. 
MAT.15.6	Hopa, nunuka ayu miiju-lujju piigopa, nunu Pinii ka aguñ miya khiima miipa biido. 
MAT.15.7	Nunu apukahi! Aijaya mihu kadi ko katii nunumi, mo hiila lutii:
MAT.15.8	Siika miyuatañ ngiimi mohluka nyachu lasu herii siidonii,
MAT.15.8	hojalo mohluka ahha hii ngiiko hokii hempḛr adho ho do;
MAT.15.9	piigo ama pasu mohlu ngiimi herii siidonii,
MAT.15.9	tonsḛr nyada miyu ka khenyo niimi Pinii ka tonjuke hiila.
MAT.15.10	Ho mo miyu atañmi mohko gyoliitii ho mohlumi lutii, “Tato ho talanyato: 
MAT.15.11	 ura hoka diilii giinii miyu mi kacho miipa make, hojalo niihna aguñhokii lindonii, hiike miyu mi kacho miipa donii.” 
MAT.15.12	Ho henjeajiñ atañ ahbiila ho mohmi lutii, “No chinduha Parisi atañ chekho nyane siika luniiñ siimi tapa lala?” 
MAT.15.13	 Mo lusitii, “Sannii buhe abi ngiika dariiganda daka Aba ka ali manii mi bupa kendoke. 
MAT.15.14	Mohlumi kapa siito, mohlu micha lembo pagii niike. Ho micha kone matiirḛ micha mi ingii dokoda, anyeru paka ho chupa hikiñdo.” 
MAT.15.15	Hojalo Pitar mohmi lutii, “Lukoludḛrpe ngunumi lutiñnaniiñmi.” 
MAT.15.16	Ho mo lutii, “Nunu tiirḛ siisilohepa tachiñ nyama rampo? 
MAT.15.17	Nunu kapama aguñ hoka diilii giinii erre hosu ahsu donii, ho limpa siido? 
MAT.15.18	 Hojalo nii aguñhokii luliñdo hii ahha hokii lindo, ho hiikahii miyumi kacho miipa giido. 
MAT.15.19	 Niimpalukoda ahha hokiisii diimmah heniiñ hii linsu donii, mensuniiñ, ipfyonii, datuapu, diipyoniiñ, amuhpaka haki duniiñ, nipasiiniiñ. 
MAT.15.20	siika atañ sinya miyu mi miibḛr donii; hojalo alah yasii mapa ka diiniihii miyu mi miibḛr make.”
MAT.15.22	Ho kato, Kanan hoka annii akha kone hiika ganda hokii ahtii ho gyutii, “ngiimi arohpe, O Attoh, David ka Oho; ngiika nyimii wiinga si hempḛr uropa igii lo jarpiñ kobiitola doke.” 
MAT.15.23	Hojalo mo hang aguñ lusimatii mohmi. Ho mohka henjeajiñ atañ ahtii ho mohmi lyartii, lubiidola, Mohmi kiiniñ toku, niimpalukoda mo ngunuka kiiliñ khejo mola doke. 
MAT.15.24	 Mo lusitii, “Ngiimi Isrel ude daka subuñ lyunii atañ kosu kiiniñ siitiinii.” 
MAT.15.25	 Hojalo nyimii ahtii ho mohka hataho liibañ khangala, lubiido, “Attoh, ngiimi hembyuñpe.” 
MAT.15.26	Ho mo lusitii, “Hiila ka miiniiñsi ayama, himme ka yatañmi labiila ho akie atañ mika kubi niisi.” 
MAT.15.27	Nyimii lutii, “ḛh, Attoh, hojalo akie tiirḛ diitananii hokiika mohluka attoh ka diibi loniiñmi dusudu.” 
MAT.15.28	 Ho Jisu lusitii mohmi, “Annii akha, niika henje hempḛr kahe doke! Niipa lyibi kiine talyike no hiila hendo.” Ho mohka nyimii wiinga ohepada hempyo datii.
MAT.15.30	Ho hempḛr miyuabuje mohko ahtii, mohluka agiñho liicha, liikuñnii, micha, luha mi ahgiila, ho hiika atañmi mohka alih aruñho atiibitii, ho mo mohlumi miipya bitii, 
MAT.15.31	hopa miyuatañ hemur nyatii, mohlu luha ka luniiñmi kapalala, liikuñnii mi aya dopa kapalala, liicha mi indokupa kapalala, ho micha kapatiiku; ho mohlu Isrel ka Pinii mi assañtii.
MAT.15.33	Ho henjeajiñ atañ mohmi lutii, “Nohkii ngunu hiimkane yatañ siika zabyo so lahchi hiimkane miyu taropa?” 
MAT.15.34	Ho Jisu mohlumi lutii, “Nunuko Yatañ penne do?” Mohlu lutii, “Pekkanuhe, ho ngiiyyi sonyo sonye sohiñhe.” 
MAT.15.35	Ho miyu atañmi kiiddi ho duha tote hiila lutii, 
MAT.15.36	mo yatañ pekkanuhemi la ngiiyyi mi tulala, ho payapacho lulala mo petutii ho henjeajiñ atañmi bitii, ho henjeajiñ atañ miyu atañmi bitii. 
MAT.15.37	Ho miilañru diitii ho diide giitii; ho mohlu yagii giikkanuhe petu pepo nii diingo tango mi tukuñ tiiku. 
MAT.15.38	Hoka diiniihe milobo jarpe diitii, nyimii la himme nyimi khiita mapa. 
MAT.15.39	Ho miyu atañmi kiiniñ kulala, mo huluho chatiiku ho Magadan gandaho intii.
MAT.16.2	Mo mohlumi lusitii, “Alyiñdalyi lyikuho, nunu ludu, Miidoyasie si aya nedo; niimpalukoda yapuñsi lanchañ do. 
MAT.16.3	Ho aro konchiho, ‘Siilo miido hunedo, niimpalukoda yapuñsi lanchañ do ho kamo ramba doniiñ.’ Nunu lulado yapuñ mi kala la nii lyikiñdo, hojalo nunu lula ma myodu ka kagiñnanii mi. 
MAT.16.4	 Diimmah ho ipfyodiipyo santuñ atañsi kagiñnanii medo, hojalo hang kagiñnanii kakiñ kema Jona mika kagiñnanii mi apa lala.” Ho mohlumi apatela ho intiiku.
MAT.16.6	 Jisu mohlumi lutii, “Hendi nyato ho hendi latiika Parisi atañ la Herod ka ipo nyi hokii.” 
MAT.16.7	Ho mohluka punkoho taka siinyatii, lubiidola, “ngunu hang yatañ bagiima.” 
MAT.16.8	 Hojalopa Jisu, siimi hempa biitola, lutii, “Nunu henje papo atañ, niimpa nunu taka siinyada jije nunuko yatañ nyimaja? 
MAT.16.9	 Nunu siisi lohepa tala nyama rampo? Nunu yatañ pengo hela harje jarngo hemika honiiñmi hendḛr mapo, ho yagii giine nunu tukuñ toku? 
MAT.16.10	 Malo yatañ pekkanuhemi ka harje jarpe mika honiiñ, ho yagii giine nunu tukuñ toku? 
MAT.16.11	Niihtañpa nunu siimi tala nyama Ngo yatañ ka piigo mi luma hiila? Hendi nyatiika Parisi atañ la Sadusi atañka ipo hokii.” 
MAT.16.12	Ho mohlu tala nyatii mo mohlumi ipo miiyo nii yatañ hokii hendito hiila mapa, hojalo Parisi atañ la Sadusi atañka tonsḛr niihokii ludo hiila.
MAT.16.14	 Ho mohlu lutii, “Tange ludo Jon Baptisma biniibo, tange ludo Elija, ho tange Jeremiah malo nyibuhenii kone.” 
MAT.16.15	Mo mohlumi lutii, “Hojalo nunu Ngiimi hu hiila ludu?” 
MAT.16.16	 Saimon Pitar lusitii, “No Kristo, turnii Pinii ka Oho.” 
MAT.16.17	 Ho Jisu lukotii mohmi, “Lyanko niike nunu, Saimon Bar-Jona! Asiialyo la ai nyi siika simi kakiñ make niimi, hojalo ngiika Aba ke huna dariiganda ho dunii. 
MAT.16.18	 Ho Ngo niimi lukoso, no Pitar ke, ho siika yalañ so Ngo ngiika gyoliñkonii mi penchi, ho shiigo ka harchichike hiitḛr siimi lutiñ lakiñ make. 
MAT.16.19	 Ngo niimi dariiganda ka raddeganda mika hekko naniimi biso, ho niijalo nunu kiiddiapiñ so ahnga siichi hii dariiganda ho ahnga kendoke, ho niijalo nunu kiiddiapiñ so ahnga siitema hii dariiganda hotiirḛ ahnga siikiñma.” 
MAT.16.20	 Ho hempḛr uropa henjeajiñ atañmi lutiñ biido mo Kristo ke hiila mihmi lukoyo hiila.
MAT.16.22	Ho Pitar mohmi sebiila ho mohmi gatii, lubiidola, “Pinii nyike neyo siimi, Attoh! Siimi pema niiko lyike nente make.” 
MAT.16.23	 Hojalo mo mokur biila ho Pitar mi lutii, “Ngiiko hokii insato, Saitan! No ngiimi lutiñluko papo; niimpalukoda no Pinii kii dalyi damake, hojalo miyu kii dalyike.”
MAT.16.25	 Niimpalukoda hujalopa atoh ka sango mi lyangur siichi hiimi alyu siikiñ doke, ho hujalopa mohka sango mi ngiipa alyu siichi hiimi pakiñ doke. 
MAT.16.26	Niimpalukoda niihpe miyu pa aya donii, mo matiirḛ hikha supuñ mi biisu dojalo ho mohka sango mi alyu siido koda? Malo niihpe miyu si mohka sango pa bisi siila kendo nii? 
MAT.16.27	 Niimpalukoda Miyu ka Oho ahkiñdo mohka miidopopi agiñho mohka Aba ka tatukatu lyiho, ho mo hikha miyu atañmi bikiñdo niihna mohlu miitiinii. 
MAT.16.28	Jijeloda, Ngo nunumi lukoso, so tange danyada mohlu miyu ka Oho mi mohka raddeganda ho ahma rampa mohlu shiinii mi hempa kempa ke.
MAT.17.2	Ho mo lyilutii mohluka kadopa, ho mohka nyimohii danyi chitañ byotii, ho mohka abitarii hii hudakiila puloo tii. 
MAT.17.3	Ho kato, hiiko Mose la Elija nyi mohluka agiñho ahtii, mohmi luriitii. 
MAT.17.4	Ho Pitar Jisu mi lutii, “Attoh, ayado ngunu so da; no matiirḛ hendo milo, ngo so tabyo pehiñhe pentoso, kone niipa ho kone Mose pa ho kone Elija pa.” 
MAT.17.5	 Mo luriila datiirañ, kato, hempḛr puloo jomii mohlumi hipu biitii, ho jomii hokii aguñ gonge lutii, “Siikasi ngiika heniiñja Oho
MAT.17.6	Siimi henjeajiñ atañ tapa lala, mohlu mohluka nyimo mi nyañki giitii, ho miilañru biiso nyatii. 
MAT.17.7	Hojalo Jisu ahbiila ho mohlumi tennetii, lubiidola, “Gurito, ho biiso nyayo.” 
MAT.17.8	Ho mohlu amee kacha biikele, mohlu kone mitrḛ kappa kuma hojalo Jisu kontii misu.
MAT.17.10	 Ho henjeajiñ atañ mohmi tahii biido, Hokoda niimpa pagenii atañ ludo kapyopa Elija ahpyo kendo lodake hiila? 
MAT.17.11	Mo lusitii, “Elija ahkiñdo, ho mo hikha drih atañmi miilyañ kendo; 
MAT.17.12	 hojalo Ngo nunumi lukoso Elija ahto kula datiiku, ho mohlu mohmi kala matii, hojalo nii mohlu miinatii mohmi miitii. Hopa miyu ka Oho tiirḛ mohluka alah ho heru henkiñdo.” 
MAT.17.13	Ho henjeajiñ atañ helanyatii mo Jon Baptisma binii bomi ngunumi lukodo hiila.
MAT.17.15	“Attoh, ngiika oho mi aroh tope, niimpalukoda mo tahiñ shiitiñnii ho hempḛr uropa herudo; kiirañ mo yamuho chuhado, ho yasie hotiirḛ chuhado. 
MAT.17.16	Ho ngo mohmi niika henjeajiñ ko ahgii bihañ kiile, ho mohlu mohmi miipya lama.” 
MAT.17.17	Ho Jisu lusitii, “O henje manii ho ingyamiigya halugiira atañ, nii dahepa Ngo nunu agiñho dabo monchi? Nii dahepa Ngo nunumi hembyuñ mola dachi? Mohmi so ngiiko ahgii.” 
MAT.17.18	Ho Jisu mohmi gatii, ho igii mohkokii lintiiku, ho himme mi atta jaho miipyatii. 
MAT.17.19	 Ho henjeajiñ atañ ahsiela Jisu ko ahbiila ho lutii, Niimpa ngunu hiimi mompa lamato? 
MAT.17.20	Mo mohlumi lutii, “Nunuka henje papo kopa. Niimpalukoda jijeloda, Ngo nunumi lukoso, nunuko matiirḛ gihañ kormo kane jalo henje giido koda, nunu siika putoo mitrḛ luto, sokii inkaso iehi he, ho hii iehi kendo; ho hang miila manii hiila nyikiñma nunupa.” 
MAT.17.23	ho mohlu mohmi menkiñdo, ho mo lohiñ niika allo ho turi kendoku.” Ho mohlu hempḛr hengahenkhatii.
MAT.17.24	Mohlu Keparnam ho ahbii kiile, piniiude daka biijokajo myanii atañ Pitar ko ahbiila ho lutii, “Nunuka tonsḛrbo biijokajo bima ehna?” 
MAT.17.25	 Mo lutii, “Ḛh.” Ho mo ude ahbii kiile, Jisu kapyopa mohmi lutii, lubiidola, “No nii hiila hendo, Saimon? Kiiddiapiñ daka radde hukohokii biijokajo myadu malo bibyuñkodu? Mohka oho atañ kokii ha malo miko hokiiha?” 
MAT.17.26	Ho mo hiila lutii, “Miko hokii,” Jisu mohmi lutii, Hokoda oho atañ dasḛr kuke. 
MAT.17.27	 Hojalopa, mohlumi khiilii madopa, yasie siimie ho ingela ngiiyyi akho mi kulohe, ho kapyo japa ka ngiiyyi kubiiniimi lacha lala, ho hiika ngiiyyi ka aguñmi no khoko dokoda ho posa pere kappa kendoke; hiimi labiila mohlumi bito Ngiipa ho nunu pala.
MAT.18.2	Ho himme kone mi mohko gyolii lala, mo hiika himme mi mohluka punko jaho dake nentii, 
MAT.18.3	 ho lutii, Jijeloda, Ngo nunumi lukoso, nii dahepa nunu hengu la siika himme chitañpa lyitema, nunu pema dariiganda ka raddeganda ho ahla kemake. 
MAT.18.4	Hujalopa siika himme chitañ yanu talyi, hii dariiganda ka raddeganda ho kayeja. 
MAT.18.5	 Hujalopa si chitañ himme mi karii talyi ngiika armyañ pa hii ngiimi ke karii donii;
MAT.18.7	Aya hiila hembido dohadolo mi ingyamiigya dopaka tenkalarka niimi! Niimpalukoda tenkalarka ahniiñ ahkiñdo, hojalo aiya la hembido huko hokiina tenkalarka hii ahdonii! 
MAT.18.8	 Ho niika alah malo niika alih matiirḛ niimi ingyamiigya dopa miigii domilo, hiimi papa siito ho hiimi ripato; alih alah buhe giima paka sango kappa nii niipa aya lyakiñ doke alah bunye malo alih bunye giito laka lyangu lama nii yamuganda hoka jolii kosa niimi. 
MAT.18.9	 Ho niika amee matiirḛ niimi ingyamiigya giido milo, hiimi harpa lila la ho hiimi ripato; amee puhe giima paka sango kappa niisi niipa aya lyakiñ doke amee punye giito laka yamuganda hoka jopa loko saniiñmi.
MAT.18.11	Niimpalukoda Miyu ka Oho lyunii mi lyangur dupake ahtiinii. 
MAT.18.13	Ho hiimi matiirḛ mebii doku koda, jijeloda, Ngo nunumi lukoso, mo hiika dore pa ano hempyo kendo lyuma nii kowakhangela dorkowahemi hentola. 
MAT.18.14	Hopa siikasi ngiika dariiganda daka Aba ka henju ke sokii donyo dore tiirḛ lyuma dokoda hiila.
MAT.18.16	Hojalo mo matiirḛ niika luniiñ tama koda, kone jalo malo anye jalo niika agiñho ingiito, niimpalukoda aguñ gonge abi goliñ niimi talya niipa anye jalo malo hingejalo. 
MAT.18.17	Mo matiirḛ mohluka luniiñmi tama lyimilo, hiimi gyoliñkonii mi lukoto; ho gyoliñkonii ka luniiñ mitrḛ mo talii tama lulyi milo, mohmi no Midomiyu malo biijokajo myaniipa henda siito ku.
MAT.18.19	 Hiira ngo nunumi lukoso, niinyi anye matiirḛ kiiddiapiñ so talii siila niijalo niinyi kuchi, hiimi niinyipa miibi kendo ngiika dariiganda daka Aba. 
MAT.18.20	Niimpalukoda noh anye malo hinge ngiika armyañ pa dachi, ho Ngo mohluka punkoho dadu.
MAT.18.22	Jisu mohmi lutii, Ngo niimi rongkanuhe hiila lumake, hojalo rongkanuhe adi kanukhange.
MAT.18.24	Mohka khiiri bulyi ho, mohko kone ahgii bitii huna mohkokii pagi jarlyañhe talents
MAT.18.25	 ho mo bila kuma tola, mohka attoh mohmi pyunge hiila lubiido, mohka mihie oho atañ miilañmi ho hikha mohkoka donii miilañmi, ho ngentoku. 
MAT.18.26	 Hopa miira hii mohka liibañ khangala, mohmi lyartii, Attoh, ngiimi ichuche kalyape, ho ngo niimi hikha ngensu talyi kuke. 
MAT.18.27	Ho mohmi arrola hiika miira ka attoh hii mohmi apabitii ho mohka gyandi mi hello bitii. 
MAT.18.28	Hojalo hiika miira hii, mo ago limbii kula, mohka miira ahiñ ko ahtii huna mohkokii lange denarii
MAT.18.29	Hopa mohka miira dahiñ giihila ho mohmi lyarbiido, Ngiimi iche kalyape, ho ngo niimi ngensu talyi kuke. 
MAT.18.30	Mo ma lubiido ho intiiku ho mohmi pattiih ude ho aliitii nii dahepa mo gyandi mi tupya matii. 
MAT.18.31	Mohka miira dahiñ niihna lyitiinii hiimi kappa lala, mohlu hempḛr henga henkhatii, ho mohlu ila ho hikha lyiniiñmi mohluka attoh mi luko biido. 
MAT.18.32	Ho mohka attoh mohmi gyola lala ho mohmi lutii, No diimmah miira! Ngo niimi hikha pagi mi hello bihañ hangkele niika lyarko hopa; 
MAT.18.33	ho no tiirḛ niika miira dahiñ ahiñ mi aroh bikiñma, niihtañpa ngo niimi arohtii? 
MAT.18.34	Ho hadiila mohka attoh mohmi pattiih bonii bomi nembitii, nii dahepa mohka hikha gyandi mi tupyatama. 
MAT.18.35	Hopa hiichulipa ngiika dariiganda daka Aba tiirḛ nunu kone abimi miikiñdo, nunu matiirḛ nunuka anubarmii mi nunuka ahha lo hello makoda.
MAT.19.2	ho hempḛr miyu taro mohmi imbo montii, ho mo mohlumi hiiko miipya bitii.
MAT.19.3	Ho Parisi atañ mohko ahtii ho mohmi tenkatii takabiidola, “Atoh ka mihie mi byasu lakiñ dopeha hang lugo konepa?” 
MAT.19.4	Mo lusitii, “Nunu rika matopo huna lotuho mo anye mi putiinii mo anye mi milo bola nyimii pa putii hiila, 
MAT.19.5	ho lutii, ‘Hopa milobo mohka annii-aba mi apatela mohka mihie agiñho dubo kendo, ho anye hii apo konepa lyikiñdo hiila’? 
MAT.19.6	Hopa mo anye, anye kumake hojalo apo koneku. Niihmina Pinii pudiñ bitiinii, hiimi miyu diipelupe bilyalyo.” 
MAT.19.7	 Mohlu mohmi lutii, Hokoda niimpa Mose lutii byasu tiiku hiila paniiñpota bila lala, ho mohmi apatolya hiila? 
MAT.19.8	Mo mohlumi lutii, Niimpalukoda nunuka ahha alḛr kopa Mose nunumi atoh mihie mi byasu dopa lutii, hojalo lotuho si hiila nyimane. 
MAT.19.9	 Ho Ngo nunumi lukoso: hujalopa atoh mihie mi byasu talyi, ipfyo niimi kontii apalala, ho koneya mihie lahchi, hii ipfyo dokuke.
MAT.19.10	Henjeajiñ atañ mohmi lutii, “Milo boka lugo matiirḛ sitañ koda mohka mihie agiñho, mihie millo lasu maniilya aya yamasa?” 
MAT.19.11	 Hojalo mo mohlumi lutii, “Hikha miyuatañ siika luniiñ siimi talii lakiñ make, hojalo hutii mina siimi bitiinii hiipa siike. 
MAT.19.12	Niimpalukoda tange bulyi hokiija nyimlo pa bukotii, ho nyimlo tange mi miyuatañ nyimlo pa miitii, ho nyimlo tange atoh atoh nyimlo pa miisutii dariiganda ka raddeganda ka piigopa. Huna simi talii ladonii, hiimi talii kiineto siimi.
MAT.19.14	hojalo Jisu lutii, “Himme atañmi ngiiko ahke nento, ho mohlumi lutiñyo; niimpalukoda dariiganda ka raddeganda hii mo lutañ payake.” 
MAT.19.15	Ho mo mohka alah mi mohlumi tenka tekula ho intiiku.
MAT.19.17	Ho mo mohmi lutii, “Niimpa no ngiimi takadu niihna aya hiila? So kone aya hiila dopeha. No matiirḛ sango kappa nando koda, lujubiniiñ mi taliito.” 
MAT.19.18	Mo mohmi lutii, “Nii bomi?” Ho Jisu lutii, No melyayo, no ipfyo lyayo, no diipyo lyayo, no amuhpa haki dulyayo, 
MAT.19.19	Niika aba la annii nyimi khiitolya, ho, no niika ariapii mi atoh mika henchañho hentolya. 
MAT.19.20	Hiika yapa atu mohmi lutii, “Hikha siika atañmi ngo miitii; niihpe ngo miigo tiinii?” 
MAT.19.21	 Jisu mohmi lutii, “No matiirḛ digoabiaya nando koda, inge, pyunge niihna niiko donii ho arro atu atañmi binge, ho niikii dariiganda ho alḛrdrih dokiñ doke; ho ahto, ngiimi imbo monto.” 
MAT.19.22	Yapa atu siimi tapa lala mo heru biidola intiiku; niimpalukoda mohkii abuje ganda nencha dotii.
MAT.19.24	Hiira ngo lukoso, uth ka pasu ubu hoka pabonii ya papyo boya kendo mingo miyu ka Pinii ka raddeganda hoka ahniiñmi hentola.” 
MAT.19.25	Siimi henjeajiñ atañ tapa lala mohlu hempḛr hemurtii, lubiidola, Hu hokoda lyangur kola kendo? 
MAT.19.26	Hojalo Jisu mohlumi kadi lala ho mohlumi lutii, “miyu pakoda si miila kema, hojalo Pinii pakoda kapane drih mi miila kendoke.” 
MAT.19.27	 Ho Pitar lusila lutii, “Kato, ngunu kapanemi apateku ho niimi imbomondu. Niihpe hokoda ngunupa donii?” 
MAT.19.28	 Jisu mohlumi lutii, Jijeloda, Ngo nunumi lukoso, niti dohadolo so, niida miyu ka Oho mohka akhoja radde dukoho duchiku, nunu hutiina ngiimi imbo mondonii hiitḛr alyañlenye radde dukoho dukiñ doke, Isrel ka halu alyañlenye mi sangii gyagiila. 
MAT.19.29	Ho kone abi huna ude malo anuabañ malo barmii malo aba malo annii malo himme malo ganda nencha, ngiika armyañ kiipa apatiinii, hii lange abuyapa pasi kendo, ho santḛrlamanii sango mi kappa kendota. 
MAT.19.30	 Hojalo abuje kapyo hii kami kendo, ho kami hii kapyo kendo.
MAT.20.2	Ajho innii atañ loheka denarii
MAT.20.3	Ho gunta takkowa ho ago linkele mo biijḛr lengo ho enne pa dapasiila tange kappatii; 
MAT.20.4	ho mohlumi mo lutii, Nunu tiirḛ robalu ho inge, ho kalii biidola ngo nunumi bisu talyike. Hopa mohlu intii. 
MAT.20.5	Hiira gunta talyañ lenyeho ago lintii ho alyiñdalyi ka gunta tahiñ ho, mo hiika muju jaho miitii. 
MAT.20.6	Ho mo alyiñdalyi ka gunta tango kupa miila dola mo agoho lintii ho miyutange dapa kappatii; ho mo mohlumi lutii, Niimpa nunu so assuale hang miimapa lotejeda? 
MAT.20.7	Mohlu mohmi lutii, Niimpalukoda ngunumi kone tiirḛ ajhoma. Mo mohlumi lutii, Nunu tiirḛ robalu ho inge. 
MAT.20.8	Ho alyiñdalyi kukele, robalu ka atoh mohkiimi ka kalya bomi lutii, Ajho innii atañmi gyokuñ lala mohluka injomi bitoku. Kami jahokii biribiila, kapyo lohepa. 
MAT.20.9	Ho hiika gunta tangonii myodu hoka ajho koniibo ahkele, kone abimi denarii bitii. 
MAT.20.10	Siisi ajho jotu japa ka jokonii ahtii, mohlu hentii mohlumi abu yapa bilyi do hiila; hojalo mohlumi tiirḛ denarii sii bisu tiinii. 
MAT.20.11	Ho hiila bihañ kiile mohlu ude atoh mi budubude lutii, 
MAT.20.12	lubiidola, Siika kami japaka ahniiñsi gunta tahesii lyisu nenii, ho no ngunu mila mohmi ahiñpa khiila ngunu hutiina loteje miikiñdo hembiidola ho danyi bengko biidola miitiinii. 
MAT.20.13	 Hojalo mo lusitii mohluka punko hoka konemi, Ajiñsi, Ngo nunumi aya mapa miimasii; nunu ngiimi denarii pa talii matoha ehna? 
MAT.20.14	Labiihe niika injomi, ho ingeku; Ngo siika kamijami tiirḛ bichi hiila hentiiku nunumi ngo ne bichi. 
MAT.20.15	 Ngo nii miichi hiila hentii hiimi nunu ngiimi miike nente ma ha niihna ngiiko donii? Malo nunu ngiika hela laka biniiñmi kariñ dopo? 
MAT.20.16	 Hopa kamihii kapyo kendo, ho kapyohii kami kendo.
MAT.20.18	“Kato, ngunu Jerusalem ho chalyi; ho miyu ka Oho mi nyibu burii la pagenii atañmi nembi kendo, ho mohlu mohmi mendopa halii kendo, 
MAT.20.19	ho Midomiyu atañmi nembi kendo nyapa kiinedupa ho hike nendupa ho pogyañ ho leda kiine dupa, ho mo allo lohiñ niika hiiba ho turi kendoku.”
MAT.20.21	 Ho Jisu mohmi lutii, “No nii anna do?” Mo Jisu mi lutii, “Hiila lutope siika ngiika wiinga anye mi, konemi niika lahbi dalyiho kone mi niika lahchi dalyiho piijoda dudopa, niika raddeganda ho.” 
MAT.20.22	 Hojalo Jisu lusitii, “No chinsu make no niihna kudonii hiila. Nunu tambo lakiñ dopeha Ngiika tango taniiñ mi?” Mohlu Jisu mi lutii, “Ngunu tambo lakiñdo.” 
MAT.20.23	 Jisu mohlumi lutii, “Nunu ngiika tango mi tala kendo, hojalo ngiika lahbi dalyiho ngiika lahchi dalyi hoka dusa niimi ngo lula kema, hojalo hiikahii hiipasii dokiñ donii hupana ngiika Aba miimyo bitiinii.” 
MAT.20.24	Ho midiñ alyañhe siimi tapa lala, mohlu siika anuabañ anye mi hadiitii. 
MAT.20.25	 Hojalo Jisu miilañrumi mohko gyolii lala ho lutii, “Nunu chindo Midomiyu atañ mika sangiibo mohlumi lumiñ biitola biidu, ho mohluka kaye miyuatañ mohlumi otority ho biitola dudu. 
MAT.20.26	 Si chulipa nunuka punkoho lyikiñmake; hojalo huna nunuka punkoho kaye japa dana donii hii miilañ rumi ihomiiho kendo lodake, 
MAT.20.27	ho hujalopa kapyopa danado nunuka punkoho hii nunuka miirapa lyikiñdo lodake; 
MAT.20.28	 sichuli miyu ka Oho tiirḛ miiho kopa ahmake miiho dupake ahnii, ho mohka sango mi abuje miyu mi tupya naniipa.”
MAT.20.30	Ho kato, michanii anye lembo aruñho dutii, mo anye Jisu impo biila do hiila tapa lala, gyuritii, “Ngiinyi mi arohpe, David ka Oho!” 
MAT.20.31	Miyu atañ mo anye mi gabiido, mo anye mi aduyo lutii; hojalo mo anye goro yapalya gyutii, “Attoh, Ngiinyi mi arohpe, David ka Oho!” 
MAT.20.32	Ho Jisu damo lala mo anye mi gyobiido, lubiidola, Ngiimi niinyipa nii miibi kencho hendu? 
MAT.20.33	Mo anye mohmi lutii, “Attoh, ngiinyi ka amee mi kappa kiine kupe.” 
MAT.20.34	Ho Jisu aroh biidola mo anye ka amee mi tenetii, ho ohepada mo anye kappa datiiku ho mohmi imbo montii.
MAT.21.2	mohlumi lubiido, “Niinyi ka pache dalyi daka lemba ho ahnge, ho niinyi gadoh dore rantola kappa kendoke, ho hiika agiñho atu miilañ, hiimi tapya biila so ngiiko boliibii. 
MAT.21.3	Mi matiirḛ niinyi mi hang taka lyimilo, niinyi luko tolya, ‘Attoh siimi anna doke’ ho mo nyibya loda nenkur bikiñ doke.” 
MAT.21.4	Siika lyiniiñsi nyibuhenii ka luniiñmi lyipe kiine dupa lyitii, lubiidola,
MAT.21.5	“Zayon ka nyimii wiinga atañmi lukoto,
MAT.21.5	kato, nunuka radde nunuko ahla doke,
MAT.21.5	yanu, ho gadoh ayoho dula,
MAT.21.5	ho gadoh atu ho, gadoh ka oho.”
MAT.21.6	Henjeajiñ anye ila Jisu ka luniiñ chulipa miitii; 
MAT.21.7	mo anye gadoh la gadoh ka atu mi bolii bitii, ho hiiko mohluka pulye tarii mi pyucha bitii, ho mo hiiko dutii. 
MAT.21.8	Abuya miyu mohluka pulye tarii mi lembo ho pyubitii, ho tange sannii halloh pala lala ho lembo ho hiimi tembitii 
MAT.21.9	 Ho miyuatañ mohka hata hoka innii atañ ho kiiliñ hoka imbo monii atañ gyutii, “Hosana David ka Oho mi! Lyanko kendo huna Attoh ka armyañ pa ahdonii! Hosana kahejami!” 
MAT.21.10	Ho mo Jerusalem ho ahkele, hikha citi hii rukha adu ritii, lubiidola, “Hupe si?” 
MAT.21.11	 Ho miyuatañ lutii, “Siikasi nyibuhenii Jisu hiike Galili daka Nazaret hokii.”
MAT.21.13	Mo mohlumi lutii, “Hiila ketola do, ‘Ngiika ude mi kuko ude hiila ke lukiñ donii’; hojalo nunu siimi diipyo niika dukuñ miru pa miibii donii.”
MAT.21.14	Ho micha la liicha nyi mohko ahtii piniiude ho, ho mo miipya bitii mo anye mi. 
MAT.21.15	 Hojalo nyibu burii atañ la pagenii atañ mohka aya miigo miiniiñmi kappa lala, ho himme atañka piniiude hoka gyuniiñ mi, “Hosana David ka Oho mi!” mohlu hadiitii; 
MAT.21.16	ho mohlu mohmi lutii, “No tapa doha siika atañsi nii lunyada?” Ho Jisu mohlumi lutii, “Ḛh; nunu ronge hetḛr rika matopo,”
MAT.21.16	“himme la wiinga ajañ ka aguñ loke
MAT.21.16	mo assañ sandrḛ kiine kendonii”?
MAT.21.18	Aro konchiho, mo citi ho ahkur kula dokula, mo apiñ hayatii. 
MAT.21.19	Ho taro sannii mi katula lembo aruñho kappa lala mo hiika aruñho ahtii, ho hiiko hang kappa matii annii kontiisii. Ho mo lutii hiimi, “Ronge hetḛr hiira ahee hiliñ kulya yo niiko hokii!” Ho taro sannii ohepada sengi datii. 
MAT.21.20	 Hiimi henjeajiñ atañ kappa lala aluñ nyatii, lubiidola, “Niihtañpa taro sannii ohepada sengi dane?” 
MAT.21.21	 Ho Jisu mohlumi lukotii, “Jijeloda, Ngo nunumi lukoso, nunu matiirḛ henje dokoda ho hemmo makoda, nunu taro sannii mika miiniiñ kontii mapa, nunu siika putoo siimi jalo ludo koda, ‘Sokii duhila yasie siimie ho duhahe,’ hii hiila lyikiñdo. 
MAT.21.22	 Ho nunuka kuniiñ ho nii jalo kuchi, nunu hiimi pakiñ doke, nunu matiirḛ henje dokoda.”
MAT.21.24	Jisu mohlumi lusitii, “Ngo tiirḛ nunumi gonge taka talyi; ho nunu matiirḛ ngiimi luko lyimilo, ho ngotiirḛ nunumi luko talyi nii otority la ngo siika atañmi miidu hiila. 
MAT.21.25	Jon ka baptisma biniiñsi, hokoda nohkii pe? Dariiganda hokii ha malo miyu kokiiha?” Ho mohlu kone anyañ mi taka siitii, “Ngunu matiirḛ ‘Dariiganda hokii’ ludokoda, mo ngunumi lukiñdo, hokoda niimpa nunu mohmi henje nyama?” 
MAT.21.26	Ho ngunu matiirḛ ludokoda, Miyu kokii, ngunu miyu atañmi biisodo; niimpalukoda hikha miyuatañ Jon mi nyibuhenii lunyada. 
MAT.21.27	Hopa mohlu Jisu mi lukotii, “Ngunu chima.” Ho Jisu mohlumi lutii, “Ngo tiirḛ nunumi luko tama nii otority la ngo siika atañmi miidu hiila.
MAT.21.29	Ho mo lusitii, ‘Ngo intema’; hojalo kami ho mo henkur lala ho intii. 
MAT.21.30	Ho mo anye niiko ahtii ho hiimi tiirḛ lutii; ho mo lukotii, ‘Ngo inchike, tonsḛrbo,’ hojalo imatii. 
MAT.21.31	Siika anye sokii hu aba ka heniiñ chulipa miitii?” mohlu lutii, “Kapyobo.” Jisu mohlumi lutii, Jijeloda, Ngo nunumi lukoso, biijokajo myanii la pfyoaridiisunii atañ nunumi impyo yapa Pinii ka raddeganda ho indoke. 
MAT.21.32	 Niimpalukoda Jon nunuko denki ka lembo mi pakiñ hatii, ho nunu mohmi henje matii, hojalo biijokajo myanii la pfyoaridusubo atañ henje nyatii mohmi; ho nunu mohmi kapa lala tiirḛ, nunu kami kalo lohepa henkur ma ho mohmi henje nyama.
MAT.21.34	 Ahee hidu myodu ahku kiile, mo mohka miira atañmi kiiniñ biido miidolyanii atañko, mohka ahee mi pubbii hiila; 
MAT.21.35	ho miidolyanii atañ mohka miira atañmi sebiila ho higor patii, kone mi mentii, ho konemi yalañ kutii. 
MAT.21.36	Hiira tongelya miira atañmi mo kiiniñtii, kapyo hokiimi abuyapa; ho mohlu mohlumi tiirḛ hiira miitii. 
MAT.21.37	Kami kalo ho mo mohka oho mi kiiniñtii mohluko, lubiidola, Mohlu ngiika oho mi khiinedo. 
MAT.21.38	Hojalo miidolyanii atañ oho mi kappa lala, mohlu lusu nyatii, Sike pensikosabo; kiije, mohmi mempasa ho mohka biisa niimi ngunu biisa. 
MAT.21.39	Ho mohlu mohmi latu lala ho robalu ka agoho jopa limbiido, ho mohmi mentii. 
MAT.21.40	Ho robalu ka atoh ahdo kukoda, niihpe miikiñ donii hiika miidolyanii atañmi? 
MAT.21.41	 Mohlu mohmi lutii, “Mo hiika diimmah atañmi hempḛr herupa siidopa miikiñdo, ho robalu mi tongelya miidolyanii atañmi bikiñdo huna myodu ho ahee bidonii.”
MAT.21.42	Ude miinii ka yalañ kakhu hii
MAT.21.42	siirañ rañtupa dukiñ doke;
MAT.21.42	siikasi Attoh ka miiniiñke,
MAT.21.42	ho hiikahii ngunu kata ho hempḛr kapyodo?
MAT.21.43	Hopa Ngo nunumi lukoso, Pinii ka raddeganda mi nunukokii labii kendo kuke ho nii ganda na ahee hiliñ donii hiimi bikiñdo. 
MAT.21.44	“Ho huna siika yalañ so giihi talyinii chomiichoka kendoke; hojalo hiika hii nii hona giihi talyi nii, hiika hiimi giipi lobii kendo.”
MAT.21.45	Nyibu burii la Parisi atañ siika lutiñnaniiñ mi tapa lala, mohlu talatii siika luniiñsi mohlumi ludo hiila. 
MAT.21.46	Hojalo mohlu mohmi pattiih bopa henka lala, mohlu miyu danii atañmi biisotii, niimpalukoda mohlu mohmi nyibuhenii hiila khiitii.
MAT.22.2	Dariiganda ka raddeganda mi khiitiñ nando koda radde ka mohka wiinga paka mihie lahbi lyiho hoka diigo honiiñ chitañdo, 
MAT.22.3	 ho mo mohka miira atañmi kiiniñtii hutii mina mihie lalyi hoka diigo diisa hiila gyotiinii hiimi gyobii hiila; hojalo mohlu ahnya matii. 
MAT.22.4	Hiira mo koneya miirami kiiniñ biido, lubiidola, Hutii mina gyotiinii hiimi lukohe, kato, ngo nunupa henju tiike alyiñapiñ dudupa, ngiika siihhiibo la ngiika siibuñ atu babu jami patiike, ho kapane henju tiike; ahto mihie lalyi hoka diigo diikoso. 
MAT.22.5	Hojalo mohlu hiimi tamkalo mapa ho inya tiiku, kone mohka aji ho, ho tange hii mohluka kiiri miiko ho, 
MAT.22.6	ho tange mohluka miira atañmi setu lala, hiinyañ mohi miipyutii, ho mohlumi mentii. 
MAT.22.7	Radde hadiitii, ho mo mohka sipahi atañmi kiiniñ lala ho hiika menii atañmi mensi biido ho mohluka citi mi yamu hompatii. 
MAT.22.8	Ho mo lutii mohka miira atañmi, Mihie lasa niisi henju tiike, hojalo hutii mina gyotonii hii khiiko dupa lyimake. 
MAT.22.9	Hopa inge lengobyagoho, ho mihie lalyi hoka diigo diidupa niimkane no gyola kendo kappa nii hemi gyobii. 
MAT.22.10	 Ho hiika miira atañ lembo ila ho humina mohlu kappa tiinii hikha gyotii, denki miilañ ho demma miilañmi; hopa mihie lalyi hoka diigo diikoho poteje nyibo ahtola dutii.
MAT.22.11	Hojalo ahto laka nyibo dunii atañmi radde kadi kiile, mo kappatii miyu kone mihie lalyi hoka giiju mi giimapa; 
MAT.22.12	 ho mo mohmi lutii, Ajiñsi, niihtañpa no mihie lalyi hoka giiju mi giimapa so ahdu? Ho mo hang luko lamatii. 
MAT.22.13	 Ho radde lutii kalyañ laka danii atañmi, Mohka alih alah nyimi rato, ho kamoramba doko jopa liito; hiiko miyu khela ho mohluka aih nyensu la dokiñ doke. 
MAT.22.14	Niimpalukoda abuje gyoliitii, hojalo kahe konii chesu.
MAT.22.16	Ho mohlu mohluka henjeajiñ atañmi mohko kiiniñtii, Herod agiñho, lubiidola, “Tonsḛrbo, ngunu chindo no jije, ho Pinii ka lembo mi jije loda lukodo, ho miyu mi hang henama; niimpalukoda no miyu ka mingotamo mi hang henama. 
MAT.22.17	Lukope ngunumi, hokoda, no nii hiila hendo. Kesar mika biijokajo biniiñ si bidi kopeha, malo bikha dopeha?” 
MAT.22.18	Hojalo Jisu, mohlu nii lupa ludo hiimi chimbii tola, lutii, “Niimpa ngiimi tenkadu, nunu apukahi atañ? 
MAT.22.19	Ngiimi biijokajo bisanii tiicko mi kakiñpe.” Ho mohlu posapere biilii bitii. 
MAT.22.20	Ho Jisu mohlumi lutii, “Hu chitañdo si, ho siika miichiniisi hupe?” 
MAT.22.21	 Mohlu lutii, Kesar kiicho. Ho mo mohlumi lutii, Hopa drih atañ Kesar kiimilo Kesar mi bito, ho Pinii ka drih atañmi Pinii mi bito. 
MAT.22.22	Siimi mohlu tapa lala, mohlu aluñtii; ho mohlu mohmi apa tela ho intiiku.
MAT.22.24	lubiidola, Tonsḛrbo, Mose lutii, Miyu matiirḛ siido koda, mohkii himme oho nyima koda, mohka anu mihie biisi kendo loda, ho mohka abañpa himme oho sucha bikiñdo. 
MAT.22.25	Siisi ngunuko anuabañ kanuhe dutii; kapyo jahii mihie latii, ho shiitii, ho himme oho nyimapa mohka mihie mi mohka anu mi apabitii. 
MAT.22.26	Hii chulipa anyenii ho hingenii, hikha midiñkanu lohepa. 
MAT.22.27	Miilañ ruka hiiba ho, annii akha shiitiiku. 
MAT.22.28	Hiikohopa, turiturku lyiho, midiñkanuhe hokii huka mihie pa lyikiñdo? Niimpalukoda miilañru mohmi biitii.
MAT.22.29	Hojalo Jisu mohlumi lusitii, Nunu lukha doke, niimpalukoda nunu piniipota mitrḛ chima, ho Pinii ka harchichike mitrḛ. 
MAT.22.30	Niimpalukoda turiturku lyikuho mohlu mihie lakiñma ho milo tiirḛ inkiñma, hojalo miidopopi chuli dariiganda ho dakiñdo. 
MAT.22.31	Ho shiinii atañka turiturku saniimi, nunu rika matopo nii hiilana Pinii nunumi lutola donii, 
MAT.22.32	Ngo Abraham ka Pinii ke, ho Isak ka Pinii, ho Jakob ka Pinii? Mo shiinii atañka Pinii make, hojalo turnii atañ kiike. 
MAT.22.33	 Ho miyuatañ siimi tapa lala, mohlu hemur nyatii mohka tonsḛr niimi.
MAT.22.35	 Ho mohluka apur hokii kone, dapochenii, mohmi gonge takatii, mohmi tenkala. 
MAT.22.36	“Tonsḛrbo, nii bope dapo hoka kaheja lujubiniiñ?” 
MAT.22.37	Ho mo mohmi lutii, “No Attoh niika Pinii mi hikha niika ahha lo hentolya, ho hikha niika yallolo, ho hikha niika punyulo. 
MAT.22.38	Sike kaheja ho kapyoja lujubiniiñ. 
MAT.22.39	 Ho anyenii hiila ke, Nunu atoh ariapii mi atoh mika henchañho hentolya. 
MAT.22.40	Siika lujubiniiñ gonye so hikha dapo la nyibuhenii atañ hengiñ nandu.”
MAT.22.42	lubiidola, “Nii hiila nunu hendo Kristo mi? Huka oho pe mo?” Mohlu mohmi lutii, “David ka oho.” 
MAT.22.43	Mo mohlumi lutii, Niihtañ pa hokoda David, yajiyallo lo harolupa kotola, gyotii mohmi Attoh, lubiidola,
MAT.22.44	ngiika lahbi alah duto
MAT.22.44	nii dahepa Ngo niika ahha-banii mi niika liidi ho atii tama?
MAT.22.45	David matiirḛ mohmi Attoh hiila gyodo koda, niihtañpa mo mohka oho pa lyila kendo? 
MAT.22.46	 Ho kone hetrḛ mohmi aguñ gonge tiirḛ lusi lamatii, ho hiika allo hokii kone hetrḛ haro nyaku matii mohmi taka latrḛ taka dupa.
MAT.23.1	Ho Jisu miyuatañ mila ho mohka henjeajiñ atañmi lutii, 
MAT.23.2	Pagenii atañ la Parisi atañ Mose ka dukoho du; 
MAT.23.3	hopa mohlu nii hiila nunumi tonsḛrdo hiimi miito, hojalo mohluka miiniiñmi miiyo; niimpalukoda mohlu tonsḛr khenyo siida, hojalo miila miinya ma. 
MAT.23.4	 Mohlu hempḛr hiigii aie aba da, bala madopa, ho hiimi miyu ka dinta ho aba lala, hojalo mohlu hiimi lahchi ohe tiirḛ tenka moma 
MAT.23.5	Mohluka hikha mohluka miiniiñmi miyu atañmi miikiñla miida; niimpalukoda mohluka tiiriipappi miya peropa giitola ho jilya mitrḛ sobbe dopa giitola, 
MAT.23.6	 ho mohlu khiiniiñ duko dunañla lyidu butii apiñ diilyiho ho sinagog ho duko ayajaho dunañ la, 
MAT.23.7	ho biijḛr liipa ho khiiko nala, ho miyu atañlo tonsḛrbo hiila gyoko nala danyada. 
MAT.23.8	 Hojalo nunu tonsḛrbo hiila gyoko lyayo, niimpalukoda nunukii tonsḛrbo kone siike dusu dunii, ho nunu hikha anu barmiike. 
MAT.23.9	Ho kiiddiapiñ so miyu kone mitrḛ aba hiila gyolya yo, niimpalukoda nunukii Aba kone siike dunii, dariiganda daka duniibo. 
MAT.23.10	Atoh hiila tiirḛ gyolyayo, niimpalukoda nunukii atoh kone siike dunii, Kristo. 
MAT.23.11	 Huna nunuka punkoho kaye japa dunii hii nunuka miirapa lyikiñdo; 
MAT.23.12	 hujalopa atoh mi kaye miisu talyi hiimi atu miilo kendo, ho hujalopa atoh mi atu hensu talyi hiimi kahe miicha kendo.
MAT.23.14	Aiya hiila niimi hembido, pagenii atañ la Parisi atañ, apukahi! niimpalukoda nunu hiimie atañka ude mi diiluñ luluñda ho obyo pa kuniiñ mi kukiñ biidola; hopa nunu uroyapa halii kokiñdo. 
MAT.23.15	 Aiya la hembido nunumi! pagenii atañ la Parisi atañ, apukahi! niimpalukoda nunu miyu kone mi nunu ahiñpa miidupa kiiddi la yapuñ mi kone miida, ho hii nunu ahiñ paka lyilyi kuho, nunu mohmi nunu mitrḛ ronye uro yapa yamuganda ka oho pa miibiida.
MAT.23.17	Nunu micha piicha atañ! Niihpe kaye yanii, ayyiñ peha malo piniiude peha ayyiñ mika darii giiniisi? 
MAT.23.18	Ho nunu luda, mi kone matiirḛ agyañ mi hemme hiita nando koda, hii hang ma; kone matiirḛ agyañ hoka ahmiñayiñ mi hemme hiita nando koda, hii mohka hemme niimi miikiñdo loda. 
MAT.23.19	Nunu micha miyuatañ! Niihpe kaye yanii, ahmiñayiñ siya peha malo agyañ siya peha ahmiñayiñ mika darii miiniiñsi? 
MAT.23.20	Hopa huna agyañ mi hemme hiita nandonii, hii hoka hikha drih doniimi hemme hiita nando; 
MAT.23.21	ho huna piniiude mi hemme hiita nandonii, hii hiiko hoka dunii miilañmi hemme hiita nando; 
MAT.23.22	ho huna dariiganda mi hemme nandonii, hii Pinii duta naniimi ho hoka duniimi hemme hiita nando.
MAT.23.24	Nunu micha lembo pagiinii atañ, tamie yamiya niikhu lilala ho uth miya annii daniiñ!
MAT.23.26	Nunu micha Parisi atañ! Kapyo pa turla la pakoo nyika ura miya ase torañ, ago mitrḛ darii siidopa
MAT.23.28	Hiichulipa nunu tiirḛ miyu kata agoho denki kappa siido, hojalo nunuka uraho poteje apukahi ho ingyamiigya giido.
MAT.23.30	lubiidola, ‘Ngunu matiirḛ ngunuka aba-apa atañ agiñho santii koda, ngunu mohluka nyibuhenii atañ mika melyi ho membo diima.’ 
MAT.23.31	Hii chulipa nunu atoh atoh haki bisuda, hutiina nyibuhenii atañmi mentiinii nunu hiika oho hiila. 
MAT.23.32	Miipe binge, hokoda, nunuka aba-apa ka miingomi. 
MAT.23.33	 Nunu tabu, nunu lyolyichochi, niihtañpa nunu yamuganda hoka alii kosanii hokii hargiipa? 
MAT.23.35	 hopa nunuko ahkuñ kendo hikha kiiddiapiñ hoka denki miyuatañ mika menniiñ he, lugo giimanii Abel kokii khiiri biila Barakiah ka oho Zakariah ka shiiniiñ lohepa, humina nunu dariinenchañ la agyañ ka punkoho mentiinii 
MAT.23.36	 Jijeloda, Ngo nunumi lukoso, hikha siika atañsi siika santuñ rongeso ahkiñ doke.
MAT.23.38	Kato, nunuka ude mi arapa apabikiñ doke. 
MAT.23.39	Niimpalukoda Ngo nunumi lukoso, nunu hiira ngiimi kappa kemake, nii dahepa nunu lutema, Lyanko kendo hii huna Attoh ka armyañ pa ahdonii.”
MAT.24.2	 Hojalo mo mohlumi lukotii, “Nunu hikha siika atañmi kappa do, kappa maha ehna? Jijeloda, Ngo nunumi lukoso, so yalañ puhe tiirḛ yalañ puheka hahoho dokiñ kuma, hiikahii giipa loko mapa.”
MAT.24.4	Ho Jisu mohlumi lukotii, Hendi tolya nunu kone lotrḛ ngogii kolyayo. 
MAT.24.5	 Niimpalukoda abuje ngiika armyañ pa ahkiñdo, lubiidola, Ngo kristoke, ho mohlu abujemi ngogii kendo. 
MAT.24.6	Ho nunu gyambo pasu niimi ho gyambo pasudo hiila tapa kendo; kato nunu ahialuñ nyayo; niimpalukoda hiila lyikiñdo lodake, hojalo anya nyanja sanii ahma ranke. 
MAT.24.7	Niimpalukoda ganda ponge hii ganda ponge mi parii kendo, ho raddeganda hii raddeganda konemi, ho diime ahkiñdo ho myobu huniiñ hii ganda siiko abi hukiñ doke: 
MAT.24.8	hikha siika atañsi hojalo chunchi akhii chiri biiniiñ hiilyañ pasuke.
MAT.24.10	Ho abuje henje kumapa miikiñdo, ho kone anyañmi talubalo siikiñdo, ho kone anyañmi kasu kema. 
MAT.24.11	Ho abuje amuhpaka nyibuhenii duri kendo ho abujemi ngogii kendo. 
MAT.24.12	Ho diimmah hii abuyaya kendo, miyu atañka hensunii lama lyukiñdo. 
MAT.24.13	 Hojalo huna kamikalo lohepa pigii talyinii hii lyangur kokiñdo. 
MAT.24.14	 Ho siika raddeganda ka ayapuyu mi hikha kiiddi dotrḛ ho tonsḛr khenyo kendo, hikha ganda atañmi luko lugiñ naniiñpa; hosu kamikalo hii ahkiñ siidonii.
MAT.24.15	Hopa niida nunu biisokacho jirara kappa talyi nyibuhenii Daniel ka darii lengoho dala luniiñ hiilyañ kendo, (riniibo atañ tachiñ nyato), 
MAT.24.16	ho Judia hoka dunii atañmi putoo ho harcha giike nento; 
MAT.24.17	 ude mantu hoka danii akañho tonya kuyo drih pachi laliñ budupa ude ura hokii; 
MAT.24.18	ho huna ajiho danii hiitḛr ahkur kuyo tarii mi la talyiku hiila. 
MAT.24.19	 Ho aiya hiila hembido wiinga ajañ biito laka duniiñ atañpa hiika allo ho! 
MAT.24.20	Kuto niika hargii niimi dorii piilo ho lyike neyo malo dumoalo hotiirḛ. 
MAT.24.21	 Niimpalukoda hempḛr hentḛrkanyi dokiñ doke, Pinii ka puliñ biihokii siilo lohe paka lyika manii, ma, ronge hetḛr lyikiñ mata. 
MAT.24.22	Ho hiika allo mi matiirḛ tudii dopa miima tiikoda, miyu kone mitrḛ lyangur lakiñ matii; hojalopa kahe konii atañ kiipa allo mi tudii dopa miibitii. 
MAT.24.23	Ho mi kone matiirḛ nunumi lulyi milo, Kato, Sike Kristo! malo Inka sike mo! hiimi henje lyayo. 
MAT.24.24	Niimpalukoda amuh Kristo ho amuh nyibuhenii hiila duri kendo ho kaye kagiñnanii la kahotamo miikiñ kendo, ngogya giidupa hiila, miila dokoda, kahenii atañmi. 
MAT.24.25	Tageto, Ngo nunumi luko lumyo biilyi ke. 
MAT.24.26	 Hopa, mohlu matiirḛ nunumi lulyi milo, kato, mo siikhii sumu gandasi da, ho ilyayo; mohlu matiirḛ lulyi milo, Kato, mo chidiika ura si du, hiimi taje lyayo. 
MAT.24.27	Niimpalukoda dolya danyichaggo dalyiho byodo koda danyiaggo dalyi lohepa hutoh byodu, hiichuli kendo miyu ka Oho ka ahniiñ. 
MAT.24.28	 Nohjalo miyu shiima dochi, hiiko piigeen puwa atañ gokuñ hadu.
MAT.24.30	 hiikahiiba ho miyu ka Oho ka kagiñnanii hii yapuñho dari kendo, ho hikha kiiddiapiñ daka halu atañ heru nyakiñdo, ho mohlu miyu ka Oho mi yapuñ daka jomii ho harchichike ka agiñho huda khada ahla doniimi kappa kendo; 
MAT.24.31	 ho mo mohka miidopopi atañmi hempḛr goropa siirii mubii dola kiiniñ kendo, ho mohlu mohka kahenii atañmi hikha khonchañ hokiimi gyokuñ kendo, yapuñ pache hokii pache dalyi lohepa.
MAT.24.32	Taro sannii hokii siika drih mi chingiito: halloh giiliñ dalyi ho annii saliñ niimi kappa dala la, nunu chindu darupiilo ahlyi ku hiila. 
MAT.24.33	Hii chulipa, niida nunu hikha siika drih siimi kappa talyi, nunu chintolya mo aruñho daku, hagya aruñ jaho. 
MAT.24.34	 Jijeloda, Ngo nunumi lukoso, siika santuñ ronge si santḛr kemma ke niida lohepa siika drih si lyitema. 
MAT.24.35	 Dariiganda la kiiddiapiñ nyi lyukiñdo, hojalo ngiika aguñ luniiñ hii lyukiñ make.
MAT.24.37	Niitañpa Noah ka myodu ho lyine, hii chuli kendo Miyu ka Oho ka ahniiñ hii. 
MAT.24.38	Niimpalukoda hiika allo ho yasie tuha marañpa mohlu diila ho talha miitii, mihie lala ho millo ayañla miitii, Noah ka hulu ura ho amiñ dayemi, 
MAT.24.39	ho nii dahepa yasie tuha matiirañ ho mohlumi ka hikha tubii mado rañ hemi mohlu chimatii, hii chuli kendo miyu ka Oho ka ahniiñ hii. 
MAT.24.40	 Ho miyu anye aji ho dakiñdo; kone mi ingii kendo ho kone mi apakendo. 
MAT.24.41	Annii akha anye yaperho du hula dakiñdo; kone mi ingii kendo ho kone mi apakendo. 
MAT.24.42	 Hopa hendila dato, niimpalukoda nunu chimake nii allo ho niika Attoh ahkiñdo. 
MAT.24.44	Hopa nunu tiirḛ hendila duto; niimpalukoda miyu ka Oho nunuka ahlyido hiila hemado arta ho ahkiñdo.
MAT.24.46	Lyanko kendo hiika miira hii humina mohka atoh ahkur lyikuho miigo miila dopa kappa kendonii. 
MAT.24.47	Jijeloda, Ngo nunumi lukoso, mo hikha mohka donii panii atañmi mohmi kabii kiine kendo. 
MAT.24.48	Hojalo hiika diimmah miira matiirḛ atoh atoh lusu dokoda, Ngiika atoh nyibya ahkiñ make, 
MAT.24.49	 ho mohka miira ahiñ miya miine dokoda, ho diibo tambola ow tanii atañ agiñho, 
MAT.24.50	hiika miira ka atoh mohka siilo ahlyido hiila hema doho ho myodu mika chima doho ahkiñdo, 
MAT.24.51	ho mohmi miikhiiñ
MAT.25.2	Mohlu yangohe piichatii, ho yangohe piibitii. 
MAT.25.3	Piicha atañ mohluka muru mika biilyiho, mohlu kutu jobii matii mohlupa; 
MAT.25.4	hojalo piibi atañ mohluka muru agiñho pinta ho kutu miilañ jobiitii. 
MAT.25.5	Mihielasabo atañ nyibya ahma lyinii, mohlu miilañru imi niitetii ho imi nyatii. 
MAT.25.6	Hojalopa ayohliipa ho gyuritii, Kato, mihielasabo! Ago linyato mohmi karii dupa. 
MAT.25.7	Ho hikha hiika nyimuñ atañ guritii ho mohluka muru atañmi tige nyatii. 
MAT.25.8	Ho piicha atañ lutii piibi atañmi, Ngunumi nunuka kutu eche bipe, niimpalukoda ngunuka muru si mipa miilyila. 
MAT.25.9	Hojalopa piibi atañ lusitii, Rongkoda ngunu pala ho nunu pala khe diima; pyunii bokoya ingela ho nunupa riibii tiika. 
MAT.25.10	Ho mohluka riidu paka inne ho, mihielasabo ahtiiku, ho hutiina henju nyatiinii hii mo agiñho ahbotii mihiemilo lasu lyiho hoka apiñ diikoho; ho alyeh mi miitiñ tiiku. 
MAT.25.11	 Dahidamo lala nyimuñ tange hiitiirḛ ahtiiku, lunyado, Attoh, attoh, ngunupa miiko tope. 
MAT.25.12	Hojalo mo lusitii, Jijeloda, Ngo nunumi lukoso, Ngo nunumi chimake. 
MAT.25.13	Hopa hendila dato, niimpalukoda nunu chimake allo mi ho myodu mitrḛ.
MAT.25.15	kone mi talents
MAT.25.16	Huna talents pengohe labii tiinii mo nyibya loda inkula ho hiilo kiiri miina nantii; ho mo pengohe abuyapa miiliñ biitii. 
MAT.25.17	Hii chulipa, talents penye labii botrḛ penye abuyapa miitii. 
MAT.25.18	Hojalopa huna talents pere kontii labii tiinii intiiku ho kiiddi hekko lala ho mohka atoh ka tiicko mi alitii. 
MAT.25.19	Siisi hempḛr myodu abuje hiiba ho hiika miira atañka atoh ahtiiku ho mohluka agiñho khiika siitiiku. 
MAT.25.20	Ho huna talents pengohe biitiinii hii ahtii, talents pengohe biibyañ liitii, lubiidola, Atoh, no ngiimi talents pengohe bi; si ngo pengohe talents abu dopa miibyañ tiike. 
MAT.25.21	Mohka atoh mohmi lutii, Aya miitii, denki ho lotii miira; no eche mitrḛ lotii biida, Ngo niimi abujemi kabii kiine talyi; kiije ahto niika atoh ka hempyo sokoso. 
MAT.25.22	Ho hiika talents penye biinii botrḛ aruñ ahhitii, lubiidola, Atoh, no ngiimi talents penye bihii; si ngo talents penye abuyapa miitii. 
MAT.25.23	Mohka atoh mohmi lutii, Aya miitii, denki ho lotii miira; no eche mitrḛ lotii biida, Ngo niimi abujemi kabii kiine talyi; kiije ahto niika atoh ka hempyo sokoso. 
MAT.25.24	Huna talent pere kontii biitii nii motrḛ aruñ ahhitii, lubiidola, Atoh, ngo chindu no luruluka miyu hiila, lilo mapa dola no amoo pidiñbo, ho no endi lilo mapa elyañ ladiñ laniibo; 
MAT.25.25	hopa ngo biisola, ho ngo ila ho niika talent mi kiiddi ho achuñto. Kato sike niikii. 
MAT.25.26	Ho mohka atoh mohmi lusitii, No diimmah ho assu miira! No chindo ngo lilo mapa dola amoo pidiñbo ho ngo endi liimapa elyañ ladiñ laniibo hiila? 
MAT.25.27	Hiila koda no ngiika tiicko mi kiirilya miina nantii koda, ho ngiika ahlyi kuho ngiimi ngiika tiicko agiñho atu lata la lado kupa. 
MAT.25.28	Hopa mohkokii talents mi latiiku, ho hiimi hiika pelyañhe biinii bomi bitii. 
MAT.25.29	 Niimpalukoda hukiina donii hiimi abuyaya bikiñdo, ho mohkii abuje dokiñdo; hojalo hukiina nyimanii, niihna mohko donii hiimi miilañ lara biikiñdo. 
MAT.25.30	 Ho piigoama nii miira mi kamoramba doko ho jopa liibiido; hiiko miyuatañ khela ho mohluka aih mi nyensu la dokiñdo.
MAT.25.32	Mohka hataho hikha ganda daka miyuatañ dakuñ kendo, ho mo nenkhu nenche kendo subuñ sornii ka subuñ mika siibiñ kokiika nenkhu nencha jaho, 
MAT.25.33	ho mo subuñmi mohka lahbi dalyiho atii kendo, ho siibiñ atañmi mohka lahchi dalyiho. 
MAT.25.34	Ho Radde mohka lahbi dalyi hoka danii atañmi lukiñdo, Ahto, ngiika Aba ka Lyaniiñ atañ, nunupaka dohadolo mika pulyi jaho hokii ka miimyo tola donii raddeganda mi labii heku; 
MAT.25.35	niimpalukoda ngiika haya lyiho no ngiimi diigo bihii, ngiika yasie tana lyiho no ngiimi yasie bihii, ngiika nyibo pa lyila ahlyi ho no ngiimi kariine, 
MAT.25.36	Ngo arapa dato ho no ngiimi pulye agii, ngo achihla doto no ngiimi kalyañ ha, ngo patiihude ho duto ho no ngiiko ahhii. 
MAT.25.37	Ho denki atañ mohmi luko lusi kendo, Attoh, niido ngunu niimi haya dopa kappa ho niimi diigo bihii, malo yasie tana lyiho ho niimi yasie bihii? 
MAT.25.38	Ho niido niimi ngunu nyibopa kappa ho niimi gyolii, malo arapa kappa ho niimi pulye agii? 
MAT.25.39	Ho niido ngunu niimi achih dopa kappa malo patiihude ho niimi kaha? 
MAT.25.40	Ho Radde mohlumi luko lusi kendo, Jijeloda, Ngo nunumi lukoso, nunuka siika khiima janii ngiika anubarmii atañ mika kalyañ nii hii, nunu ngiimi ke kalyañ donii. 
MAT.25.41	Hiika hiiba ho mo lukiñdo mohka lahchi dalyi hoka danii atañmi, Ngiiko hokii insa nyato, nunu bekonii atañ, yamu lyame lama lyako ho igii la mohka miidopopi atañ paka miimyo tola doko; 
MAT.25.42	niimpalukoda ngiika haya laka daho nunu ngiimi diigo bima, ngiika yasie tana lyiho nunu ngiimi yasie bima, 
MAT.25.43	Ngiika nyibopa daho nunu ngiimi gyoliima, arapa daho nunu ngiimi pulye agiima, achihla doto, patiihude ho duto ho nunu ngiimi kahama. 
MAT.25.44	Ho mo lutrḛ luko lusi kendo, Attoh, niido ngunu niimi haya dopa kappa to malo yasie tana dopa malo nyibopa malo arapa malo achih dopa malo pattiih udeho, ho niimi ngunu kalyañ mato? 
MAT.25.45	Ho mo lusi kendo mohlumi, Jijeloda, Ngo nunumi lukoso, nunu ngiika siika khiimaniija anubarmii kone mi kalyañ tama lutii koda hii ngiimi ke kalyañ tama lutiinii. 
MAT.25.46	Ho mohlu mungu mapa ka miikhiiñ ko gandaho inkiñdo, hojalo denki atañ santḛrlamanii sango dokoho.
MAT.26.2	“Nunu chindo allo lonye hiiba ho Impobiiniiñ dituñ sokiñdo, ho miyu ka Oho mi pogyañ lohe leda dopa nembi kendo.”
MAT.26.3	Ho nyibu burii atañ la miyu atañka amiabañ atañ dakuñ nyatii bukuñ nyibu ka raddeduko ho, humina Kaipas hiila gyotiinii, 
MAT.26.4	ho lukuñ siitii niitañpana Jisu mi amuhpa halii lala pattiih bochinii ho mohmi menchinii. 
MAT.26.5	Hojalo mohlu lutii, “Butiiapiñ diido homasa, hiilamakoda miyuatañ rukha adu nyakiñ doke.”
MAT.26.7	annii akha kone mohko ahtii alabaster pinchu ho hempḛr khiiniiñ kutu biitola, ho mo hiika hiimi Jisu ka dinta ho toputii, mohka diitananii ho dupa. 
MAT.26.8	Ho hiimi henjeajiñ atañ kappa lala, mohlu kakhatii, lubiidola, “Niimpa miilyi miipya danii? 
MAT.26.9	Siika kutu mi abuje tiicko pa pyula kendo, ho arroatu atañmi bila kentii.” 
MAT.26.10	Hojalo Jisu, siimi hempa biitola, mohlumi lutii, “Niimpa nunu annii akha mi ahiare miipada? Niimpalukoda mo ngiipa aya miigo miibida. 
MAT.26.11	Nunu agiñho kiirañ arroatu dakiñ doke, hojalo nunu ngiimi kiirañ kappa kemake. 
MAT.26.12	 Siika kutu mi ngiika apo topu biidola mo ngiimika alie lyiho hopake miimyo danii. 
MAT.26.13	Jijeloda, Ngo nunumi lukoso, nohjalo siika ayapuyu mi tonsḛrkhenyo talyi siika kiiddidotrḛ so, niihna mo miitiinii hiimi tiirḛ luko kendoke mohmi hempa hengi naniiñpa.”
MAT.26.15	mo lutii, “Nii bichi nunu ngiimi ngo matiirḛ Jisu mi nunumi nembi dokoda?” Ho mohlu mohmi rupu posa hikhañhe bitii. 
MAT.26.16	Ho hiika myodu jaho hokii mo myoduaya mela dotii mohmi talubalo dupa hiila.
MAT.26.18	 Mo lutii, “Citi ho miyu kone ko ahngela, ho mohmi lunge, ‘Tonsḛrbo ludo, ngiika myodu tunii dokuke; Ngo impobiiniiñ dituñmi niika ude ho ngiika henjeajiñ agiñho sochi.’” 
MAT.26.19	 Ho henjeajiñ atañ Jisu ka mohlumi luniiñ chulipa miitii, ho mohlu miimyotii impobiiniiñ dituñpa.
MAT.26.21	ho mohlu diila dopa, mo lutii, “Jijeloda, Ngo nunumi lukoso, nunu kokii kone ngiimi talubalo kendo.” 
MAT.26.22	Ho mohlu hempḛr heru nyatii, ho koneabi mohmi lutii, “Attoh ngo masuha?” 
MAT.26.23	Mo lukotii, “Hii mohka alah mi ngiika agiñho pakoo hoka niihi doniibo, ngiimi talubalo kendo. 
MAT.26.24	 Niimpalukoda miyu ka Oho hii nii hiila mohmi ketola do hiila lyikiñdo, hojalo hiika miyu mi aiya hiila hembido huna miyu ka Oho mi talubalo kendo nii! Hiika miyu pa wiinga buko matii koda ya aya yakiñne.” 
MAT.26.25	Judas, mohmika talubalobo, lutii, “Ngo masuha, Attoh?” Jisu mohmi lutii, No ludonii hiilasiilo.
MAT.26.27	Ho mo turla mi jolala, ho payapacho luku lala mohlumi bitii, lubiido, miilañru, siimi tanto; 
MAT.26.28	Niimpalukoda Siikasi ngiika hemmesiiniiñ ka ai ke, abuje miyuatañ paka bipa biniiñ mohluka ingyamiigya mi hello bina naniipa. 
MAT.26.29	Ngo nunumi lukoso Ngo hiira ronge hetḛr tante kuma siika roahee ka alha siimi hiika allo lohepa nii dahepa Ngo Aba ka raddeganda ho nunu agiñho nitipa tantema. 
MAT.26.30	 Ho mohlu bariebiisie sikulala, mohlu Olives Putoo ho chatii.
MAT.26.31	Ho Jisu mohlumi lutii, “Nunu miilañru hargii nyakiñdo ngiika piigopa siho ayohso; niimpalukoda hiila ketolado, ‘Ngo subuñ sornii bomi hichi, ho subuñ atañ harpya hasa nyakiñdo’. 
MAT.26.32	 Hojalo Ngo turiturku biikula, Ngo nunumi impyo yapa Galili ho inchi.” 
MAT.26.33	Pitar mohmi lutii, “Miilañru niika piigopa harja gussu nejalo, Ngo iche hetḛr hargii tama.” 
MAT.26.34	Jisu mohmi lutii, “Jijeloda, Ngo niimi lukoso, siho ayoh jaho, paro khoma rampa, no ngiimi rohiñhe mapah kendoke.” 
MAT.26.35	Pitar mohmi lutii, “Ngo niika agiñho siibii lyijalo, ngo niimi mapah tama.” Ho hiichuli pa hikha henjeajiñ atañ tiirḛ lutii.
MAT.26.37	Ho mo agiñho Pitar la Zebedi ka oho anye mi ingiitii, ho hempḛr heru ritii ho henga henkha ritii. 
MAT.26.38	 Ho mo mohlumi lutii, “Ngiika yallosi hempḛr herudo, siida tado niihtañ do; so dulya tolya, ho ngiika agiñho hurola dulyato.” 
MAT.26.39	 Ho ichuche ahhila mo kiiddi ho chukila ho kutii, “Ngiika Aba, miila kendo milo, siika turla siimi ngiimi impo biike nentope, hojalopa, ngiika hengko homapa, niika hengko hotiika.” 
MAT.26.40	Ho mo limbii kukele ho henjeajiñ atañmi imila dopa kappatii; ho mo lutii Pitar mi, “Oha, No gunta tahe hetrḛ hurola dula ma ha ngiika agiñho? 
MAT.26.41	 Hurola duto ho kuto nunuko tenkalarka ahma yapa; yajiyallo si tasu dope hensu do, hojalo asiialyo sike ajju donii.” 
MAT.26.42	 Hiira, ronye niipa, mo ahkula ho kutii, Ngiika Aba, siika heru hensa niisi mi ngo hemapa lyila kema milo niika henko ho lyida kiineto. 
MAT.26.43	Ho hiira rongeta mo linkutii ho mohlumi imila dopa kappatii, niimpalukoda mohluka amee hempḛr imi nantii. 
MAT.26.44	Hopa, mohlumi hiira apatela, mo ahkurla rohiñ niipa kutii, luniiñmi luti biidola. 
MAT.26.45	 Ho mo henjeajiñ atañ ko ahbiila ho mohlumi lutii, “Nunu siisi lohe imila dorañnii ho nunu hemmola dunii? Kato, myodu ahdo kuke; miyu ka Oho mi ingyamiigya miyu atañka alah ho talubalo tiikuke. 
MAT.26.46	Gurito, Kiije inkusa; kato, ngiimika talubalobo si hachokiilo.”
MAT.26.48	Siisi talubalobo mohlumi kakiñ kehotii, lubiidola, “Ngo humina mochu talyinii hiika miyu ke; mohmi latuto.” 
MAT.26.49	Ho mo Jisu ka aruñho ohepada ahtii ho lutii, “Ayasiidolo, Attoh!” Ho mohmi mochutii. 
MAT.26.50	 Jisu mohmi lutii, “Ajiñsi, niimpa nunu so da?” Ho mohlu aruñ ahhila ho Jisu mi alah gatu lala mohmi latutii. 
MAT.26.51	Ho kato, Jisu agiñ hoka dabo monii kone mohka alah lyuliñla ilyo mi seliñ lala, ho bukuñ nyibu ka miira mi tupa lilala, ho mohka yaroo mi papa lintii. 
MAT.26.52	 Ho Jisu mohmi lutii, “Niika ilyo mi hubyu ho liilii giitoku; niimpalukoda huna ilyo biinya danii hii ilyo hoke shiiha nyakiñ donii. 
MAT.26.53	Nunu hiila henduha Ngo ngiika Aba mi gyola kema hiila, ho mo ronge pada miidopopi tolyañ lenye mi abu yapa nembi diima hendoha? 
MAT.26.54	Hojalopa niihtañpa piniipota hoka donii hii lyipe kendo? hiimi lyipe kiine dupa hiila.” 
MAT.26.55	 Hiika myodu ho Jisu miyu atañmi lutii, “Nunu diipyo niimika miichañho miipa ahdunii, ilyo la gyambo pana naniimi biitola ngiimi latupa ahdunii? Allo loliñ karmyañmi ngo piniiude ho dula tonsḛrto, ho nunu ngiimi latuma. 
MAT.26.56	Hojalopa hikha siika lyiniiñsi, nyibuhenii atañka piniipota mi lyipe kiine dupa.” Ho hikha mohka henjeajiñ atañ mohmi apatela ho hargiinyatii
MAT.26.58	Hojalo Pitar adhopa mohmi injo montii, bukuñ nyibu ka lengo aruñ lohepa, ho uraho ahla mo dagur biinii agiñho dutii kamikalo lohe kadupa hiila. 
MAT.26.59	Siisi nyibu burii atañ la hikha bulyañ atañ Jisu mi mendupa hiila mohmika lugiñnanii koneja dokoda hiila mela dotii, 
MAT.26.60	hojalo mohlu kone hetḛr khiilii lamatii, abuje amuhpa haliinii ahnya siitii. Kamikalo jaho anye ahtii. 
MAT.26.61	 ho lutii, “Siika miyusi lune, ‘Ngo Pinii ka ude mi pyadu lakiñdo, ho allo lohiñ heho pencha lakiñdo.’” 
MAT.26.62	Ho bukuñ nyibu guritii, ho lutii, Niiko hang lusi sanii nyimaha? Si niihpe siika miyu atañka niimi ka halii niisi? 
MAT.26.63	 Hojalopa Jisu adumatii. Ho bukuñ nyibu mohmi lutii, “Ngo niimi turnii Pinii armyañ pa lyarlyike, ngunumi lukope no matiirḛ Kristo, Pinii ka Oho milo.” 
MAT.26.64	Jisu mohmi lutii, “No ludonii hiila siilo. Hojalopa ngo nunumi lukoso, siisikiija nunu miyu ka Oho mi Pinii ka lahbi alah ho dupa kappa kendo harchichike mi giitola, ho dariiganda daka jomii ho ahla dopa kappa kendo.” 
MAT.26.65	Ho bukuñ nyibu mohka tarii mi sarche siibiido, ho lutii, “Mo nipa dake. Niimpape ngunu hiira haki anna dorañnii? No siisi mohka nipa niimi tapa biine. 
MAT.26.66	Nii hiila ayakacho katii?” Mohlu lusitii, “Mo menko dopa lyidoke.” 
MAT.26.67	Ho mohlu Jisu ka nyimo ho chukḛr chuputii, ho mohmi kiibiido; ho tange mohmi pitatii, 
MAT.26.68	lubiido, Ngunumi Nyibuhenkato, no Kristo! Hupe si niimika kiiniibo?
MAT.26.69	Siisi Pitar byago ka agoho dutii. Ho nyimii miira mohka aruñ ahtii, ho lutii, “No tiirḛ Galili daka Jisu agiñho dane.” 
MAT.26.70	Hojalopa mo mapah tii hikha miyu ka hataho, lubiidola, “Ngo tachiñma no nii lusa niimipe ludanii.” 
MAT.26.71	Ho mo simbya ho linkele, miira koneya mohmi kappatii, ho mo lutii aruñare hoka danii atañmi, “Siika miyu sitrḛ Nazaret daka Jisu agiñho dabone.” 
MAT.26.72	Ho hiira mo mapahtii hemme biidola, “Ngo kachiñ makeya siika miyumi.” 
MAT.26.73	Iche dahidamo lala aruñare hoka danii atañ ahbiila ho lutii Pitar mi, “Notiirḛ mohluka agiñ hoka dabo monii koneke, niimpalukoda niika luniiñlo no talubalo siibiido.” 
MAT.26.74	Ho mo atoh besu biidola ho hemme biidola lutii, “Ngo siika miyu mi kachiñ make ya.” Ho ohepada paro khoridatii. 
MAT.26.75	 Ho Pitar Jisu ka luniiñmi hempa ritii, “Paro khoma rampa, no ngiimi rohiñhe mapah kendo.” Ho mo hempḛr uropa khejo biila intiiku.
MAT.27.2	ho mohlu mohmi rala la ho agoho lingiila ho mohmi Pailet govonor ko nembitii.
MAT.27.4	lubiidola, “Ngo miigyatii diigolugo giima niimika talubalo niisi.” Mohlu lutii, “Hiimi ngunu nii chindo? Niika henko siitiika.” 
MAT.27.5	Ho rupu posa mi piniiude ho ripa lobi tekula, mo intiiku; ho mo inkula atoh hosḛr siitii. 
MAT.27.6	Hojalopa nyibu burii atañ, rupu posa mi lala la, lutii, “Siimi yadiñ ho atii tiiku lakiñ kumake, niimpalukoda siikasi ai ka arie ke.” 
MAT.27.7	Hopa mohlu lusu kulala, ho hiika hiilo piichañ puniika balumi riitii, nyibo miyu atañmi alie kopa. 
MAT.27.8	Hopa hiika balu mi siilo jalopa Ai ka Balu hiila lubiida. 
MAT.27.9	Ho nyibuhenii Jeremiah ka luto laka donii hii lyipela lyitii, lubiidola, “Ho mohlu rupu posa hikhañ hemi latii, mohka arie paka laniiñ mi, hiika arie hii Isrel ka oho atañka atiibiniiñ, 
MAT.27.10	ho mohlu hiimi piichañ punii ka balu ariepa bitii, Attoh ka ngiimi kakiñnii chulipa.”
MAT.27.12	Hojalopa mohmi nyibu burii atañ la amiabañ atañ halii biisudo, mo hang lusimatii. 
MAT.27.13	Ho Pailet mohmi lutii, “No tapa mapo ne drihmi mohlu halii biido?” 
MAT.27.14	Hojalopa mo mohmi hang lusi ma, gonge mitrḛ lulima; hopa govonor hempḛr hemurtii.
MAT.27.15	Siisi dituñ sodu ho govonor pattiih tungko nii hokii kone mi apalila miiju dotii humina mohlu luchinii. 
MAT.27.16	Ho mohluko hempḛr ingyamiigyanii pattiih tunkonii kone dutii, Barabas hiila. 
MAT.27.17	Ho mohlu dakuñ nyatii, Pailet mohlumi lutii, “Humi nunu ngiimi nunupa apa kencho hiila hendo, Barabas miha malo Jisu miha humina Kristo la ludanii?” 
MAT.27.18	Niimpalukoda mo chintii siikasi mohlu kariñla mohmi bolii bitii hiila. 
MAT.27.19	 Hiikahaho ho, mo ayakacho kako duta naniiñho durañpa, mohka mihie mohmi puyu biliitii, “Hiika denki miyu mi hangja miiyo, niimpalukoda hiika miyu pa ngo ano heru hembi teke siyo emmakoho.” 
MAT.27.20	Siisi nyibu burii atañ la amiabañ atañ miyu atañmi lurutii Barabas mi kuto ho Jisu mi mento hiila. 
MAT.27.21	 Govonor hiira mohlumi lutii, “Siika anye sokii humi nunu ngiimi nunupa apa kencho hiila hendo?” Ho mohlu lutii, “Barabas mi.” 
MAT.27.22	Pailet mohlumi lutii, “Hokoda ngiimi nii miikiñ cho hiila hendo Jisu mi humina Kristo la ludanii?” Mohlu hikha lutii, “Mohmi leda lala mento.” 
MAT.27.23	Ho mo lutii, “Niimpa, mo nii miigya tola?” Hojalopa mohlu uroyapa gyutii, “Mohmi leda lala mento.”
MAT.27.24	Hopa Pailet hang luliñ biimalyi hiila kalala, hojalo chesu resuya lupa biichi helala, mo yasie jolala miyu atañka kadopa alah hasutii, lubiidola, “Siika miyu ka siiko ho ngo luta kote make ah; nunu henko siitiika.” 
MAT.27.25	 Ho hikha miyuatañ lusitii, “Mohka shiiniiñ mi ngunuko ho ngunuka oho atañko khiilii tope!” 
MAT.27.26	Ho mo Barabas mi mohlupa apalintii, ho Jisu mi higor pala la, mohmi leda lala menke nendupa nembitii.
MAT.27.28	Ho mohlu Jisu ka abitarii mi khepa lala ho lanchañkoma pulye bereya mohmi agiitii, 
MAT.27.29	ho taremi radde giiju hiilyañ hikhii lala mohlu mohka dinta ho kheliitii, ho lahbi alah ho pemu buhe bitii. Ho mohka hataho liibañ khanga tola dula mohmi somiñ biido, lubiidola, “Gyutii, Jew atañka radde!” 
MAT.27.30	Ho mohlu mohmi chukḛr chuputii, ho pemu mi lala la mohka dinta ho hibiido. 
MAT.27.31	Ho mohmi nyapa koya miilala, mohlu mohka pulye giiniimi tiipatii, ho mohka pulye mi mohmi agiitii, ho mohmi ingiitii leda lala mendupa.
MAT.27.33	 Ho mohlu Golgota luniiñ gandaho ahchi kula la (Hiika luniiñ hii allo dinkhu ka ganda), 
MAT.27.34	mohlu mohmi roalha tantote bitii, arpḛr miiyonii; hojalo mo hiimi tangka lala, mo hiimi tamatii. 
MAT.27.35	Ho mohlu Jisu mi leda kulala, ho mohka pulye mi mohluka punkoho sarche siitii pota tuka siibii dola; 
MAT.27.36	ho mohlu duha nyatii ho hiiko mohmi kahlyala dutii. 
MAT.27.37	Ho mohka dinta ayoho mohlu mohmika halii laka keniiñhii, hiila ketola dotii, “Siikasi Jisu Jew atañka Radde.” 
MAT.27.38	Ho diipyonii anye miilañmi mo agiñho ledatii, kone mi lahbi dalyiho kone mi lahchi dalyi. 
MAT.27.39	Ho hoka impo biinii atañ mohmi ngarpa nyatii, mohluka adiñ mi dimpi biidola 
MAT.27.40	 ho lubiidola, “No piniiude mi pyadu lolala ho allo lohiñ niiho pencha kendo hiibii lyila, atoh miya lyangur siito tiikiilo! No matiirḛ Pinii Oho milo, pogyañ hokii akañ so totoku.” 
MAT.27.41	Hii chulipa nyibu burii atañ tiirḛ, pagenii atañ la amiabañ atañ agiñho, mohmi nyapa koyatii, lubiidola, 
MAT.27.42	Mo mihmi lyangur biine; mo atoh mi lyangur siila mayu ha. Mo Isrel ka Radde; mohmi siisi pogyañ hokii akañ so toke nento, ho ngunu mohmi henje talyi. 
MAT.27.43	Mo Pinii mi henjeda; Pinii mi mohmi siisi tupya kiineto, mo matiirḛ mohmi anna dokoda; niimpalukoda mo lutii, Ngo Pinii ka Oho ke. 
MAT.27.44	Ho diipyonii anye mo agiñho pogyañ hoka leda lehiñ konii miilañ mohmi nyapa koyatii.
MAT.27.46	Ho alyiñdalyi gunta tahiñ dakele Jisu hempḛr goropa gyuritii, “Eli, Eli, lama sabachthani?” Hiila luniiñsi, “Ngiika Pinii, ngiika Pinii, niimpana no ngiimi helyu biilyi kunii?” 
MAT.27.47	Ho hoka danii tange siimi tapa lala lutii, “Siika miyu si Elija mike gyodonii.” 
MAT.27.48	Ho kone nyibya loda hala ho empya labiila, hiiko roalha tansa nii hokii poteje niima biila, ho hiimi pemu ho ngalii lala, ho mohmi bitii tanke nendupa. 
MAT.27.49	Hojalopa tange lutii, “Kalyato, ngunu kakasa Elija ahla mohmi lyangur talyiha.” 
MAT.27.50	Ho Jisu hiira hempḛr uropa gyutii ho mohka yajiyallo mi biliitiiku.
MAT.27.51	Ho kato, piniiude daka tonkhu nanii pulye hii tanye sarche ritii, ayoh hokii la akañ lohepa; ho kiiddiapiñ hii abyutii, ho yalañ atañ chopya chosatii; 
MAT.27.52	byuh atañ tiirḛ miiko nyatii, ho abuje ayu hoka piniimiyu shiinii ka apo hii turku ritiiku, 
MAT.27.53	ho byuh atañ hokii limbii la mohka turiturku lyiho mohlu darii citi ho intii ho abuje miyuatañ ko ahtii. 
MAT.27.54	 Ho Rom sipahi sabii ho mohka agiñ hoka danii, Jisu mi kahlya la dola, myobu huniiñ mi ho nii lyitii hiimi kappatii, mohlu biiso nyatii, ho lutii, “Jijeloda Siikasi Pinii ka oho ke!”
MAT.27.55	Hiiko annii akha miilañ abuje datii, adho hokiila kala datii, Galili hokii Jisu mika imbo monii, mohmi miiho luhoniiñ; 
MAT.27.56	 hoka danii atañ Mary Magdalen, ho Mary Jems Josep nyika annii, ho Zebedi ka oho atañka annii.
MAT.27.58	Mo Pailet ko ahtii ho Jisu ka shiima mi kutii. Ho Pailet mohmi bitote hiila lutii. 
MAT.27.59	Ho Josep shiima mi jobii tiiku, ho pulye darii bereho aputii, 
MAT.27.60	ho mohka atoh paka niti byuh ho atiitii, hiikahii yalañ ura hoka byuh heniiñ; ho mo byuh ka hagya ho yalañ puro puhe giipiñ tola atiitii ho intiiku. 
MAT.27.61	Mary Magdalen la koneya Mary bo hiikaho datii, byuh ka pache dalyiho dutii.
MAT.27.62	Allo lohe yaho, hiikahii, Miimyo biniiñ allo ka hiibaho, nyibu burii atañ la Parisi atañ Pailet ko dakuñnyatii 
MAT.27.63	 ho lutii, “Tonsḛrbo, ngunu hendḛrdo hiika golluboka luniiñmi, mohka turla daho, ‘Allo lohiñ niika hiibaho Ngo hiira turiturku talyi.’ 
MAT.27.64	Hopa lutii byuh mi allo lohiñ lohepa ayapa dagur biike nento, hiilamakoda mohka henjeajiñ atañ ahla ho mohmi diipyo biikiñ doke, ho miyu atañmi luko kendoke mo shiite hela turiturku neku, ho kami hoka gollumisu hii kapyo dakii mitrḛ ayamaya pa lyikiñ doke.” 
MAT.27.65	Pailet mohlumi lutii, “Nunukii kalyabiinii sipahi da; inge, niihtañ nunu aya dagur biila kendo dabiihe.” 
MAT.27.66	 Hopa mohlu intii ho byuh mi hempḛr ayapa yalañ giitiñ niimi miitiñtii ho dagur biinii mi kalya biike nentii.
MAT.28.2	 Ho kato, hiiko hempḛr uro myobu hutii; niimpalukoda dariiganda hokii Pinii ka miidopopi totii ho ahtii ho yalañ mi giipa biido, ho hiiko dutii. 
MAT.28.3	Mohka ahniiñhii dolya kiibyo niitañtii, ho mohka pulye hii pembe chikañ puloo tii. 
MAT.28.4	 Ho dagur biiniibo mohmi biisola alyetii ho miyu shiinii hiilyañ tiiku. 
MAT.28.5	Miidopopi lutii annii akha anyemi, “Biisoyo; niimpalukoda ngo chindo niinyi Jisu mi melada humina leda lala mentiinii. 
MAT.28.6	Mo so nyikumake; niimpalukoda mo turi neku, mo luniiñ chulipa. Ahla, kakatocho nohna mohmi atii biinenii. 
MAT.28.7	 Nyibya ingela ho mohka henjeajiñ atañmi lukohe mo shiinii hokii turi neku hiila, ho kato, mo nunumi impyo yapa Galili ho inkiñdo; hiiko nunu mohmi kappa kendoke. Tageto, ngo nunumi luko biilyi ke.” 
MAT.28.8	Hopa mo anye nyibyaloda byuh hokii intiiku biiso biidola ho hempḛr hempyo biidola, ho hartii mohka henjeajiñ atañmi luko dupa. 
MAT.28.9	 Ho kato, Jisu mohlumi kappa lala ho lutii, “Hiika atañ!” Ho mohlu haratii ho mohka alih mi gabii tola mohmi heriitii. 
MAT.28.10	Ho Jisu mohlumi lutii, “Biisoyo; inge ho lukohe ngiika anubarmii atañmi Galili ho inge hiila, ho hiikoho mohlu ngiimi kappa kendoke.”
MAT.28.12	Ho mohlu amiabañ atañmi dakuñ kiine lala ho taka siila la, mohlu sipahi mi tiicko bitii. 
MAT.28.13	ho lutii, “Miyu atañmi lukoto, Mohka henjeajiñ atañ ayoh ho ahla ho mohmi jopyo biine ngunuka imi laka doho. 
MAT.28.14	Ho si matiirḛ govonor ka yaroo ho ahchi lyimilo, ngunu luko lubyañ talyike ho nunuko hang ahiare ahke nente make.” 
MAT.28.15	Hopa mohlu tiicko mi labiitii ho mohluka luniiñ chulipa miitii; ho siika lukonii hii siilo jalopa Jew atañka punkoho tapa takañla do.
MAT.28.17	Ho mohmi kappa lala mohlu mohmi heriitii; hojalo tonge hemmotii. 
MAT.28.18	 Ho Jisu ahtii ho mohlumi lutii, “Hikha yapuñ la kiiddiapiñ nyika otority mi ngiimi bitola do. 
MAT.28.19	 Hopa inge ho hikha ganda atañ ho henjeajiñ lyidopa miinge, baptisma bingelya Aba ho Oho ho Darii Yajiyallo ka armyañ pa, 
MAT.28.20	 tonsḛr tolya hikha ngiika nunumika lujubiniiñmi tatolya hiila; ho kato, Ngo nunuka agiñho kiirañ dabo talyike, kiiddimiidoh ka dodo hemi.”
MRK.1.1	Pinii ka Oho, Jisu Kristo ka Ayapuyu mika luri biiniiñ. 
MRK.1.2	“Kato, ngo kiiniñ biilyi ke ngiika puyu bakobomi niimi kapyo yapa,
MRK.1.2	huna lembo miimyo bikiñ donii mohpa;
MRK.1.3	aguñ gonge gyula do zabyo ho:
MRK.1.3	Pinii pa lembo miiju bito,
MRK.1.3	mohka lembo mi parda pa miibito.”
MRK.1.5	Ho hiikoho mo agiñho hikha Judia ganda dalyi hokii, ho hikha Jerusalem daka miyuatañ; mohlo baptisma bikotii Jordan kiiley ho, mohluka ingyamiigya niimi khako siibii dokula. 
MRK.1.6	Siisi Jon uth ka ammu hokii tarii pa giitii, ho ahu giigya ho siilyo hokii hupopa tiigiitii, ho mo kormu la morey nyanyo alha mi diigo pa diitii. 
MRK.1.7	Ho mo tonsḛrkhenyo tii, lubiidola “Ngiika kiiliñ ho mo ahkiñdo ngiimika tamo-chikho yanii, Ngo mo agiñho chukila luku rappo nanii mitrḛ tapya biniipa lyima. 
MRK.1.8	Ngo nunumi yasie lo baptisma bibiilyi; hojalo mo nunumi Darii Yajiyallo lo baptisma bikiñ doke.”
MRK.1.10	Ho mo yasie hokii daliñ dakele, ohepada mo yapuñ mi tanye betche dopa kappa biido ho Yajiyallo pakoo chulipa gohi biila mohko gohatii; 
MRK.1.11	Ho aguñ gonge yapuñ hokii luliñdo, “No ngiika heniiñja Oho; humina ngo ano hempyo biidunii.”
MRK.1.13	Ho mo zabyo ho allo loalyañ piilye dutii, saitan lo tenkalarka kotii; ho mo morey achu-amyo ka agiñho dutii; ho miidopopi mohmi hembyuñ-kabyuñtii.
MRK.1.14	Siisi Jon mi pattiih boku lala, Jisu Galili ho ahtii, Pinii ka aya puyu mi tonsḛrkhenyo tii, 
MRK.1.15	 ho lubiido, “Myodu dokuke, ho Pinii ka raddeganda hii tunii dokuke; henkur nyato, ho Ayapuyu mi henje nyato.”
MRK.1.17	Ho Jisu mo anyemi lutii, “Ngiika kiiliñ ho imboto ho Ngo niinyi mi miyuatañ mika gyoniipa miiso.” 
MRK.1.18	Ho nyibya loda mo anye pakhe mi apatela ho mohmi imbo montii. 
MRK.1.19	Ho hokii ichuche adho inkele, mo Jems Zebedi ka oho la mohka anu Jon nyimi kappatii, mohlu huluho mohluka pakhe mi miitila dutii. 
MRK.1.20	Ho nyibya loda mo mohlumi gyotii; ho mohlu mohluka aba Zebedi mi huluho miyu ajho ingiinii atañka agiñho apatela, ho mohmi imbo montii.
MRK.1.22	 Ho mohlu mohka tonsḛr niimi talala aluñ nyatii, niimpalukoda mohka tonsḛr nii pagenii boka tonju homapa otority giito laka tonju ho tonsḛrtii. 
MRK.1.23	 Ho hiika myodu jaho mohluka sinagog ho miyu kone kacho yajiyallo giitola dutii, 
MRK.1.24	 ho mo gyutii, “No nii miipa ngunumi, Nazaret daka Jisu? No so ngunumi mudu lopa ahdunii? Ngo chindo no hu hiila, no Pinii ka Darii Oho.” 
MRK.1.25	Hojalo Jisu mohmi gatii, lubiidola, “Aduyo, ho mohkokii lintoku!” 
MRK.1.26	Ho kacho yajiyallo, mohmi ritiñ lolala ho hempḛr goropa gyula lala, hiika miyu kokii lintiiku. 
MRK.1.27	Ho miilañru aluñ nyatii, hopa mohlu kone anyami tako-tako taka siinyado, lubiidola “Niihpe si? Niti tonsḛr niike! otority giitola kacho yajiyallo mi lubiido, ho kacho yajiyallo atañ mohka luniiñ tado.” 
MRK.1.28	Ohe pada mohka tatu-katu mi hikha Galili ganda aruñare ho tapa tatii patii.
MRK.1.30	Hiika myodu ho Saimon ka ayyobo doli achih la giila dotii, ho nyibya loda mohlu mohmi mohka achih mi luko biido. 
MRK.1.31	Ho mo ahbiila ho mohka alah gala lala mohmi seri biido, ho doli achih hii hempyo tiiku; ho mo mohlumi miiho-luho tiiku.
MRK.1.33	Ho hikha citi daka miyuatañ alyeh agoho dakḛr pabiitii. 
MRK.1.34	Ho mo abuje achih-ahe mi miipyatii ponge-ponge achih-ahe giinii atañmi, ho abuje igii atañ miilañmi mompa biido; ho mo igii atañmi aguñgonge hetḛr luke nematii, niimpalukoda mohlu mohmi chintii.
MRK.1.36	Ho Saimon la mo agiñ hoka dabo monii atañ mohmi mete nyatiiku 
MRK.1.37	ho mohlu mohmi mepa lala ho mohmi lutii, “Kone abi niimi mela doke.” 
MRK.1.38	Ho mo mohlumi lutii, “kiije pongelya taun atañ ho inyasa, hotiirḛ ngo tonsḛr khenyo talyike; niimpa hiikoda ngo sipake ahdunii.” 
MRK.1.39	 Ho mo hikha Galili ho intiipatii, mohluka sinagog ho tonsḛrkhenyola ho igii atañmi mompatii.
MRK.1.41	Aroh ritii, mo mohka alah yuliñla mohmi tenne biido, ho mohmi lutii, “Ngo hendoke; hempyo toku.” 
MRK.1.42	Ho ohe pada tahikoya giiniiñ hii hempyo datiiku hiika miyu kokii, ho mo mohmi darii dopa miidatii. 
MRK.1.43	Ho Jisu hempḛr uropa lutiñ lala, ho mohmi inke nentiiku, 
MRK.1.44	ho mohmi lubiido, “Tageto mih kone mitrḛ luko yayo; hojalopa inge, no atohmi nyibu mi kakiñ siinge, ho binge Mose ka luniiñ chulipa pinii mi niimi ka miipya kuko hopa, miyuatañ mika luko lutiñ naniiñpa.” 
MRK.1.45	Hojalopa hiika miyu ago linda bukula hang hena mapa luko lujo biidado, ho puyu mi tapa tatii biido, hopa Jisu taun ho kado lilipa ila mapa lyitii, hojalo mo ganda ka agoho dutii; ho kappane khonchañ barañ hokii miyuatañ mohko ahtii.
MRK.2.1	Ho mo Keparnam gandaho ahku tiiku allo lonye lohiñhe datii hela, hiila luko nyatii mo ude ho duke hiila. 
MRK.2.2	Ho abuje miyu bungku-bumpatii, hopa hiikoho mohlupa duko nyiku matii, alyeh ago hotiirḛ nyiku matii; ho mo pinii-aguñmi tonsḛrkhenyo ritii mohlumi. 
MRK.2.3	 Ho mohlu ahtii, lukuñnii kone mi mohko midiñ piilye jolii biila. 
MRK.2.4	Ho mohlu mohka aruñho ahlamatii niimpalukoda miyuabuje datii, mohlu Jisu ka ayoh daka santa mi khopatii; ho mohlu ubu miiko lala, mohlu akañ ho lukuñniika giita nanii pepu mi jota lola jolo biido. 
MRK.2.5	Ho Jisu mohluka henje mi kappa lala, mo lukuñnii bomi lutii, “Ngiika oho, niika ingyamiigya mi hello biilyi kuke.” 
MRK.2.6	Hiika myodu ho pagenii tonge ho dutii, mohluka ahha ho taka siinyatii, 
MRK.2.7	Niimpape siika miyu si hiila ludanii? Si nipakoya laka luniiñ! Hu ingyamiigya mi hello lakiñdo hojalo Pinii kontiisii? 
MRK.2.8	Ho ohepada Jisu, hela datii mohka Yajiyallo lo mohlu taka siila do hiila; mohlumi lutii, “Niimpa nunu sitañ taka sanii nunuka ahha ho giidu? 
MRK.2.9	Niihpe lupyo yakiñ donii, lukuñnii bomi, ‘Niika ingyamiigya mi hello biilyi kuke,’ hiiyapeha malo ‘Gurito, niika pepu mi khebii kula ho ingeku’? 
MRK.2.10	Hojalo nunu hiila chinto Miyu ka Oho ko kiiddiapiñ daka ingyamiigya mi hello nanii otority giido hiila” mo lukuñnii bomi lutii. 
MRK.2.11	“Ngo niimi ludu, gurito, niika pepu mi khebii kula ude ingeku.” 
MRK.2.12	 Ho mo guritii, ho nyibyaloda pepu mi khebii kula ho miilañ ruka kadopa agoho lintiiku; hopa mohlu miilañru aluñ nyatii ho Pinii mi assañtii, lubiidola, “Ngunu ronge hetḛr sichuli kappa kaka ma!”
MRK.2.13	Mo hiira siimie ka siilyo biilyo ho lintii; ho hikha miyuatañ mohmi dakḛr pabiitii, ho Jisu mohlumi tonsḛrtii. 
MRK.2.14	 Ho mo impobiikele, mo Alpayas ka oho Levi mi kappa biido biijokajo ude ho dupa, ho mo mohmi lutii, “Ngiika kiiliñ ho imboto.” Ho mo guritii ho Jisu mi imbo montii.
MRK.2.15	Ho mo diitananii ho mohka ude ho dukele, abuje biijokajo myanii atañ ho ingyamiigyanii atañ tiirḛ Jisu la mohka henjeajiñ atañka agiñho dubo montii; niimpalukoda mohmi abuje miyu imbo montii. 
MRK.2.16	 Ho Parisi daka pagenii atañ, mohmi ingyamiigya miyu la biijokajo myanii agiñho diibola dupa kappa lala, mohka henjeajiñ atañmi lutii, “Niimpa mo biijokajo myanii la ingyamiigya miyu agiñho diibola du?” 
MRK.2.17	Ho hiimi Jisu tapa lala, mo mohlumi lutii, “Huna dasḛr la dunii hii datḛr mi anna make, hojalo huna achih-ahe nyadonii; Ngo denki mi gyopa make ahdunii hojalo ingyamiigyanii atañ mike.”
MRK.2.19	Ho Jisu mohlumi lutii, “Mihie millo lasu lyiho hoka nyibo ahnii atañ nyola kendo peha mihie lasabo mohluka agiñho durañpa? Nii dahepa mohluka agiñho mihie lasabo duchi rañ, mohlu nyola kema”. 
MRK.2.20	 Allo loliñ kendoke, niidana mihie lasa bomi mohluka agiñ hokii ira giichinii, ho hiika allo ho mohlu nyola kendo. 
MRK.2.21	“Kone hetḛr pulye niti lo pulye khu ho palyi liikiñ ma; hiilamiikoda, palyi liiniiñ hii hiiko hokii sarche rikiñdo, niti hii khu hokii, ho uro yapa ya ubu yakiñdo. 
MRK.2.22	Ho kone hetḛr roalha ajañ mi dije khu ho hilii ma; hilii koda, roalha hii dije mi buche giikiñdo, ho roalha bipa kendo, ho dije tiirḛ; hojalopa roalha ajañ hii dije niti pasuke.”
MRK.2.24	Ho Parisi atañ mohmi lutii, “Kato, niimpa mohlu hiila miinyada nii mina dumoalo ho miikiñ manii?” 
MRK.2.25	Ho mo mohlumi lutii, “Nunu ronge hetḛr rika mapo David ka miiniiñmi, mohka hayala anna lyiho, mo la mohka agiñ hoka dabo monii atañ: 
MRK.2.26	niihtañpa mo Piniiude ho ahtii, Abiatar ka bukuñ nyibu paka duho, ho Pinii mika yatañ biniiñmi diitii, nii mina kone hetḛr diila kema tiinii, hojalo nyibu kontiisii diila kensu tiinii, ho mo agiñ hoka imbo monii atañ mitrḛ bitii?” 
MRK.2.27	Ho mo mohlumi lutii, “Dumoalo si miyu pake putiinii, ho miyu si dumoalo pamake; 
MRK.2.28	hopa miyu ka Oho si dumoalo katrḛ ka attoh ke.”
MRK.3.2	 Mohlu mohmi kalyala datii, mo dumoalo ho miipya talyiha miipya tamaha hiila, niimpalukoda mohmi mohlu halii dupa. 
MRK.3.3	Ho mo lutii hiika miyu mi huka alah na lakuñtiinii “So ahto.” 
MRK.3.4	Ho mo mohlumi lutii, Dumoalo hoka aya miiniiñ si aya dopeha malo ayamapa ka miiniiñ siya peha, miyu mika lyangur niisi peha malo menniiñ siya peha? Hojalo mohlu adu matii. 
MRK.3.5	Ho mo hadii biidola mohlumi kahi kasotii; mohluka ahha alḛr mi kala lala herutii, ho hiika miyu mi lutii, “Niika alah yuliñto.” Mo yuliñtii, ho mohka alah hii aya ritiiku. 
MRK.3.6	 Parisi atañ ago lintiiku, ho nyibyaloda bulyañ atañmi dukuñ giitii Herodias ka agiñho, niihtañ pape mohmi mudu lochinii hiila.
MRK.3.8	 ho Jerusalem ho Idumia ho Jordan ka pache dalyi hokii ho Tayer la Sidon aruñare hokii miilañ hempḛr miyu taropa, mohka miiniiñmi tapa lala, mohko ahtii. 
MRK.3.9	Ho mo mohka henjeajiñ atañmi lukotii mohpa hulu tare henju yato niimpalukoda miyuabuje danii mi kala lala, hiila makoda mohlu mohmi nyoje lyido; 
MRK.3.10	 niimpalukoda mo abujemi miipyatii, hopa hikha achih giinii atañ mohmi nengabiitii mohmi tenne dupa. 
MRK.3.11	Ho niidajalopa kacho yajiyallo mohmi kappa talyi, mohlu mohka liidi ho giihatii ho gyutii, “No Pinii ka Oho!” 
MRK.3.12	 Ho mo hempḛr uropa lutiñtii mohlumi mohmi mihmi chinke neyo hiila.
MRK.3.14	 Ho mo alyañlenye kahetii, mo agiñho dabo niipa, ho kiiniñ dupa tonsḛrkhenyo niipa, 
MRK.3.15	ho igii atañmi mompa nanii otority giiniipa. 
MRK.3.16	 Saimon humina mo Pitar hiila myangiñ tiinii; 
MRK.3.17	Jems Zebedi ka oho ho Jon Jems ka anu nyimi mo Boanargis hiila myangiñtii, hiikahii, yapuñ geniiñ ka oho; 
MRK.3.18	Andrew, ho Pilip, ho Bartolomiu, ho Methu, ho Tomas, ho Jems Alpayas ka oho, ho Tadayas, ho kanan daka Saimon, 
MRK.3.19	 ho Judas Iskariot, mohmika talubalo bo.
MRK.3.21	 Ho hiimi mohka uru atañ tapa lala, mohlu mohmi lutiñ dupa intii, niimpalukoda miyuatañ lunyala dotii, “Mo hendḛr mapa ke miiladanii.” 
MRK.3.23	Ho mo mohlumi mohko gyoliitii, ho mohlumi lutiñnaniiñ lubii dola lutii, Niitañpa saitan hii saitan mi mompa lakiñdo? 
MRK.3.24	Raddeganda matiirḛ atoh-atoh chesula tache siido koda, hiika raddeganda hii sala kemma. 
MRK.3.25	Ho uru matiirḛ chesu la atoh-atoh tache siido koda, hiika uru hii sala kemma. 
MRK.3.26	Ho saitan matiirḛ atoh-atoh chekho siila ho tacherido koda, mo sala kemma, ho mo byala-ya byakiñdo. 
MRK.3.27	Hojalo kone hetḛr miyu tamo ka ude ho ahla ho mohka drih mi diipyo biila kema, nii dahepa hiika tamo miyu mi rantema; hiila miitii kodade mohka ude hokii diipyo biila nedo.
MRK.3.29	hojalo hujalopa Darii Yajiyallo mi nipakoya talyi hiimi pema hello bila kema, hojalo hiika ingyamiigya hii ayu-dahe paka hello lama saniiñ. 
MRK.3.30	Niimpalukoda mohlu lutii, “Mohko kacho yajiyallo giidoke.”
MRK.3.32	Ho miyuatañ mohmi dukḛr pabiitii; ho mohlu mohmi lutii, “Niika annii la niika anubarmii atañ agosi dake, niimi mohlu gyodoke.” 
MRK.3.33	Ho mo lusitii, Hu ngiika annii ho ngiika anubarmii? 
MRK.3.34	Ho mohka aruñhoka dunii atañmi kahi kaso lala, mo lutii, “Siika atañ sinya ngiika annii ho ngiika anubarmii! 
MRK.3.35	Hujalopa Pinii henju jaho miichi hii ngiika anuabañ ho barmii ho annii.”
MRK.4.2	Ho mo hempḛr abuje lutiñnaniiñlo mohlumi tonsḛrtii, ho mohka tonsḛr ko mo mohlumi lutii: 
MRK.4.3	Tageto! Lilonii kone lilotapa intii. 
MRK.4.4	Ho mo lilo kiile, kormo tange nii lembo ho chohitii, ho piita atañ gohatii ho hiimi padotii. 
MRK.4.5	Kormo tangehii yalañ ho chohatii, nohna kiiddi abu nyima tiinii, ho hii ohepada beko datii, kiiddi urañ paka nyima lyiniiñ. 
MRK.4.6	ho danyi chada hangkele hiimi bembiido, ho hii liima giima siilyi nii hiimi bensiñ datii. 
MRK.4.7	Tangenii kormo hii tareapya ho chohatii, ho tare hii sancha biila ho hiimi halotii, ho hii amoo giimatii. 
MRK.4.8	Tangenii kormo hii aya kiiddi ho chohatii ho amoo giitii, sancha biila ho abu yapa giiliñla hikhañhe ho alyañkhe ho lange giitii. 
MRK.4.9	Ho mo lutii, “Hukiina tana naniipa yaroo giidonii, mohmi take nento.”
MRK.4.11	 Ho mo mohlumi lutii, “Nunumi Pinii ka raddeganda ka khiibe chimma niimi bitola do, hojalo ago miyu atañpa amanehemi lutiñnaniiñ loke lukiñ donii. 
MRK.4.12	niimpalukoda mohlumi kasu jalo kachiñ madopa, ho tasu jalo tachiñ madopa; mohlumi hiira henkur hado kupa, ho hello kodopa.”
MRK.4.14	Lilonii aguñmi lilotii. 
MRK.4.15	Ho siika atañ sinya lembo hoka lilo niiñ, nohna aguñmi lilo tiinii; mohlu tapa dalyi, saitan ohepada ahla ho aguñmi lara biidado mohluko hoka lilo niimi. 
MRK.4.16	Ho si chulipa siika atañ sinya yalañ hoka lilonii, huna, mohlu aguñmi tapa dalyi, nyibya loda hempyo biidola larii biido; 
MRK.4.17	ho mohluko liima giimatii, hojalo iche kontii pigii lala; hiika hiiba ho, hentḛrkanyi malo miihimiire dalyi aguñka piigopa, ohepada mohlu giiyi dadu. 
MRK.4.18	Ho tange hiika tareapya hoka lilo niiñ hii; mohlu hiika atañ aguñmika taniibo, 
MRK.4.19	hojalo supuñ mika hena, ho mingo hembyo, ho yoheya drih atañ mika hembyo, hii ahla ho aguñmi dotiñ biido, ho hii hang ahee higiima. 
MRK.4.20	Hojalo aya kiiddi hoka lilonii sike mohlu aguñmi tapa lala ho talii biido ho ahee hinyado, hikhañhe ho alyañkhe ho lange.”
MRK.4.22	 Niimpalukoda hangja achuñ giisanii nyima, kakiñ saniiñ adi siida; ma hiila mapa lusi lupe drih tiirḛ nyima, hutoh hoka kakiñ saniiñ siida. 
MRK.4.23	 Hu miyu na tana naniipa yaroo giidonii, hiimi take nento.” 
MRK.4.24	 Ho mo mohlumi lutii, “Tadila Tanyato nunuka tanii siimi; niim kane nunu bichi hiimkane nunu tiirḛ pakiñ doke, ho abu yapa tiirḛ nunumi bikiñ dotake. 
MRK.4.25	 Hopa huko hona donii abu yaya bikiñ doke, ho huko hona hang nyimanii, niihna mohluko donii hiimi tiirḛya lapa bikiñ doke.”
MRK.4.27	ho ayoh imila ho allo ho gurila miida kiile, ho kormo hii beko kula ho saritii, niihtañpa lyitii mo chima. 
MRK.4.28	Kiiddi hokii atoh-atoh sari siidu, kapyopa anniih, hiika hiiba ho elyañ, hiika hiiba ho poteje amoo giiliñdu elyañ ho. 
MRK.4.29	Hojalo elyañ ka armiñ lyikuho, miyu tagi biila indu, niimpalukoda amoo pidu tiiku.
MRK.4.31	Siikasi gihañ kormo chulike, hiimika, kiiddi hoka lilo lyiho, hii kiiddi apiñ ho kormo paka penyo jaku; 
MRK.4.32	hojalo hiimi ka lilo lyiho hii sancha du ho hiisa hiima hopa koda raro japa lyidu, ho halloh buropa saliñdu, niimpalukoda yapuñ hoka piita gonii tiirḛ asi puha ladu hiika amiñho.”
MRK.4.33	Abuje si chulipa mo lutiñnaniiñ lumu nambii dola mohlumi lukotii, mohluka tala giisanii hokii; 
MRK.4.34	 mo mohlumi lutiñnaniiñ luna namapa lurii matii, hojalo mo mohka henjeajiñ atañmi mi nyima ho tadḛrpa lukola lyitii.
MRK.4.36	Ho miyu atañmi apatela, mohlu Jisu mi mohluka agiñho huluho chagiitii, niihtañpa mo datii. Ho Mika hulu miilañ mo agiñho bobo montii 
MRK.4.37	Ho hempḛr uropa allyiaro miiritii, ho lando poniiñhii huluho tiihala lyitii, hopa huluho yasie ahtii. 
MRK.4.38	Hojalo Jisu hulu ka mitu jaho dota naniiho imi la dotii; ho mohlu mohmi ahutii ho mohmi lutii, “Tonsḛrbo, no ngunu lyulyi hiila hena siiduha?” 
MRK.4.39	Ho mo hurotii ho allyi mi gatii, ho siimie mi lutii, “Chimie! Yanuto!” Ho allyi hii yanutii, ho hiikoho hempḛr chimie ritiiku 
MRK.4.40	Mo mohlumi lutii, “Niimpa nunu biisodu? Nunu henje giimapo?” 
MRK.4.41	Ho mohluko biiso poteje giitii, ho kone anyañ mi lusutii, “Hu jape si, allyi la siimie nyi lohe paka mo luniiñmi talii danii?”
MRK.5.2	Ho mo hulu hokii alih daliñ dakele, miyu kone byuh byuhkhiiñ hokii kacho yajiyallo giitola mohmi kachi hala ahtii, 
MRK.5.3	byuh byuhkhiiñ hoka sala danii; ho mohmi kone hetḛr ratola atii lamatii, dachañ saha latrḛ rala kumatii; 
MRK.5.4	niimpalukoda mohmi tiiha dado dachañ saha la dachañ tapḛr lo ratola atiitii, hojalo mo dachañ saha miilañmi dure giitii, ho dachañ tapḛr miilañmi tiiche tiihe miitii; ho kone hetḛr mohmi latu lamatii. 
MRK.5.5	Allo ayoh hendḛr mapa byuh byuhkhiiñ, putoo pukoho gyaduñla mo kiirañ gyula datii, ho atoh atoh yalañ tiisutii. 
MRK.5.6	Jisu mi mo adho hokiila kapa lala, mo hara biila ho mohmi heriitii; 
MRK.5.7	 ho hempḛr uropa gyukhe jami gyulala, mo lutii, “No ngiimi nii miipa, Jisu, Pinii kahe jaka Oho? Ngo niimi Pinii kiipake lulyinii, ngiimi heru myanka dopa miiyo” 
MRK.5.8	Hopa mo mohmi lutii, “Siika miyu kokii ago limpatoku, no kacho yajiyallo!” 
MRK.5.9	Ho Jisu mohmi tahiitii, “Niika armyañ nii hiila?” Mo lukotii, “Ngiika armyañ Legion hiila; niimpalukoda ngunu abuje da.” 
MRK.5.10	Ho mo hempḛr uropa anyohtii mohlumi ganda ka ago nempa yo hiila. 
MRK.5.11	Siisi hempḛr taropa alyee ohho la dotii putoo dalyiho; 
MRK.5.12	ho mohlu mohmi anyohtii, “Ngunu mi alyee apurho nembope, ngunumi mohluka ura ho neliipe.” 
MRK.5.13	Hopa mo mohlumi inke nentii. Ho kacho yajiyallo ago lintiiku, ho alyee ka ura ho ahtii; ho alyee khiika ko jarnye pahe datii, bulu-biila dado siimie ka siilyo ho haratii, ho siimie ho chubañ hanyatii.
MRK.5.14	Alyee sornii atañ hargii nyatiiku, ho siika drihmi citi la ganda nyiho lukotii. Ho miyuatañ lila kaliñ nyatii niihna lyitiinii hiila. 
MRK.5.15	Ho mohlu Jisu ko ahtii, ho jarpiñ konii bomi hiiko dupa kappatii, punyu hendḛr kula ho abi-tarii giito kula, nii miyu kona legion giitiinii; ho mohlu biiso nyatii. 
MRK.5.16	Ho hutiina kappa nyatiinii hiimi luko nyatii jarpiñ konii bola ho alyee atañ koka lyiniiñmi. 
MRK.5.17	Ho mohlu Jisu mi yartii mohluka ari-apii mi apatela ingeku. 
MRK.5.18	Ho mo huluho chapa miikele, kapyo hoka igii jarpiñ koniibo mohmi yarbiido mohmiilañ mi mohka agiñho ingiipe hiila. 
MRK.5.19	Hojalo mo ma hiibii do, ho mohmi lutii, “Ude ho ingeku niika ajiñ atañ ko, ho lukohe niimkane na Pinii niipa miibi tiinii, ho niihtañ aroh-aya na niimi kakiñ tiinii.” 
MRK.5.20	 Ho mo intiiku ho Lemba polyañhe ho gyuko ribiitii niim kanena Jisu mohpa miibi tiinii; ho kone abi aluñ nyatii.
MRK.5.22	 Ho sinagog hoka sangii laka danii kone ahtii, Jairas hiila armyañ, ho mohmi kapalala, mohka alih ho giihitii, 
MRK.5.23	 ho yarbiido mohmi, lubiidola, “Ngiika wiinga si shiipa miila doke. Ahla ho niika alah mohmi tenka tope, niimpalukoda mohmi hempyo kula, ho sando kupa.” 
MRK.5.24	Ho mo mo agiñho imbotii.
MRK.5.24	Ho hempḛr miyuabuje mo kiiliñ ho imbotii ho mohmi bumpu biitii. 
MRK.5.25	Ho hiikoho annii akha kone nyalyañlenye ai bila achih la dotii. 
MRK.5.26	Ho hiika achihbo abuje datḛr miilañmi kakiñ la lyitii, ho mohka tiicko miilañ mi miipa miija tiiku; hojalo hempyo yamatii, uro yapaya herula lyitii. 
MRK.5.27	Mo Jisu piigomi tapatii, ho miyuapur ka kiiliñ hopa ahla ho mohka pulye mi tennetii, 
MRK.5.28	Niimpalukoda mo lutii, “Ngo matiirḛ mohka pulye mijalo tenne dokoda, ngiimi hempyo dopa miikiñdo.” 
MRK.5.29	Ho ohepada mohka ai bila ka lyiniiñhii bingu datii; ho mo hiila hempatii mohka apo daka achih giiniiñmi miipya tiiku hiila. 
MRK.5.30	 Ho Jisu hempa ritii mohkokii harchichike kone limpa ne hiila, ohepada miyu apurho mokur biila ho lutii, “Huna ngiika pulye mi tenne biinenii?” 
MRK.5.31	Ho mohka henjeajiñ atañ mohmi lutii, No siika miyu taro siimi kato niimika nenga niisi mi, ho hotiirḛha ludunii, huna ngiimi tenne biinenii hiila? 
MRK.5.32	Mo kahikasotii hujana miitiinii. 
MRK.5.33	Hojalo annii akha, niihna mohko lyitiinii chimbii dola, biiso ho alye biidola ahtii ho mohka hataho giihitii, ho hikha jijemi lukotii. 
MRK.5.34	 Ho mo mohmi lutii, “Wiinga, niika henje ke niimi hempyo dopa miibii nenii; chimie pa ingeku, ho niika achih hokii hempyo toku.”
MRK.5.35	Mohka lula dorañpa, sangii niika ude hokii hiikoho kone ahtii huna lutiinii, “Niika wiinga shiido kuke. Niimpa tonsḛr bomi ahiare miipada?” 
MRK.5.36	Hojalo mohluka luniiñmi tapataya lala, Jisu sinagog daka sangii bomi lutii, “Biisoyo, henje kontii henjeto.” 
MRK.5.37	 Ho mo kone mitrḛ mo kiiliñ ho imbo kiine matii Pitar, Jems, ho Jon Jems ka anu kontii misu. 
MRK.5.38	Mohlu sinagog hoka sangii niika ude ho ahchi biikele, mo miyu atañmi haru hela, khela ho hempḛr uropa gyula dopa kappatii. 
MRK.5.39	Ho mo uraho ahbiila, mo mohlumi lutii, “Niimpa nunu haru henyada ho khedu? Siika himme si shiima ke hojalo imi lasu ke donii.” 
MRK.5.40	Ho mohlu mohmi ngarpatii. Hojalo mo miilañ rumi agoho nempa lintii, ho himme ka aba ho annii ho mo agiñ hoka imbo monii atañmi gyogiila, ho ura ho ahtii niihona himme dotiinii. 
MRK.5.41	 Mohka alah ho gala lala ho mohmi Jisu lutii, “Talitha kumi,” siika luniiñsi, “Nyimii atu, Ngo niimi ludu, gurito.” 
MRK.5.42	Ho ohepada hiika nyimii gurila iri datii (mo nyalyañlenye akha tii), ho mohlu ohepada hemur nyatii. 
MRK.5.43	 Ho mo hempḛr uropa lutiñtii mohlumi siimi kone mitrḛ chinke neyo, ho mohlumi lubiido mohmi diisa iche bilala diike nento.
MRK.6.2	 Ho dumoalo ho mo sinagog ho tonsḛr ritii; ho hutiina mo luniiñmi tapa tiinii aluñ nyala, lunyatii, “No hokiina siika miyu si siika drih siimi tagii tiinii? Niitañ ka diilalula na mohmi bitiinii? Niitañ kaye miigo na mo alah loka miidanii! 
MRK.6.3	 Si hiika bitie miinii boma siiha, Mary ka oho ho Jems, Jose, Judas ho Saimon ka abañ, ho siikasi mohka barmii masu ha ngunu agiñho danii?” Ho mohlu mohmi khiipatii. 
MRK.6.4	Jisu mohlumi lutii, “Nyibuhenii bomi khiima miima, mohka atoh gandaho mohka atoh heniiñ myaniiñ, ho mohka atoh ude uru mi apalala.” 
MRK.6.5	 Ho mo hiiko kaye miigo miila matii, hojalo achih-ahe nii tonge mi tenka tii ho mohlumi tempya bitii. 
MRK.6.6	 Ho mo mohluka henje maniiñ mi hemurtii.
MRK.6.6	Ho mo lemba atañ ho ila tonsḛr tatii. 
MRK.6.8	Mo mohlumi hangja bagii yo mohluka myodi inko ho panyi kontii biitolya lutii; yatañ bagiiyo, chiru bagiiyo, tiicko bagiiyo nunuka hupo ho; 
MRK.6.9	hojalo nyotananii kontii giitolya ho tarii tiirḛ benye alii giilyayo. 
MRK.6.10	Ho mo mohlumi lutii, “Nii ude ho nunu ahchi, hiika ude ho hiika lemba hokii inku menda hemi dutolya. 
MRK.6.11	 Ho nii ganda na nunumi karii tama nii ho nunu luniiñmi tate manii, nunuka ilyi kuho, nunuka alih daka siimu giinii lohepa pipa siito kulya aya miima keha hiila luko lugiñ naniiñpa.” 
MRK.6.12	 Hopa mohlu ila ho tonsḛrkhenyo tii miyu atañmi henkur dopa. 
MRK.6.13	 Ho mohlu hempḛr abuje igii mompa biido, ho kutu lo arrḛyartii abuje achih-ahe nii atañmi ho mohlumi miipyatii.
MRK.6.15	Hojalo tange lutii, “Siikasi Elija.” Ho tange lutii, “Siikasi nyibuheniiñ, ayu hoka nyibuhenii chuli.” 
MRK.6.16	Hojalo Herod siimi tapa lala mo lutii, “Jon, humi ngo adiñ papato, hii turi do hiila.” 
MRK.6.17	 Niimpalukoda Herod kiiniñ lala ho Jon mi latu tii, ho pattiih ude ho rato la atiitii Herodias ka piigo pa, mohka abañ Pilip ka mihie, niimpalukoda mo mohmi mihie biitii. 
MRK.6.18	Ho Jon Herod mi lutii, “Niika abañ ka mihie mi no biila kemma ke.” 
MRK.6.19	 Ho Herodias mohmi kanañ matii, ho mohmi mempa nantii. Hojalo mo mela matii, 
MRK.6.20	 niimpalukoda Herod Jon mi biisotii, Jon denki ho darii miyu hiila chimbii tola, ho mohmi memma pa atiitii. Mohka piigo mi mo tapa lala, mo tadḛr biila mapa lyitii; hojalo mo hempyo biidola tatii. 
MRK.6.21	Hojalo aya myodu ronge ahtii Herod mohka budu allo ho mohka ajiñ ho sabii atañmi ho Galili hoka sangii gyagii nii atañmi sokuñ giitii. 
MRK.6.22	Ho Herodias ka nyimii wiinga ahbiila ho nasu sotii, mo Herod la mohkoka nyibo ahnii atañmi kaji dopa miipatii; ho radde lutii nyimii mi, “No nii kuna do kuto, ho ngo hiimi bichike.” 
MRK.6.23	Ho mo hemme biido mohmi, “No ngiimi nii kuchi kuto, Ngo niimi bichike, ngiika raddeganda khache hemi jalo.” 
MRK.6.24	Ho mo ago lintii ku, ho mohka annii mi lutii, “Ngo niihpe kuchinii?” Mo lusitii, “Jon baptisma binii boka adiñ mi.” 
MRK.6.25	Ho mo nyibya loda radde ko ahkurtii, ho kutii, lubiidola, “Ngo niimi nyibya loda ngiimi Jon Baptisma binii boka adiñ mi paaku ho bikiñ cho hiila hendo.” 
MRK.6.26	Ho radde hempḛr henkur tii; hojalo mohka hemme niimi la nyibo ahnii atañmi henka kulala, mo ma hiila mohmi luna kumatii. 
MRK.6.27	Ho radde nyibya loda sipahi dabii bomi kiiniñ biido ho Jon ka adiñ mi jolii bii hiila lubiido. Mo ila ho pattiih ude ho Jon ka adiñ mi patutii, 
MRK.6.28	ho mohka adiñ mi paaku ho jolii bitii, ho nyimii mi bitii. Ho hiika nyimii hiimi mohka annii mi bitii. 
MRK.6.29	Siimi mohka henjeajiñ atañ tapa lala, mohlu ahla ho mohka apo mi jobii tiiku, ho byuh ho alie tiiku.
MRK.6.31	Ho mo mohlumi lutii, Miilañru ngunu jirara myokoh ho lingila, ho iche hemmosa. Niimpa abuje ahii-akhe la lyitii ho mohlu diigo diidu patḛr myodu nyimatii. 
MRK.6.32	 Ho mohlu hulu pa jirara myokoh ho atoh atoh inyatii. 
MRK.6.33	Siisi abuje mohluka inniiñ mi kappatii, ho mohlumi kala nyatii, ho mohlu nyibya loda alih pa hara nyatii hikha taun hokii, ho mohlumi ahpyo yapa ahto kula datii. 
MRK.6.34	 Mo siimie biilyo ho linku kiile, mo hempḛr miyuabuje kappa biido; ho mo mohlupa aroh-aya giitii, niimpalukoda mohlu subuñ ka subuñsornii nyima niihtañ tii; ho mo mohlumi abuje drih tonsḛr ritii. 
MRK.6.35	Ho myodu impupa miikele, mohka henjeajiñ atañ mohko ahtii ho lutii, “Si jirara myokoh ke, ho myodu si siisi pahii dokuta; 
MRK.6.36	mohlumi kiiniñ toku, aruñare gandaho lemba atañ ho ila ho diigo tango iche mohlupa riido kiineto dudupa.” 
MRK.6.37	Hojalo mohlumi lusitii, “Nunu mohlumi diisa iche bito.” Ho mohlu mohmi lutii, Ngunumi ila ho riite hette hiila lanye denarii khiiniiñ yatañ, ho mohlumi dudu pa bitote hiila? 
MRK.6.38	Ho mo mohlumi lutii, “Nunuko yatañ penne do? Ila ho kakahe.” Ho mohlu kaka lala, mohlu lutii, “Pengohe, ho ngiiyyi sonye.” 
MRK.6.39	Ho mo miilañ rumi lubiido duhato jiji tammi hahoho tongepa. 
MRK.6.40	Hopa mohlu duha nyatii tongepa, tange lange ho tange alyañlyangohe. 
MRK.6.41	 Ho yatañ pengo hemi la ngiiyyi sonye mi lala la, mo yapuñ hahoho kachatii, ho lyantii, ho yatañ mi petu biido, ho henjeajiñ atañmi bila lala miyu atañmi bike nembii do; ho ngiiyyi sonye miilañmi tache tahe bibiido miilañ rumi. 
MRK.6.42	Ho miilañru diitii ho diide giitii; 
MRK.6.43	Ho mohlu yagii giilyañlenye poteje petu peponii ho ngiiyyi miilañ tiikuñ tiiku. 
MRK.6.44	Ho hikha yatañ diinii atañ milobo jarngohe diitii.
MRK.6.46	Ho mohlumi inke nenku lala, mo putoo ho chatii kudupa. 
MRK.6.47	Ho alyiñdalyi kukele, hulu mi siimie ho kappa kumatii, ho mo kontii kiiddi ho datiiku. 
MRK.6.48	Ho mo mohlumi biiso biidola hata dalyi khobola dopa kappa biido, niimpalukoda mohluka hataho allyi uro hetii. Ho ayoh ka gunta tape niiho mo mohluka agiñho ahtiiku, yasie ho imbii dola. Mo mohlumi impo biipa miila dotii, 
MRK.6.49	hojalopa mohlu mohmi yasie ho ila dopa kappa lala, mohlu si uyi hiila hentii, ho gyuritii; 
MRK.6.50	 niimpalukoda mohlu hikha mohmi kappatii, ho biiso nyatii. Hojalo nyibya loda mo mohlumi luriitii ho lutii, “Haro nyato, si ngosu ke; biiso nyayo.” 
MRK.6.51	Ho mo huluho chatii ku mohluka agiñho ho allyi hengu ritii. Ho mohlu hempḛr hemur nyatii, 
MRK.6.52	 niimpalukoda mohlu yatañ ka piigo mitrḛ hang chindḛr lamatii, hojalo mohluka ahha hii alḛr nyatii.
MRK.6.54	Ho mohlu hulu hokii agoho daliñ dakele, ohe pada miyuatañ mohmi kala biidado. 
MRK.6.55	Ho hikha hiika ganda hoka ari-apii hii hara nyatii ho achih-ahe nii atañmi pepu ho jolii biitii mohmi da hiila tapa lala. 
MRK.6.56	 Ho mo noh ahchi ahja lopa, lemba jalo, citi jalo, malo ganda hojalo, mohlu achih nii atañmi biijḛr lengo miilañ ho giike nentii, ho mohmi kunyatii ngunumi niika pulye nyetañ mijalo tenne kiinepe; ho hutiina tenne nyatiinii hii hempyo nyatii.
MRK.7.2	mohlu kappatii mohka henjeajiñ tange ka alah kacho laka diiniiñmi, hiika hii, mohluka alah mi yasii mapa. 
MRK.7.3	(Niimpalukoda Parisi, la hikha Jew atañ pakoda, nii dahepa mohluka alah mi yasii tama mohlu diima tama, amiabañ atañka miiju-lujju mi miila; 
MRK.7.4	 ho mohlu biijḛr hokii ka ahlyi kuho, mohlu hang diima tama nii dahepa mohlu hasu-yasu tama, ho abuje pongelya miiju-lujju tiirḛ mohlu miinyatii, turla mika asenii ho piichañ miilañ ho bitiepaka miilañmi.) 
MRK.7.5	 Ho Parisi la pagenii atañ mohmi takatii, “Niimpape niika henjeajiñ atañ amiabañ atañka miiju-lujju hiilyañ pa sanya-gyanya manii, hiila mapa alah kacho lo diida tanda nii?” 
MRK.7.6	Ho mo mohlumi lutii, Aijaya miyu kadiko katii nunu apukahi, hiila ketola do,
MRK.7.6	Siika miyu atañsi ngiimi mohluka nyachu lasu khiisu donii,
MRK.7.6	hojalo mohluka ahha hii ngiiko hokii hempḛr adho hosu dosu donii;
MRK.7.7	piigo giima pasu mohlu ngiimi herii-siida nii,
MRK.7.7	miyu ka khenyo niimi
MRK.7.7	dapo ke hiila luda.
MRK.7.8	Nunu Pinii ka lujubiniiñ miya apa lala la ho miyu ka muju-lujju miya gabii tola biinyada.
MRK.7.9	Ho mo mohlumi lutii, “Nunuko hempḛr aya loda Pinii ka miitolya hiila luniiñmi lupya siina nanii giidoke, miyu ka muju-lujju miya atii dupa hiila! 
MRK.7.10	Niimpalukoda Mose lutii, ‘Niika annii-aba mi khiito’; ho, ‘Hu jalopa annii-aba mi ayamapa luchi, hiika hiimi siike nento loda.’ 
MRK.7.11	hojalo nunu luda, ‘hujalo annii-aba mi matiirḛ luko talyi, ngiika niinyi mika biniiñsi Korban ke’ (hiika hii, Pinii mika biku niimi) 
MRK.7.12	hopa nunu mohmi hang miike nema mohka annii-aba pa, 
MRK.7.13	hii chulipa Pinii ka aguñmi piigo amapa miipa biido nunuka miiju-lujju mi miisi miijo niisi. Ho nunu abuje sichulipa miinyada.”
MRK.7.14	Ho hiira mo miyu atañmi mohko gyoliitii, ho mohlumi lutii, “Ngiimi tage nyato, miilañru, ho tala nyato: 
MRK.7.15	ago hokii ka miyu ka diilii giinii hangja miibḛr lakiñ make mohmi; hojalo nii drih na ura hokii lindo nii hiike miibḛr giida nii mohmi.” 
MRK.7.16	“Huka miyu kii matiirḛ yaroo giido, mohmi take nento.” 
MRK.7.17	 Ho Mo miyu atañmi apa tekula ho ude ura ho ahku kiile, mohka henjeajiñ atañ mohmi hiika lutiñnaniiñ ka piigomi takatii. 
MRK.7.18	 Ho Mo mohlumi lutii, Ho nunu tiirḛ tachiñ nyamapo? Nunu kappa nyama niijalo miyu diilii giichi hii mohmi miibḛr giima, 
MRK.7.19	hiikahii uraho ahjalo, ahha homa hojalo erre hosu, ho hii chuli pasu limpa siidu nii? (Hiila lubii dola mo kapane diigo hii dariike hiila lutii.) 
MRK.7.20	 Ho mo lutii, “Niihna miyu ka ura hokii lindonii hiike miyu mi kacho miipa donii. 
MRK.7.21	Niimpalukoda ura hokiike, miyu ka ahha hokii, diimmah henju, datuapu, diipyoniisi, miyumeniiñ, ipfyonii, 
MRK.7.22	 chahi, demma, gollu, ayamapa miichi hiila henii, kariñ, nipasiiniiñ, hentii, piicha. 
MRK.7.23	Hikha siika diimmah drih si ura hokii ke lindonii, ho hii miyu mi miibḛr do.”
MRK.7.25	Hojalo nyibya loda annii akha kone huka nyimii atu wiinga mina kacho yajiyallo giitola dotiinii, Jisu mi tapa lala, ho ahla ho mohka alih ho chuha datii. 
MRK.7.26	Siika annii akha Grik hokiitii, Sairoponi hoka bukonii. Ho mo mohka nyimii wiinga koka igii mi mohmi mompa tope hiila lubiido. 
MRK.7.27	Ho Mo mohmi lutii, “Kapyo pa himme mi diigo diike nento rañ, niimpalukoda siikasi aya make himme ka diigo mi labiila ho akie atañ mika kubi niisi.” 
MRK.7.28	Hojalo mo mohmi lusitii, “Ḛh, Atoh, akie tiirḛ diitananii ura hoka himme ka diibi niimi diidu.” 
MRK.7.29	Ho mo mohmi lutii, “siika luniiñ kiipa no niika lembo ho ingeku; igii inne kuke niika nyimii wiinga kokii.” 
MRK.7.30	Ho mo ude ho intiiku, ho himme mi imiko ho giila dopa kappa biido, ho igii intiiku.
MRK.7.32	 Ho mohlu rubi nii kone mi mohko ahgii bitii ho lulyi ho mo aguñ iche luhiitii; ho mohlu mohka alah mi mohka ayoho tencha bitope hiila lubiido. 
MRK.7.33	 Ho mohmi insila miyuapur hokii iehi giila, ho mohka lahchi mi hiika miyu ka yaroo ho tengatii, ho mo chukḛr chula la ho mohka allyo ho tenne biido; 
MRK.7.34	ho yapuñ ho kacha lala, mo kaditii, ho mohmi lutii, “Ephphatha,” hiika hii, “miiko bito.” 
MRK.7.35	Ho mohka yaroo hii tapa tiiku, mohka allyo tiipya tiiku, ho mo ayapa lula tiiku. 
MRK.7.36	 Ho mo mohlumi kone mitrḛ lukoyo hiila lubii do; hojalo niimkane lukoyo hiila mohlumi lutii, hiimi uro yapaya mohlu gyukotii. 
MRK.7.37	Ho mohlu luko hetḛr luko siila mapa hemur nyatii, lunyatii, “Mo kappane miidi ko miibiine; mo rubi mi tapa dopa ho luha mi lula dopa miibiine.”
MRK.8.2	“Ngo miyu atañmi aroh do, niimpalukoda mohlu ngiika agiñho allo lohiñ lyiku dabo monkunii, ho hang diisa nyima; 
MRK.8.3	ho ngo matiirḛ mohlumi haya dopa ude ho kiiniñ doku koda, mohlu lembo ho ajju nyanedo; ho tange ada hempḛr adho hokii ahnya da.” 
MRK.8.4	Ho mohka henjeajiñ atañ lusitii, “Niihtañpa ngunu siika miyu atañmi yatañ hola talyi siika zabyo ho?” 
MRK.8.5	Ho mo mohlumi tahii biido, “Nunu ko yatañ penne do?” Mohlu lutii, “Pekkanuhe” 
MRK.8.6	Ho mo miyu atañmi lengo ho duha tote hiila lubiido; ho mo yatañ pekkanuhemi lala la, ho payapacho lula la mo petutii ho hiimi henjeajiñ atañmi bitii miyu atañmi bito hiila; ho mohlu hiimi miyu atañmi bitii. 
MRK.8.7	Ho mohluka agiñho ngiiyyi miilañ iche dotii; ho hiimi payapacho lulala, mo lubiido siika siimi miilañ mohlumi bito. 
MRK.8.8	Ho mohlu diitii, ho diide giinyatii; ho mohlu diile tale mi tukuñ tupa tuku, yagii giikkanuhe poteje. 
MRK.8.9	Hiiko ho miyu harje jarpe pahe datii. 
MRK.8.10	Ho mo mohlumi kiiniñ nempatii; ho nyibya loda mo huluho chatii mohka henjeajiñ atañka agiñho, ho Dalmanutha ka gandachie ho inyatii.
MRK.8.12	Ho mo mohka Yajiyallo ura ho uropa samo lala, ho lutii, “Niimpape siika santuñ si kagiñnanii medonii? Jijeloda, ngo nunumi lukoso, hang kagiñnanii kakiñ kemake siika santuñ mi.” 
MRK.8.13	 Ho mo mohlumi opa tela intiiku, ho hiira huluho dacha kula mo pache dalyiho botii.
MRK.8.14	Siisi mohlu yatañ bagii sanii mi ahha ahii tii; ho mohluka agiñho yatañ pere kontii huluho dotii. 
MRK.8.15	 Ho mo mohlumi hendi tote lutii, lubiidola, “hendi nyato, hendi nyatii ka ha Parisi atañka ipo hokiila Herod ka ipo nyi hokii.” 
MRK.8.16	Ho mohlu kone anya taka siinyatii, lubiidola, “ngunuko yatañ nyima.” 
MRK.8.17	 Ho hiimi chimpa lala, Jisu mohlumi lutii, “Niimpa nunu yatañ nyima hiila lusu nyada? Siisi lohepa nunu henchiñ ma malo tala nyama rampo? Nunuka ahha alḛr nyado kupo? 
MRK.8.18	Amee gusudo hojalo nunu kappa nyama, ho yaroo giisudo nunu tapa nyama ha? Ho nunu henge giimapo? 
MRK.8.19	 Ngiika yatañ pengo hemi ka jarngo hepa ka petu lyiho, yagii giine poteje petu pepo niimi nunu tukuñ tupato?” Mohlu mohmi lutii, “Giilyañlenye.” 
MRK.8.20	 “Ho pekkanu hemi ka jarpepa, yagii giine poteje petu pepo niimi nunu tukuñ toku?” Ho mohlu mohmi lutii, “Giikkanuhe.” 
MRK.8.21	Ho mo mohlumi lutii, “Siisi lohepa nunu tala nyama rañ ha?”
MRK.8.23	 Ho mo micha miyu mi alah lo seritii, ho lemba ka agoho lingiitii; ho mohka amee ho chukḛr tima lala ho mohka alah micha miyu ka hahoho tembiitii, mo tahiitii mohmi, “Siisi no hang kappa doha?” 
MRK.8.24	Ho mo ayoh kacha lala ho lutii, “Ngo miyu atañmi kappa do, hojalo mohlu sannii chuli, ila do.” 
MRK.8.25	Ho hiira mo mohka alah mi micha miyu ka amee ho tengatii; ho mo hempḛr kaniila kaditii ho kappa ritii ku, ho kappane kadḛr tiiku. 
MRK.8.26	Ho mo mohmi mohka ude ho inke nentii ku, lubiido, “Lemba ura hotiirḛ ahlyayo.”
MRK.8.28	 Ho mohlu lukotii mohmi, “Jon Baptisma binii bo; ho tange ludo, Elija; ho hiira tange, nyibu hennii kone.” 
MRK.8.29	Ho mo takatii mohlumi, “Hokoda nunu ngiimi hu hiila ludu?” Pitar lukotii mohmi, “No Masiah” 
MRK.8.30	 Ho mo lutiñ biido mohlumi kone mitrḛ luko yayo hiila mo piigomi.
MRK.8.32	Ho mo siimi didḛr lodapa lutii. Ho Pitar mohmi aruñho ahhi giitii, ho mohmi garitii. 
MRK.8.33	 Hojalo mohiibiila ho mohka henjeajiñ atañmi kadi lala, mo Pitar mi gatii, ho lutii, “Ngiika kiiliñ so dasato, Saitan! Niimpalukoda no Pinii dalyiho damake, hojalo miyu kii dalyike danii.”
MRK.8.35	 Niimpalukoda huna atoh ka sango mi lyangur siina donii hii hiimi alyu siikiñdo, ho huna ngiika piigopa ho aya puyu ka piigopa mohluka sango mi alyu siitiinii hii lyangur siida. 
MRK.8.36	Niimpalukoda hiika miyu pa nii injo dokiñdo, hikha supuñ mi biisu dojalopa ho mohka sango miya alyu siido koda? 
MRK.8.37	Niimpalukoda mohka sango pa mo nii billi siila kendo? 
MRK.8.38	 Huna ngiimi ho ngiika aguñpa hiinyañ talyi nii siika gollu misu ho ingyamiigya santuñ so, mohlumi Miyu ka Oho tiirḛ hiinyañ nyansi kendo niidana mo huda khada mohka Aba ko ahchi nii darii miidopopi agiñho.”
MRK.9.3	 ho mohka abi-tarii hii kanyañ ritii, hempḛr puloo, hiitañpa pulootii kiiddi apiñ ho kone tiirḛ hiimi puloo yadopa miila kemmatii. 
MRK.9.4	Ho hiiko mohluka agiñho Elija la Mose nyi lintii, ho mo anye Jisu mi luriitii. 
MRK.9.5	Ho Pitar lutii Jisu mi, “Atoh, si ayado ngunu so da; kiije tabyo ude pehiñhe pensa, niipa penge ho Mose pa penge ho Elija pa penge.” 
MRK.9.6	Mo nii hiilape luchinii hiila hendḛr lamapa lyitii, niimpalukoda mohlu hempḛr uro biiso nyatii. 
MRK.9.7	 Ho mohlumi jomii harpu habiitii, ho jomii hokii aguñgonge luliñtii, “Si ngiika heniiñja Oho ke; mo luniiñ tato.” 
MRK.9.8	Ho aluñpada mohlu kahikasotii, kone hetḛr mohluka aruñho kappa kumatii, hojalo Jisu kontii misu.
MRK.9.10	Hopa mohlu siika drih mi mohluka pungko ho doke nentii, taka siinyatii shiiniiñ hokiika turiturku kuniisi nii hiisa niimiyu. 
MRK.9.11	 Ho mohlu takatii mohmi, “Niimpa pagenii atañ kappyo pa Elija ahpyo kendoke hiila luhii?” 
MRK.9.12	 Ho mo mohlumi lutii, “Elija ahpyo kendo kappa ne drih mi miiti dupa; ho niihtañpa ketii Miyu ka Oho ka piigomi, mo hempḛr abuje heru myanka kendo ho kahikare latrḛ miiko kendo hiila? 
MRK.9.13	Hojalo Ngo nunumi lukoso ahniiñ hii Elija ahhii, ho mohlu nii miinañdo mohmi miitii mohluka hempyo pa, mo paka keniiñ chitañpa.”
MRK.9.15	Ho nyibyaloda hikha miyuatañ, Jisu mi kappa lala, mohlu hemur nyatii, ho mohlu mohka aruñho haratii ho mohmi ayahelyi lutii. 
MRK.9.16	Ho mo tahii biido mohlumi, “Nunu niihna mohluka agiñho taka siinya dunii?” 
MRK.9.17	Ho apur hoka danii kone luko biido mohmi, “Tonsḛrbo, Ngo ngiika oho mi niiko ahgiidu, niimpalukoda mohko luhanii yajiyallo giido; 
MRK.9.18	ho mohmi jarpiñ hadalyi, mohmi hitiñ lodado; ho mo sappu riibe ho mohka aih mi nyensu da ho hempḛr alḛr ridu; ho ngo niika henjeajiñ atañmi siimi mompa tope hiila lubiidu, hojalo mohlu mompa lama.” 
MRK.9.19	Ho mo mohlumi lukobiido, “Nunu henje giimanii santuñ atañ, nii dahepa Ngo nunu agiñho dabo talyi? Nii dahepa ngo nunu agiñho hembo mola dachi? Mohmi ngiiko ahgii.” 
MRK.9.20	Ho mohlu milobo himme mi mohko ahgii bitii. Ho mohmi yajiyallo kappa lala, nyibya loda himme mi ritiñ lotii, ho mo kiiddi ho giihitii ho bahii bakhe miitii, aguñho sarpu purliñtii. 
MRK.9.21	Ho Jisu mohka aba mi takatii, “Niidukii mo sitañpa lyihala miine?” Ho mo lutii, “himme ajañ jaho hokii. 
MRK.9.22	Ho si kiirañ mohmi yamu ho yasie hotiirḛ tupa liila miidu, mohmi mudu lodupa; hojalo no hang ako miila kendo milo, ngunumi aroh-aya pe ho hembyuñ pe.” 
MRK.9.23	 Ho Jisu mohmi lutii, “No miila kendo koda! Kapane drih miila kendo huna henje nyadonii.” 
MRK.9.24	Nyibyaloda himme ka aba gyuritii ho lutii, “Ngo henje duke; hembyuñ pe ngiika henjemanii mi!” 
MRK.9.25	Ho Jisu miyuabuje tonge paka hara niimi kappa lala, mo kacho yajiyallo mi gabiido, hiimi hiila lubiido, “No luha ho rubi yajiyallo, Ngo niimi luduke, mohkokii agoho lintoku, ho hiira mohko ahku yakuyo!” 
MRK.9.26	Ho goropa gyulala ho mohmi hempḛr uropa hitiñ lola la, hii agoho lintiiku, ho milobo atu hii shiima chuli lyitii, hopa abuya miyuatañ lutii, “Mo shiido kuke.” 
MRK.9.27	Hojalo Jisu mohmi alah ho gala lala ho mohmi seritii, ho mo guri tiiku. 
MRK.9.28	Ho mo ude ura ho ahku hangkele, mohka henjeajiñ atañ mohmi tasiela tahiitii, “Niimpa ngunu siimi mompa lamato?” 
MRK.9.29	Ho mo mohlumi lutii, “Si chitañ drih hii kapanelo mompa lakiñ make hojalo kuniiñ lo kontii siike.”
MRK.9.31	 hopa mo mohka henjeajiñ atañmi tonsḛrtii, mohlumi lubiidola, “Miyu ka Oho mi miyu atañka alah ho tiilii bikiñdo, ho mohlu mohmi menkiñdo, ho mohmi mengku lala, allo lohiñ niika hiibaho mo turi kendo.” 
MRK.9.32	 Hojalopa mohlu tadḛrlama tii luniiñmi, ho mohmi taka dupa tiirḛ biiso nyatii.
MRK.9.34	 Hojalo mohlu adu matii, niimpalukoda lembo ho mohlu kone anyañ taka siinyatii hu kaheja hiila. 
MRK.9.35	 Ho mo duhatii ho alyañlenye mi gyoliitii, ho mo mohlumi lutii, “Huna kapyo japa dana donii, hii miilañ ruka kami jaho dakiñdo loda ho miilañ ruka miirapa lyikiñdo.” 
MRK.9.36	 Ho mo himme atu kone mi golala, ho mohluka pungkoho atii lala; ho mohka lapoho gobiitii, ho mo mohlumi lutii, 
MRK.9.37	 “Hujalopa si chitañ himme mi ngiika armyañ pa karii talyi hii ngiimi kariido, ho hujalopa ngiimi karii talyi, hii ngiimi kariima hojalo hu ngiimi kiiniñtii hiimike karii donii.”
MRK.9.39	Hojalo Jisu lutii, Mohmi lutiñyo; niimpalukoda kone hetḛr huna ngiika armyañ pa tamochikho giitola miigo miidanii hii piijoda ngiimi ayamapa lukiñ make. 
MRK.9.40	Niimpa huna ngunumi chekho manii hii ngunu pake. 
MRK.9.41	 Hopa jijeloda, ngo nunumi ludu, hujalo nunumi yasie ture tandupa bichi niimpalukoda nunu Kristo ka armyañ mi giido, mohka ajunii juko saniimi ichetiirḛ alyu siikiñ make.
MRK.9.43	Ho nunuka alah matiirḛ nunumi ingyamiigya giido koda, hiimi papa linsu to; nunuka alah buhe giima paka sango kappa niiya aya yakiñ doke alah bunye giito laka ho yamuganda hoka tosa niimi, lyame lama nii yamuho. 
MRK.9.45	Ho nunuka alih matiirḛ nunumi ingyamiigya giido milo, hiimi papa siito; liicha laka sango kappa niiya aya yakiñ doke nunupa alih bunye giisu lala yamuganda hoka jopa loko saniimi. 
MRK.9.47	Ho nunuka amee matiirḛ nunumi ingyamiigya giido milo, hiimi hapa linsuto, amee puhe giitolaka Pinii ka raddeganda hoka ahniiñya nunupa aya yakiñ doke amee punye giisu lala ka yamuganda hoka jopa loko saniimi, 
MRK.9.48	nohna mohluka tiho hii siila manii, ho yamu hii lyame lamanii. 
MRK.9.49	 “Niimpalukoda kone abimi yamu lo yaka kendo alho tihi siido ha hiila. 
MRK.9.50	 Alho ayado; hojalo alho tihi hii tikhu doku koda, niihtañpa nunu hiimi tihi dopa miipa? Nunu miilañru atoh atoh ko alho tihi tikañ kiineto, ho miilañru chimiepa duhiñ nyato.”
MRK.10.2	Parisi tonge ahtii ho mohmi tenkala mohlu takatii, “Milobo atoh mihie mika byasu niisi miidi kosu peha?” 
MRK.10.3	Mo lukotii mohlumi, Mose nunumi nii miitolya hiila lune? 
MRK.10.4	Mohlu lutii, “Mose milobomi byasu biilyi kuke hiila paniiñpota bilala, ho mohmi apalakiñ doke lune.” 
MRK.10.5	Hojalo Jisu mohlumi lutii, “Nunuka ahha alḛr kopa mo ketii siika lujubiniiñ mi nunupa. 
MRK.10.6	Hojalo puliñ biilyi jaho hokii, ‘Pinii mo anye mi milobola ho nyimii nyimi putii.’ 
MRK.10.7	‘Hopa siika piigopa milobo atohka aba la annii mi apatela ho mohka mihie ka agiñho duhiñ monkiñdo, 
MRK.10.8	ho anye hii konepa lyikiñdo.’ Hopa mo anye, anye kuma hojalo apo koneku. 
MRK.10.9	Hiiko hopa nii mina Pinii gadiñ siibi tiinii, hiimi miyu lupe nyayo.”
MRK.10.10	Ho ude ho hiira henjeajiñ atañ mohmi siika piigo mi takatii. 
MRK.10.11	 Ho mo mohlumi lutii, “Hu jalopa atoh mihie mi byasu tela ho koneya mihie lahchi hii ipfyodo. 
MRK.10.12	ho nyimii matiirḛ atoh milo mi byasu tela ho koneya biisḛr dokoda, mo ipfyoda.”
MRK.10.14	Hojalo Jisu hiimi kappa lala, mo herutii, ho mohlumi lutii, “Himme atañmi ngiiko ahke nento; mohlumi lutiñyo; niimpalukoda siika atañ sike Pinii ka raddeganda kii. 
MRK.10.15	Jijeloda, Ngo nunumi lukoso, hujalopa Pinii ka raddeganda mi siika himme chulipa larii tama hii ahla kemma hiikaho.” 
MRK.10.16	 Ho mo mohka lapoho mohlumi gola la, mohluka ayoh mohka alah mi tembii tola, ho mohlumi lyambiido.
MRK.10.18	Ho Jisu mohmi lutii, “Niimpa no ngiimi denki hiila ludu? Kone hetḛr denki make hojalo Pinii kontiisii. 
MRK.10.19	No lujubiniiñ mi chinne: ‘Nunu melyayo; Nunu ipfyoyo, Nunu diipyoyo; Nunu amuhpa haki pa dulyayo; Nunu talubalo yayo; Atoh ka annii aba mi khiito.’” 
MRK.10.20	Ho mo mohmi lutii, “Tonsḛrbo, ngo siika atañmi hikha ngiika yapa hokii heri budu.” 
MRK.10.21	 Ho Jisu mohmi kadi biidola mohmi hentii, ho mohmi lutii, “No ngoya kone miichi make; inge, pyunge niiko hoka donii atañmi, ho arroatu atañmi binge, ho niika mingo hii dariiganda hoke dokiñ donii; ho ahla, ngiika kiiliñ ho imboto.” 
MRK.10.22	Siimi mo tapa lala mohka nyimo moyo ritii, ho heru biidola intiiku, niimpalukoda mohko mohkii abuje ganda nencha dotii.
MRK.10.23	Ho Jisu kahi kaso lala ho lutii mohka henjeajiñ atañmi, “Niimkane ahru kendo mingo miyu atañpa Pinii ka raddeganda ho ahdupa!” 
MRK.10.24	Ho henjeajiñ atañ mohka luniiñmi tala lala aluñ nyatii. Hojalo hiira Jisu mohlumi lutii, “Himme atañ, niimkane ahru do Pinii ka raddeganda ho ahdupa! 
MRK.10.25	Uth ka pasu ubu hoka boniiya bopyo yakiñdo mingo miyu ka Pinii ka raddeganda hoka ahniiñmi hentola.” 
MRK.10.26	Ho mohlu hempḛr uro hemur nyatii, ho mohlu mohmi lutii, “Hokoda hu lyangur kola kendo?” 
MRK.10.27	Jisu mohlumi kadi lala ho lutii, “Miyu pakoda simi miila kemma, hojalo Pinii pamake; niimpalukoda kappa nehemi Pinii miila doke.” 
MRK.10.28	 Pitar lurii ritii mohmi, “Kato, ngunu kapane hemi apatekula ho niimi imbodu.” 
MRK.10.29	Jisu lutii, “Jije, Ngo lukoso nunumi, kone hetḛr huna atohka ude malo anuabañ malo barmii malo annii-aba malo himme-oho malo aji mi apatiinii, ngiipa jalo ho aya puyu piigo pajalo, 
MRK.10.30	 hii lange abuyapa siika santuñ so kappa kendo, ude ho anubarmii, annii ho himme-oho, ho aji, miihimiire ka agiñho, ho ahsanii santuñ ho santḛrlamanii sango. 
MRK.10.31	 Hojalo abuje huna kapyo danii hii kami kendo, ho kamihii kapyo kendo.”
MRK.10.33	 lubiidola, “Kato, ngunu Jerusalem lohe chalyi; ho Miyu ka Oho mi nyibu burii la pagenii atañmi nembi kendo, ho mohlu mohmi mendopa halii kendo; ho mohmi Midomiyu atañmi nembi kendo; 
MRK.10.34	 ho mohlu mohmi nyapa kendo, ho chukḛr chupu kendo mohmi, ho mohmi tarulo hikiñdo, ho mohmi menkiñdo, ho allo lohiñ niika hiibaho mo turku rikiñdo.”
MRK.10.36	Ho mo lutii mo anyemi, “Nii ngiimi niinyimi miibi kencho hiila hendo?” 
MRK.10.37	 Ho mo anye mohmi lutii, “Ngiinyi mi kone mi lahbi dalyiho kone mi lahchi dalyiho dudopa bilyape, Niika radde paka dulyiko.” 
MRK.10.38	 Hojalo Jisu lutii mo anyemi, “Niinyi chimake niihna niinyi kudo nii. Niinyi Ngiika taniiñmi tambo lakiñ dopeha, malo Ngo niilo baptisma latii hiilo niinyi labo lakiñ dopeha?” 
MRK.10.39	 Ho mo anye mohmi lutii, “Ngiinyi miila kendo.” Ho Jisu mo anyemi lutii, “Ngo niihna tandonii niinyi tiirḛ tangki doke; ho niihtañ baptisma na Ngo latiinii, nunu tiirḛ lakiñ doke; 
MRK.10.40	hojalo ngiika lahbi dalyi malo ngiika lahchi dalyi hoka dusa niimi ngo lula kema, hojalo siikasi hiipake hupana miimyo bitiinii.” 
MRK.10.41	Siimi midiñalyañhe tapa lala, mohlu Jems la Jon nyimi hadii ritii. 
MRK.10.42	 Ho Jisu mohlumi mohko gyolii lala ho mohlumi lutii, “Nunu hiila chindo Midomiyu ka punkoho huna sangiila dunii hii atoh hiilyañ mohluko dudu, ho mohluka kaye miyuatañ mohlumi otority ho biitola dudu. 
MRK.10.43	 Hojalo siikasi nunuka punkoho lyikiñ make; hojalo hujalopa nunuka punkoho kaye japa lyichi hii nunuka miirapa lyikiñdo lodake, 
MRK.10.44	ho hujalopa nunuka punkoho kapyo japa lyina donii hii miilañ ruka miirapa lyikiñdo lodake. 
MRK.10.45	 Niimpa Miyu ka Oho miiho kodupa ahmake miiho pake ahnii, ho mohka sango mi abuje miyu atañmi tupya nanii pa bipake ahnii.”
MRK.10.47	 Ho mo siikasi Nazaret daka Jisu hiila tapa lala, mo gyuritii ho ludo, “Jisu, David ka oho, ngiimi arohpe!” 
MRK.10.48	Ho abuje mohmi gabiido, aduyo hiila lubiido; hojalo mo goro yapa gyutii, David ka Oho, ngiimi aroh-ayape! 
MRK.10.49	Ho Jisu damo lala ho lutii, “Mohmi gyoliito.” Ho mohlu micha miyu mi gyobiido, mohmi lubiido, “Heruyo; gurito, mo niimi gyodoke.” 
MRK.10.50	Ho mohka pulye miilañmi ripa datii hela mo gurila ho Jisu ko haratii. 
MRK.10.51	Ho Jisu mohmi lutii, “No ngiimi niihpe niimi miibi kencho hiila hendonii?” Micha miyu mohmi lutii, “Atoh, ngiimi kappa kiine kupe.” 
MRK.10.52	 Ho Jisu mohmi lutii, “Ingeku niika lemboho; niika henje ke niimi miipya biinenii.” Ho ohepada mo kappa ritii ho mo imbo montii lembo ho.
MRK.11.2	ho mohlumi lutii, Nunuka lemba pache dalyiho inge, ho nunu ahchi dalyi, nunu gadoh dore mimika baka banii, rañtola dopa kappa kendoke, hiimi tapyabii ho seliibii. 
MRK.11.3	Nunumi matiirḛ mi lulyi milo, Niimpa nunu sitañpa miidu? lutolya, Attoh siimi anna do ho ohepada siimi ngunu nengku liichi kuke. 
MRK.11.4	 Ho mohlu intiiku, ho gadoh dore mi lyego ho ahchi dakele lengo ho rañtola dapa kappa biido, ho mohlu hiimi tapyatii. 
MRK.11.5	Ho hoka baritola danii atañ mohlumi lutii, “Nunu niihna miidunii, gadoh mi tapya lamasa donii?” 
MRK.11.6	Mohlu lusitii Jisu ka mohlumi lunge luniiñ jaho, ho miyuatañ mohlumi inke nentiiku. 
MRK.11.7	 Ho mohlu gadoh mi Jisu ko bolii bitii, ho mohluka pulye-tarii mi hiika ayoh ho pyuchatii; ho mo hiika ayoh ho dutii. 
MRK.11.8	Ho abuje mohluka pulye-tarii mi lembo ho apyu bibiido, ho tangenii annii giinii halloh mi pyubi biido mohluka aji hokii ka pato laka atii niimi. 
MRK.11.9	 Ho hoka impyo nii atañ ho kami hoka imbo monii atañ gyunyatii, “Hosana! Hiika miyu hii lyanko kendo huna Pinii armyañ pa ahtiinii! 
MRK.11.10	Lyanko kendo ngunuka aba David ka raddeganda ahlyiniisi! ayohjaho ho Hosana!”
MRK.11.13	Ho katula tarro sannii ka annii mi kappa lala, mo ahhila kaka tii hiiko hang diisa kappa tama siiyuha hiila. Mo hiiko ahchi biikele, mo hang kappa matii hojalo annii kontiisii, niimpalukoda tarro ahee hidu myodu matii. 
MRK.11.14	Ho mo lutii tarro sannii mi, “Kone tiirḛ niiko hokii hiira ahee diikiñ kumake ayu dahepa”. Ho mohka henjeajiñ atañ hiimi tapatii.
MRK.11.16	ho mo kone mitrḛ piniiude ura hopa drih pachi johii jokhela miike nematii. 
MRK.11.17	Ho mo tonsḛrtii, ho mohlumi lutii, “Hiila ketola doma ehna, ‘Ngiika udesi kuko ude hiila lukiñ doke hikha supuñpa’? Hojalo nunu siimi diipyonii dukuñko miru pa biinya danii.” 
MRK.11.18	Ho siimi nyibu burii la pagenii atañ tapatii ho mohlu mohmi mempa dupa lembo metii; niimpalukoda hikha miyuatañ mohka tonsḛr niimi talala aluñ nyatii. 
MRK.11.19	 Ho alyiñdalyi ahku hangkele, mohlu ganda ka agoho lintii.
MRK.11.21	Ho Pitar hempa ritii ho mohmi lutii, “Atoh, kato! Niika tarro sannii mika benniihii sela duku.” 
MRK.11.22	Ho Jisu mohlumi lusitii, Pinii mi henjeto. 
MRK.11.23	Jije, Ngo nunumi lukoso, hujalopa siika putoo simi luchi, Sokii gusu lila ho siimie ho huha he, ho ahha ho hemmo makoda, hojalo no nii lutii hiila lyikiñdo hiila henje dokoda, hiika hii mohpa miibi kendo. 
MRK.11.24	 Hopa Ngo nunumi lukoso, nunuka kuniiñ ho niijalo kuto, hiimi patiiku hiila henje dokoda, ho hii nunu kiikuke. 
MRK.11.25	 “Ho nii dajalo nunu dala kuchi, helloto, nunu matiirḛ mihmi ahha bala lyido milo; niimpalukoda nunuka Aba Darii ganda hoka duniibo nunu mitrḛ nunuka ingyamiigya mi hello bikiñdoke.”
MRK.11.28	ho mohlu mohmi lutii, “Nii otority la no siika atañmi miidu, malo Hu niimi siika otority mi miidopa bitola miidu mohlumi?” 
MRK.11.29	Jisu mohlumi lutii, “Ngo nunumi gonge taka talyi; ngiimi lukope, ho Ngo nunumi luko talyike nii otority la ngo siika drih siimi miidu hiila. 
MRK.11.30	Jon ka baptisma laniisi darii ganda hokii peha, malo miyu kokiipeha? Lukope ngiimi.” 
MRK.11.31	Ho mohlu cheko chepe chesu nyatii, “Ngunu matiirḛ lukoda, ‘Darii ganda hokii,’ mo lukiñdo, ‘hokoda niimpa nunu mohmi henje nyama?’ 
MRK.11.32	Hojalopa ngunu hiila luchi peha, ‘Miyu kokii’?”­­­­ mohlu miyu atañmi biiso nyatii, niimpalukoda miilañru Jon mi jije nyibuhenii hiila khiinyatii. 
MRK.11.33	Hopa mohlu Jisu mi lusitii, “Ngunu chimma.” Ho Jisu mohlumi lutii, Hokoda ngotiirḛ nunumi luko tama nii otority la Ngo siika drih atañmi miidu hiila.
MRK.12.2	Myodu ahku kiile, mo miira kone mi kiiniñ biido ajho inniiko, mohluko hokii ahee iche robalu hokii kubii hiila. 
MRK.12.3	Ho mohlu mohmi setu lala ho mohmi hilala, ho alah arapa kiiniñ nenku tiiku. 
MRK.12.4	Hiira mo miira koneya mohluko kiiniñtii, ho mohlu mohmi adiñ ho une agiitii, ho mohmi khiima pama miitii. 
MRK.12.5	Ho mo koneya kiiniñtii, ho hiika kone mi mohlu mentii; Ho hii chulipa abuje miyu mi, tange mi miinetii ho tange mi mohlu mentii. 
MRK.12.6	Mohko hiira kone dutii rañ, heniiñja oho; Kami kalo jaho mohmi mohluko kiiniñtii, lubiidola, Mohlu ngiika ohomi khiinedo. 
MRK.12.7	Hojalo hiika ajho konii atañ ako anyañmi lusutii, Sike atoh lyisi sanii; ahto, kiije mohmi ngunu mensa, ho siika ganda nenchasi ngunupa dokiñ doke. 
MRK.12.8	Ho mohlu mohmi latu lala ho mohmi mentii, ho mohmi robalu ka agoho jopa lintii. 
MRK.12.9	Ho robalu ka atoh niihpe miichi kunii? Mo ahla ho ajho konii atañmi mudu lokiñdo, ho robalu mi mihmi bikiñdo. 
MRK.12.10	 Nunu siika piniiaguñ siimi rika mato po:
MRK.12.10	Ude miiniiñ ka yalañ khiipanii hii
MRK.12.10	khiiniiñ japa lyikiñdo;
MRK.12.11	siikasi Pinii ka miiniiñ ke,
MRK.12.11	ho hiika hii ano kapyodo ngunuka amee kataho.
MRK.12.14	Ho mohlu ahtii ho mohmi lutii, “Tonsḛrbo, ngunu chindo no ludiko ludo hiila, ho miyu atañmi hang biisoma; niimpalukoda no miyu atañka kahe sanju mi khiima, hojalo jije ludiko Pinii lembo mi lukodo. Hokoda Kesar mika biijokajo biniiñsi bidi kopeha malo bikha dopeha? 
MRK.12.15	Ngunu bikiñ dopeha mohlumi, malo ngunu bikiñ mapeha?” Hojalo mohluka apukahi mi chimbii tola, mo mohlumi lutii, “Niimpa nunu ngiimi tenkadu? Posa pere ngiiko biilii, ho ngiimi kaka kiine pe” 
MRK.12.16	Ho mohlu pere biilii bitii. Ho mo mohlumi lutii, “Huchuli dope si, ho huka armyañ giido?” Mohlu mohmi lutii, “Kesar kii” 
MRK.12.17	 Jisu mohlumi lutii, “Kesar ka drih koda Kesar mi bito, ho Pinii ka drih koda Pinii mi bito.” Ho mohlu hemur nyatii mohmi.
MRK.12.19	“Tonsḛrbo, Mose ngunupa ketola do miyu ka abañ matiirḛ siido koda ho mohka mihie mi opatela, hojalo wiinga nyima pa, anu hii hiimi mihie biisi kendo, ho mohka abañ pa wiinga sucha bikiñdo. 
MRK.12.20	Midiñ kanu he anuabañ dutii; kapyo jahii mihie latii, ho mohka siilyi ho, wiinga nyimatii; 
MRK.12.21	ho anyenii hiimi biisitii, ho siitii, wiinga nyimatii; ho hingenii hiitḛr hiila lyitii; 
MRK.12.22	ho midiñ kanunii kiitrḛ wiinga nyimatii. Kami kalo jaho nyimii tiirḛ siitiiku. 
MRK.12.23	Turiturku lyikuho huka mihie pa lyikiñdo hiika nyimii hii? Niimpalukoda midiñ kanuhe mohmi mihie pa biitii.”
MRK.12.24	Jisu mohlumi lutii, “Nunu siika drih soma siipeha lukha donii, nunu piniipota mitrḛ chima ho Pinii ka harchichike mitrḛ chima? 
MRK.12.25	Niimpalukoda mohlu shiinii hokii ka turku rilyi ko, mohlu mihie millo tiirḛ lakiñma ho mihie millo lasu dopa tiirḛ lyikiñma, hojalo mohlu miidopopi chitañ dakiñdo dariiganda ho. 
MRK.12.26	Ho shiinii atañka turi lyikuho, nunu Mose ka kheta ho puri matopo, tareapya piigo mika luko niimi, niihtañpa Pinii mohmi lutii, ‘Ngo Abraham ka Pinii ke, ho Isak ka Pinii, ho Jakob ka Pinii’? 
MRK.12.27	Mo shiinii atañka Pinii make, hojalo turnii kiike; nunu lukha duke.”
MRK.12.29	Jisu lukotii, “Kapyo japa ka luniiñ hii, ‘Tato, Isrel atañ: Pinii ngunuka Pinii, Pinii kone ke; 
MRK.12.30	ho nunu hentolya Pinii nunu Pinii mi hikha nunuka ahha lo, ho hikha nunuka yallo lo, ho hikha nunuka punyulo, ho hikha nunuka harchichikelo.’ 
MRK.12.31	 Gonye niipaka luniiñ hii sike, ‘Nunu hentolya nunuka ariapii mi atoh mika hennii chitañpa.’ Simi apalala yoheya simi ka kayeya lujubiniiñ nyimake.” 
MRK.12.32	Ho pagenii mohmi lutii, “No ludiko ludo, Tonsḛrbo; no ludiko jaho lutii mo koneke, ho mohmi opa lala kone tiirḛ nyimake; 
MRK.12.33	 ho mohmi hikha ahha lo henkiñdo, ho hikha chiniiñlo, ho hikha harchichikelo, ho atohka ariapii mi atohmika heniiñ chuli paka heniiñ, siikasi uroya khiiniiñ pa lyido hikha yamu hoka byabi niimi la achu-amyo membi niimi hentola.” 
MRK.12.34	Ho Jisu kalala si mo hendi biidola ludo hiila, mo mohmi lutii, “No Pinii ka raddeganda hokii ano adho kumake.” Ho hiika hiiba hokii kone tiirḛ mohmi taka dupa haro giiku matii.
MRK.12.36	 David mohlya, Darii Yajiyallo lo luko kolala, lutii,
MRK.12.36	Attoh lutii ngiika Attoh mi,
MRK.12.36	Ngiika lahbi alah ho duto,
MRK.12.36	nii dahepa ngo niika ahha-banii mi niika alih liidi ho atii tama.
MRK.12.37	David mohlya mohmi Attoh hiila gyotii; niihtañpa mo mohka oho pa lyila kendo?
MRK.12.37	Ho hempḛr taropa miyuatañ mohka luniiñmi taji biidola tanyatii.
MRK.12.39	ho sinagog ho khiiniiñ ja duko dunañla ho butii pungko ka khiiko jaho danala miida, 
MRK.12.40	mohlu hiimie atañka ude mi kalyi-kabyo nyada ho lukañdo hiila taya hepa kuniiñ mi obyopa lukañ nyada. Mohlu uroyapa halii kokiñdo.”
MRK.12.42	Ho arroatu hiimie kone ahtii, ho posa amii penye alii tii, hiika hii tiicko bare kanetii. 
MRK.12.43	Ho mo mohka henjeajiñ atañmi mohko gyoliitii, ho mohlumi lutii, “Jijeloda, ngo nunumi lukoso, siika arroatu hiimie si abu japa tiicko aliibiine hikha soka tiicko alii binii atañmi hentola. 
MRK.12.44	Niimpalukoda miilañru mohluka abuje donii hokii sii bibii siinenii; hojalo mo arro siido hikha mohkoka donii hemi alii biine, hikha mohka sana nansa nii hemi.”
MRK.13.2	 Ho Jisu mohmi lutii, No siika ude kaye atañmi kapa doha? Sokii yalañ puhe tiirḛ opakema puheka ayoh ho, hiikahii giipa lomapa.
MRK.13.4	 Ngunumi lukope, si niida lyikiñdo, ho hang kagiñnanii dopeha siika atañ sika lyisa niika piigo mi? 
MRK.13.5	Ho Jisu mohlumi lusitii, Hendi nyatolya nunu kone lotrḛ ngogii kolya yo. 
MRK.13.6	 Abuje ngiika armyañ pa ahkiñ doke, lubiidola, Ngoke mo! ho mohlu abujemi ngogii kendoke. 
MRK.13.7	Ho niida nunu gyambo pasuniimi tapa talyi ho tatula gyambo pasu niimi; aluñ nyayo, si lyikiñdo lodake, hojalo allo lotrḛ hii ahkiñ marañke. 
MRK.13.8	Niimpalukoda ganda ponge hii ganda ponge mi cheri kendo, ho raddeganda hii raddeganda akoyami cheri kendo; abuje gandaho myobu hula lyilyi diike; diime ahlyi diike. Siikasi hojalo wiinga akhii achih chitu siike.
MRK.13.10	Ho ayapuyu mi kapyopa hikha ganda-siiko ho tonsḛr kendo lodake. 
MRK.13.11	 Ho mohluka tenkalarka nunukoka ahgii lyiho ho nunumika tiilii lyiho, iche hetḛr hena yayo nii hiilayu luchinii; hojalo nii nunumi ludopa bichi hiika myoduho hiimi luda tolya, niimpalukoda hii nunu make ludonii, hojalo Darii Yajiyallo ke. 
MRK.13.12	Ho anuabañ hii siidopa talubalo siilyido, ho aba hii mo oho mi, ho himme-oho atañ annii-aba mi chekho rikiñ do ho mohlumi siidopa miikiñdo; 
MRK.13.13	 ho nunu kone abilo kahu kokiñdo ngiika armyañ pa. Hojalo huna kami kalo lohepa pigii talyinii hii lyangur kokiñdo.
MRK.13.14	Hojalo nunu niida biisokacho jirara kapa talyi niihona dokiñ matiinii (puri rinii atañ siimi tala nyato), ho hutiina Judia ho dunii putoo hahoho hagii nyakiñdo. 
MRK.13.15	ude mitu hoka danii akañ tonya kuyo, malo ude ura hotiirḛ ahyo, hang drih pachi laliñ budupa; 
MRK.13.16	ho huna aji ho danii hiitḛr ahkur kuyo tariimi la talyiku hiila. 
MRK.13.17	 Ho aiya la hembido wiinga giinii atañ pala ho himme aso laka dunii atañpa hiika allo ho! 
MRK.13.18	Hiila kuto siika drih siimi dorii piilo ho lyike neyo. 
MRK.13.19	Niimpalukoda hiika allo ho hiitañ hentḛrkanyi kendo Pinii ka puliñ biihokii siilo lohe paka lyika manii, ho ronge hetḛr lyikiñ mata. 
MRK.13.20	Ho Pinii matiirḛ allo mi tunii dopa miima tiikoda, kone mitrḛ lyangur lakiñ matii; hojalopa kahenii atañpa, humina mo kahetiinii, mo allo mi tudii dopa miibitii. 
MRK.13.21	Ho mi kone matiirḛ nunumi lulyi milo, Kato! Sike Kristo! malo Kato! Inka sike mo! hiimi henje lyayo. 
MRK.13.22	 Amuhpa Kristo ke ho amuhpa nyibuhenii ke hiila linkiñ doke ho kagiñnanii la kahotamo drih kakiñ kendo, ngogya giipa, miila dokoda kahenii atañmi miipa miido. 
MRK.13.23	Hojalo hendi nyatolya; Ngo nunumi hikha luko lumbyo biilyi ke.
MRK.13.24	“Hojalo hiika allo ho, hiika hentḛrkanyi ka hiiba ho, danyi hii kamorikiñ do, ho piilo hutoh byobi kemma, 
MRK.13.25	ho takḛr atañ hii yapuñ hokii huhi kendo, ho yapuñ daka tamo-chikho hii abyu rikiñ do. 
MRK.13.26	 Ho mohlu ‘Miyu ka milobo oho’ mi jomii ho ahla dopa kappa kendo hempḛr kaye harchichike ho huda khada agiñho. 
MRK.13.27	Ho mo miidopopi atañmi kiiniñ kendo, ho mohka kahenii atañmi ale tape lo gyokuñ kendo, kiiddi miido ka dotḛr hokiila yapuñ ago ka dotḛr lohepa.
MRK.13.28	“Tarro sannii hokii siika drih mi chingiito: halloh giiliñ dalyiho annii saliñ niimi kappa dalala, nunu chindu darupiilo ahlyiku hiila. 
MRK.13.29	Hii chulipa, niida nunu siika drih siimi lyila dopa kappa talyi, nunu chintolya mo aruñho daku, hagya aruñ jaho. 
MRK.13.30	 Jijeloda, Ngo nunumi lukoso, siika santuñ rongesi santḛr kemma ke niida lohepa siika drih si lyitema. 
MRK.13.31	 Dariiganda la kiiddi apiñ lyukiñ do, hojalo ngiika aguñluniiñ hii lyukiñ make.
MRK.13.33	 Hendi nyato, piibila duto; niimpa nunu chimma myodu ahsaniimi. 
MRK.13.34	 Siikasi miyu koneka myodi innii chitañ ke, mohka ude mika ile lyiho ho mohka miira atañmi kage niipa atiitii, kone abimi mohluka miigo mi bitii hela, ho alyeh ago hoka dabii bomi ayapa kabii tolya hiila lutii. 
MRK.13.35	 Hopa kala datolya niimpalukoda nunu chimma ke nii datḛr ude atoh ahlyi kusanii, alyiñdalyi, malo ayoh liipa, malo paro khodu, malo aro konchi hoyuha, 
MRK.13.36	hiila mapa mo aluñpada ahkoda ho niimi imila dopa kappa lyido. 
MRK.13.37	Ho nii Ngo nunumi ludo Ngo miilañ rumike ludunii: hendinyato.”
MRK.14.2	niimpalukoda mohlu lutii, “Dituñ sola do ho miimasa, hiila miikoda miyu atañka punkoho yalu lilyi diike”
MRK.14.4	Hojalo tonge ho dutii mohlu hadii biidola mohluka punkoho lutii, “Niimpa kutumi sitañpa miilyi miipya danii? 
MRK.14.5	Niimpalukoda siika kutumi pyudo koda lahiñhe denarii
MRK.14.6	Hojalo Jisu lutii, “Mohmi kapato; niimopa nunu mohmi henga henkha miipada? Mo hempḛr aya mujuke ngiipa miidonii. 
MRK.14.7	Niimpalukoda nunu agiñho arroatu kiirañ dalyi diike, ho nunu niida aroh-aya nanchi, nunu mohlupa aya miila kendoke; hojalo nunu ngiimi tiihadado dagii lakiñ make. 
MRK.14.8	 Mo nii miila kentii mo miitii; mo ngiika apo mi arrḛyartiiku alie marañ paka miisa niimi. 
MRK.14.9	Ho Jije, Ngo nunumi lukoso, nohjalopa ayapuyu mi luko talyi siika siipuñ so, mo nii miitii hiimi tiirḛ luko kendoke mohmi hempa hengi naniipa.”
MRK.14.11	Ho mohlu tapa lala, mohlu hempḛr hempyo tii, ho mohmi posa bichi ke hiila hemme tii. Ho mo myodu aya mi metii mohmi talubalo dupa.
MRK.14.13	Ho mo mohka henjeajiñ anye mi kiiniñtii, ho mo anye mi lutii, “Citi ura ho ahnge, ho miyu kone yasie pinta jobii tola kappa lyidiike; mo kiiliñ ho imbo monge, 
MRK.14.14	ho noh mo ahchi, hiika ude atoh mi lutolya, Tonsḛrbo ludoke, nohna ngiika dumo ko, ngiika impobiiniiñ diigo ngiika henjeajiñ agiñho diisa ko? 
MRK.14.15	Ho mo niinyi mi hempḛr chidii pero reke ho kakiñ lyidii ke nyupa nyuya tola ho miimyo tola. Hiikoho ngunupa miimyo he.” 
MRK.14.16	Ho henjeajiñ atañ iritii ho citi ura ho ahtii, ho niihtañpa mo lukotii mo anye mi hii chuli kappatii; ho mo anye impobiiniiñ diigo mi miimyotii.
MRK.14.18	Ho mohlu diitananii ho dula diila dotii, Jisu lutii, “Jije, Ngo nunumi lukoso, nunuka punko hokii kone ngiimi talubalo kendo, kone ngiika agiñ hoka diibo laka dunii.” 
MRK.14.19	Mohlu heru nyatii ho mohmi lutii koneka hiiba ho kone, “Ngo masu ha?” 
MRK.14.20	Mo mohlumi lutii, “Hiika hii alyañlenye hokii koneke, ngiika agiñ hoka kone yatañ mika paka ho niihi doniibo. 
MRK.14.21	Niimpalukoda miyu ka Oho hii niihiila mohmi ketola do hiila lyikiñdo, hojalo hiika miyu mi aiya hiila hembido huna miyu ka Oho mi talubalo kendo nii! Hiika miyu pa wiinga buko matii kodaya aya yakiñne.”
MRK.14.23	 Ho mo turla mi jolala, ho payapacho lulala mohlumi bitii, ho miilañru hokii tantii. 
MRK.14.24	 Ho mo mohlumi lutii, “Siikasi ngiika hemmesiiniiñ ka ai ke, abuje miyuatañ paka bipa biniiñ. 
MRK.14.25	Jijeloda, Ngo nunumi lukoso, Ngo hiira tantema siika roahee ka alha siimi hiika allo lohepa nii dahepa Ngo Pinii ka raddeganda ho nitipa tante ma.” 
MRK.14.26	 Ho mohlu bariebiisie sikulala, mohlu Olives Putoo ho chatii.
MRK.14.28	 Hojalo Ngiika turi lyikuho, Ngo nunumi impyo yapa Galili ho inchi.” 
MRK.14.29	Pitar mohmi lutii, “Miilañru harja giisu nejalo, Ngo hargii tama.” 
MRK.14.30	 Ho Jisu mohmi lutii, “Jije, Ngo niimi lukoso, siho ayoh jaho, paro ronye khoma rampa, no ngiimi rohiñhe gollu kendoke.” 
MRK.14.31	Hojalo mo lukhe kiiliñla lutii, “Ngo niika agiñho siibii lyijalo, Ngo niimi gollu tama.” Ho miilañru hii chulipa luhiñla lutii.
MRK.14.33	Ho mo Pitar ho Jems ho Jon mi mo agiñho ingiitii, ho hempḛr hengahenkhatii ho heruritii. 
MRK.14.34	 Ho mo mohlumi lutii, “Ngiika yallosi hempḛr heru do, shiipa miidonii kanedo (Ngo heru haja kula shiipa miilyi keha); so dulya tolya, ho hurola dutolya.” 
MRK.14.35	Ho ichuche ahhi la, mo kiiddi ho giihala ho kutii, miila kendo milo, siika myodu siimi ngiimi impo biike nentope. 
MRK.14.36	 Ho mo lutii, “Aba, Aba, kapane drih niipa miilado; siika turla siimi ngiiko hokii lapa tope; ngiika hengko homapa, hojalo niika hengko hotiika.” 
MRK.14.37	Ho mo lintiiku ho mohlumi imila dopa kappatii; ho mo lutii Pitar mi, “Saimon, no imi lapo donii? No gunta tahe hetrḛ hurola dula ma ha? 
MRK.14.38	 Hurola duto ho kuto nunuko tenkalarka ahma yapa; yajiyallo si tasu dope hensu do, hojalo asiialyo sike ajju donii.” 
MRK.14.39	Ho hiira mo ahkurla ho kutii, luniiñmi luti biidola. 
MRK.14.40	Ho hiira rongeta mo linkutii ho mohlumi imila dopa kappatii, niimpalukoda mohluka amee hempḛr imi nantii; ho mohlu mohmi nii hiilayu luchinii hang hendḛr lamatii. 
MRK.14.41	Ho mo rohiñ niipa lintii, ho mohlumi lutii, “Nunu siisi lohepa imila donii ho nunu hemmola dunii? Khe dokuke! Myodu ahdo kuke; Miyu ka milobo Oho mi ingyamiigya miyu atañka alah ho talubalo tiikuke. 
MRK.14.42	Guri nyato, Kiije inkusa; kato, ngiimika talubalobo si hachokiilo.”
MRK.14.44	Siisi talubalobo mohlumi kakiñ kehotii, lubiidola, “Ngo humina mochu talyinii hiika miyu ke; mohmi latulala ho dagur biidola mohmi ingii he.” 
MRK.14.45	Ho mo ahkele, nyibya loda mohka aruñho mo ahtii, ho lutii, “Atoh!” Ho mohmi mochutii. 
MRK.14.46	Ho mohlu mohluka alah lo gatu lala mohmi latutii. 
MRK.14.47	Hojalo hiika aruñhoka danii kone mohka ilyomi seliñ lala, ho bukuñ nyibu ka miirami tupalilala ho mohka yaroo mi papa lintii. 
MRK.14.48	Ho Jisu mohlumi lutii, “Nunu diipyo niimika miichañho miipa ahdunii, gyambo pana nanii ho sipahi atañmi ingiila ngiimi latu dupa ahdunii? 
MRK.14.49	 Allo karmyañmi ngo nunuka agiñho piniiude ho tonsḛrla dadu, ho nunu ngiimi latuma. Hojalo piniipota mi lyipe kiineto.” 
MRK.14.50	Miilañru mohmi apatela, ho hargiinyatii.
MRK.14.51	Yapa atu kone mohmi imbo montii, hang giimapa pulye bolyo bere giitola. Mohlu mohmi latutii, 
MRK.14.52	hojalo mo pulye mi apabitii hela ho ahu arapa hargiitii.
MRK.14.54	Ho Pitar adhopa mohmi injo montii, bukuñ nyibu ka lengo-byago aruñ lohe; ho mo dagur biinii atañka agiñho dutii, ho yamu higyusiila dubotii. 
MRK.14.55	Siisi nyibu burii atañ la hikha bulyañ atañ Jisu mi mendupa hiila mohmika haliinii koneja dokoda hiila mela dotii; hojalo mohlu kone hetḛr mepa matii. 
MRK.14.56	Niimpalukoda abuje amuhpa mohmi halii busudo, ho mohluka halii niimi tajematii. 
MRK.14.57	Ho tonge guri biila ho amuhpa mohmi haliibiido, lubiidola, 
MRK.14.58	 “Ngunu tapato mohka luniiñmi, ‘Ngo siika piniiude mi pyadu lochi alah loka puniiñmi, ho allo lohiñ niiho Ngo koneya pucha talyi, alah puniiñ loma.’” 
MRK.14.59	Hojalo siika luniiñ sotrḛ mohlu luniiñmi talii matii. 
MRK.14.60	Ho bukuñ nyibu mohluka punkoho guritii, ho Jisu mi tahiitii, “Niiko hang lusi sanii nyima ha? Si niihpe siika miyuatañ niimi ka halii niisi?” 
MRK.14.61	Hojalo mo adu matii ho hang lusi matii. Hiira bukuñ nyibu mohmi takatii, “No Kristo peha, Lyaniiñ Oho peha?” 
MRK.14.62	 Ho Jisu lutii, “ḛh ngo; ho nunu kappa kendoke Miyu ka Oho mi Pinii ka lahbi alah ho dupa harchichike giitola, ho Jomii agiñho yapuñ hahoho ahla dopa.” 
MRK.14.63	 Ho bukuñ nyibu mohka tariimi sarche siitii, ho lutii, “Niimpape ngunu hiira haki anna dorañnii? 
MRK.14.64	Nunu mohka Pinii mika nipakoya niimi tapa biine. Niihiila no luchi pe?” Ho miilañru mohmi haliitii mempa kendoke. 
MRK.14.65	Ho tange mohmi chukḛr chupa ritii, ho mohmi amee putiñ lala, ho mohmi pitatii, mohmi lubiido, “Nyibu hento!” Ho dagur biinii botrḛ mohmi kiibiido.
MRK.14.67	ho Pitar mi yamu higyu siila duniimi kappa lala, nyimii mohmi kaditii, ho lutii, “No tiirḛ Nazarene, Jisu agiñho dane.” 
MRK.14.68	Hojalo mo hiimi gollu giitii, lubiidola, “Ngo chinter chimma malo tadḛrlama no nii piigo mi ludo hiila.” Ho mo hagya dalyiho lingi giitii. 
MRK.14.69	Ho miira-nyimii hii mohmi kappatii, ho hiira hiika aruñare daka danii mi lurido, “Siika miyusi mohluka agiñ hoka dabo monii koneke.” 
MRK.14.70	Hojalo hiira mo hiila ma hiila lutii. Ho iche dahi damo lala hiira hiika aruñare hoka danii Pitar mi lutii, “No mohluka agiñ hoka dabo monii lodake; niimpalukoda no Galili hokii.” 
MRK.14.71	Hojalo mo atohmi beliisiibii dola, ho mo hemme biido, “Ngo siika nunuka luniiñ miyu mi kachiñ make ya.” 
MRK.14.72	Ho ohepada paro ronye niipa khoritii. Ho Pitar hempa ritii Jisu ka mohmika luniiñmi, “Paro ronye khoma rampa, no ngiimi rohiñhe gollu kendoke.” Ho mo heru kula ho kheritii.
MRK.15.2	 Ho Pailet mohmi takatii, “No Jew atañka radde peha?” Ho mo mohlumi lukotii, “No ludonii hiila siilo.” 
MRK.15.3	Ho nyibu burii atañ mohmi abuje halii biido 
MRK.15.4	Ho Pailet hiira mohmi takatii, “Niiko hang luko sanii giimalo? Kato niimkane abuje mohlu niimi halii biido.” 
MRK.15.5	Hojalo Jisu hang luli matii, hopa Pailet niihtañ japape hiila hemurtii.
MRK.15.6	Siisi dituñ soduho mo pattiih tungko nii kone mi apalila miidu mohlupa humi mohlu kuchinii. 
MRK.15.7	Ho pattiih ude ho mohluka punkoho, halugiira ka chesu resu lyiho hoka miyu mennii kone dutii, hiika miyu ka armyañ Barabas hiila. 
MRK.15.8	Ho miyuatañ ahtii ho Pailet mi kuritii mohlupa dumiñ ka miiju chitañ pa miitope hiila. 
MRK.15.9	Ho mo lukoritii mohlumi, “Nunu ngiimi Jew atañka radde mi nunupa apa kencho hiila hendonii?” 
MRK.15.10	Niimpalukoda mo helatii nyibu burii atañ kariñla mohmi mohko tiilii bitii hiila. 
MRK.15.11	 Hojalo nyibu burii atañ miyu atañmi luhu luhatii mohlupa Barabas miya opa lintope hiila. 
MRK.15.12	Ho Pailet hiira mohlumi lutii, “Hokoda nunu ngiimi nii miitote hiila siika miyu siimi humina nunu Jew atañka radde hiila lubii donii?” 
MRK.15.13	Ho mohlu hiira gyuritii, “Mohmi ledato” 
MRK.15.14	Ho Pailet mohlumi takatii, “Niimpa, mo nii miigya tola?” Hojalo mohlu uro yapaya gyutii, “mohmi ledato.” 
MRK.15.15	Hopa Pailet, miyu atañmi hempyo miipa dupa hiila, Barabas mi mohlupa apa lintii; ho Jisu mi higor pala la, mo mohlumi nembitii leda dopa.
MRK.15.17	Ho mohlu mohmi niiji pulye hokii agiitii; ho tare mi radde giiju hiilyañ hikhii lala mohlu mohmi kheliitii. 
MRK.15.18	Ho mohlu mohmi salam miitii, “Gyutii, Jew atañka radde!” 
MRK.15.19	Ho mohlu mohka dinta ho tabyu lo hitii, ho mohmi chukḛr chuputii, ho liibañ khangala mohmi herii duke hiila miitii. 
MRK.15.20	ho mohmi nyapa koya miila la, mohlu mohka niiji pulye giiniiñmi tiipatii, ho mohluka pulye mi mohmi ahgiitii. Ho mohmi ingiitii leda dupa.
MRK.15.22	 Ho mohlu mohmi Golgota luniiñ gandaho ahgiitii (Hiika luniiñ hii allo dinkhu ka dokuñ ko). 
MRK.15.23	Ho mohlu mohmi roalha mirr miiyo lala tantote lutii; hojalo mo tamatii. 
MRK.15.24	Ho mohlu Jisu mi ledatii, ho mohka pulye mi mohluka punkoho sarche siitii, mohluka punkoho niiyape ngiipa hiila potatuka siitii. 
MRK.15.25	Ho hiika myoduhii aroka gunta takkowatii, mohmika mohluka leda lyiho. 
MRK.15.26	Mohmika halii laka keniiñ hii hiila ketola dotii, “Jew atañka Radde.” 
MRK.15.27	Ho mohka agiñho mohlu diipyo nii anye miilañ ledatii, konemi mohka lahbi dalyiho konemi mohka lahchi dalyiho.
MRK.15.29	 Ho hoka impo biinii atañ mohmi ngarpa nyatii, mohluka adiñ mi dimpi biidola, ho lunyatii, “Ahe! No piniiude mi pyadu lolala ho allo lohiñ niiho miicha kendo hiibii lyila, 
MRK.15.30	atoh miya lyangur siito tiikiilo, ho dapo hokii so akañ so toto tiikiilo!” 
MRK.15.31	Hii chulipa nyibu burii atañ tiirḛ pagenii atañ agiñho nyapa koyatii, lubiidola, “Mo mihmi lyangurtii; mo atoh mi lyangur siila mayuha. 
MRK.15.32	Kristo, Isrel ka Radde mi, siisi dapo hokii akañ so toka keneto, niimpalukoda hiimi ngunu kalala ho henje talyila.” Mo agiñho dapo hoka leda lehiñ konii miilañ mohmi nyapa koyatii.
MRK.15.34	Ho alyiñdalyi ka gunta tahiñ dakele Jisu hempḛr goropa khela gyuritii, Eloi, Eloi, lema sabachthani? Hiila luniiñsi, “Ngiika Pinii, ngiika Pinii, niimpana no ngiimi helyu biilyi kunii?” 
MRK.15.35	Ho hoka danii tange siimi tapa lala lutii, “Tageto, mo Elija mike gyodonii.” 
MRK.15.36	Ho kone hartii ho, empyaho roalha tansa nii hokii poteje niima biitii, hiimi hiibimitu ho ngalii lala ho mohmi tanke nendupa bitii, lubiidola, “kalyato, ngunu kakasa Elija ahla mohmi akañso jolo talyiha.” 
MRK.15.37	Ho Jisu hempḛr uropa uhe gyula lala, ho mohka kami japa ka sahii sakhe niimi satii. 
MRK.15.38	 Ho piniiude daka pulye tonkhu nanii hii tanye sarche hitii, ayoh hokiila akañ lohepa. 
MRK.15.39	 Ho Rom sipahi, mohka hata hoka kala danii, mohka kami japaka allyi saniiñ mi kalala, mo lutii, “Jije Siika miyu si Pinii ka oho ke!”
MRK.15.41	 siika atañsi, mohka Galili hoka daho hokii, mohmi kiiliñ ho injo montii, ho mohmi miiho luhotii; ho abuje khiibe annii akha miilañ mo agiñho Jerusalem hokii chabo montii.
MRK.15.43	Arimatia daka Josep, bulyañ hoka khiikonii kone, motrḛ kalya laka Pinii ka raddeganda mika dunii, haro lodala ho Pailet ko ahtii, ho Jisu ka shiima mi bipe hiila kutii. 
MRK.15.44	Ho Pailet hentii Jisu siisi matiirḛ shiidu kuyu ah; ho sipahi sabii mi gyola la, mo tahiitii mohmi mo siisi shiila doku yuha. 
MRK.15.45	Ho sipahi sabii kokii Jisu shiido ku hiila chimpa lala, mo shiima mi Josep mi jobii heku lutii. 
MRK.15.46	Ho Josep tiipya pulye bere riila lala, ho shiima mi jolo lala, tiipya pulye ho apu biido, ho yalañ ura hoka byuh heniiñ ho joliitii. Mo byuh ka hagya ho yalañ puhe giipiñ tola atiitii. 
MRK.15.47	Mary Magdalen la Joses ka annii Mary nyi kappa biido nohna shiima mi jotola dotiinii.
MRK.16.2	Ho allo lotu jaka hempḛr aro konchiho mohlu byuh byuhkhiiñ ho intii danyi chada lyi. 
MRK.16.3	Ho mohlu ako anyañ mi lusutii, Huyuha ngunumi byuh hagya daka yalañ mi giipa bichinii? 
MRK.16.4	Ho mohlu kacha biikele, mohlu kappatii yalañ mi giipa lintola dopa; hii hempḛr yalañ puro. 
MRK.16.5	Ho byuh ura ho ahbii kiile, mohlu yapa atu kone kappatii lahbi dalyiho dupa, puloo tarii hokii giitola; ho mohlu aluñ nyatii 
MRK.16.6	Ho mo mohlumi lutii, “Aluñ nyayo; nunu Nazaret daka Jisu minya medunii ah, humi na dapoho ledabiinenii. Mo turku rine kuke; mo so nyima ke. Kaka tocho inka sinya mohmika atii ko. 
MRK.16.7	 Hojalo inge, mohka henjeajiñ atañmi ho Pitar mi lukohe nunumi impyo yapa mo Galili ho inchi hiila; hiiko nunu mohmi kappa kendoke, mo luniiñ chulipa.” 
MRK.16.8	Ho mohlu byuh hokii ago lintii ku ho byuh-byuhkhiiñ hokii hargii nyatii ku; niimpalukoda mohlumi hempḛr biiso ho hemur nyado pa miitii; ho mohlu akomitrḛ hang luko matii, niimpalukoda mohlu biiso nyatii.
MRK.16.9	Ho mo kapyoja allo ho turi kula, mo Mary Magdalen ka agiñho ahtu japa ahtii, huko hokiina mo igii midiñ kanuhe mompa tiinii. 
MRK.16.10	Mo intii ho lukotii mo agiñ hoka dabonii atañmi, mohluka herula haru hela ho khela duho. 
MRK.16.11	Hojalo mohlu mo turku doku ho hiika nyimii kappatii hiila tapa lala, mohlu hiimi taje matii.
MRK.16.12	Siika hiiba ho mo yoheyapa lyila midiñ anye ko ahtii, mo anye mohluka gandaho impa ka ila doho. 
MRK.16.13	Ho mo anye inku kula ho khiibe atañ miilañmi lukotii, hojalo mohlu taje matii mo anyemi.
MRK.16.14	Hiikahiiba ho mo alyañlenkuñ he henjeajiñ atañka punkoho ahtii mohluka diigo diiko hoka duho; ho mo mohluka henje paponiimi ho tajemala hiila gabii do, niimpalukoda mohlu taje matii mohka turi kunii mika kappa niimi. 
MRK.16.15	 Ho mo mohlumi lutii, “Hikha kiiddiapiñ ho ingela ho tonsḛrhe aya puyumi hikha puliñnii atañmi. 
MRK.16.16	Huna henje talyinii ho baptisma lachinii hii lyangur kokiñ doke; hojalo huna henje tamanii hii khiipa kokiñ doke. 
MRK.16.17	Ho siika kagiñnanii atañsi dojo monkiñdo huna henje nyadonii: ngiika armyañ pa mohlu igii atañmi mompa kendo; mohlu niti aguñ lukiñ do; 
MRK.16.18	mohlu tabu atañmi gala lakiñdo, ho mohlu wiimyo mi tanja lopa, hiika hii mohlumi hang hempa giikiñ ma; mohlu achih-ahe niiko mohluka alah tenga koda, ho mohlu hempyo kendo.”
MRK.16.19	Ho Attoh Jisu, mohlumi lurii tekula, dariiganda ho chatiiku, ho Pinii ka lahbi alah ho duku. 
MRK.16.20	Ho mohlu inkula ho aya puyu mi kappa kohe gandaho tonsḛrkhenyo tii, Attoh mohluka agiñho miigo miibo montii ho puyu mi jije ke hiila kakiñ la kagiñnanii dojo montii. Amen.
LUK.1.1	Ngunuka punko hoka drih lyiniiñ mika lukotola doniiñ mi abuje miyu kekuñ kekañ nyane, 
LUK.1.2	 niihtañpa mohlu ngunumi lukone hii chuli hutiina lotu jaho hokii ameela kaparibii tiinii ho puyu mika lukonii atañ, 
LUK.1.3	 si kakoso ngiipa tiirḛ ayado, kapane drih atañmi aruñ ahnii laka innekuniiñ mika keboniisi, hiimi ketiñ biila niipa kedo paka lyiniiñsi, ngiika heniiñja Tiopilus, 
LUK.1.4	 niimpalukoda niimi jije drih mi chinke nendupa niimika lukonii drih atañmi.
LUK.1.6	Ho mo anye anyeru Pinii kata ho denkitii, Pinii ka hikha luniiñmi takho mapa ho pahañ halii komapa santii. 
LUK.1.7	Hojalopa mo anye kii wiinga nyimatii, niimpalukoda Elizabeth tarluñtii, ho anyeru hempḛr akha tiiku.
LUK.1.8	Siisi mo Pinii mi miiho la dakele mohluka halugiira miigo paka lyilyinii, 
LUK.1.9	nyibu atañka miigo miiju paka lyikoho, hiila lyitii mohmi Attoh ka piniiude ura ho ahla ho byamu dupa lyitii. 
LUK.1.10	Ho hikha miyuatañ agoho kubila datii byamu byadu jaho. 
LUK.1.11	 Ho hiiko Attoh ka miidopopi mohka agiñho ahtii, byamu ko agyañ ka lahbi dalyiho datii. 
LUK.1.12	Ho Zakariah mohmi kappa lala aluñtii, ho biisola mohko ahtii. 
LUK.1.13	 Hojalo miidopopi mohmi lutii, Biisolyo, Zakariah, niika kuniiñ mi talii biineke, ho niika mihie Elizabeth milobo wiinga giikiñ doke, ho no mohka armyañ mi Jon hiila myantolya.
LUK.1.14	Ho no ano hempyo kendo ho jojo kendo,
LUK.1.14	ho abuje hempyo nyakiñ do mohmika bulyiho;
LUK.1.15	ho mo roalha tiirḛ takiñ ma ho ow alha tansa tiirḛ,
LUK.1.15	ho mo Darii Yajiyallo poteje giikiñdo,
LUK.1.15	mohka annii ka akhiiere jahokii.
LUK.1.16	Ho mo abuje Isrel ka oho atañmi Attoh mohluka Pinii ko ahkudopa miikiñdo,
LUK.1.17	ho aba ka ahha mi wiinga atañ kii dalyi henga dopa,
LUK.1.17	ho luniiñ tamanii atañmi chila denki kii dalyi,
LUK.1.17	Attoh pa miyu atañpa miimyo bidupa miinyatii.
LUK.1.19	 Ho miidopopi lusitii mohmi, “Ngo Gabrel ke, Pinii ka duko hoka danii; ho ngiimi niimi lurii hete la kiiniñtii, ho siika ayapuyu siimi niimi babi dupa. 
LUK.1.20	Ho kato, no adu-abiñ kema ho lula kema nii dahepa siika luniiñsi lyipe tama, niimpalukoda no ngiika aguñ atañmi taje ma, niihna myodu ahlyi ho lyipe kendo nii.” 
LUK.1.21	Ho miyuatañ Zakariah mi kalyala datii, ho mohlu hemur nyatii mohka piniiude hoka dakañ niimi. 
LUK.1.22	Ho mo ago linku kiile, mo lurii lamatii mohlumi, ho mohlu helanyatii mo piniiude ura ho mihu kappatii hiila; ho mo mohlumi nyakiñ lala ho luha la dutii. 
LUK.1.23	Ho mohka miiho sanii myodu inja kukele, mo mohka ude ho intiiku.
LUK.1.24	Hiika allo hokii mohka Mihie Elizabeth wiinga giitii, ho piilo barngo hemi mo achuñ giila dutii, lubiidola, 
LUK.1.25	“Hiila Attoh ngiipa miibi mohka ngiimika karii lyi allo ho, ngiika diima giima mi miyu atañka punko hokii lapa dupa.”
LUK.1.26	Piilo barkhe niiho miidopopi Gabrel mi Pinii kokii kiiniñtii Galili citi Nazaret luniiñho, 
LUK.1.27	dokasanka manii nyimuñ koneko mabo inchi tola donii Josep hiiniiñko, David ka ude hokiitii; ho hiika, dokasanka manii nyimii ka armyañ Mary hiilatii. 
LUK.1.28	Ho mo Mary ko ahla ho lutii, “Hempyoto, kajikoniiñ bo, Attoh niika agiñho dake!” 
LUK.1.29	Hojalo mo hempḛr ahiare giitii mohka luniiñ hokii, ho mo hentii siika aya puyu si niihiisa niimipe. 
LUK.1.30	 Ho miidopopi mohmi lutii, Biisoyo, Mary, niimpalukoda niimi Pinii kaji biidoke. 
LUK.1.31	 Ho tageto, no wiinga giikiñ doke ho milobo oho kone bukiñdo, ho no mohka armyañ mi Jisu hiila myañtolya.
LUK.1.32	Mo kaye kendo, ho hempḛr kaye ka oho lukiñdo;
LUK.1.32	ho Pinii Attoh mohmi mohka aba David ka duko mi bikiñdo,
LUK.1.33	ho mohka raddeganda lyukiñma.
LUK.1.35	 Ho miidopopi lutii Mary mi,
LUK.1.35	“Darii Yajiyallo niiko ahkiñ doke,
LUK.1.35	ho hempḛr kaye jaka harchichike hii niimi lyipu biilyi diike;
LUK.1.35	hopa wiinga buko sanii bomi darii lukiñdo,
LUK.1.35	Pinii ka wiinga hiila.
LUK.1.36	Ho kato, niika henii-myanii Elizabeth tiirḛ mo akha siido kutrḛ oho kone giikiñdo; ho siikasi piilo barkhe duku mohka giikunii taluñ hiila gyokobo. 
LUK.1.37	Niimpalukoda Pinii ka miila maniiñ nyima ke.” 
LUK.1.38	Ho Mary lutii, “Kato, ngo Attoh loka pukonii; no nii ludo hiila lyike nento ngiiko.” Ho miidopopi mohkokii intiiku.
LUK.1.39	Hiika allo ho Mary gurila ho hempḛr nyibyapa putoopuko gandaho intii, Juda daka citi ho, 
LUK.1.40	ho mo Zakariah ka ude ho ahtii ho Elizabeth mi ayasiido lo hiila takatii. 
LUK.1.41	Ho Elizabeth Mary ka luniiñmi tapa hangkele, mohka erre daka wiinga abyu ritii; ho Elizabeth ko Darii Yajiyallo ahtii 
LUK.1.42	 ho mo hempyo biidola hempḛr uropa gyutii, “Nyimuñ atañ lyañko kendo, ho lyanko kendo niika erre loka wiinga bukonii! 
LUK.1.43	Ho niimpa siikasi ngiipa miibitii, ngiika Attoh ka annii mi ngiiko ahdopa? 
LUK.1.44	Niimpalukoda kato, niika ayasiido lo luniiñ mi ngiika yaroo ho tapa dakele, ngiika erre daka wiinga hempyola abyu rine. 
LUK.1.45	Ho lyanko kendo no huna henje danii lyipe kendo hiila, niihna Mary mi lutiinii Attoh kokii.”
LUK.1.46	Ho Mary lutii,
LUK.1.46	“Ngiika yallo Attoh mi assañdiilañ do,
LUK.1.48	niimpalukoda mo mohka khiimaja miira mi khiido.
LUK.1.48	Niimpalukoda kato, siilo kiija hikha santuñ atañsi ngiimi lyankonii hiila gyokiñdo;
LUK.1.49	niimpalukoda mo ano tamobo hempḛr kaye miigo ngiipa miibitii,
LUK.1.49	ho darii mohka armyañ.
LUK.1.50	Ho mohka aroh hii hiiko dokiñdo huna mohmi biiso donii
LUK.1.50	santuñ kone hokii santuñ abipala.
LUK.1.51	Mo kakiñtii tamo mi mohka lapolo,
LUK.1.51	mo hentii siinii atañmi mompya monsa monjatii mohluka ahha heniiñmi,
LUK.1.52	mo ano tamo atañmi sepa lotii mohluka raddedutananii hokii,
LUK.1.52	khiimapama miyu atañmi jotu chatii;
LUK.1.53	mo haya miyu mi ayadrih poteje bitii,
LUK.1.53	ho mingo mi arapa nempatii.
LUK.1.54	Mo mohka miira Isrel mi hembyuñtii,
LUK.1.54	mohka aroh mi hempa hengi naniiñpa,
LUK.1.55	niihtañpa mo ngunuka aba atañmi lutii,
LUK.1.55	Abraham mi ho ayudahepa mohka ohoasi atañmi.”
LUK.1.56	Ho Mary mo agiñho piilo bariñhepa dubotii, ho mohka ude ho ahkurtiiku.
LUK.1.57	Siisi Elizabeth pa budu ahtii ku, ho mo milobo oho kone butii. 
LUK.1.58	Ho mohka ariapii atañ la henii-myanii atañ tapatii Attoh mohmi hempḛr aroh tii hiila, ho mohlu mo agiñho hempyo montii. 
LUK.1.59	Ho allo lopinye niiho mohlu wiinga mi mitupipa dupa ahtii; ho mohlu mohmi mohka aba Zakariah mi myantipa miitii, 
LUK.1.60	hojalo mohka annii lutii, “Hiila make; mohmi Jon hiilake myankiñ donii.” 
LUK.1.61	Ho mohlu mohmi lutii, “Kone hetḛr niika henii-myanii siika armyañ mi myamma.” 
LUK.1.62	Ho mohlu mohka aba mi miikiñtii, takatii mo nii hiilana mohmi myanchi nii. 
LUK.1.63	 Ho mo matadrih keko mi kutii, ho ketii, “Mohka armyañ Jon.” Ho mohlu hikha hemur nyatii. 
LUK.1.64	Ho ohepada mohka aguñ lula ritiiku ho allyo tiipya tiiku, ho mo lutii, Pinii mi assañritii. 
LUK.1.65	Ho hikha ariapii atañ biiso nyatii. Ho hikha siika drih mi lusu nyatii hikha Judia putoo ganda siikoho; 
LUK.1.66	ho hikha siimi ka tapanii atañ mohluka ahha ho siimi hengii nyatii, lubiidola, “Siika wiinga si niihpa lyine yuha?” Niimpalukoda Attoh ka alah hii mo agiñho dobotii.
LUK.1.67	Ho mohka aba Zakariah Darii Yajiyallo poteje giitii, ho nyibuhentii, lubiidola,
LUK.1.68	“Assañsa Isrel ka Pinii Attoh mi,
LUK.1.68	niimpalukoda mo ahtii ho mohka miyu atañmi tupyatii,
LUK.1.69	ho ngunupa sangopyako ka arii sari kendoke
LUK.1.69	mohka miira David ka ude ho,
LUK.1.70	niihtañpa mo lutii darii nyibuhenii atañka aguñlo ayuho,
LUK.1.71	ngunu lyangur kokiñdo ngunuka ahha banii atañ kokii,
LUK.1.71	ho hikha ngunu mika kariñnii atañka alah hokii;
LUK.1.72	ngunuka aba atañ mika aroh miibi talyi luniiñmi miidupa,
LUK.1.72	ho mohka darii hemmesiiniiñ mi hempa hengi naniiñpa,
LUK.1.73	ngunuka aba Abraham mika mo hemme biniiñmi,
LUK.1.74	ngunumi talii yape,
LUK.1.74	ngunuka ahha banii atañka alah hokii tupya kokula,
LUK.1.74	mohmi biiso mapa miiho kodupa hiila,
LUK.1.75	darii henju la denkimiiju jaho mohka hataho hikha ngunuka sango ho.
LUK.1.76	niimpalukoda no impyo biila Attoh ka lembo atañmi mohpa miiju bikiñdo,
LUK.1.77	mohluka ingyamiigyanii atañ hokii hello biido kula,
LUK.1.78	niidana hutoh hii ngunu pa haho hokii byohu bichinii
LUK.1.79	huna kamo la shiigo ubu nyiho dunii hiimi hutoh byohu kiine dupa,
LUK.1.79	ngunuka alih mi chimie lembo ho pagii dupa.”
LUK.2.2	Siikasi ketu japa armyañ ketii, Quirinius ka Sairia ho govonor paka duho. 
LUK.2.3	Ho miilañru intii armyañ kelii dupa, mohluka atoh citi ho. 
LUK.2.4	 Ho Josep tiirḛ Galili hokii intii, Nazaret citi hokii, Judia lohepa, David ka citi ho, Betlehem luniiñho, niimpalukoda mo David ka halugiira hokiitii, 
LUK.2.5	Mary agiñho kelii kodupa hiila, mohka mihie, huna wiinga giitiinii. 
LUK.2.6	Ho mohluka hoka daho, Mary pa wiinga budu pa myodu lyitii. 
LUK.2.7	Ho Mary mohka butu wiinga milobo oho mi butii ho mohmi pulye ho apu tola atiitii, ho durgu ho gotola atiitii, niimpalukoda hiiko mo anye pa duko nyimatii.
LUK.2.8	Ho hiika ganda ka agoho subuñsornii tonge dutii aji ho, mohluka subuñ mi ayoh ho kahlyala. 
LUK.2.9	 Ho Attoh ka miidopopi mohluko ahtii, ho Attoh huda khada mohluka punkoho byokiñ lintii, ho mohlu biiso nyatii. 
LUK.2.10	Ho miidopopi mohlumi lutii, “Biiso nyayo; tageto, ngo nunupa hempḛr hempyo aya puyu ke balii giidunii hikha miyu atañpa; 
LUK.2.11	 nunupa siilo allo so David ka citi ho lyangur bomi bubi tiike, hii Kristo Attoh ke. 
LUK.2.12	Ho si ke nunu paka kagiñnanii; nunu wiinga mi pulye bolyo bere ho apu tola durgu ho gotola dopa kappa kendoke.” 
LUK.2.13	Ho aluñpada hiiko miidopopi agiñho hempḛr taropa yapuñ hahoho Pinii mi assañ nyatii ho lubiidola,
LUK.2.14	ho kiiddiapiñ so Chimie hii miyu ko dokiñ doke humina mo hempyo biidunii!”
LUK.2.15	Ho miidopopi mohluka agiñ hokii dariiganda ho chaku kiile, siibuñsornii atañ lusu nyatii ako anya mi, “Kiije ngunu Betlehem ho insa ho siika drih lyinii siimi kaka tasa, nii mina Attoh ngunumi chindopa miitiinii.” 
LUK.2.16	Ho mohlu hempḛr nyibyapa intii, ho Mary la Josep nyimi kappatii, ho wiinga mi durgu ho gotola dopa. 
LUK.2.17	Ho hiimi mohlu kappa lala mohlu chindopa miitii niihna mohlumi luko tiinii siika wiinga ka piigomi; 
LUK.2.18	ho hikha hutiina hiimi tapa nyatiinii hemur nyatii niihna miidopopi mohlumi luko tiinii. 
LUK.2.19	 Hojalo Mary hikha siika atañmi atiibiitii, mohka ahha uraho siimi hendi biidola. 
LUK.2.20	Ho subuñsornii atañ inkur tiiku, Pinii mi assañ sanjo biikula hikha mohluka tapa niimila ho kapaniimi, niihtañpa mohlumi lukotii.
LUK.2.22	Ho darii miidu kupa myodu ahlyi kunii mohlupa Mose ka dapo hoka luniiñ chulipa, mohlu mohmi Jerusalem ho ahgiitii mohmi Attoh mi bidupa hiila 
LUK.2.23	(hiila keto lake donii Attoh ka dapo ho, “Butu milobo oho kone abimi Attoh ko darii hiila lukiñdo”) 
LUK.2.24	ho niihtañpa Attoh ka dapo ho lutii hii chulipa membi la lyikiñdo, “Pakoo kunye jalo, malo pakoo atu kunye jalo.” 
LUK.2.25	 Siisi Jerusalem ho miyu kone dutii, hiika armyañ Simeon hiila, ho siika miyu si denki ho Pinii kii dalyi henga niitii, Isrel mika myanii mi kahlya la, ho Darii Yajiyallo mo ayoh ho dabo montii. 
LUK.2.26	Ho mohmi Darii Yajiyallo hiila kakiñ tola dotii mo shiikiñ make nii dahepa mo Attoh Kristo mi kappa tama. 
LUK.2.27	Ho Yajiyallo harolupa kotola mo piniiude ho ahtii; ho annii-aba nyi wiinga Jisu mi ura ho golii biikele, mohpa dapo ka muju lujju mi miibi dupa hiila, 
LUK.2.28	mo Jisu mi mohka lapo ho gola lala ho Pinii mi assañbiido ho lutii,
LUK.2.29	“Attoh, siisi yadi niika miira mi Chimie pa inke nenkupe,
LUK.2.29	niika luniiñ chulipa;
LUK.2.31	humina no miimyo bitiinii hikha miyu atañka kadopa,
LUK.2.32	Midomiyu atañ paka hutoh byokhe sanii, ho niika miyu Isrel paka tatukatu giisanii.”
LUK.2.33	Ho mohka aba la mohka annii nyi hemurtii mohmika luniiñmi tala la; 
LUK.2.34	ho Simeon mohlumi lyalala ho mohka annii Mary mi lutii,
LUK.2.34	“Kato, siika wiinga si Isrel ho abuje miyu mi togii chagii niipake kahe biilyinii,
LUK.2.34	ho kagiñnanii pa dolyi ke chekho niipa
LUK.2.35	(ho ilyo hii niika atoh ka yallo mitrḛ niiche siikiñ doke),
LUK.2.35	hiika abuje miyu ka ahha hoka heniiñmi kakiñ nekudo.”
LUK.2.36	Ho nyimii nyibuhenii kone dutii, Anna, Phanuel ka oho, Asher ka halu hokii; mo hempḛr akha tiiku, mohka millo agiñho nyañkanuhe sii mohka millo imma raho hokii dubo siitiinii, 
LUK.2.37	ho hiimie pa mo pinyikhange la nyampe tiiku. Mo piniiude hokii inku matii, nyobiidola allo ayoh dadumi heriila dutii. 
LUK.2.38	Ho hiika myodu jaho limbiila mo Pinii mi payapacho lubiido, ho mohka piigo mi lubiidola miilañ rumi lukotii hutiina Jerusalem mika tupyabiniiñ mi kala dotiinii.
LUK.2.39	Ho mohlu kapane hemi Attoh ka henko jaho miitii hekula, mohlu Galili ho ahkur tiiku, mohluka atoh citi ho, 
LUK.2.40	Ho wiinga hii sanchatii ho hempḛr alḛrtii, hempḛr chilatii; ho Pinii ka hembo nii mohka agiñho dabotii.
LUK.2.41	Siisi mohka annii-aba anya dadumi Jerusalem ho intii impobiiniiñ dituñ sodu ho. 
LUK.2.42	Ho mo anya nyalyañ lenye kukele, mohlu intii dumiñ muju chulipa; 
LUK.2.43	ho dituñ soja kukele, mohlu ahkurla dokukiile, wiinga Jisu Jerusalem ho datii. Mohka annii-aba hiimi chimatii, 
LUK.2.44	hojalo mo mohluka agiñho imbo siido hiila hela mohlu allo loteje intiiku, ho mohlu metii mohluka henii myanii la ajiñ apiika punkoho; 
LUK.2.45	ho mohlu mepa malyinii mohmi, mohlu Jerusalem ho chakurtii, mohmi mechala. 
LUK.2.46	Allo lohiñhe daku lala mohlu mohmi piniiude ho kappa biido ku, tonsḛrbo atañka agiñho dupa, mohluka luniiñmi tala ho mohlumi taka tarala dopa; 
LUK.2.47	ho hikha hoka tapa laka dunii atañ hemur nyatii mohka chila ho mohka lukonii atañmi. 
LUK.2.48	 Ho mohlu mohmi kappa lala mohlu hemur nyatii; ho mohka annii mohmi lutii, “Wiinga, niimpa no ngunumi sitañ pa miidu? Kato, niika naba ngiinyi hiimkane hena la meto.” 
LUK.2.49	Ho mo mohlumi lutii, “Niimpa nunu ngiimi medu? Nunu chima topo ngo ngiika Aba ka ude ho dukiñdo hiila?” 
LUK.2.50	Ho mohlu tadḛr lamatii mohlumika mohka luniiñmi. 
LUK.2.51	 Ho mo mohluka agiñho tobo montiiku ho Nazaret ho ahtiiku, ho mohluka luniiñmi tatiiku; ho mohka annii hikha siika drih mi ahha ho hengiitii.
LUK.3.2	 Anna la Kaipas nyika nyibu burii paka duho, Pinii ka aguñ Zakariah ka oho Jon ko ahtii zabyo ho; 
LUK.3.3	 ho mo hikha Jordan gandaho intii, tonsḛr khenyotii henkur niika baptisma lasa niimi ingyamiigya atañ hokii ka hello koku saniiñ mi. 
LUK.3.4	Hiila ketola do Aijaya nyibuhenii ka kheta ho,
LUK.3.4	“aguñ gonge gyula do zabyo ho:
LUK.3.4	Attoh pa lembo miimyo bito,
LUK.3.4	mohka lembo mi parda pa miibito.
LUK.3.5	Pabupako kone abimi apyañ kendo,
LUK.3.5	ho putoopuko puhe abimi ako dopa miikiñdo,
LUK.3.5	ho tuki mi parda dopa miikiñdo,
LUK.3.5	ho tayatara lembo mi hilu dopa miikiñdo;
LUK.3.8	 Henkur kuniika ahee ya hikiñto, ho nunu atoh-atoh lusu nyayo, Ngunukii Abraham da, ngunuka aba pa; niimpalukoda ngo nunumi lukoso, Pinii siika yalañ miilañ sokii tulala Abraham ka oho pa miila kendoke. 
LUK.3.9	 Siisi jalo yahii mi tellii tola do sannii atañka liimaho; sannii buhe abi aya ahee hima niimi papa lala ho yamu ho golii kendo.
LUK.3.10	Ho miyuabuje danii atañ mohmi takatii, “Hokoda siisi ngunu niihpe miikiñ donii?” 
LUK.3.11	 Ho mo mohlumi lusitii, “Hukiina tarii benye donii, hiimi hukiina nyimanii giigii kiineto; ho hukiina diigo donii, hiimi tiirḛ hiila miike nento.” 
LUK.3.12	Biijokajo myanii atañ tiirḛ baptisma ladupa ahtii, ho mohmi lutii, “Tonsḛrbo, ngunu niihpe miikiñ donii?” 
LUK.3.13	Ho mo mohlumi lutii, “Myale la myalyayo nunumika luniiñmi.” 
LUK.3.14	Sipahi atañ tiirḛ takatii mohmi, “Ho ngunu, niihpe miikiñ donii?” Ho mo mohlumi lutii, “Mikii mi chechepa robi yayo ho amuhpa halii biidola, ho niika injo mi khe biitolya.”
LUK.3.16	 Jon mohlumi lusitii, “Ngo nunumi yasie lo baptisma bidu; hojalo ngiimi tamo-chikho yanii kone ahkiñdo, Ngo mo agiñho mohka luku rappo nanii mitrḛ tapya binii patḛr lyimake; mo nunumi Darii Yajiyallo la yamulo baptisma bikiñ doke. 
LUK.3.17	Mohka yapyo mi mohka alah ho biido, mohka amoo piniiñ mi kheppa dupa, ho emmo abiñ mi nesu ho atii dupa, hojalo asuh atañmi lyame lamanii yamu ho hompa kendo.”
LUK.3.18	Hiichulipa, abuje khiibe haro lupatii, mo miyu atañmi aya puyu tonsḛrkhenyo tii. 
LUK.3.19	 Hojalo Herod hakhupiilye ako mika sangiinii, humina ayama hiila lutiinii Herodias ka piigopa, mohka anu ka mihie kiipa, ho hikha diimmah drih Herod ka miiniiñ atañpa, 
LUK.3.20	siimi hiika agiñho lugyo liilala Jon mi pattiih tuntii.
LUK.3.22	 ho Darii Yajiyallo mohko apopa totii, pakoo chulipa, ho aguñ gonge yapuñ hokii luliñdo, “No ngiika heniiñja Oho; humina ngo ano hempyo biidunii.”
LUK.3.24	Matthat ka oho, Levi ka oho, Melchi ka oho, Jannai ka oho, Josep ka oho, 
LUK.3.25	Mattathias ka oho, Amos ka oho, Nahum ka oho, Esli ka oho, Naggai ka oho, 
LUK.3.26	Maath ka oho, Mattathias ka oho, Semein ka oho, Josech ka oho, Joda ka oho, 
LUK.3.27	Joanan ka oho, Rhesa ka oho, Zerubabel ka oho, Shealtiel ka oho, Neri ka oho, 
LUK.3.28	Melchi ka oho, Addi ka oho, Cosam ka oho, Elmadam ka oho, Er ka oho, 
LUK.3.29	Josua ka oho, Eleajar ka oho, Jorim ka oho, Matthat ka oho, Levi ka oho, 
LUK.3.30	Simeon ka oho, Juda ka oho, Josep ka oho, Jonam ka oho, Eliakim ka oho, 
LUK.3.31	Melea ka oho, Menna ka oho, Mattatha ka oho, Nathan ka oho, David ka oho, 
LUK.3.32	Jesse ka oho, Obed ka oho, Boaj ka oho, Sala ka oho, Nahson ka oho, 
LUK.3.33	Aminadab ka oho, Admin ka oho, Arni ka oho, Hezron ka oho, Perez ka oho, Juda ka oho, 
LUK.3.34	Jakob ka oho, Isak ka oho, Abraham ka oho, Terah ka oho, Nahor ka oho, 
LUK.3.35	Serug ka oho, Reu ka oho, Peleg ka oho, Eber ka oho, Shelah ka oho, 
LUK.3.36	Kainan ka oho, Arphaxad ka oho, Shem ka oho, Noah ka oho, Lamech ka oho, 
LUK.3.37	Methuselah ka oho, Enok ka oho, Jared ka oho, Mahalaleel ka oho, Kainan ka oho, 
LUK.3.38	Enos ka oho, Seth ka oho, Adam ka oho, Pinii ka oho.
LUK.4.2	allo loalyañpiilye zabyo ho, igii lo tenkalarka kotii. Ho mo hang diimatii hiika myoduho; ho mohlu tenkalarka tenja kukele, mo haya ritii. 
LUK.4.3	Igii mohmi lutii, “No matiirḛ Pinii ka Oho milo, siika yalañ siimi yatañ lyitote hiila luto.” 
LUK.4.4	Ho Jisu lusitii mohmi, Hiila ketola do, Miyu mi diigo kontii sangii make. 
LUK.4.5	Ho igii mohmi ayoh ho chagiitii, ho hikha dohadolo daka raddeganda mi kakiñtii ichuche myoduho, 
LUK.4.6	 ho mohmi lutii, “Niimi ngo hikha siika otority la tatukatu mi biso; niimpalukoda siika siimi ngiimi bitii, ho ngo humi bina do ngo bichi. 
LUK.4.7	No matiirḛ, hokoda, ngiimi herii lyimilo, siika miilañja niipa lyikiñ doke.” 
LUK.4.8	Ho Jisu lusitii mohmi, Hiila ketola do,
LUK.4.8	Nunu Niika Pinii Attoh mi heriito,
LUK.4.8	ho mohmi kontii miihoto.
LUK.4.9	Ho mo Jisu mi Jerusalem ho chagiitii, ho piniiude ka mantu jaho dake nentii, ho mohmi lutii, “No matiirḛ Pinii ka oho milo, sokiila no atoh atoh huhi huka he; 
LUK.4.10	niimpalukoda hiila ketola do,
LUK.4.10	‘Mo mohka miidopopi atañmi niipa lubi kendoke, niimi dagur biiniipa,’
LUK.4.11	ho
LUK.4.11	‘Niimi mohlu mohluka ahla lo jotu biilyi diike,
LUK.4.11	hiila makoda no tiihala niika liidu mi yalañ ho tiike nendiila hiila.’”
LUK.4.12	Ho Jisu lusitii mohmi, Hiila lutola do, “‘Nunu niika Pinii Attoh mi tenka la miiyo.’” 
LUK.4.13	 Ho igii hikha tenkalarka mi tenka tenja kulala, mo mohkokii intiiku myodu aya ahniiñmi kalyala.
LUK.4.15	 Ho mo mohluka sinagog atañ ho tonsḛrtii, miilañ rulo assañkotii.
LUK.4.17	ho hiiko mohmi nyibuhenii Aijaya ka kheta keniiñ mi bitii. Mo kheta mi bekotii ho hoka ketolaka doniimi kappatii,
LUK.4.18	“Attoh ka Yajiyallo ngiiko do,
LUK.4.18	niimpalukoda ngiimi mo arrḛyartiiku
LUK.4.18	aya puyu mi arro atañmi
LUK.4.18	tonsḛrkhenyo kiine dupa.
LUK.4.18	Mo ngiimi kiiniñtii gyuko niipa
LUK.4.18	miyudornii atañ mika tupya kosaniimi
LUK.4.18	ho micha atañka mida kusaniimi,
LUK.4.18	hutiina hensḛrkadu la danii hiimi
LUK.4.18	dasḛrpa dake nendupa hiila,
LUK.4.19	Attoh ka talii lasanii anyañ mika gyuko niipa.”
LUK.4.20	Ho mo kheta mi bepiñ tiiku, ho hiimi hoka dabii bomi bikur tiiku, ho duha tiiku; ho hikha sinagog hoka dunii atañka amee mohmi kadi nyatii. 
LUK.4.21	Ho mo luritii mohlumi, “Siilo siika piniipota hii lyipe lyike nunuka tadopa.” 
LUK.4.22	 Ho miilañja mohmi ayado lunyatii, ho hemur nyatii mohka nyachu hokiika hiimkane tapyo aguñ goliñ niimi; ho mohlu lutii, Siikasi Josep ka oho masuha ehna? 
LUK.4.23	 Ho mo mohlumi lutii, “Nunu ngiipa siika nitiñhormi mi ludasiinedo, ‘Datḛr, atoh miya miipya siito; ngunu niihiila niimi tapato Keparnam hoka miiniiñmi, hiimi so niika atoh ganda hotiirḛ miito.’” 
LUK.4.24	 Ho mo lutii, “Jijeloda, Ngo nunumi lukoso, nyibuhenii kone hetḛr mo atoh gandaho khiiko ma. 
LUK.4.25	 Hojalopa jije mi Ngo nunumi lukoso, Elija ka myodu ho Isrel ho hiimie abuje dutii, yapuñ ka danyi nyahiñhe la piilo barkhe ngepiñ lyiho, hikha kiiddi hoka hempḛr uro diime ahlyi ho; 
LUK.4.26	ho Elija mi mohluka agiñho kone kotrḛ kiiniñma hojalo Zarepat ko kontiisii, Sidon gandaho, annii akha hiimie kone ko. 
LUK.4.27	Ho hiiko hempḛr abuje tahikoya giinii Isrel ho dutii nyibuhenii Elisha ka myodu ho; ho kone mitrḛ darii dopa miimatii, hojalo Syria daka Naman mi kontiisii.” 
LUK.4.28	Hiimi mohlu tapa lala, hikha sinagog hoka dunii atañ hadii ritii. 
LUK.4.29	 Ho mohlu gurila ho mohmi citi ka agoho jopa lintii, ho mohmi putoo ka ayoh jaho chagiitii nohna mohluka citi mi pentiinii, niimpalukoda mohlu mohmi hokiila chukupa jopa lodupa hiila. 
LUK.4.30	 Hojalo apur hokii mohlumi limpo biila mo intiiku.
LUK.4.32	 ho mohlu hemur nyatii mohka tonsḛr niimi, niimpalukoda mohka aguñ goliñ niiho otority giitii. 
LUK.4.33	Ho sinagog ho miyu kone dutii huko hona igii kacho yajiyallo giitiinii; ho mo hempḛr goropa gyuritii, 
LUK.4.34	“Oha! No ngunumi nii miipa, Nazaret daka Jisu? No ngunumi pyadu lopa ahdu nii? Ngo chindo no hu hiila, Pinii ka Darii Kone.” 
LUK.4.35	Hojalo Jisu mohmi gatii, lubiidola, “Aduyo, ho mohkokii linto ku!” Ho igii mohmi mohluka punkoho ripa lolala, igii mohkokii lintiiku, mohmi hang heru miipa mapa. 
LUK.4.36	Ho mohlu hikha aluñ nyatii ho lusu nyatii kone anyañmi, “Siika aguñ si niihpe? Niimpalukoda mo otority la harchichike giitola kacho yajiyallo mi lubiine, ho mohlu linnya neku.” 
LUK.4.37	 Ho mohka piigo mi hikha aruñare daka gandaho tapa tatii patii.
LUK.4.39	Ho mo mohka aruñho dala dolimi gatii, ho hii mohmi apatiiku; ho ohepada mo guri tiiku ho mohlumi miihotii.
LUK.4.40	Siisi danyi ahku kiile, Hikha hutiina ponsa ponsa achih-ahe giinya tiinii mohko ahgii bitii; ho mo mohka alah mi kone abiko tenkatii ho mohlumi miipya bitii, 
LUK.4.41	Ho igii tiirḛ abuje miyu kokii lintiiku, gyunya biidola, “No Pinii ka Oho!” Hojalo mo mohlumi gatii, ho kone mitrḛ luke nematii, niimpalukoda mohlu chintii mo Kristo hiila.
LUK.4.43	hojalo mo mohlumi lutii, “Ngo Pinii raddeganda ka aya puyu mi pongelya citi atañ miilañ ho tonsḛrkhenyo kendoke; niimpalukoda ngiimi siika piigo pake kiiniñ tiinii.” 
LUK.4.44	 Ho mo Judia daka sinagog atañ ho tonsḛrkhenyo tii.
LUK.5.2	Ho mo hulu tanye siimie ho kappatii; hojalo ngiiyyi lanii atañ intiiku ho mohluka pakhe atañmi asela dotii. 
LUK.5.3	 Hulu tare ho chala, niihna Saimon kiitiinii, mo lubiido mohmi siilyo hokiila ichuche adho dopa miito. Ho mo dutii ho miyu atañmi hulu hokiila tonsḛrtii. 
LUK.5.4	Ho mo luja kulala, mo lutii Saimon mi, “Urañ dalyiho khohato ho niika pakhe mi kuloto hadupa.” 
LUK.5.5	 Ho Saimon lusitii, “Atoh, ngunu siyo yoteje hakatii ho hang habiima! Hojalo niika lukopa ngo pakhemi kulo talyike.” 
LUK.5.6	Ho mohlu hiila miikele, mohlu hempḛr ngiiyyi soro abuje habiido; mohluka pakhe lohepa bare giipa miitii, 
LUK.5.7	mohlu mohluka ajiñ atañmi hoyetii mohluka huluho ahla mohlumi hembyuñpe hiila. Ho mohlu ahtii ho hulu tanye ruho poteje latii, hopa mohlu huhapa miitii. 
LUK.5.8	Hojalo hiimi Saimon Pitar kappa lala, mo Jisu ka liibañ ho chuha tii, lubiidola, “Ngiiko hokii adho insa heku, niimpalukoda ngo ingyamiigyanii miyu ke, O Attoh.” 
LUK.5.9	Niimpalukoda mo hempḛr kamutii, ho hikha mo agiñ hoka danii atañ miilañ, mohluka ngiiyyi laniiñ atañmi; 
LUK.5.10	ho hii chulipa Jems la Jon nyi miilañ, Zebedi ka oho anye, mo anye Saimon ka ajiñ paka danii. Ho Jisu lutii Saimon mi, “Biisoyo; siisi kiija nunu miyu mike gyokiñ donii.” 
LUK.5.11	Ho mohlu hulu mi kiiddi ko kholiñ kulala, mohlu kapanehemi apatela ho mo kiiliñ ho imbo montii.
LUK.5.13	Ho mo mohka alah mi lyuliñtii, ho tennetii, lubiidola, “Ngo hendo; dariitoku.” Ho ohepada tahikoya giiniiñhii hempyo datiiku. 
LUK.5.14	Ho mo kone mitrḛ luko lyayo hiila mohmi lubiido; hojalo “inge ho no atohmi nyibu mi kakiñ siinge, ho binge Mose ka luniiñ chulipa Pinii mi niimi ka miipya kuko hopa, miyuatañ mika luko lutiñnaniiñ pa.” 
LUK.5.15	 Hojalopa abuyapa ya mohka piigomi adhoganda ho tapala lyitii; ho abuje miyu dakuñ nyatii tadupa ho mohluka achih-ahe hokii miipya kodupa hiila. 
LUK.5.16	 Hojalo mo hokii zabyo ho ingiitiiku ho kutii.
LUK.5.18	Ho kato, miyuatañ dota naniiñ ho liikuñnii miyu kone mi jolii biido, ho mohlu mohmi ura ho jolii biinatii ho Jisu ka aruñho atii nantii; 
LUK.5.19	hojalo uraho jolii biiko lembo kappa matii, miyuabuje dako hopa, mohlu malo ayoho chatii ho hokiila dota naniiñ mi jota lola santa mi khoko lala punko jaho Jisu ka hataho jolo bitii. 
LUK.5.20	 Ho mo mohluka henje mi kappa lala mo lutii, “Miyu, niika ingyamiigyanii atañmi hello tiikuke.” 
LUK.5.21	Ho pagenii atañ la Parisi atañ taka ritii, lubiidola, Huna siika miyu si pinii mi nipadanii? Hu ingyamiigya niimi hello lakiñdo hojalo Pinii kontiisii? 
LUK.5.22	Jisu mohluka takanii atañmi hempa lala, mo lusitii mohlumi, “Niimpa nunu taka siinyada nunuka ahha ho? 
LUK.5.23	Niihpe lupyo lyakiñ doniiñ, ludupa, ‘Niika ingyamiigyanii atañmi hello tiikuke,’ malo hiila luniiñ yapeha, ‘Gurito ho into’? 
LUK.5.24	Hojalo nunu hiila chingiihe Miyu ka Oho ko kiiddi-apiñ daka ingyamiigya atañmi hello nanii otority giido hiila” mo lukuñlamu bomi lutii “Ngo niimi ludu, gurito, niika pepu mi khebii kula ude ho ingeku.” 
LUK.5.25	Ho ohepada mo guridatii mohluka hataho, ho mohka dotananii mi khebii tiiku, ho ude ho intiiku, Pinii mi assañ biidola. 
LUK.5.26	Ho miilañrumi hemur dopa miitii, ho mohlu Pinii mi assañtii ho biiso nyatii, lubiidola, siilo kapuñ drih kappatii.
LUK.5.28	Ho mo amanehemi apatii, ho guritii ho mohmi imbo montii.
LUK.5.29	Ho Levi mohka ude ho hempḛr kayepa mohmi diigo hotii; ho hiiko abuje biijokajo myanii atañ ho khiibemiyu miilañ mohluka agiñho diitananii ho dubo montii. 
LUK.5.30	 Ho Parisi atañ la pagenii atañ mohka henjeajiñ atañmi budubudu lunyatii, lubiidola, “Niimpa nunu diidu tandu biijokajo myanii atañ la ingyamiigyanii atañ agiñho?” 
LUK.5.31	Ho Jisu mohlumi lusitii, “Huna dasḛr la dunii hii datḛr mi anna make, hojalo huna achih nyadonii; 
LUK.5.32	 Ngo denki mi gyopa amake, hojalo ingyamiigyanii atañ misuke henkur kiine dupa hiila.”
LUK.5.34	Ho Jisu mohlumi lutii, “Mihie millo lasu lyiho hoka nyibo ahnii atañmi nunu nyoke nela kendo peha mohluka agiñho mihie lasabo durañpa? 
LUK.5.35	 Allo loliñ kendoke, niidana mihie lasa bomi mohluka agiñ hokii ira giichinii, ho mohlu nyola kendo hiika allo ho.” 
LUK.5.36	Mo mohlumi lutiñnaniiñ miilañ lukotii: “Kone tiirḛ pulye niti hokii sarliñ lala ho hiimi pulye khu ho ripo liima; mo matiirḛ hiila miidokoda, mo niti miya sarche kendo, ho niti hokiika ripo liiniiñ hii khu ho kapo kema. 
LUK.5.37	Ho kone hetḛr roalha ajañ mi dije khu ho hiliima; mo matiirḛ hilii dokoda, roalha ajañ hii dije alyo mi buche giikiñdo ho ubu hopa bipa linkiñdo, ho alyo miya ayamapa miikiñdo. 
LUK.5.38	Hojalopa roalha ajañ mi dije niti hosu hilii kensu donii. 
LUK.5.39	Ho kone tiirḛ roalha khu mi tala lala niti hokii tanado hiila henkiñma; niimpalukoda mo ludo, ‘Khu hii ayado.’”
LUK.6.2	Hojalo Parisi tonge lutii, “Niimpa nunu hiila miidu nii mina dumoalo ho miikiñ manii?” 
LUK.6.3	Ho Jisu lusitii, “Nunu purimatopo David ka mohka haya lyiho hoka miiniiñmi, mohla ho mo agiñ hoka dabomonii atañ: 
LUK.6.4	niihtañpa mo Pinii ka ude ho ahtii, ho Piniiñ mika binii yatañ mi lala la ho diitii, nii mina kone hetḛr diila kema tiinii hojalo nyibu kontiisii diila kensu tiinii, ho hiimi mo agiñ hoka dabo monii atañ miilañmi bitii?” 
LUK.6.5	Ho mo mohlumi lutii, “Miyu ka Oho dumoalo ka attoh ke.”
LUK.6.7	Ho pagenii atañ la Parisi atañ mohmi kala datii, mohmi dumoalo ho miipya talyiha hiila kaka dupa hiila, niimpalukoda mohlu mohmi halii nanii meliñ dupa. 
LUK.6.8	Hojalo mo chintii mohluka heniiñ atañmi, ho mo lutii hiika miyu mi hukiina alah lakuñ tiinii, “Ahto ho so dato.” Ho mo guritii ho hiikaho datii. 
LUK.6.9	Ho Jisu mohlumi lutii, “Ngo nunumi takadu, nii yape miidiko dumoalo ho, aya miiniiñ yapeha malo ayamapa ka miiniiñ peha, sango biniiñ yapeha malo miidu niiya peha?” 
LUK.6.10	Ho mo miilañ rumi kahi kaso lala, ho mohmi lutii, “Niika alah mi lyuliñto.” Ho mo lyuliñtii, ho mohka alah hii hempyo tiiku. 
LUK.6.11	Hojalo mohlu hempḛr hadiitii ho taka siinyatii kone anyañmi niihpe Jisu mi miichi nii hiila.
LUK.6.13	Ho allo kukele, mo mohka henjeajiñ atañmi gyotii, ho hiika hokii alyañlenye mi kahetii, humina mo kiiniñkonii hiila myantiinii; 
LUK.6.14	Saimon, humina mo Pitar hiila myantiinii, ho Andrew mohka anu, ho Jems la Jon nyi, Pilip, ho Bartolomiu, 
LUK.6.15	ho Methu, ho Tomas, ho Jems Alpayas ka oho, ho Saimon humina Zealot hiila gyotiinii, 
LUK.6.16	ho Judas Jems ka oho, ho Judas Iskariot, huna golluniipa lyitiinii.
LUK.6.18	ho hutiina kacho yajiyallo lo miihimiire kotiinii miipya kotii 
LUK.6.19	Ho hikha miyuatañ mohmi tene dupa hiila metii, niimpalukoda mohkokii harchichike hii lintii ho miilañru miipya kotii.
LUK.6.20	“Lyanko kendo nunu arro miyuhii, niimpalukoda Pinii ka raddeganda hii nunukii.
LUK.6.21	“Lyanko kendo nunu siisi ka hayanii, niimpalukoda nunu khe biikiñdo.”
LUK.6.21	“Lyanko kendo nunu siisi ka khenii, niimpalukoda nunu ngarkiñ do.
LUK.6.23	Hiika allo ho hempyo tolya, ho hempyola podu tolya, niimpalukoda kato, niipaka ajunii dariiganda ho kaye kendo; hiichulipa mohluka aba atañ nyibuhenii atañmi miitii.
LUK.6.25	“Aiya hiila hembido nunumi siisi ka poteje doniimi, niimpalukoda nunu haya kendo.
LUK.6.25	“Aiya hiila hembido nunu siisika ngarnii atañmi, niimpalukoda nunu herukendo ho khekiñdo.
LUK.6.26	“Aiya hiila hembido nunumi, hikha miyu atañka nunumika assañ lyiho, hiichulipa mohluka aba atañ tiirḛ amuh nyibuhenii atañmi assañne.
LUK.6.28	lyanto huna nunumi bedonii, huna niimi ayamapa miidonii hiipa kubito. 
LUK.6.29	Hiimi huna niika moru ho pita donii, pache dalyi miilañmi mohii bitolya; ho huna niika pulye mi labii talyinii nunuka tarii miilañ miya bitolya. 
LUK.6.30	Kone abimi bitolya huna nunukokii myado talyinii; ho huna nunuka drih mi labii talyinii mohluko hokii laku biilya kuyo. 
LUK.6.31	 Ho niihtañpa nunu hendo miyuatañ nunupa miibi dokoda hiila, mohlupa hiila miibito.
LUK.6.32	“Nunu matiirḛ nunumika henniimi hendo koda, nunu nii miibitii? Niimpalukoda ingyamiigyanii atañ tiirḛ mohlumi ka henniimi hensi sudu. 
LUK.6.33	Ho nunu matiirḛ nunu paka aya miibi niimi ayamiisi bidokoda, nunu nii miibitii? Niimpalukoda ingyamiigyanii atañ tiirḛ hiila miisuda. 
LUK.6.34	Ho nunu matiirḛ huna nunumi bili lakiñ donii hiimi nalya dokoda, nunu nii miibitii? Ingyamiigya atañ tiirḛ ingyamiigya atañmi nalya siidu, abu yapa laku biidupa hiila. 
LUK.6.35	 Hojalo nunumika ahha baniimi hentolya, ho aya miibito, ho narto, hang lakutalyi ku hiila helyayo; ho nunupaka ajunii ano kaye kendoke, ho nunu kayejaka oho pa lyikiñ doke; niimpalukoda mo helakala duke henchiñ manii mila ho henchi hehi henii bomi. 
LUK.6.36	Aroh tolya, nunuka Aba tiirḛ aroh niike.
LUK.6.38	bito, hiika hiimi niimi tiirḛ bikiñ doke; ayapa tuka biidola, nanti biidola, rongeta huka biidola, palepapo dopa, niika alah ho atii bikiñ doke. Niimpalukoda niihtañpa no tukatii hiitañpa niimi tiirḛ tuka tusi kendo.”
LUK.6.40	 Henjeajiñ hii tonsḛrbo mi kahe yamake, hojalo kone abi niida mohmi aya loda tonsḛr kochiku hosu tonsḛrbo chuli mo chikañ lyikiñ siidonii. 
LUK.6.41	 Niimpa nunu nunuka anuabañ atañka amee daka miju mi kaha nyada, hojalo nunuka atoh amee daka sampoporo pohe giiniiñ miya hempa siinya mapa? 
LUK.6.42	Malo niihtañpa nunu nunuka anubarmii mi lula kendo, Anu barmii, nii niika amee daka miju mi lapa toso, nunu atoh amee daka sampokane poro giiniiñ miya kappa siima pa? Nunu apukahi, kapyopa nunuka amee daka sampo poro bomi ya lapa siitorañ, ho hoke nunu nunuka anubarmii atañka amee daka mijumi kadḛrpa lapa lakiñ donii.
LUK.6.44	niimpalukoda sannii buhe abimi hiika ahee hiniiñlo kaladu. Taro ahee hii tare atañ ho giiliñma, malo roahee hii manii tammi ho giiliñma. 
LUK.6.45	 Miyu denki hii mohka ahha aya henju loka atii tiikuñ niilo aya mi lingiidu, ho diimmah miyu hii mohka diimmah mika atii tiikuñ nii hokii diimmah mi lingiidu; niimpalukoda ahha hoka pote lyikuho nyachu ho luliñ nyadu.
LUK.6.47	 Kone abi huna ngiiko ahla ho ngiika luniiñmi tala ho hiimi miichinii, Ngo niimi kakiñ talyike mo niihtañ hiila: 
LUK.6.48	mo hiika ude miinii miyu chulike, huna urañpa heliilala, ho yalañ ayoh hoka penchanii; ho yasie tuha jalo, ude mi kiiley tuha biisu jalo, ho hang hiimi abyu lama, niimpalukoda hiikahii hempḛr aya pentii. 
LUK.6.49	Hojalo huna tasu lala ho hiimi miimanii hii hiika miyu chulido huna ude pensu lala urañpa aya helii mapaka peniiñ chuli; ho yasie tuhatii, ho ohepada hii giipa yudatii, ho hiika udeka yadu yuniiñ hempḛr uro kendo.”
LUK.7.2	Siisi sipahi sabii ko mohka heniiñ miira ako dutii, hii achihla ho shiipa miitiiku. 
LUK.7.3	Mo Jisu mi tapa lala, mo Jew hokii amiabañ atañmi mohko kiiniñtii, mohmi ahla ho mohka miira mi miipya tope lungepe hiila. 
LUK.7.4	Ho mohlu Jisu ko ahbiila, mohlu hempḛr uropa yarbiido, lubiidola, “Mo khiiniiñpa lyidoke nohlo siimi mohpa miiko dupa, 
LUK.7.5	 niimpalukoda mo ngunu ganda mi hendo, ho mo ngunuka sinagog mi pembi.” 
LUK.7.6	Ho Jisu mohluka agiñho imbo montii. Mo ude hokiila ano adho kumatii, sipahi sabii mohka ajiñmi mohko kiiniñtii, mohmi lubiidola, “Attoh, no atohmi renge miipa siiyo, niimpalukoda ngo nohlo ngiika ude ho ako dupa khiiniiñpa lyimake; 
LUK.7.7	hopa ngotiirḛ niiko ahdo pa khiiniiñpa lyima. Hojalo aguñpa ludatope, ho ngiika miira mi miipya kenda doke. 
LUK.7.8	Niimpalukoda ngotiirḛ ngiimika otority yako dadu, ngiika ura ho sipahi mi dagiila: ho ngo kone mi ludu, ‘Inge,’ ho mo indu; ho koneyami, ‘ahto,’ ho mo ahdu; ho ngiika miirami, siimi miito, ho mo hiimi miidu.” 
LUK.7.9	Siimi Jisu tapa lala mo mohmi hemurtii, ho mokur biila mohmika imbo monii miyu atañmi lutii, “Ngo nunumi lukoso, Isrel hotiirḛ ngo sitañ henjenii kapama.” 
LUK.7.10	Ho hiika mohkoka kiiniñ konii atañ ude ho ahbii kukele, mohlu miira mi hempyo dokupa kappa biidoku.
LUK.7.12	Mo citi ka hagya aruñho ahchi kiile, kato, miyu koneka shiima mi joliñ biitii, mo annii ka hiiro kone kontii tii, ho mo hiimie kone; ho citi hoka hempḛr miyu taro mo agiñho dabotii. 
LUK.7.13	 Ho Attoh mohmi kappa lala, mo mohmi aroh ritii ho mohmi lutii, “Kheyo.” 
LUK.7.14	Ho mo ahtii ho jobiinanii mi tennetii, ho jobiibo atañ adu mapa datii. Ho mo lutii, “Yapa atu, Ngo niimi ludu, gurito.” 
LUK.7.15	Ho shiinii miyu hii guritii, ho lurii ritii. Ho mo mohmi mohka annii mi bitiiku. 
LUK.7.16	 Miilañru biiso nyatii; ho mohlu Pinii mi assañtii, lubiidola, “Hempḛr kaye nyibuhenii kone ngunu agiñho ahdo!” ho “Pinii mohka miyu atañmi kahatii!” 
LUK.7.17	Ho siika mo piigo mika lukoniiñ hii hikha Judia ho aruñare daka gandaho tapatatii patii.
LUK.7.19	Ho Jon, mohka henjeajiñ anye mi gyotii, mo anye mi Attoh ko kiiniñtii, lubiidola, “No peha hiika ahsabo, malo ngunu koneyami kalya talyi peha?” 
LUK.7.20	Ho miyuatañ mohko ahchibiila, mohlu lutii, “Jon Baptisma biniibo ngiinyi mi niiko kiiniñtii, lubiidola, ‘No peha hiika ahsabo, malo ngunu koneyami kalya talyi peha?’” 
LUK.7.21	 Hiika myodu jaho abuje achih-ahe ho doli achihnii atañmi ho diimmah yajiyallo atañmi mo miipya biido, ho abuje micha mitrḛ kappa dopa miitii. 
LUK.7.22	 Ho mo lusitii mo anye mi, “Inge ho lukohe Jon mi niinyi nii kappatii ho nii tapatii: micha kappa nyada ku, liicha indaku, tahikoya atañmi asetiiku, ho rubi tapa nyadoku, shiiniiñ turi nyadoku, arro atañmi aya puyu tonsḛr khenyotii. 
LUK.7.23	Ho lyanko kendo huna ngiimi cherii nyamanii.”
LUK.7.24	Jon ka puyubakobo atañ inkukiile, mo miyu atañmi lurii ritii Jon ka piigomi: Niihmi nunu katepa siikhiisuru gandaho innyate? Pemu mika allyi heku niimiha? 
LUK.7.25	Hokoda nunu niihmi katepa intehe? Miyu koneka pulye bolyo giiniiñ miha? Kato, huna anokapyo abitarii giidonii ho pepolelo pa sanda nii hiika atañ radde ude hoke dudunii. 
LUK.7.26	Hokoda nunu niihmi katepa innyate? Nyibuhenii miya? Ḛh, ngo lukoso nunumi, ho nyibuhenii mi kayeyanii. 
LUK.7.27	 Siikasi hiike humina ketiinii,
LUK.7.27	Kato, Ngo ngiika puyubakobomi niimi kapyo yapa kiiniñ biilyi ke,
LUK.7.27	mo niika lembo mi miimyo bikiñdo niimi kapyo yapa.
LUK.7.28	Ngo nunumi lukoso, nyimii loka wiinga bukonii atañ hokii Jon mi kaye yanii kone hetrḛ nyikiñma; hojalo huna Pinii ka raddeganda ho khiima japa danii hii mohmi kaye yake. 
LUK.7.29	 (Mohlu siimi tapa lala hikha miyuatañ la biijokajo myanii atañ Pinii mi assañ nyatii, Jon loka baptisma biko nyatiinii; 
LUK.7.30	hojalo Parisi atañ la dapo mika chiniiñ atañ tanyamatii Pinii nii piigopa mohlupa ahtii, mohlo baptisma biko mapa.)
LUK.7.31	Siika santuñdaka miyuatañ siimi ngo nii mipe khiitiñ nanchinii, ho mohlu hu chuli dope? 
LUK.7.32	Mohlu himme chulido biijḛr lengo hoka dunii hiilyañ ho kone anyañ mi gyosula,
LUK.7.32	Ngunu niipa ellu bembitii, ho no nasu soma;
LUK.7.32	ngunu herula gyutii, ho no khebo moma.
LUK.7.34	Miyu ka Oho diila tala ahtii; ho nunu luda, Kato, diiretanche ho owtanga nii, biijokajo myanii atañ la ingyamiigyanii atañka ajiñ! 
LUK.7.35	Hojalo chiniiñhii ludḛrkendo ke hikha mohka wiinga atañmi.
LUK.7.37	Ho kato, citi daka nyimii kone, mo ingyamiigyanii kone, mo Parisi ka ude ho Jisu diigo diipa du hiila tapa lala, alabaster pinchu ho kutu biiliitii, 
LUK.7.38	ho mo kiiliñ ho mohka liipiñ aruñho dala, khetii, mo mohka milabiniiñ hii Jisu ka liipiñ mi juja giitii, ho hiimi mo mohka adiñdimu lo nyupa bitii, ho mohka liipiñ mi mochutii, ho hiimi arrḛyartiiku kutu lo. 
LUK.7.39	 Siisi Parisi mohmi gyolii bo hiimi kappa lala, mo atoh lusutii, “Siika miyu si matiirḛ nyibuhenii koda, mo chinkiñdo si hu ho niihtañ nyimii hiila huna mohmi tene biidonii, niimpalukoda mo ingyamiigyanii kone.” 
LUK.7.40	Ho Jisu lusila mohmi lutii, “Saimon, Ngo niimi hang ako lusado.” Ho mo lusitii, “Hii nii, Tonsḛrbo?” 
LUK.7.41	“Tiicko nalyanii konekii nabiinii anye dutola; kone denarii langohe pagi giitii ho kone hii alyañlyangohe. 
LUK.7.42	 Mo anye bila kuma lyinii, mo anye rumi hello bitii. Siisi huyape uro yapa mohmi henkiñ donii?” 
LUK.7.43	 Saimon lusitii, “Kone, ngo hendo, humina mo abuyapa hello bitiinii.” Ho mo mohmi lutii, “No ludiko jaho ludo.” 
LUK.7.44	Hiikahiibaho annii akha kii dalyi mobo biila mo Saimon mi lutii, “No siika annii akha mi kappa duha? Ngo niika ude ho ahdu, no ngiimi yasie bima ngiika liipiñ pa, hojalo mo ngiika liipiñ mi mohka mila lo juja dopa miila lala ho hiimi mohka dimmulo nyupa biine. 
LUK.7.45	No ngiimi mochu ma, hojalo ngiika ahda bii jaho hokii mo ngiika liipiñ mi mochu mongoma. 
LUK.7.46	No ngiika dinta ho kutu nema, hojalo mo ngiika liipiñ mi arrḛyartiiku kutu lo. 
LUK.7.47	Hopa ngo lukoso niimi, mohka ingyamiigyanii atañ, hempḛr abu, hiimi hello bitiiku, niimpalukoda mo uroyapa hentii; hojalo huna lamapa hello kotiinii, lama pasu hensu dunii.” 
LUK.7.48	 Ho mo mohmi lutii, “Niika ingyamiigyanii atañmi hellotiikuke.” 
LUK.7.49	Ho hutiina diigo diiko mo agiñho dubo tiinii mohluka punkoho lusu nyatii, “Hupe si, ingyamiigyanii atañ lohe pa hello danii?” 
LUK.7.50	Ho mo lutii annii akha mi, “Niika henje ke niimi lyangur biinenii; chimie pa ingeku.”
LUK.8.2	ho annii akha atañ miilañ hutiimina diimmah yajiyallo ho achih-ahe hokii miipya tiinii: Mary, Magdalen luniiñbo, hukohokiina kanuhe igii limpa tiikunii, 
LUK.8.3	ho Joanna, Chuza ka mihie, Herod kiimi ka kabiibo, ho Susanna, ho khiibe abujeta, siika atañsi mohluka injomiijo hokii mohlumi bitiiketii.
LUK.8.5	Lilonii kone kormo lilo tapa intii; ho mo lilo kiile, tange siiliñ ho chohitii, ho alih nyorpi biido, ho yapuñ hoka piita atañ pado biido hiimi. 
LUK.8.6	Ho tange yalañ ho chohatii; ho hii sancha kiile, hii sempatii, niimpalukoda hiiko siimḛr nyimatii. 
LUK.8.7	Ho tange tareapya ho chohatii; ho tare atañ sanchatii ho hiika hiimi halotii. 
LUK.8.8	 Ho tange aya kiiddi ho chohatii ho sanchatii, ho amoo giiliñtii lange. Mo siimi lula lala, mo gyotii, “Hukiina yaroo giidonii tadupa, hiimi take nento.”
LUK.8.10	mo lutii, Nunumi Pinii ka raddeganda khiibe chimma niimi chindopa bitola do; hojalo niimpalukoda khiibe atañmi lutiñnaniiñ hoke, hopa kasujalo mohlumi kachiñ madopa, ho tasujalo mohlumi tachiñ madopa.
LUK.8.12	Siiliñ hoka chohido luniiñsi hutiina tapa nyatiinii; hiikahiibaho igii ahla ho mohluka ahha hoka aguñ giiniiñmi lara biitii, mohlumi henje madopa ho lyangur komadopa. 
LUK.8.13	Ho yalañ hoka chohanii atañ hiika atañke, mohlu aguñ mika tapa lyiho, hempyo biidola tage nyadu; hojalo hii liima giima, mohlu ichuche henje henka lala ho tenkalarka ahlyiho giihi dadu. 
LUK.8.14	Ho tareapya hoka chohi do luniiñsi, hiika atañke hutiina tadonii, hojalo mohluka lembo hoka ilyi kuho hena ho mingo ho sango ka hempyo hii lara biidu, ho mohluka ahee hii sanbyañ lama. 
LUK.8.15	Ho hiika aya kiiddi hoka chohinii atañ pakoda, hiika atañke, aguñmi tala lala, hiimi aya lodapa ho ahha aya ho tage giidu, ho pigii biidola ahee hiliñ giidu.
LUK.8.17	 Niimpalukoda kone hetḛr achuñ tola dola kema hiimi kakiñ mapa, malo hang chimanii chimpa mapa nyikiñma ho hutoh ho ahkiñdo. 
LUK.8.18	 Hendi tolya nunuka talyi ho, niimpalukoda hukiina donii hiimi abuyapa bikiñdo, ho hukiina nyimanii, hokii niihna mo do hiila hensu donii hiimi tiirḛ lara biikiñdo.”
LUK.8.20	Ho mohmi lukotii, “Niika annii la niika anuabañ atañ agosi da, niimi kappa nalha.” 
LUK.8.21	 Hojalo mo mohlumi lutii, “Ngiika annii la ngiika anuabañ atañ hiike huna Pinii aguñmi tadonii ho hiimi miidonii.”
LUK.8.23	ho mohlu bola dokele mo imitii. Ho allyiaro miila siimie ho allyi hetii, ho mohlumi yasie poteje hipu chabiitii, ho ahiare ho dotii. 
LUK.8.24	 Ho mohlu intii ho mohmi ahutii, lubiidola, “Atoh, Atoh, ngunu lyulyi ke ah!” Ho mo guritii ho allyi la lando poniiñmi gatii; ho hiika hii yanu ritiiku; ho hiiko hempḛr chimie tiiku. 
LUK.8.25	Mo mohlumi lutii, “No nunuka henje?” Ho mohlu biiso nyatii, ho mohlu hemur nyatii, kone anyañ mi lubiidola, “Hupe hokoda siikasi, allyiaro la yasie mi lohepa galuñ ladonii, ho mohlu mohmi talii danii?”
LUK.8.27	Ho mo kiiddi ho dahi dakele, hiiko miyu kone mi kappa biido citi hokii huko hona igii abuje giitiinii; hempḛr myodu abuje mo abitarii giimatii, ho mo ude ho dumatii hojalo byuh byuhkhiiñ atañ ho dutii. 
LUK.8.28	 Mo Jisu mi kappa lala, mo gyuritii ho mohka hataho giihitii, ho lutii hempḛr goropa, “Nii miipa no ngiimi, Jisu, Hempḛr kaye Pinii ka Oho? Ngo niimi lyarlyike, ngiimi henga henkha miipayo.” 
LUK.8.29	Niimpalukoda mo kacho yajiyallo mi miyu kokii linto kute hiila lutii. (Niimpalukoda hempḛr abuje mohmi ratii; mohmi dagur biitii, ho dachañ ranyi la dachañ tapḛr lo rato la atiitii, hojalo mo hiimi dure giila igii lo zabyo ho lingii kotii.) 
LUK.8.30	Jisu ho mohmi tahiitii, “Niika armyañ nii hiila?” Ho mo lutii, “Legion”; niimpalukoda abuje igii mohko ahtii. 
LUK.8.31	Ho mohlu mohmi yartii mohlumi takhubiidañ ho tonge hiila luyo hiila. 
LUK.8.32	Siisi putoo puko dalyi hempḛr taropa alyee mi ohho la dotii; ho mohlu yartii mohmi mohlumi hiika atañka uraho neliipe hiila. Hopa mo mohlumi apabitiiku. 
LUK.8.33	Ho igii atañ miyu kokii lintiiku ho alyee atañko ahtii, ho alyee atañ bulu-biila dado hala siimie ka siilyo biilyo ho haratii ho hiiko chubañ hanyatii.
LUK.8.34	Ho alyee sornii hiika lyiniiñmi kappa lala, mohlu hargii nyatii, ho hiika hiimi citi la ganda nyiho luko nyatii. 
LUK.8.35	Ho miyuatañ kate nyatii niihna lyitiinii, ho mohlu Jisu ko ahtii, ho huka miyu kokiina igii lintii kunii hiimi kappa biido, Jisu ka liipiñ aruñho dupa, pulye tarii giito kula ho hendḛr kula dupa; ho mohlu biiso nyatii. 
LUK.8.36	Ho hutiina kappa nyatiinii hiimi mohlumi luko biido niihtañ pana mo igii lo jarpiñ konii mi miipya kotiinii. 
LUK.8.37	Ho hikha Gerasene aruñare ganda daka miyuatañ mohmi mohluko hokii inge kute hiila lubiido; niimpalukoda mohlu hempḛr biiso nyatii; hopa mo huluho chakula ho inkur tiiku. 
LUK.8.38	Hiika miyu igii lo jarpiñ kobii tola doniibo mohmi yarbiido mo miilañmi mohka agiñho ingiipe hiila; hojalo mo mohmi nenku biidoku, lubiidola, 
LUK.8.39	“Niika udeho inkur heku, ho niimkane niipa Pinii miibitii hiimi lukohe.” Ho mo intiiku, hikha citi ho gyukotii niimkanena Jisu mohpa miibi tiinii.
LUK.8.41	Ho hiiko Jairas hiila miyu kone ahtii, sinagog hoka sangii laka danii; ho Jisu ka alih ho giihitii yarbiido mohmi mohka ude ho ahto hiila, 
LUK.8.42	niimpalukoda mohkii kone kontiisii wiinga dusu tiinii, nyalyañ lenyepa lyitiiku, ho mo shiipa miila dotii.
LUK.8.42	Mo ila dokele, miyuatañ mohmi nenje nengetii. 
LUK.8.43	Ho annii akha kone hukiina ai nyalyañ lenye bila dotiinii ho kone lotrḛ miipya kola matiinii, 
LUK.8.44	mohka kiiliñho ahbo montii, ho mohka pulye nyatañ mi tenetii; ho ohepada mohka ai biniiñhii bingo datii. 
LUK.8.45	 Ho Jisu lutii, “Huna ngiimi tene biinenii?” Miilañru hiimi miima hiila lukele, Pitar lutii, “Atoh, niimi miyuatañ dakḛr pabiida ho niimi bumpu biido!” 
LUK.8.46	 Hojalo Jisu lutii, “Kone ngiimi tenne biine; niimpalukoda Ngo hendḛrdo ngiiko hokii harchichike kone linne.” 
LUK.8.47	Ho annii akha mo achuñ giila kema hiila kala lala, mo alye biidola lintii, ho mohka aruñho chuhala hikha miyu atañka tadopa lukotii niimpa mo mohmi tenneto hiila, ho niihtañpa mo ohepada hempyo datii. 
LUK.8.48	 Ho mo mohmi lutii, “Wiinga, niika henje ke niimi hempyo dopa miibii nenii; chimie pa ingeku.”
LUK.8.49	Mohka lula dorañpa, miyu kone sangii niika ude hokii ahtii ho lutii, “Niika wiinga siido kuke; tonsḛr bomi ho ada ahiare miipa kuyo.” 
LUK.8.50	Hojalo Jisu siimi tapa lala mohmi lusi biido, “Biisoyo; henje kontii henjeto, ho mo aya kendo kuke.” 
LUK.8.51	Ho mo ude ho ahbii kiile, mo kone mitrḛ mo agiñho ahbo kiine matii, Pitar ho Jon ho Jems kontii misu, ho himme ka annii-aba nyimi kontiisii. 
LUK.8.52	Ho miilañru khela ho mohpa heru nyatii; hojalo mo lutii, “Khenyayo; niimpalukoda mo shiimake hojalo imi lasuke donii.” 
LUK.8.53	Ho mohlu mohmi ngarpatii, mo shiidoku hiila chimbii tola. 
LUK.8.54	Hojalo mohka alah mi gala lala mo gyotii, lubiidola, “Wiinga, gurito.” 
LUK.8.55	Ho mohka yajiyallo ahkur tiiku, ho ohepada mo guri datiiku; ho mo lubiido diigo tango iche bito mohmi diike nendupa. 
LUK.8.56	 Ho mohka annii-aba atañ hemurtii; hojalo mo mohlumi lubiido niihna lyitiinii kone mitrḛ luko lyayo.
LUK.9.2	ho mo kiiniñ biido Pinii ka raddeganda mi tonsḛr khenyo niipa ho miipya niipa. 
LUK.9.3	Ho mo mohlumi lutii, “Hang biilyayo nunuka myodi inkoho, panyi biiyo, chiru bayo, yatañ bayo, tiicko tiirḛ; ho abi benye balyayo. 
LUK.9.4	Ho huka ude ho nunu ahchi, hiikaho dutolya, ho hiikahokii into kulya. 
LUK.9.5	 Ho nohjalopa nunumi karii tama, nunuka ilyi kuho, nunuka alih daka dimḛr giiniimi pipa siito kulya mohlumi pyako pyagiñ naniiñpa.” 
LUK.9.6	Ho mohlu impe siitii ho lemba atañ ho intii, ayapuyu mi tonsḛr-khenyotii ho miipya nyatii kapakohe.
LUK.9.8	tange Elija ahkur doku, ho tange ayu hoka khu nyibuhenii turi doku. 
LUK.9.9	 Herod lutii, “Jon mi ngo adiñ papato; hojalo hujana siika ngiika tapanii drih atañsi?” ho mo mohmi kappa nala metii.
LUK.9.11	 Miyu atañ hiimi chimpa lala, mohlu mohmi imbo montii; ho mohlumi ayapa ahto hiila kariila ho Pinii ka raddeganda mi mohlumi lukotii, ho hutiina miipya konañtiinii hiimi miipya bitii. 
LUK.9.12	Siisi allo loja kupa miitii; ho alyañlenye ahbiila ho mohmi lutii, “Miyu atañmi kiiniñ toku, lemba atañ ho gandasiiko ho, imi kiine dupa ho diigotango diike nendukupa; niimpalukoda ngunu so jirara myokoh hoke danii.” 
LUK.9.13	Hojalo mo mohlumi lutii, “Nunu mohlumi diisa iche bito tiika.” Mohlu lutii, Ngunuko yatañ pengo hela ho ngiiyyi sonye mi abuyapa nyima, nii dahepa ngunu ila hikha siika miyu atañpa diigo riitema. 
LUK.9.14	Niimpalukoda miyu jarngohepa datii. Ho mo lutii mohka henjeajiñ atañmi, “Mohlumi tonge tonge pa duha tote luto, alyañlyango hepa tongeho.” 
LUK.9.15	Ho mohlu hiila miitii, ho miilañ rumi duha kiinetii. 
LUK.9.16	 Ho yatañ pyarngo hemi la ngiiyyi sonye mi lala la mo yapuñ hahoho kachatii, ho lyala la hiimi petutii, ho henjeajiñ atañmi bitii miyu atañmi kheke nendupa. 
LUK.9.17	Ho miilañru diitii ho diide patii. Ho mohlu diiletale mi tukuñ tiiku, yagii giilyañlenye petu peponii atañmi.
LUK.9.19	 Ho mohlu lusitii, “Jon Baptisma biniibo; hojalo tange ludo, Elija; ho tange, ayuhoka nyibuhenii kone turiturku doku hiila.” 
LUK.9.20	Ho mo mohlumi lutii, “Hojalo nunu ngiimi hu hiila ludu? Ho Pitar lusitii, Pinii ka Kristo.”
LUK.9.21	Hojalo mo lutiñ biido ho lubiido mohlumi siika siimi kone mitrḛ luko lyayo hiila, 
LUK.9.22	 lubiidola, Miyu ka Oho abuje heru henkiñdo lodake, ho amiabañ atañlo, nyibu burii atañlo ho pagenii atañlo khiipa kokiñ doke, ho menko kendo, ho allo lohiñ niiho turku rikiñdo
LUK.9.24	 Niimpalukoda hujalopa atoh sango mi lyangur siichi hiimi alyu siikiñ do; ho hujalopa mohka sango mi ngiika piigopa alyu siichi, mo hiimi lyangur siikiñdo. 
LUK.9.25	Niimpalukoda niihpe miyu pa ayadonii mo matiirḛ hikha dohadolo mi biisu dojalo ho mohka sangomi alyu siido koda? 
LUK.9.26	 Niimpalukoda hujalopa ngiipa la ngiika aguñpa hiinyañ talyi, hiipa miyu ka Oho tiirḛ hiinyañ talyi niida mo mohka tatukatu ho ahchiku ho Aba ka tatukatu ho darii miidopopi atañka agiñho. 
LUK.9.27	 Hojalo Ngo nunumi jijeloda lukoso, so tange danyada nii dahepa mohlu Pinii ka raddeganda mi kappa tama mohlu shiiniiñ mi hempa kemake.
LUK.9.29	Ho mo kula dokele, mohka nyitumoru hii lyiguh ritii, ho mohka pulye giiniiñ hii hempḛr puloo ritii. 
LUK.9.30	 Ho kato, miyu anye mohmi luriila dami, Mose la Elija nyi, 
LUK.9.31	mo anye huda khada ahtii ho mohka insa kuniiñ mi lukotii, nii mina mo Jerusalem ho miipe kentiinii. 
LUK.9.32	 Siisi Pitar la ho hutiina mo agiñho datiinii hempḛr uropa imi la dotii, ho mohlu huro biikele mohlu mohka huda khada mi kappa biido ho miyu anye mo agiñho dapa. 
LUK.9.33	 Ho miyu anye mohmi apatela inkupa miikele, Pitar lutii Jisu mi, Atoh, si aya doke ngunu so da; kiije ngunu tabyo pehiñhe pensa, penge niipa ho penge Mose pa ho penge Elija pa, mo nii hiila lutii hiimi chinsu mapa. 
LUK.9.34	Mo hiila siimi lukele, jomii lyiha biila ho mohlumi lyipu biitii; ho mohlu biisotii mohlu jomii ura ho ahkele. 
LUK.9.35	 Ho aguñ gonge hempḛr goropa jomii hokii luliñtii, lubiidola, “Siikasi ngiika Oho ke, ngiika kahenii; mo luniiñtatolya!” 
LUK.9.36	 Ho aguñ luku lala, Jisu kontii mi kappa biido ku. Ho mohlu adu abiñ matii ho kone mitrḛ hang luko matii hiika myodu ho niihna mohlu kappa tiinii.
LUK.9.38	Ho kato, miyu kone miyuapur hokii gyutii, “Tonsḛrbo, ngo niimi yardu ngiika oho mi iche kaka tope, niimpalukoda mo ngiika oho kone kontii siike; 
LUK.9.39	ho kato, yajiyallo mohmi latu biidu, ho mo aluñ pada gyuridu; hiika hii mohmi hitiñ lobiitola biidu nii dahepa sarpu puliñ tama, ho mohmi miimii ripa miidu, ho cheche pasu mohmi apa sudu kunii. 
LUK.9.40	Ho ngo niika henjeajiñ atañmi mompa tope hiila yarto, hojalo mohlu mompa lama.” 
LUK.9.41	Jisu lusitii, “O henje manii ho ingyamiigya santuñ, nii dahepa Ngo nunu agiñho dachi ho nunumi hembyuñ talyi? Niika oho mi so ahgii.” 
LUK.9.42	Mo ahla dokele, igii mohmi siiche lotii ho hitiñ lotii. Hojalo Jisu kacho yajiyallo mi gatii, ho himme mi miipyatii, ho mohka aba mi bikur tiiku. 
LUK.9.43	 Ho miilañru hemur nyatii Pinii ka kahe miigo miiniiñmi.
LUK.9.43	Hojalo miilañ ruka mohka kapane miiniiñmi hemur laka doho, mo lutii mohka henjeajiñ atañmi, 
LUK.9.44	“Siika aguñ siimi nunuka yaroo ho tage giito; niimpalukoda miyu ka Oho mi miyu atañka alah ho nembi kendoke.” 
LUK.9.45	Hojalo mohlu siika luniiñmi tachiñ matii, ho siika siimi mohluko hokii achuñ tola dotii; siimi mohlumi tachiñ madopa; ho mohlu siika luniiñ piigo siimi taka dupa biisonyatii.
LUK.9.47	Hojalo Jisu mohluka ahha hoka heniiñmi hempa lala, mo himme kone mi gola lala ho mohluka aruñho atiitii, 
LUK.9.48	 ho mohlumi lutii, “Hujalopa siika himme siimi larii talyi hii ngiimi lariido, ho hujalo ngiimi larii talyi hii mohmitrḛ lariido huna ngiimi kiiniñ tiinii; niimpalukoda huna nunu miilañ ruka punkoho khiima janii hiike kahe jahii.”
LUK.9.50	Hojalo Jisu mohmi lutii, “Mohmi lutiñyo; niimpalukoda mo nunumi chekho mako da nunupake.”
LUK.9.52	 Ho mo mohmi kapyo yapa puyu bakonii atañmi kiiniñtii, hii ila ho Samarita lemba ho ahtii, mohpa miimyo bidupa hiila; 
LUK.9.53	hojalo miyuatañ mohmi larii matii, niimpalukoda mohka ahha hii Jerusalem dalyi hentii. 
LUK.9.54	 Ho mohka henjeajiñ anye Jems la Jon nyi siimi kappa lala, mo anye lutii, “Attoh, no ngiinyi mi dariiganda hokiika yamu toniimi gyolii tote hiila hendoha ho mohlumi lyake nendupa?” 
LUK.9.55	Hojalo mo mokur biila ho mo anye mi gatii 
LUK.9.56	Ho mohlu lemba ponge yaho intii.
LUK.9.58	Ho Jisu mohmi lutii, “Yali atañ kii ubu dodu, yapuñ daka piita atañpa asi dodu; hojalo miyu ka Oho pa dinta dingi ko nyima.” 
LUK.9.59	Koneyami mo lutii, “Ngiimi imbo monto.” Hojalo mo lutii, “Attoh, ngiimi inke nenku rampe ho ngiika aba mi alie dupa.” 
LUK.9.60	Hojalo mo mohmi lutii, “Shiima mi apato mohmi atoh alie siike nento; hojalo niipa koda, inge ho Pinii ka raddeganda mi gyukohe.” 
LUK.9.61	 Koneya lubiido, “Ngo niimi imbo monchi, Attoh; hojalo ngiimi ngiika ude daka dunii atañmi ilyi ke hiila luko kiine rañpe.” 
LUK.9.62	Jisu mohmi lutii, “Kone hetḛr huna siih halemi alah gala kulala ho kaku nyachinii hii Pinii ka raddeganda ho ahdopa lyima.”
LUK.10.2	 Ho mo mohlumi lutii, Amoo lasa abuje do, hojalo amoolanii ichesii dasu danii; kuto amoo Attoh mi amoo lanii atañmi mohka amoo lasako ho kiiniñ tote hiila. 
LUK.10.3	 Nunuka lemboho inge; kato, Ngo nunumi subuñ hiilyañpa kiiniñ biilyi ke siipya atañka apurho. 
LUK.10.4	Chiru bagii lyayo, lera tiirḛ, nyota nanii tiirḛ; ho lemboho kone mitrḛ lurii lyayo. 
LUK.10.5	Huka ude hojalo ahchi, kapyopa luto, Siika ude so chimie dotope! 
LUK.10.6	Ho chimie heminii matiirḛ hiiko dukoda, nunuka chimie hii mohko dobo kendo; hojalo hiilamatrḛ nyima koda, hii nunuko ahkur kendo kuke. 
LUK.10.7	 Ho hiika ude duko jaho dutolya, diito tantolya mohlu nii bichi, niimpalukoda miinii atañmi mohluka miijomi bikiñ doke; ude penge abi ilyayo. 
LUK.10.8	Nohjalo nunu taun ho ahchi ho mohlu nunumi karii lyimilo, diitolya niihna nunuka hataho atii bitii nii; 
LUK.10.9	miipya tolya hoka achih doniimi ho mohlumi luto, Pinii ka raddeganda hii nunuko aruñho ahdo kuke. 
LUK.10.10	Hojalo niida nunu taunho ahchi ho mohlu nunumi larii malyi milo, hiika lembo hopa intolya ho luto, 
LUK.10.11	 Nunuka taun hoka dimḛr lohepa ngunu alih hoka giiniimi, ngunu pija siibii lyike nunumi chekhola; pema nunu simi chilyayo, Pinii ka raddeganda hii aruñho ahdoku hiila. 
LUK.10.12	 Ngo nunumi lukoso, siikasi Sodom ya pigiilaya kendo hiika allo ho siika taun mi hentola.
LUK.10.14	Hojalo ayakacho kalyi kuho Tyre la Sidon nyiya pigiilaya kendo nunumi hentola. 
LUK.10.15	Ho nunu, Keparnam, nunumi dariiganda ho chagii lyido hendoha? Nunumi nelimyoko ho togiikendo.
LUK.10.17	Kanukhange hii ahkur tiiku hempyo biidola, lubiidola, “Attoh, igii atañ miilañmi ngunu mompa lato niika armyañ pa!” 
LUK.10.18	 Ho mo mohlumi lutii, “Ngo Saitan mi yapuñ hokii yamu chitañ byohi dopa kapato. 
LUK.10.19	Kato, ngo nunumi otority bibii lyike tabu atañ la tarji atañmi nyorpi ladopa, ho ahha banii boka hikha harchichike mi kaye yadopa; ho hang kone hetḛr nunumi heru miipa lakiñ make. 
LUK.10.20	 Hojalo hempyo nyayo siika sipa, yajiyallo atañ nunuka luniiñ tado hiila; hojalo hempyo nyato nunuka armyañ hii dariiganda ho ketiiku hiila.”
LUK.10.22	 Hikha drih atañmi ngiika Aba ngiimi bitii; ho kone hetḛr chima hu Oho hiila Aba kontiisii, malo hu Aba hiila Oho kontiisii ho hutii mina Oho kahe tiinii mohmi kakiñ dupa.”
LUK.10.24	Niimpalukoda ngo nunumi lukoso abuje nyibuhenii atañ la radde atañ nunuka kaniiñmi kappa nala hene, ho hiimi kappa mane, ho tanañne niihna nunu tadonii, ho hiimi tapa mane.”
LUK.10.26	Mo mohmi lutii, “Nii hiila dapo ho ketola do? Niihtañpa no ridu?” 
LUK.10.27	 Ho mo lusitii, “No hento Attoh niika Pinii mi hikha niika ahha lo, ho hikha niika yallo lo, ho hikha niika tamo lo, ho hikha niika punyulo, ho niika ariapii mi atoh mika hensu henchañho.” 
LUK.10.28	 Ho mo mohmi lutii, “No ludiko jaho lukodo; siimi miito, ho no sankiñ doke.”
LUK.10.29	Hojalo mo, atohmi lupya sudupa hiila, Jisu mi lutii, “Ho hu ngiika ariapii?” 
LUK.10.30	Jisu lusitii, “Miyu kone Jerusalem hokii Jeriko topa totii, ho mo diipyo niika alah ho ahtii, hiika atañ mohmi hitii ho mohmi miinetii, ho intiiku, mohmi shiikusiilya dopa apatela. 
LUK.10.31	Siisi matiirḛ nyibu kone hiika lembo ho totii; ho mo mohmi kappa lala lembo byahe yapa ingu giitii. 
LUK.10.32	Hii chulipa Lebait tiirḛ, mo hiika lengo ho ahbiila ho mohmi kappa lala, lembo byahe yapa impo biitii. 
LUK.10.33	 Hojalo Samarita kone, mo myodi innii, ahtii nohna mo dotiinii; ho mo mohmi kappa lala, mo aroh ritii, 
LUK.10.34	ho mohko ahtii ho mohka une atañmi pubitii, kutu la roalha topubiidola; hiika hiibaho mo mohmi mohka achu-amyo ho gocha lala ho ude ho ahgiitii, ho mohmi kalyañ kadatii. 
LUK.10.35	Ho allo lohe yaho mo denarii
LUK.10.36	Siika hinge sokii, humi no hendo, ariapii pa lyido hiila hiika miyu diipyo nii alah hoka ahnii bopa?” 
LUK.10.37	Mo lutii, “Hii bocho huna mohmi aroh tiinii.” Ho Jisu mohmi lutii, “Inge ho sichuli miinge.”
LUK.10.39	Ho mohkii anu kone dutii Mary hiila, mo Attoh ka alih aruñho dutii ho mohka tonsḛr niimi tatii. 
LUK.10.40	Hojalo Marta henga henkhatii abuje miiho luho kopa; ho mo mohko ahla ho lutii, “Attoh, no kappa mapo ngiika anu ngiimi kontii miiho dopa apa bitii hiila? Mohmi luto ngiimi hembyuñ tote hiila.” 
LUK.10.41	 Hojalo Attoh lusitii mohmi, “Marta, Marta, no abuje drihpa henala ho ahiarela dosudo; 
LUK.10.42	drih kone annaja dorañke. Mary chidiko chibii doke, hiika hiimi mohkokii lara biila kemake.”
LUK.11.2	 Ho mo mohlumi lutii, “Nunuka kulyiho, luto:
LUK.11.2	“Aba niika armyañ mi kaye kiinesa. Niika raddeganda mi ahkenento. 
LUK.11.3	Dumiñ ka ngunu diijumi allo karmyañ bipe; 
LUK.11.4	 ho ngunuka ingyamiigya mi hello kupe, niimpalukoda ngunu tiirḛ hellodu kone abimi huna ngunumi miigya dunii; ho tenkalarka ho ngunumi aliiyo.”
LUK.11.6	niimpalukoda ngiika ajiñ myodi innii ahdoku, ho ngiiko hang nyima mohmi bidupa; 
LUK.11.7	ho mo lusi kendo ura hokiila, ‘Ngiimi ahiare miipayo; alyeh lyepiñ tiikuke, ho ngiika wiinga atañ ngiika agiñho dota naniiñ si doku; ngo guri lakiñma ho niimi hang bila kema’? 
LUK.11.8	Ngo nunumi lukoso, mo guri majalo ho mohmi hang bimajalo niimpa mo mohka ajiñ hiila hela, hojalo mohka kukañ arie kuko hopa mo gurila ho niihna mo anna donii hiimi bikiñdo. 
LUK.11.10	Niimpalukoda hujalopa kudu hii padu, ho huna medunii hii mepadu, ho huna padiñ donii hiipa lyeko bikiñdo. 
LUK.11.11	Nunuka apurho hu aba na, mohka oho matiirḛ ngiiyyi kudo koda, ngiiyyi bisa niimi tabu bikiñ donii; 
LUK.11.12	malo mo matiirḛ papu kudo koda, mohmi tarji bikiñ dopeha? 
LUK.11.13	Ho nunu matiirḛ diimmah siidotrḛ, chindo niihtañpa aya ahmiñayiñ nunuka wiinga atañmi bikiñdo hiila, niimkane abu dariiganda daka Aba bikiñdo Darii Yajiyallo huna mohmi kuchinii!”
LUK.11.15	Hojalo tange lutii, “Mo igii mi Biljebul losu mompa siidonii, igii atañka rato”; 
LUK.11.16	 tange, mohmi tenka dupa, mohmi kagiñnanii dariiganda hokii kakiñpe la metii. 
LUK.11.17	Hojalo mo, mohluka heniiñmi chimpa biitola, mohlumi lutii, “Kapane raddeganda hii atoh atoh chesula tache siinii hii danyo pa dopadu, ho chesunii ude hii byahidu. 
LUK.11.18	Ho Saitan matiirḛ atoh atoh chesu dokoda, niihtañpa mohka raddeganda hii sala kendo? Niimpalukoda nunu luda Ngo igii atañmi Biljebul lo mompa do hiila. 
LUK.11.19	Ho ngo matiirḛ igii atañmi Biljebul lo mompa dokoda, niilo nunuka oho atañ mohlumi mompa nyada? Hopa mohlu nunuka ayakacho kaniiñ bopa lyilyi diike. 
LUK.11.20	Hojalo siikasi matiirḛ Pinii ka lahchi lo igii atañmi Ngo mompa dokoda, ho Pinii ka raddeganda hii nunuko ahdo kuke. 
LUK.11.21	Niida miyu tamobo, gyambo panananii giiju giitii patola, mohka raddeduko mi dagur biichi, mohka drih atañ hii chimie pa dokiñdo; 
LUK.11.22	hojalo niida mohmi tamoyanii kone mohmi pahala ho mohmi pamiñ talyi, mo mohka gyambo panananii mi lara biikiñdo nii mina mo hentiñ nantiinii, ho mohka drih atañmi tache kendo. 
LUK.11.23	 Mo huna ngiika agiñho damanii hii ngiimi chekhodo, ho huna ngiika agiñho dabo manii hii harpya hasado.
LUK.11.25	Ho mohka ahkur lyikuho iipiitokula ho aya chanchañ dopa kappa lyiho. 
LUK.11.26	Ho mo inkula ho kanuhe pongelya yajiyallo mohmika diimmah yanii atañmi ahta giila ahkiñdo, ho mohlu ahla ho hiiko dukiñdo; ho kamikalo ada ho hiika miyu kii kapyo hokiimi ayamaya pa lyikiñdo.”
LUK.11.28	 Hojalo mo lutii, “Lyanko kendo hiiya hutiina Pinii ka aguñmi tadonii ho hiimi miidonii!”
LUK.11.30	Niimpalukoda Jona Nineve miyu atañpa kagiñnanii pa lyitii, hiichulipa miyu ka Oho siika santuñ atañpa. 
LUK.11.31	Ahha dalyi ka nyimiiradde sari kendo ayakacho kalyi kuho siika santuñ daka miyuatañ agiñho ho mohlumi halii kendo; niimpalukoda mo kiiddi dotḛr hokii ahtii Solomon ka chiniiñmi tahala, ho kato, Solomon mika kaye yanii kone si da. 
LUK.11.32	 Nineve daka miyuatañ guri kendo ayakacho kalyi kuho siika santuñ agiñho ho siimi halii kendo; niimpalukoda mohlu Jona ka tonsḛr niiho henkurtii, ho kato, Jona mika kaye yanii kone si da.
LUK.11.34	 Nunuka amee hii nunuka apo ka muru ke; nunuka amee matiirḛ darii dokoda, nunuka hikha apo ho hutoh poteje giikiñdo hojalo hii kacho dokoda, nunuka apo ho poteje kamo giikiñdo. 
LUK.11.35	Hiikohopa hendi nyato hiilamakoda nunukoka hutoh giiniihii kamo kendoke. 
LUK.11.36	Hopa nunuka hikha apo matiirḛ poteje hutoh dokoda, kamo iche tiirḛ giima dokoda, hiikahii hikha hutoh kendo, muru ka nunu mika hutoh byohu donii chulipa.”
LUK.11.38	 Parisi hemurtii mohka alyiñapiñ diima rampa ka yasii maniiñ mi kala lala. 
LUK.11.40	Nunu piicha! Huna ago mi putiinii hii ura mitrḛ pumasa ehna? 
LUK.11.41	 Hojalo bipa linto hiika drih atañmi niihna uraho donii; ho kato, kapanehe nunupa darii kendoke.
LUK.11.43	 Aiya hiila hembido nunu Parisi atañmi! Niimpalukoda nunu hemi nyada sinagog ho duko aya jami ho biijḛr liipaho kiko nala. 
LUK.11.44	 Aiya hiila hembido nunumi! Niimpalukoda nunu byuh chulido nii mina kappa lamanii, ho miyuatañ hiika hopa impo biila do hiimi chinya mapa.”
LUK.11.45	Dapochenii kone mohmi lusitii, “Tonsḛrbo, niika siika luniiñsi ngunu mitrḛ gatada.” 
LUK.11.46	 Ho mo lutii, “Aiya hiila hembido nunu dapochenii atañ mitrḛ! Niimpalukoda nunu miyu atañmi balamanii rengepehe mi abha lala, ho nunu rengepehe mi nunuka lahchi buhe lotrḛ tenka moma. 
LUK.11.47	 Aiya hiila nunumi hembido! Niimpalukoda nunu nyibuhenii atañpa byuhkhiiñ pembida nunuka aba atañka menniiñ mi. 
LUK.11.48	Hopa nunu hiimika kapanii atañ ho nunuka aba atañka miiniiñ atañmi miito lutii; niimpalukoda mohlu mohlumi mentii, ho nunu mohluka byuhkhiiñ mi pembida. 
LUK.11.50	hiika hikha nyibuhenii atañka ai hii, dohadolo mika pulyi jaho hokii bipa biniiñ, rongkoda siika santuñ mi anna nedo, 
LUK.11.51	Abel ka ai hokii khiiri biila Zakariah kii lohepa, huna shiitii nii agyañ la dariinenchañ nyika punkoho. Ḛh, ngo lukoso nunumi, siika simi siika santuñ atañ kokiike anna kendonii. 
LUK.11.52	 Aiya hiila hembido nunu dapochenii atañmi! Niimpalukoda nunu chinnananiiñ ka sabe mi lara biitii; nunu atoh tiirḛ ahma, ho nunu huna ahpa miidonii hiimi miitiñ da.”
LUK.11.54	mohmi kalyala dotii, mohka luniiñ hokii mohmi latu dupa hiila.
LUK.12.2	 Hangkone tiirḛ aputola dokiñ make kakiñ mapa, malo achuñtola michimapa. 
LUK.12.3	Hopa niijalo nunu kamo ho lutii hiikahiimi hutoh ho tapa kendoke, ho niihna nunu lusila chidiibako ho lutiinii hiimi udemantu atañ hokiila gyuko kendoke.
LUK.12.5	 Hojalo ngo nunumi lukoso humina biiso kendonii: hiimi biisoto, huna mo menku lala latrḛ, harchichike giidonii yamuganda ho jopalola dopa; ḛh, Ngo nunumi lukoso, mohmi biisoto! 
LUK.12.6	Paripiita lyangohemi posa penye pa pyuma siipeha? Ho hiikohokii kone mitrḛ Pinii ka kata ho helyumake. 
LUK.12.7	 Niimpa, niika dinta daka dimmu lohepa hikha khiito la doke. Biisoyo; nunu abuje paripiita atañmi khiiniiñ yapa lyidoke.
LUK.12.8	“Ho Ngo nunumi lukoso, koneabi huna ngiimi miyu ka hata lukotalyinii, miyu ka Oho tiirḛ Pinii ka miidopopi atañka hataho luko kendo 
LUK.12.9	 hojalo hu ngiimi miyu ka hataho chima luchi hiimi Pinii ka miidopopi atañka hataho chima luchi. 
LUK.12.10	 Ho koneabi huna miyu ka Oho mi chekhola ludonii hiimi hello bikiñdo; hojalo hu Darii Yajiyallo mi nipala ludo hiimi hello bikiñma 
LUK.12.11	 Ho niida nunumi mohlu sinagog atañ ho ahgii talyi ho sangiinii atañ la otority atañ ko, hena yayo niihtañ pape malo nii hiilape nunu lusitalyinii hiila malo niihyu nunu luchinii hiila; 
LUK.12.12	niimpalukoda Darii Yajiyallo nunumi tonsḛr kendoke hiika myodu ho nunuka lusa niimi.”
LUK.12.13	Miyu apur hokii kone mohmi lutii, “Tonsḛrbo, ngiika anubarmii mi ngiika agiñho peniiñ mi tache siito lutope.” 
LUK.12.14	Hojalo mo mohmi lutii, “Miyu, hu ngiimi nunu punko hoka ayakacho kaniipa miitii ho nunumika tache biniipa?” 
LUK.12.15	 Ho mo mohlumi lutii, “Hendi nyato, ho helyihembyo saniiñmi hendi tolya; niimpalukoda miyu sango hii niimkane mohkii gandanencha do hiiko giita make.” 
LUK.12.16	Ho mo mohlumi lutiñ nambiidola lukotii, lubiidola, “Mingo miyu ka aji-balu hii abuje amoo lingiitii; 
LUK.12.17	ho mo atohmi hensutii, Niihpe ngo miichinii, niimpalukoda ngiikii atiiko nyikuma ngiika amoo atañmi? 
LUK.12.18	Ho mo lutii, ‘Ngo hiila miichi: Ngo ngiika nesu mi pyalo talyi ho peroyapa penge penchi; ho hiiko ngo ngiika amoo la ngiika drihpachi atañmi atii talyi. 
LUK.12.19	Ho ngo ngiika yallo mi luchi, Yallo, niikii abuje drihpachi atiitola doke abuje anyañpa; niikii henadopa lyimake, diito, tanto, hempyo soto.’ 
LUK.12.20	 Hojalo Pinii mohmi lutii, ‘Piicha! Siho ayoh so niika yallo mi anna dokuke lukoda; ho drihpachi niika miimyo niimi, hupape hii dokiñ dokunii?’ 
LUK.12.21	Si chuli lyikiñdo huna atohpa atii tiikuñ biidonii, ho hii Pinii kii dalyiho mingoma.”
LUK.12.23	Niimpalukoda sango si diigo mi khiiniiñ yapa lyidoke, ho aposi pulyetarii giiniiñmi. 
LUK.12.24	 Puha atañmi kato; mohlu alima ho amoo tiirḛ lama, Mohlukii ude atii tiikuñ ko ho nesu tiirḛ nyima, hojalo Pinii mohlumi diigo hobiida. Ho henkato niimkane nunu piita atañmi hentola khiiniiñ yapa lyido! 
LUK.12.25	Ho hu nunu hena biidola nunuka sango mi ladutuye sambya dopa miila kendo? 
LUK.12.26	Hopa nunu matiirḛ atudrih kone tiirḛ sichuli miila makoda, niimpa nunu hena nyadu hiika atañpa? 
LUK.12.27	Apoo atañmi kato, niihtañpa mohlu sanda; mohlu khella nyola tiirḛ miima ho niibyutano tiirḛ miima; hojalo ngo nunumi lukoso, Solomon tiirḛ mohka hikha tatukatu ho siika ako chuli patrḛ giimane. 
LUK.12.28	Hojalo Pinii matiirḛ aji hoka tammi dunii miya hiimkane hembyuñ do siilo sando ho ardaka piichañ hoka jopa saniiñmi, niimkane uro yapa nunumi mo hembyuñ kendo, nunu henje papo atañ? 
LUK.12.29	Ho meyo niihpe nunu diichinii ho niihna nunu tanchinii, ahha tiirḛ henayo.
LUK.12.31	Hiilamapa, mohka raddeganda miya meto, ho siika drih atañ tiirḛ nunupa dokiñ doke.
LUK.12.33	 Nunuka gandanencha mi pyunge, ho arroatu atañmi bito; no niipa badu lasa manii chiruya meto, dariiganda hoya alḛrdrih mi atii to hiiko lyukiñ make, hiiko diipyo niitrḛ ahla kema ho tagyu tiirḛ nala kema. 
LUK.12.34	Niimpalukoda no nunuka alḛrdrih do, hiiko nunuka ahha tiirḛ dobo monkiñdo.
LUK.12.36	ho hiika miyuatañ chulipa lyito huna mohluka atoh ka mihie millo lasuko ude hokii ahkur kendoku hiila kalya dunii, niimpalukoda mohlu ohepada alyeh miiko bida dupa hiila mohka ahlyi kuho ho padiñ lyiho. 
LUK.12.37	 Lyanko kendo hiika miira atañ humina atoh hurola dupa kappa kendonii mohka ahlyi kuho; jijeloda, ngo nunumi lukoso, mo atoh mi giiju giitola ho mohlumi diigo diitananii ho duke nenkiñdo, ho mo ahla ho mohlumi miiho kendo. 
LUK.12.38	Mo matiirḛ yolyañliipa ho ahdo koda, malo paroliigo ho, ho mohlumi hiila miila dopa kappa dokoda, hiika miira atañ lyanko kendo! 
LUK.12.39	 Hojalo siimi chinto, ude atoh matiirḛ nii myodu ho diipyonii ahkiñdo hiila chindo koda, mo mohka ude mi dañko kiine dupa hiila ile kema. 
LUK.12.40	Nunu tiirḛ henjula loda duto, niimpalukoda miyu ka Oho ahkiñdo ahlyido hiilaka hema doho.”
LUK.12.41	Pitar lutii, Attoh, no siika lutiñnaniiñ siimi ngunu papeha malo miilañ rupa peha luko dunii? 
LUK.12.43	Lyanko kendo hiika miira hii humina mohka atoh, ahkur lyikuho miila dopa kappa kendonii. 
LUK.12.44	Jijeloda, ngo nunumi lukoso, mo mohmi hikha mohka ganda nencha atañmi kabii kiine kendo. 
LUK.12.45	Hojalo hiika miira matiirḛ atoh mi lusu dokoda, ‘Ngiika atoh siisi ahkiñ kumarañ,’ ho nyimii miira atañ mila milobo miira atañmi miine rido koda, ho diila tala ho tangii dokukoda, 
LUK.12.46	hiika miira ka atoh hiika allo ho ahkiñ do mohka ahlyi kudo hiila ka hema do jaho ho hiika myodu jaho mohka chima niijaho, ho mohmi miikhiiñ kendo, ho mohmi hentiñlasa manii agiñho atii tiigyo kendo. 
LUK.12.47	 Ho hiika miirahii huna atoh ka heniiñmi chindonii, hojalo henju manii malo mohka henko ho miimanii, hii hempḛr uropa miinekokiñdo. 
LUK.12.48	Hojalo mo huna chimanii, ho hiko dupa niihna miitiinii, hii unyo pa hiiko kendo. Koneabi humina abuje bitiinii, hiikii hokii abupa anna kendo; ho hiiko hokii humina miyuatañ abuje tiilii bitiinii mohlu abuje kukiñ doku.
LUK.12.50	 Ngiiko baptisma lasanii hii do baptisma biko dupa; ho ngo henga henkha henkañ kendo nii dahepa siika siimi miipe tama! 
LUK.12.51	 Nunu hiila henduha ngo kiiddiapiñ so chimie bipa ahdo hiila? Ma, ngo nunumi lukoso, hojalo tachetahepa; 
LUK.12.52	niimpalukoda siisi kiija ude penge ho pongohe tache siila dokiñdo, hinge hii anye mi chekhola ho anye hii hinge mi chekhola; 
LUK.12.53	mohlu tache tahe kendo, aba hii oho mi chekho kendo ho oho hii aba mi, annii hii wiinga mi chekho kendo ho wiinga hii mohka annii mi, ayyobo mohka nyahii mi chekho kendo ho nyahii hii mohka ayyobomi chekho kendo.”
LUK.12.55	Ho nunu ahha dalyi allyi henii kappa lyiho, nunu ludo, ‘Hempḛr uro gubu nedo’; ho hiila lyidu. 
LUK.12.56	Nunu apukahi atañ! Nunu lulado yapuñ la kiiddi nyimi kalala nii lyikiñdo; hojalo niihtañpa nunu lulama siisi ka myodu myolo mi?
LUK.12.58	Nunumika yalu luliñ boka agiñho diigolugolulyañ boko ila dola, lembo ho lyardiñ sudupa miikato, hiila makoda mo niimi ayakacho kanii ko selii giilyi diike, ho ayakacho kaniibo niimi sipahi sabiiko nembi lyido, ho sipahi sabii niimi patiihude ho atii lyido. 
LUK.12.59	Ngo nunumi lukoso, nunu lila kengku ma lodake nii dahepa nunu bime bija tama rañ.”
LUK.13.1	Hiiko tonge datii hiika myodu jaho huna mohmi lukotiinii Galili atañka ai mi Pailet mohluka uyimiiko atañ ho miiyo niimi. 
LUK.13.2	 Ho mo mohlumi lusitii, “Nunu hiila hendoha siika Galili atañ uroyapa ingyamiigyanii hiila tongelya Galili atañmi hentola, hopa mohlu heru nyado hiila? 
LUK.13.3	Ngo nunumi lukoso, Ma; hojalo nii dahepa nunu henkur tama nunu miilañru lyusanii adiñ. 
LUK.13.4	Malo hiika alyañhela pinye humina Siloam daka sobya giijetiinii ho mohlumi mentiinii, nunu hiila hendu ha mohlu ayama japa miinii hiila hikha Jerusalem hoka dunii atañ hokii? 
LUK.13.5	Ngo nunumi lukoso, ma; hojalo nii dahepa nunu henkur tama nunu miilañru sichuli lyukiñ doke.”
LUK.13.7	 Ho mo lutii robalu kalyañ bomi, ‘Kato, siika anyañ nyahiñ heso ngo kakabudu ahee kumasiipeha la siika tarosannii so, ho ngo hang ahee kapama. Siimi tiipa loto; niimpa siimi kiiddi ho dunyo dupa kiine talyi?’ 
LUK.13.8	Ho mo lusitii mohmi, ‘Nyange kontii dukenento, tonsḛrbo, siika anyañ so, ngo siikaso takolala ho abuake alii talyike. 
LUK.13.9	Ho siikasi matiirḛ ahlyinii anyañho ahee hilyimilo, ayado; hojalo hima lyimilo, no siimi tiipalola kendoke.’”
LUK.13.10	Siisi mo sinagog penge da tonsḛr la dotii dumoalo ho. 
LUK.13.11	Ho annii akha kone achih-ahe giinii yajiyallo nyalyañhella nyampinye giitola dutii; mo pokii tokula ho atohpa ayapa parda laku matii. 
LUK.13.12	Ho Jisu mohmi kappa lala, mo mohmi gyotii ho mohmi lutii, “Annii akha, niimi niika achih-ahe hokii tupya biilyi kuke.” 
LUK.13.13	Ho mo mohka alah mi mohka ayoh ho tencha tii, ho ohepada mo parda ritiiku, ho mo Pinii mi assañtii. 
LUK.13.14	 Hojalo sinagog daka sangiibo, hadiitii niimpalukoda Jisu dumoalo ho miipyatii, miyu atañmi lutii, “Allo lokhe do miigo miidupa; hiika allo ho ahla ho miipya koto, ho dumoalo homa.” 
LUK.13.15	 Ho Attoh lusitii mohmi, “Nunu apukahi atañ! Nunu kone abi dumoalo ho nunuka siih malo gadoh atañmi tapya maha siih lutii hokii, ho hiimi ingiimaha yasie tanke nendupa? 
LUK.13.16	 Ho siika annii akha simasiipeha, Abraham ka wiinga humina Saitan rabiitola biitiinii nyalyañhella nyampinye, tupya kokiñ donii siika rantunii hokii dumoalo ka allo jaho? 
LUK.13.17	Mo hiila siimi lukele, hikha mohka ahha banii atañmi hiinyañ lupatii; ho hikha miyuatañ hempyo nyatii hikha mohka tatu katu drih miiniiñ atañpa.
LUK.13.19	Siikasi gihañ kormo chulido hiimi miyu labiila ho mohka balu ho lilotii; ho hiikahii santii ho sannii pa lyitii, ho yapuñ daka piita hiika halloh ho asi puhatii.”
LUK.13.21	Siikasi ipo chulido nii mina annii akha tula lala ho yatañ piiro rohiñ hemi kepu tola atiitiinii, nii dahepa hiika hii hikha ipo pa lyitema.”
LUK.13.23	 Ho miyu kone mohmi lutii, “Attoh, hutii mina lyangur tiinii hii iche siiha?” Ho mo mohlumi lutii, 
LUK.13.24	“Alyeh ponchu hopa ahdupa miito; niimpalukoda ngo nunumi lukoso, abuje ahdupa mekiñdo ho ahla kema. 
LUK.13.25	 Udeatoh huro kula ho alyeh mi lyetiñ dadokukoda, nunu agoho dapa kendo ho alyeh mi padiñ kendo, lubiidola, Attoh, ngunu pa miikotope. Mo lusi kendo nunumi, Ngo chimake nunu nohkii ahdo hiila. 
LUK.13.26	 Ho nunu lusi kendo, ‘Ngunu diito tanto niika agiñho, ho no ngunuka lengo ho tonsḛrne.’ 
LUK.13.27	Hojalo mo lukiñdo, ‘Ngo nunumi lukoso, ngo chimake nunu nohkii ahdo hiila; ngiiko hokii insato, nunu hikha ingyamiigyanii miigo miinii atañ!’ 
LUK.13.28	 Hiiko nunu khela ho nunuka aih mi nyensu kendo, niida nunu Abraham mi kappa talyi ho Isak mi ho Jakob mi ho hikha nyibuhenii atañmi Pinii ka raddeganda ho, ho nunu agoho dapa kendo. 
LUK.13.29	Ho miyuatañ ahkiñdo danyichaggo ho danyiaggo dalyi hokii, ho assañ ho ahha dalyi hokii, ho dukiñdo diita naniiñho Pinii ka raddeganda ho. 
LUK.13.30	 Ho kato, tange hii kami kendo huna kapyopa datiinii, ho tange kapyo kendo huna kamipa datiinii.”
LUK.13.31	Hiika myodu jaho Parisi tonge ahtii, ho mohmi lutii, “Sokii intoku, niimpalukoda Herod niimi mempa nala hendoke.” 
LUK.13.32	 Ho mo mohlumi lutii, “Inge ho lukohe hiika yalimi, ‘Kato, ngo igii atañmi mompadu ho miipyadu siilo ho arda, ho lohiñnii allo ho ngo ngiika miigomi miija kendo. 
LUK.13.33	Hojalopa ngo ngiika ingo mi inkiñdo lodake siilo ho arda ho ahlyi niika allo ho; niimpalukoda siikasi hiila make nyibuhenii atañ Jerusalem hokiila agoho lyukiñ do hiila.’ 
LUK.13.34	 Jerusalem, Jerusalem, nyibuhenii atañmi menniibo ho yalañ kuniibo humina nunuko kiiniñ bitiinii! Nii dahepa ngo nunuka wiinga atañmi paro ka pachu mika legur lechañ ho mohka ale ho legur buchi, ho nunu dubii mata! 
LUK.13.35	 Kato, nunuka ude mi apatiiku ke. Ho ngo nunumi lukoso, nunu ngiimi kappa kemake niidayepa nunu lutema, ‘Lyanko kendo huna Attoh ka armyañ pa ahdonii!’”
LUK.14.2	Ho kato, hiiko miyu kone mo hataho dutii hukiina yotiinii. 
LUK.14.3	 Ho Jisu lutii dapochenii atañ la Parisi atañmi, lubiidola, “Dumoalo hoka miipya niisi miidi kopeha malo miikha dopeha?” 
LUK.14.4	Hojalo mohlu adumatii. Ho mo mohmi tenka lala ho mohmi miipyatii, ho mohmi inke nentiiku. 
LUK.14.5	 Ho mo mohlumi lutii, Nunukokii hu, nunuka oho jalo malo siih jalo siikuñ ho huhi dokoda, nyibya loda nunu mohmi seliñ kengkuma ha dumoalo ho? 
LUK.14.6	Ho mohlu luko lusi lamatii siimi.
LUK.14.7	Siisi mo lutiñnaniiñ lukotii hutii mina gyolii tiinii, mo mohlumi kala lala mohluka khiiko dalyi duko mika chiniiñmi, lubiido mohlumi, 
LUK.14.8	 “Nunumika mihie millo lasuko butiiapiñ diiko hoka gyolyi ho, khiiko dalyi ka duko ho dulya yo, hiilamapa nunumi kayeya miyu mi mo gyotii koda; 
LUK.14.9	ho mo niimika gyoliibola anyeru ahla ho nunumi lukiñdo, Siika miyu siimi duko bito, ho nunu hiinyañ biidola khiima jaka duko duhi bikiñdo. 
LUK.14.10	Hojalo niida nunumi gyolii talyi, inge ho dungelya khiimajaka dukoho, niimpalukoda niida udeatoh ahchi niimi lukiñdo, ‘Ajiñ, hahoyaho duto’; ho nunumi khiikiñdo miilañruka kadopa hutiina diigo diiko dunya dunii nunuka agiñho. 
LUK.14.11	 Niimpalukoda koneabi hujalo atoh mi kaye hensutalyi hiimi atu miipa kendo, ho hii huna atohmi atu hensu talyinii hiimi kaye miicha kendo.”
LUK.14.13	Hojalo nunuka butiiapiñ holyiho, arro atañmi gyoto, lacha niimi, liicha niimi, micha mi, 
LUK.14.14	ho nunumi lyankiñdo, niimpalukoda mohlu nunumi bisi lakiñ kuma. Nunumi turiturku lyiku hosu denki agiñho bili kensu donii.”
LUK.14.16	 Hojalo mo mohmi lutii, “Miyu kone ronge hempḛrkahe butii apiñ hotii, ho abuje gyotii; 
LUK.14.17	ho butii apiñ dudu myodu ahku kiile mo mohka miira mi kiiniñtii hutii mina gyotiinii lungete hiila, Ahto; niimpalukoda hikha siisi henju tiikuke. 
LUK.14.18	Hojalo miilañru lupya rigiido. Kapyo jahii mohmi lutii, ‘Ngo aji ngohe riitii, ho ngo ila hiimi kate kendo loda; ngo niimi kudu, ngiimi hellope.’ 
LUK.14.19	Ho kone lutii, ‘Ngo siihhiibo dorngohe riitii, ho hiimi aya siido ha hiila kaka takiñdo; ngo niimi kudu, ngiimi hellope.’ 
LUK.14.20	 Ho kone lutii, ‘Ngo mihie latiiku, ho hopa ngo ahla kema.’ 
LUK.14.21	 Hopa miira ahku bukula ho siimi mohka atoh mi lukotiiku. Ho udeatoh hii hadiila lutii mohka miira mi, ‘Inge nyibya loda citi ka lembo ho subusiiko abi, ho arro ho lachanii ho michanii ho liichaniimi ahgii.’ 
LUK.14.22	Ho miira hii lutii; ‘Tonsḛrbo, niika lungete luniiñmi miitii ke, ho hiira chidii dorañ.’ 
LUK.14.23	Ho atoh lutii miira mi, ‘Inge lemyalera hola subusiiko ho, ho miyu atañmi ahdo pa loda miinge, niimpalukoda ngiika ude mi pote kiine dupa. 
LUK.14.24	Niimpalukoda ngo nunumi lukoso, kone hetrḛ humina ngo gyotonii diika latrḛ diipa kemake ngiika butii apiñ hokii.’”
LUK.14.25	Siisi hempḛr miyuabuje mohmi imbo montii; ho mo mokur biila ho mohlumi lutii, 
LUK.14.26	 “Hu jalopa ngiiko matiirḛ ahchi ho mohka atoh aba mi ho annii mi ho mihie mi ho wiinga atañmi ho anuabañ mi ho barmii atañmi kanamapa miitema, ḛh, ho mohka sango mi lohepa, mo ngiika henjeajiñ pa lyila kema. 
LUK.14.27	 Hujalopa atoh ka pogyañ mi bagiimapa ho ngiika kiiliñ ho ahbotalyi, ngiika henjeajiñ pa lyila kema. 
LUK.14.28	Niimpalukoda nunukokii hu, sobya pempa hendo koda, kapyopa dula ho nehna inkiñ donii khiika kema siipeha, mo hiimi penja lakiñ siido peha hiila? 
LUK.14.29	Hiilamakoda, mo liidi mi ari tiiku koda, ho penja lama koda, hikha hiimika kanii atañ mohmi ngarpa kendo, 
LUK.14.30	lubiidola, ‘Siika miyu si peritii, ho mo penja lama.’ 
LUK.14.31	Malo niihtañ radde, radde kone mi gyambo pate pa ilyila, kapyopa duhala ho takatara kema siipeha mo jarlyañhela pamiñlakiñ doha pamiñ lakiñ maha mohmika pariihanii jarnyikhañhemi? 
LUK.14.32	Ho hiilamatrḛ miima koda, koneka hempḛr adho pa ahla dorañpa, mo puyubabi bomi kiiniñ kendo ho lukiñdo chimie mi atiisa. 
LUK.14.33	 Hiiko hopa, hujalopa nunu hikha nunukoka doniimi apamakoda ngiika henjeajiñ pa lyila kema.
LUK.14.35	Hiika hii kiiddi patḛr ayama malo ikha patḛr; miyuatañ hiimi ripadu. Hukiina yaroo giidonii tana naniipa, hiimi take nento.
LUK.15.2	Ho Parisi atañ la pagenii atañ budubudu adu-nyatii, lubiidola, “Siika miyu si ingyamiigyanii atañmi lariido ho mohluka agiñho diibodo.”
LUK.15.3	Hopa mo mohlumi lukotii siika lutiñnaniiñmi: 
LUK.15.4	 “Nunu niihtañ miyupe, subuñ lange biidokoda, mo matiirḛ hiikohokii dore mi alyu siido koda, kowakhangela dorkowahemi zabyo ho apatela, ho dore lyunii boka kiiliñ ho inkiñ masupeha, nii dahepa mo hiimi mepa tama? 
LUK.15.5	Ho mo hiimi mepa kulala, mo hiimi mohka gorbañ ho gocha giikiñdo, hempyola. 
LUK.15.6	Ho mo udeho ahchi bukula, mo mohka ajiñatañ mi ho mohka ariapii atañmi gyokiñdo, mohlumi lubiidola, ‘Ngiika agiñho hempyo mompe, niimpalukoda ngo ngiika subuñ lyuniiñ bomi pabii tiikuke.’ 
LUK.15.7	 Hiichuli pa, ngo lukosa nunumi, dariiganda ho siimitiirḛ uro yapa hempyo kendo ingyamiigyanii koneka henkur lyiho hikha denki kowakhange la midiñkowa hemi apayatiila hutiina henkur dupa lyimanii.
LUK.15.8	“Malo niihtañ annii akha pe, posa pelyañhe dotii, mo matiirḛ posa pere alyu siido koda, muru tige lala ho ude mi iipiila ho hempḛr ayapa mekiñ masu peha nii dahepa mo hiimi mepa tama? 
LUK.15.9	Ho mo hiimi mepa kula lala, mo mohka ajiñ atañ ho ariapii mi gyola lala, lukiñdo, ‘Ngiika agiñho hempyo mompe, niimpalukoda ngo ngiika posa alyu siiniiñ mi mepa tiiku.’ 
LUK.15.10	Hiichulipa, ngo nunumi lukoso, Pinii ka miidopopi atañ hempyo du ingyamiigyanii koneka henkur lyikuho,”
LUK.15.12	ho anuya bo mohka aba mi lutii, ‘Aba, ngiimi ngiipa niimika gandanencha mi tachetokupe.’ Ho mo tache bibiido mo anye mi mo anyeka sana nansa niimi. 
LUK.15.13	Allo abuje loma rampa, anuya ohobo hikha mo kii hemi lakuñ biila ho adho gandaho myodi intii, ho hiiko mo sopa siibiido mohka gandanencha atañmi piigogiimapa. 
LUK.15.14	Ho mo kapanehemi miipa miija kulala, hempḛr diime kaye hiika gandaho doritii, ho mo anaritii. 
LUK.15.15	Hopa mo intii ho mo atoh atoh hiika ganda ka miyu koneka agiñho dabo montii, hiika hii mohmi mohka aji ho kiiniñtii alyee atañmi diigo honiiñpa. 
LUK.15.16	Ho mo lyido hokii jalo alyee ka diinii hokii erre khedopa diinatii; ho kone hetḛr mohmi hang bimatii. 
LUK.15.17	Hojalo mo atoh mi hempa ribii siila mo lutii, ‘Niimkane ngiika aba ka ajhonii miira atañ patrḛ diigo khepa done ho palle neta, hojalo ngo so lyuhilyi hayala! 
LUK.15.18	Ngo guri kula ho ngiika aba ko inchi, ho ngo mohmi luchi, Aba, ngo ingyamiigya tokuke dariiganda la niika hataho; 
LUK.15.19	Ngo niika oho hiila khiiko dopa tiirḛ lyikuma; ngiimi niika ajhonii miira kone hiila khiibii kupe.’” 
LUK.15.20	Ho mo guritii ho mohka aba ko ahtii. Hojalo mo adhoho dasu tiirañ, mohka aba mohmi kappa lala ho arohtii, ho harliñla ho poba lala ho mohmi mochutii. 
LUK.15.21	Ho oho mohmi lutii, Aba, ngo ingyamiigya tokuke dariiganda la niika hataho; ngo niika oho hiila tiirḛ khiiko dupa lyikuma. 
LUK.15.22	Hojalo aba lutii mohka miira atañmi, Nyibyaloda ayaja tarii mi biiliñ, ho mohmi agiito; ho mohka alah ho lachañ kheliito, ho mohka alih ho luku agiito; 
LUK.15.23	ho babuja siih atu mi boliibii ho hiimi mento, ho miilañru kiije diisa ho hempyo pa sosa; 
LUK.15.24	 niimpalukoda siika ngiika oho si shiineku, ho hiira turi doku; mo lyune, ho patiiku. Ho mohlu hempyopa soritii.
LUK.15.25	“Siisi mohka oho abañ hii aji ho datii; ho mo ahku kiile ho ude aruñ ahchi biikele, mo diilañ aduniimi ho nasu soniiñ mi tapatii. 
LUK.15.26	Ho mo miira kone mi gyola lala ho takatii siikasi niihna miidonii. 
LUK.15.27	Ho mo mohmi lutii, ‘Niika anu ahdoku, ho niika aba babuja siih atu mi mentii, niimpalukoda mo mohmi aya chanchañ kappa tiiku.’ 
LUK.15.28	Hojalo mo hadiila ho ura amatii. Mohka aba ago lintii ho mohmi lyartii, 
LUK.15.29	hojalo mo lusitii mohka aba mi, ‘Kato, hiimkane anyañ abuje ngo niimi miihola da, ho ngo niika luniiñmi takho taka ma; hojalo no ngiimi atu kone tiirḛ bikama, ngiimi ngiika ajiñatañ agiñho sodopa. 
LUK.15.30	Hojalo siika niika oho ahku kiile, huna niika gandanencha mi pfyoaridiisunii agiñho sopatiinii, no mohpa babuja siih atu mi pabitii!’ 
LUK.15.31	Ho mo mohmi lutii, Oho, no kiirañ ngiika agiñho du, ho hikha ngiikii nii do hii niikii. 
LUK.15.32	Si sola diilatala ho hempyo dopa lyidoke, niimpalukoda siika niika anu si shiine kuke, ho turidokuke; mo lyune, ho patii kuke.”
LUK.16.1	Mo hiira lutii henjeajiñ atañmi, “Mingo miyu kone kii kahlya binii kone dutola, ho haliinii atañ mohmi ahgii bitii siika miyu si niika drih atañmi miilyu miicha miija biidoke hiila. 
LUK.16.2	Ho mo mohmi gyola lala ho mohmi lutii, ‘Niihpe siikasi ngo niika piigo mi tapa biidonii? Niika kalya biniiñ piigorago mi luko kupe, niimpalukoda no kalya biniipa lyila keñku make.’ 
LUK.16.3	Ho kalyabiinii bo mo atoh mi lusutii, ‘Niihpe ngo miichinii, ngiika atoh ngiika kalya biiniiñ mi lara biilyi ku? Ngo hiimkane tamo ma aji mudupa, ho ngo myado dupa hiinyañdo. 
LUK.16.4	Ngo niihpe miichinii hiimi hemmyo tiiku, niimpalukoda miyuatañ ngiimi larii yapa mohluka ude ho, niidana ngiimi kalyabiiniiñ hokii nempa talyi kunii.’ 
LUK.16.5	Hopa, mohka atoh kokii ka pagi giinii atañmi kone kone gyori la gyoliitii, kapyo jami mo lutii, Ne no ngiika atoh kokii pagi giido? 
LUK.16.6	Mo lutii, ‘Kutu dije lange hepa’. Ho mo mohmi lutii, ‘Niika pota mi laliñto, ho nyibya pa duhala ho alyañlyango hepa keto.’ 
LUK.16.7	Ho mo kone mi lutii, ‘Ho no ne pagi giido?’ Mo lutii, ‘Yatañ yopo lange hepa.’ Mo mohmi lutii, ‘Niika pota mi laliñto, ho pinyikhange hepa keto.’ 
LUK.16.8	 Atoh lotiimanii kalyabiiniiñ bomi assañbiido mohka piibi niimi; niimpalukoda siika dohadolo ka oho atañ piibi yado mohluka santuñ ho sandupa hutoh ka oho atañmi hentola. 
LUK.16.9	 Ho ngo nunumi lukoso, nunu ajiñ biito nunupa kiiddiapiñ ka tiickoyanii lo, niimpalukoda hiika nyiku malyi ho mohlulo lyulamanii duko atañ ho larii kodupa.
LUK.16.11	Hokoda nunu matiirḛ kiiddiapiñ ka tiickoyanii paya lotii bimakoda, hu nunumi jije ka mingo mi kabii tote luchi? 
LUK.16.12	Ho nunu matiirḛ niihna mikii nii hiimi lotii bima koda, hu nunumi bikiñdo niihna nunuka atoh kiinii? 
LUK.16.13	 Miira kone tiirḛ attoh anye mi miiho lakiñma; niimpalukoda mo kone mi kahu kendo ho kone mi henkiñdo, malo kone mi hensañ lyakiñdo ho konemi hema lyakiñdo. Nunu Pinii la tiicko nyimi miiho lakiñ make.”
LUK.16.14	Parisi atañ, hutii na tiicko hembyo nyatiinii, hikha siika siimi tapa lala, ho mohlu mohmi ngarpa nyatii. 
LUK.16.15	Hojalo mo mohlumi lutii, “Nunuke hiika atañ hutiina atoh mi miyu atañka hataho denki kakiñ siidanii, hojalo Pinii nunuka ahha mi chindo ke; nii mina miyu ka hataho assañ siidonii hii Pinii ka kata ho khiimake.
LUK.16.17	Hojalo siikasi dariiganda la kiiddiapiñ nyiya lyupyo yakiñdo, dapo hokii penyo pere keniiñ ka lyusa niimi hentola.
LUK.16.19	“Mingo miyu kone duto la, huna niiji ho hempḛr aya kapyo pulye giitii ho huna allo karmyañmi diiji adi diitiinii. 
LUK.16.20	 Ho mohka hagya ho arro miyu kone giila dotii Lazaras hiila armyañ, une adiñ giitola, 
LUK.16.21	huna mingo miyu ka diitananii hokiika huhi niimi diinañ la dotiinii; hiikahaho ho akie atañ tiirḛ ahla ho mohka une mi lyasutii. 
LUK.16.22	 Arro miyu bo shiitii ku ho miidopopi atañ Abraham ka habyañho golii biitii. Mingo miyu botrḛ shiitiiku ho alie tiiku; 
LUK.16.23	ho nelimyoko ho, herumyanka la dola, mo kadu chala kachatii, ho Abraham mi adho pa kappatii ho Lazaras mi mohka habyañho. 
LUK.16.24	Ho mo gyoritii, ‘Aba Abraham, ngiimi arohpe, ho Lazaras mi kiiniñ tope mohka lahchi mituho yasie iche niibyu biila ho ngiika allyo mi tenka kiinetope; niimpalukoda ngo heru lake donii siika miilyo so.’ 
LUK.16.25	 Hojalo Abraham lutii, ‘Oho, hempato no niika sango ho aya drih adiñ kappatii, ho Lazaras hii chulipa ayamanii drih adiñ; hojalo siisi mohmi so hempyo pa biido kuke, ho no heruhela do. 
LUK.16.26	Ho hikha siimi opalala, niika la ngunuka punkoho hempḛr poro pa miipe tola do, niimpalukoda huna sokiila niiko impo biipa hendonii ila madopa, ho kone mitrḛ hiiko hokiila ngunu ko impo lama dopa.’ 
LUK.16.27	Ho mo lutii, ‘Hokoda ngo niimi lyardu, aba, mohmi ngiika aba ka ude ho kiiniñ tope, 
LUK.16.28	niimpalukoda ngiikii anu midiñ yangohe du, niimpalukoda mohmi mohlumi luluñ kiinedupa, hiilamakoda mo lutrḛ siika heruhenko ganda so ahkiñ doke.’ 
LUK.16.29	 Hojalo Abraham lutii, ‘Mohluko Mose la nyibuhenii atañ duke; mohlumi mohluka luniiñmi take nento.’ 
LUK.16.30	 Ho mo lutii, ‘Ma, aba Abraham; hojalo shiitii hela matiirḛ kone mohluko ahdo koda; mohlu henkur kendoke.’ 
LUK.16.31	Mo mohmi lutii, Mohlu matiirḛ Mose la Nyibuhenii atañka luniiñmi tama koda, mohlumi shiinii hokii kone chala tiirḛ lyala kemake.”
LUK.17.2	Hiila miiniiñya aya yakiñdo mo matiirḛ yalañ puhe mohka langu ho palii giila ho mo siimie hoka chubañ haniiya, hiila ka miiniiñmi hentola siika atu kone mijalo ingyamiigya dopa miisa niimi. 
LUK.17.3	 Atohpa hendi nyatolya; nunuka anubarmii matiirḛ ingyamiigya lyimilo, mohmi gato, ho mo matiirḛ henkur lyiku milo, mohmi hello to; 
LUK.17.4	ho mo matiirḛ rongkanuhe allo ho niimi ingyamiigya la miilyimilo, ho rongkanuhe mo niiko ahkurla, ho lulyi milo, ‘ngo henkur doku,’ no mohmi hello bitokulya.”
LUK.17.6	Ho Attoh lutii, “Nunuko matiirḛ henje gihañ kormo kane jalo giido koda, nunu siika sycamine sannii mi lula kendo, ‘Sokii ngurliñ la, ho siimie ho duhahe,’ ho hiikahii nunuka luniiñmi takiñdo.
LUK.17.7	“Nunu kokii huyape kone, hukiina miira aji miila danii malo subuñ kabidanii, lukiñdoha mohmi mohka aji hokii ude ho ahlyikuho, nyibya ahto ho diitananii so duhato? 
LUK.17.8	 hiilamapa mo hiilaya mohmi lukiñ masupeha, Alyiñapiñ miitope ngiipa, ho no giijugiila lala ho ngiimi miihope; ngiika diija tanja mendahemi, ho hiikahiiba ho no diito tanto? 
LUK.17.9	Mo miira mi payapacho lukiñ dopeha niimpalukoda mo miitii luniiñmi? 
LUK.17.10	Hopa nunu tiirḛ, nunuka nunumika hikha luniiñmi miitii milo, luto, ‘Ngunu khiimanii miira; ngunu hiimi sii miisu tiinii niihna ngunuka miigo.’”
LUK.17.12	Ho mo lemba ho ahkele, mo miyu alyañhe tahikoya giinii kappatii, hutiina adho ho datiinii 
LUK.17.13	 ho mohlu goropa gyubii dola ho lutii, “Jisu, Atoh, ngunumi arohpe.” 
LUK.17.14	 Mo mohlumi kappa lala mo mohlumi lutii, “Inge ho nunu atohmi nyibu atañmi kakiñ siinge.” Ho mohlu ila dokele mohlu darii ritii. 
LUK.17.15	Ho hiiko hokii kone, mo atoh mi hempyo doku hiila kappa siila la, ahkurtii, Pinii mi hempḛr goropa assañ biidola; 
LUK.17.16	ho mo Jisu ka alih ho nyimo chuha biidola, mohmi payapacho lubiido. Mo Samarita tii. 
LUK.17.17	Ho Jisu lutii, “Alyañ hemasa darii nekunii? Nohna midiñ kowahe? 
LUK.17.18	Kone hetrḛ nyikumaha ahkurla Pinii mi assañ niipa siika nyibo mi apa lala?” 
LUK.17.19	 Ho mo mohmi lutii, “Gurito ho niika lembo ho ingeku; niika henje niimi aya dopa miipya biine ke.”
LUK.17.21	malo mohlu hiila tiirḛ lukiñma, ‘Kato, siika sike!’ malo inkasike! niimpalukoda kato, Pinii ka raddeganda hii nunuka punkoho do.”
LUK.17.23	 Ho mohlu niimi lukiñdo, ‘Kato!’ inkasi malo ‘Kato, siikasi!’ Ilya yo, mohlumi imbo molya yo. 
LUK.17.24	 Niimpalukoda niihtañpa dolya kiibyodu yapuñ pache dalyi hokiila pachedalyi lohepa, hii chulipa miyu ka Oho tiirḛ mohka allo ho ahkiñdo. 
LUK.17.25	 Hojalo kappyopa mo abuje drih atañpa heru kendo ho siika santuñ lo khiipa kokiñdo. 
LUK.17.26	 Noah ka allo atañ hoka lyichañ ho, hiichuli kendo miyu ka Oho ho allo ho. 
LUK.17.27	Mohlu diitii, mohlu tantii, mohlu mihie millo lasutii, mohlu mihie millo lahbi siitii, hiika allo lohe pa Noah ka hulu ura ho amiñ dayemi, ho yasie tuhatii ho mohlu miilañ rumi pyadu lobiido. 
LUK.17.28	Hiichulipa Lot ka allo hotiirḛ lyitii, mohlu diitii, mohlu tantii, mohlu riitii, mohlu pyutii, mohlu alitii, mohlu pentii, 
LUK.17.29	hojalo Lot ka Sodom hokii ka lilyi allo ho yamu la sulphur yapuñ hokii huhitii ho mohlu miilañrumi lyadu lotii 
LUK.17.30	hiichuli kendo allo hii niidana miyu ka Oho kakiñ talyinii. 
LUK.17.31	 Hiika allo ho, huna ude ka mantu liipa ho danii, mohka drih atañ agiñho ude ho, tokur kuyo hiika atañmi laliñ budu kupa hiila; ho hiichuli pa huna aji ho danii ahkur kuyo. 
LUK.17.32	Lot ka mihie mi hempa to. 
LUK.17.33	 Hujalopa atoh ka sango mi sandupa mesu talyi alyu siikiñdo hiimi, hojalo hujalo mohka sango mi alyu siichi hiimi atiisiibii kendo. 
LUK.17.34	 Ngo nunumi lukoso, hiika ayoh ho dotananii kone ho anye dokiñdo; kone mi ingii kendo ho kone mi apakendo. 
LUK.17.35	Annii akha anye du huhiñla dakiñdo; kone mi ingii kendo ho kone mi apakendo.”
LUK.17.37	 Ho mohlu mohmi lutii, “No, Attoh?” Mo mohlumi lutii, “Shiima hii noh do, hiiko piigeen puwa atañ tongepa dakuñ kendo.”
LUK.18.2	Mo lutii, “Citi koneda ayakacho kanii kone dutola Pinii mitrḛ biisoma ho miyu mitrḛ khiima; 
LUK.18.3	ho hiiko hiimie kone dutii hiika citi ho hii kiirañ mohko ahla ho lukañtii, ‘Ngiimi ngiika ahha banii kokii lupya tokupe.’ 
LUK.18.4	Mo hatuñhe ma lutii; hojalo kamikalo ho mo atoh atoh lusutii, ‘Ngo Pinii mi biiso masu jalo malo miyu mi khiima siijalo, 
LUK.18.5	hojalo niimpalukoda siika hiimie si lukañari ngiimi ludo, ngo mohmi lupya bichi, hiilamakoda mo ngiimi henga henkha miipa biichi mohka kiirañ ahniiñlo.’” 
LUK.18.6	 Ho Attoh lutii, “Takato niihna diimmah ayakacho kaniibo ludonii. 
LUK.18.7	 Ho Pinii mohka kahenii miyu mi lupya bikiñmaha, huna allo ayoh mi mohmi kheko donii? Mo mohlumi diirii miikañ bikiñdopeha? 
LUK.18.8	Ngo nunumi lukoso, mo nyibya loda mohlumi lupya bikiñdo. Hiilamakoda, niida miyu ka Oho ahchi ku, mo kiiddiapiñ so henje kappa kendo ha?”
LUK.18.9	Mo siika lutiñnaniiñ mitrḛ lukotii tangemi huna atohmi henjesiila mohlu denki ho khiibe mi khiipa danii: 
LUK.18.10	“Miyu anye piniiude ho intii kudupa, kone Parisi tii ho kone hii biijokajo myaniitii. 
LUK.18.11	 Parisi guri biila ho mo atohpa hiila kutii, ‘Pinii, ngo niimi payapacho ludu niimpa ngo khiibemiyu chitañ ma, diilelulenii, henguherenii, ipfyonii, malo siika biijokajo myanii chitañ. 
LUK.18.12	 Ngo kanualo ho ronye nyodu, ngo hakhualyañ hikha ngiika paniiñ hokii bidu.’ 
LUK.18.13	Hojalo biijokajo myaniibo, adho ho dala, mohka amee mitrḛ yapuñ ho kadu chamapa, hojalo mohka habyañ hoya kiisu biidola, lubiido, ‘Pinii, ngiimi arohpe ingyamiigya bomi!’ 
LUK.18.14	 Ngo nunumi lukoso, siika miyusi mohka ude ho intiiku ludḛrkokula akoyami hentola; niimpalukoda hujalo atohmi kaye miisutalyi atudopa miikiñdo, hojalo huna atohmi atu miisu talyinii hiimi kaye dopa miikiñdo.”
LUK.18.16	Hojalo Jisu mohlumi mohko gyoliitii, lubiidola, “Himme atañmi ngiiko ahkenento, ho mohlumi ahyo hiila lutiñyo; niimpalukoda Pinii ka raddeganda hii siika atañ kiike. 
LUK.18.17	Jijeloda, ngo nunumi lukoso, hujalopa Pinii ka raddeganda mi siika himme chuli larii tama hii ho ahla kemake.”
LUK.18.19	Ho Jisu mohlumi lutii, “Niimpa no ngiimi denki hiila gyodu? Kone tiirḛ denkima hojalo Pinii kontiisii. 
LUK.18.20	 No chindo lujubiniiñmi: ‘Ipfyo lyayo, Melyayo, Diipyo lyayo, Amuhpa haki lyibi lyayo, niika annii-aba mi khiitolya.’” 
LUK.18.21	Ho mo lutii, “Hikha siika atañmi ngo ngiika yapa hokii miicha biidu.” 
LUK.18.22	 Ho Jisu siimi tapa lala, mo mohmi lutii, “Drih kone no giima ranke. Pyunge hikha niiko hoka doniimi ho arro atañmi tache tahe binge, ho niikii dariiganda ho alḛrdrih dokiñ doke; ho ahto, ngiimi imbomonto.” 
LUK.18.23	Hojalo mo siika siimi tapa lala mo heru ritii, niimpalukoda mo ano mingotii. 
LUK.18.24	 Jisu mohmi kadi biidola lutii, “Niimkane ahru do mingo atañpa Pinii ka raddeganda ho ahdupa! 
LUK.18.25	Niimpalukoda siikasi uth paya pasu ubu ho pabbo papyo yakiñdo mingo miyu ka Pinii ka raddeganda hoka ahniiñmi hentola.” 
LUK.18.26	Hutiina siimi tapa nyatiinii lutii, “Hokoda hu lyangur kola kendo?” 
LUK.18.27	Hojalo mo lutii, “Niihmina miyuatañ miila manii hiimi Pinii miila doke.” 
LUK.18.28	 Ho Pitar lutii, “Kato, ngunu ngunuka ude atañmi apateku ho niimi imbomondu.” 
LUK.18.29	Ho mo mohlumi lutii, Jijeloda, ngo nunumi lukoso, miyu kone hetḛr nyima huna udemi malo mihie mi malo anubarmii malo annii-aba mi malo himmeoho mi apatiinii, Pinii ka raddeganda ka piigopa, 
LUK.18.30	hii siika santuso abu yapa pakiñ do, ho ahsa niika santuñ ho santḛrlamanii sangomi.
LUK.18.32	Niimpalukoda mohmi Midomiyu atañ ko tiilii bikiñdo, ho nyapa kokiñdo ho hiinyañ miipyu kokiñdo ho chukḛr chupu kokiñdo; 
LUK.18.33	mohlu mohmi hikiñdo ho mohmi mengkiñdo, ho allo lohiñ niiho mo turiturku kendoku.” 
LUK.18.34	Hojalo mohlu gonge hetḛr tachiñ matii siika drih atañ siimi; siika kolobiisie si mohluko hokii achuñ tola dotii, ho mohlu tachiñ matii nii hiila lutii.
LUK.18.36	ho miyuabuje innii mi tapa lala, mo takatii siikasi niihna. 
LUK.18.37	Mohlu mohmi lukotii, “Nazaret daka Jisu impobiila doke.” 
LUK.18.38	Ho mo gyutii, “Jisu, David ka Oho, ngiimi arohpe!” 
LUK.18.39	Ho hutiina mohka hataho datiinii mohmi gatii, mohmi aduyo lubiido; hojalo mo uro yapaya gyutii, “David ka Oho, ngiimi arohpe!” 
LUK.18.40	Ho Jisu damotii, ho mohmi ngiiko ahgii hiila lutii; ho mo aruñ ahkele, mo mohmi takatii, 
LUK.18.41	“Nii miibi kencho hiila hendu ngiimi niipa?” Mo lutii, “Atoh, ngiimi kappa kiine kupe.” 
LUK.18.42	 Ho Jisu mohmi lutii, “No kappa toku; niika henje ke niimi miipya biinenii.” 
LUK.18.43	Ho ohepada mo kappa tiiku ho mohmi imbo montii, Pinii mi assañbiido kula; ho hikha miyuatañ, hiimi kappa lala, Pinii mi assañbiido.
LUK.19.2	Ho hiiko miyu kone dutii Zakayas hiila; mo biijokajo myanii pyollojapa dutii, ho mingo tiita. 
LUK.19.3	Ho mo Jisu hu jana hiila kaka nantii, hojalo kapa lamatii, miyuabuje dako hopa, niimpalukoda mo miyu akotii. 
LUK.19.4	Hopa mo hapyola ho sycamore sannii ho sonchatii mohmi kadupa, niimpalukoda mo hiika lembopa impo biikiñtii. 
LUK.19.5	Ho Jisu lengo ho ahchi biila, mo kadu chatii ho mohmi lutii, Zakayas, nyibya miito ho totoku; niimpalukoda ngo niika ude ho siilo duchike. 
LUK.19.6	Hopa mo nyibya miitii ho akañ ho totiiku, ho mohmi hempyo biidola kariitii. 
LUK.19.7	 Ho mohlu siimi kappa lala miilañru budubudu adu nyatii, “Mo ingyamiigya niika ude ho nyibo pa lyila ahne.” 
LUK.19.8	 Ho Zakayas guritii ho lutii Attoh mi, “Kato, Attoh, ngo ngiika drihpachi porche hemi arroatu mi bichi; ngo matiirḛ mihmi gollula hang ako lale bitii milo, ngo rompe abu yapa bili talyiku.” 
LUK.19.9	 Ho Jisu mohmi lutii, “Siilo sangopyako hii siika ude so ahdo ke, mo tiirḛ Abraham ka oho paka lyilyinii. 
LUK.19.10	 Niimpalukoda miyu ka Oho hii ahtii lyunii mi medupa ho lyangur dupa.”
LUK.19.13	Mohka miira alyañ hemi gyola lala, mo mohlumi posa pelyañ he bitii, ho mohlumi lutii, Siika siimi kiiri miina nantolya nii dahepa ngo ahtema. 
LUK.19.14	Hojalo mohka citi daka miyuatañ mohmi kana matii ho puyubakobomi mohka kiiliñ ho neliitii, lubiidola, Ngunu siika miyu silo ngunumi sangii konama. 
LUK.19.15	Mo ahkur tiiku, raddeganda mi larii tekula, mo hiika miira atañmi lubiido, humina mo posa bitiinii, mohko gyoliitii, niimpalukoda mo chindupa hiila nehna mohlu kiiri miiko hokii miilii biitiinii. 
LUK.19.16	Kapyojahii ahtii mohko, lubiidola, Attoh, niika posa mi pyarlyañhe abuyadopa miitii. 
LUK.19.17	 Ho mo mohmi lutii, Ayamiitii, denki miira! Niimpalukoda no hempḛr ichu mitrḛ lotii biido, niiko citi alyañ hemi kabii dopa otority giikiñ doke. 
LUK.19.18	Ho anye niibo ahtii, lubiidola, Attoh, niika posa mi pyarngohe dopa miitii. 
LUK.19.19	Ho mo mohmi lutii, Ho no citi yangohemi kabii to. 
LUK.19.20	Hiikahiibaho koneya ahtii, lubiidola, Attoh, sike niika posa, nii mina ngo pulye nyetañ ho nyuke tola atii tiinii; 
LUK.19.21	niimpalukoda ngo niimi biisoto, no hempḛr luru miyu; no niika bimanii miilañmi laduku, ho amoo pidu niika lilo manii miilañmi. 
LUK.19.22	Mo mohmi lutii, Ngo niimi niika aguñ luliñ niiho halii talyi, no diimmah miira! No chindo ngo luru miyu hiila, ngo bima patḛr kudu hiila ho nii mina lilo manii hokii miilañ amoo pidu hiila? 
LUK.19.23	Niimpa hokoda no posa mi benk ho atiima, ho ngiika ahlyikuho ngo hiimi atu lata la latii kudo? 
LUK.19.24	Ho mo lutii hiika aruñhoka danii atañmi, Mo kokii posa mi lato ku, ho hiimi hukiina posa pyarlyañhe biidonii hiimi bito. 
LUK.19.25	(Ho mohlu mohmi lutii, Attoh, mohkii posa pyarlyañ he biido!) 
LUK.19.26	 Ngo nunumi lukoso, kone abi hukiina donii hiimi abuyapa bikiñdo; hojalo hukiina nyimanii hiiko hokii, niihna mohko donii hiimi miilañ lara biikiñ doku. 
LUK.19.27	 Hojalo siika ngiika ahha-banii atañ siimi, huna ngiimi mohlumi sangii kona manii, mohlumi so ahgii ho ngiika kadopa mento.
LUK.19.29	 Mo Betpage la Betany ka aruñho ahchibiila, Olivet hiila luniiñ putoo ho, mo henjeajiñ anye mi kiiniñtii, 
LUK.19.30	lubiidola, “Inge pache dalyi lemba ho, niinyi ahlyila hiiko gadoh dore rañtola kappa kendoke, nii hona siisi lohepa mi duka marañnii; hiimi tapya biila ho so boliibii. 
LUK.19.31	Mi matiirḛ niinyimi taka lyimilo, ‘Niimpa siimi niinyi tapya du?’ niinyi hiila lutolya, ‘Attoh siimi anna doke.’” 
LUK.19.32	 Hopa humina kiiniñ tiinii hii intii ho mohka mo anye mika luniiñ chuli kappa biido. 
LUK.19.33	Ho mo anye gadoh mi tapyala dokele, hiika atoh mo anye mi lutii, “Niimpa niinyi gadoh mi tapya da?” 
LUK.19.34	 Ho mo anye lutii, “Attoh siimi anna doke.” 
LUK.19.35	Ho mo anye hiimi Jisu ko bolii bitii, ho mohluka pulye mi gadoh ho pyucha lala mohlu Jisu mi hiiko duke nentii. 
LUK.19.36	Ho mo lembo ho harkele, mohlu mohluka pulye mi lembo ho pyubitii. 
LUK.19.37	Mo aruñho siisi ahchi kukele, Olives Putoo ka aruñho, hikha henjeajiñ atañ la miyuatañ hempyo rinyatii ho Pinii mi assañtii hempḛr goropa gyubii dola hikha kaye miigo miiniiñmi mohlu kappa lala, 
LUK.19.38	lubiidola, “Lyanko kendo Radde huna Attoh ka armyañ pa ahdonii! Chimie hii dariiganda ho dokiñcho ho kahejapa assañdu!” 
LUK.19.39	 Ho Parisi tonge miyuapur hoka danii mohmi lutii, “Tonsḛrbo, niika henjeajiñ atañmi gato.” 
LUK.19.40	Mo lusitii, “Ngo nunumi lukoso, siika atañsi matiirḛ adu makoda, siika yalañ atañsi gyuri kendo.”
LUK.19.42	lubiidola, “Siilo jalo nunu chindo drih atañmi niihna chimie giidonii! Hojalo siisi hiika atañmi nunuka amee hokii achuñ tola doke. 
LUK.19.43	 Niimpalukoda allo hii nunuko ahkiñ doke, niida nunuka ahha banii nunumi dakḛr pabii kendo ho kapakohe dalyi hokii miitiñ biikiñdo, 
LUK.19.44	 ho nunumi miimiilokiñ doke, niimi ho niika oho atañmi niika agiñho, ho nunuka ayoh ho yalañ puhe tiirḛ doke nenkiñ make; niimpalukoda nunu chima niida myodu ahkiñdo niimi kaha dupa.”
LUK.19.46	mohlumi lubiidola, “Hiila ketola do, ‘Ngiika ude si kuko ude pake’; hojalo nunu siimi diipyonii atañka dukuñ ko miru pa miitii.”
LUK.19.48	hojalo mohlu hangja mepa matii mohluka miila sanii, niimpalukoda hikha miyuatañ mohka luniiñ atañ ho tatii.
LUK.20.2	 ho mohmi lutii, Ngunumi lukope Nii otority la no siika drih atañmi miidu, malo hu niimi siimi miidopa otority bitii. 
LUK.20.3	Mo mohlumi lusitii, Ngo tiirḛ nunumi gonge taka talyi; siisi ngiimi lukope, 
LUK.20.4	Jon ka baptisma biniiñsi dariiganda hokii peha malo miyuatañ kokiipeha? 
LUK.20.5	Ho mohlu kone anyañ mi taka siitii, lubiidola, “Ngunu matiirḛ ludokoda, Dariiganda hokii, mo ngunumi lukiñdo, Hokoda niimpa nunu mohmi henje nyama?” 
LUK.20.6	 Ho ngunu matiirḛ ludokoda, Miyu kokii, hikha miyuatañ ngunumi yalañ kukiñdo; niimpalukoda mohlu Jon mi nyibuhenii hiila henyada. 
LUK.20.7	Hopa mohlu lusitii mohlu chima si nohkii hiila. 
LUK.20.8	Ho Jisu mohlumi lutii, Ngo tiirḛ nunumi luko tama nii otority la ngo siika atañmi miidu hiila.
LUK.20.10	Myodu ahku kiile, mo miira mi kiiniñtii miidolyanii atañko, mohlumi mohmi ahee iche robalu hokii bike nendupa hiila; hojalo miidolyanii atañ mohmi miinetii, ho alah arapa mohmi kiiniñ tiiku. 
LUK.20.11	Ho mo koneya miira mi kiiniñtii; hiimi tiirḛ mohlu miine biido ho hiinyañ miipyutii, ho mohmi alah arapa kiiniñ nenku tiiku 
LUK.20.12	Ho mo rohiñniipa kiiniñtii; siika konemi mohlu une agiitii ho mompatii. 
LUK.20.13	Ho robalu ka atoh lutii, ‘Niihpe ngo miichi nii? Ngo ngiika heniiñja oho mi kiiniñ talyi; rongkoda mohmi mohlu khiinedo.’ 
LUK.20.14	Hojalo miidolyanii bo atañ mohmi kappa lala, mohlu mohluka apurho lusutii, ‘Siikasike atoh lyisi sanii bo, kiije mohmi ngunu mensa, siika pensi sanii atañsi ngunupa dokiñ doke.’ 
LUK.20.15	Ho mohlu mohmi robalu ka agoho jopa lintii ho mohmi mentii. Niihpe hokoda robalu atoh mohlumi miikiñ donii? 
LUK.20.16	 Mo ahla ho hiika miidolyanii atañmi pyadu lokiñdo, ho robalu mi tongelyami bikiñdo.” Siimi mohlu tapa lala, mohlu lutii, “Pinii hiilamiima kencho!” 
LUK.20.17	Hojalo mo mohlumi kaditii ho lutii, Hokoda nii hiila siika keto laka doniiñsi:
LUK.20.17	Ude miinii atañ nii yalañ mina khiipatiinii hii
LUK.20.17	rantu ka rali japa dukiñ dopeha?
LUK.20.18	Koneabi huna hiika yalañ ho huha donii hii tache kendo; hojalo hii kone kojalo huha dokoda hiimi humii lokiñdo.
LUK.20.20	 Hopa mohlu mohmi kahlyatii, ho taronii kiiniñtii, huna kakoho denki kappa tiinii, mohlumi halii dupa hiila niihna mo luchinii, niimpalukoda mohmi otority la govonor ka kagii ko lohe tiilii tiigiñ naniiñpa hiila. 
LUK.20.21	 Mohlu mohmi takatii, “Tonsḛrbo, ngunu chindo no jijemi ludo ho tondiko tonsḛrdo, ho khiingu khiirema, hojalo jijeloda Pinii ka lembo mi tonsḛrdo. 
LUK.20.22	Siikasi bidi kosu peha ngunupa Kesar mika biniiñsi, malo bikiñ mapeha?” 
LUK.20.23	Hojalo mo mohluka lyolyimi helatii, ho mohlumi lutii, 
LUK.20.24	“Ngiimi posa pere kakiñpe. Huka kapu hiiko miichinii giido siikasi?” Mohlu lutii, “Kesar kii.” 
LUK.20.25	 Mo mohlumi lutii, “Hokoda Kesar ka drih mi Kesar mi bito, ho Pinii ka drih mi Pinii mi bito.” 
LUK.20.26	Ho mohlu latu lamatii miyu atañka dapa mohmi mo luniiñ hokii; hojalo hemur dopaka mohka lusi niimi tala la mohlu adu matii.
LUK.20.28	ho mohlu mohmi takatii, lubiidola, “Tonsḛrbo, Mose ngunupa kebitola do miyu ka abañ matiirḛ siido koda, mihie busu lala hojalo oho nyimapa, hiika miyu mihie mi biisi kendo ho mohka abañ pa oho biibi kendo. 
LUK.20.29	Siisi midiñ kanuhe anuabañ dutola; kapyoja bo mihie biitii, ho hemme oho nyimapa shiitii; 
LUK.20.30	ho anyenii hiitḛr 
LUK.20.31	ho hingenii hii mohmi biitii, ho hii chulipa hikha midiñkanuhe hemme oho nyimapa ho shiitii. 
LUK.20.32	Kamikalo ho annii akha tiirḛ shiitii ku. 
LUK.20.33	Turiturku lyikuho, huka mihie pa annii akha lyikiñdo? Niimpalukoda midiñkanuhe mohmi mihie pa biitii.”
LUK.20.34	Ho Jisu mohlumi lutii, “Siika santuñ ka oho atañ mihie lado ho mihie millo lahbi siida; 
LUK.20.35	hojalo hutiina khiiniiñpa lyidonii hiika ahlyinii santuñ anyañho ho turiturku kendo nii shiinii hokii, mihie tiirḛ lakiñma malo mihie millo tiirḛ lasu kema, 
LUK.20.36	niimpalukoda mohlu shiidu hiila shiila keñkuma, niimpalukoda mohlu miidopopi la Pinii ka oho atañ ka ahiñpa lyidoku, turiturku kuniiñ ka oho atañpa lyilyi kunii. 
LUK.20.37	Hojalo shiinii turiturku tiiku, Mose tiirḛ kappatii, tareapya ka piigo mika keniiñho, nohna mo Attoh Abraham ka Pinii ho Isak ka Pinii ho Jakob ka Pinii mi gyotiinii. 
LUK.20.38	Siisi mo shiinii ka Pinii make, hojalo turnii kiike; niimpalukoda hikha mohko sando.” 
LUK.20.39	 Ho pagenii tonge lusitii, “Tonsḛrbo, no ludiko ludo.” 
LUK.20.40	 Hopa mohlu mohmi hang taka dupa haro kumatii.
LUK.20.42	Niimpalukoda David mohlya ludo Assañbiisie ka kheta ho,
LUK.20.42	Atoh ngiika Atoh mi lutii,
LUK.20.42	Ngiika lahbi alah ho duto,
LUK.20.43	nii dahepa ngo niika ahha banii atañmi niika alih data naniiñpa miitema.
LUK.20.44	David hopa mohmi Atoh hiila gyotii; ho niihtañpa mo mohka oho pa lyila kendo?
LUK.20.46	“Hendinyato pagenii atañ kokii, huna harmi obyo pa giitola inya danii, ho biijḛr liipa ho khiiko nando nii ho sinagog ho ayaja duko ho dunañ donii ho butii apiñ diikoho khiiniiñ ho dunañ donii, 
LUK.20.47	huna hiimie atañka ude mi kalyi-kabyo danii ho lukañdo kayapa obyopa kuniiñ mi lukañ donii. Mohlu uroyapa halii kokiñ do.”
LUK.21.2	ho mo arro hiimie koneka rupu posa penye alii niimi kappatii. 
LUK.21.3	Ho mo lutii, “Jijeloda ngo nunumi lukoso, siika arro hiimie si mohlu miilañ rumi abu yapa alii biine; 
LUK.21.4	niimpalukoda mohlu miilañru mohluka abuje donii hokiisii alii biisu nenii, hojalo mo arro siido tiirḛ mohka sana nansa niimi hikha bitii.”
LUK.21.6	 “Nunuka siika kapa nii drih atañsi, allo loliñ kendo siikaso yalañ puhe tiirḛ yalañ ayoh ho dokiñ make hiimi giipa lomapa.”
LUK.21.8	 Ho mo lutii, Hendi tolya nunu ngogii kote mapa; niimpalukoda abuje ngiika armyañ pa ahkiñ doke, lubiidola, “Ngoke hii! ho, ‘myodu tunii dokuke!’ Mohluka kiiliñ ho ilya yo. 
LUK.21.9	Ho niida nunu gyambo pasuniiñ ho chesuresu nii tapa talyi, biiso lyayo; niimpalukoda siikasi lyipyo kendoke, hojalo kamikalo hii ahma ranke.”
LUK.21.10	Ho mo mohlumi lutii, Ganda hii ganda mi chekho rikiñdo, ho raddeganda hii raddeganda mi; 
LUK.21.11	hempḛr uropa myobu hukiñdo, ho abuje gandasiiko ho diime ho dolisariñ dokiñdo; ho biiso nyakiñdo ho hempḛr kagiñnanii atañ dariiganda hokii ahkiñdo. 
LUK.21.13	 Siikasi nunupa pyako dupa ka myodu pa lyikiñ doke. 
LUK.21.14	 Nunuka ahha ho siimi henge giitolya, hemmyo lyayo nii hiila pe luchinii hiila; 
LUK.21.15	niimpalukoda ngo nunumi aguñ ho chila bichi ke, nii mina nunuka ahha banii chekhola dala kemanii malo cherii lakiñ manii. 
LUK.21.16	 Nunumi nunuka annii-aba ho anuabañ ho henii-myanii ho ajiñ-apii lohepa hempa kendokuke, ho nunu kokii tonge mi shiido pa lohe miikiñ doke; 
LUK.21.17	 nunu kone abilo kana mapa miiko kendo ngiika armyañ kiipa. 
LUK.21.18	 Hojalo nunuka dimmu sohe hetḛr lyukiñ make. 
LUK.21.19	 Nunuka pigii niilo nunu nunuka sango mi kappa kendo.
LUK.21.21	Ho Judia hoka dunii atañmi putoo ho harcha giike nento, ho hutiina citi ka ura ho dunii hiimi agoho linke nento, ho hutiina ganda ka agoho danii hiimi ura ahke nelyayo; 
LUK.21.22	niimpalukoda siika allo atañsi miikhiiñ miidu allo ke, hikha keto laka doniimi lyipe kiine dupa. 
LUK.21.23	 Ho aiya hiila hembido wiinga giinii atañ pa ho himme aso laka dunii atañpa hiika allo ho! Niimpalukoda hempḛr hengahenkha kiiddiapiñ so ahkiñ do ho hadii siika miyu atañko; 
LUK.21.24	 mohlu ilyo ka nyatañ ho huha kendo, ho dornya kendo hikha ganda atañ; ho Jerusalem hii Midomiyu atañlo nyorpi loko kendo, nii dahepa Midomiyu atañka myodu hii lyipetama.
LUK.21.26	miyuatañ heru biidola biiso nyakiñdo ho ahsanii allo mi hempa biitola dohadolo hoka ahniiñmi; niimpalukoda dariiganda ka tamo atañ hii abyu rikiñdo. 
LUK.21.27	 Ho mohlu miyu ka Oho mi harchichike ho tatu katu ka agiñho jomii ho ahla dopa kappa kendo. 
LUK.21.28	 Siisi niida siika drih atañ lyiri talyi, kacha tolya ho nunuka adiñ mi nyancha tolya, niimpalukoda nunu mika tupyabiniiñ hii aruñ ahdo kuke.”
LUK.21.30	mohlu annii giiliñ dalyi, nunu attoh kala la ho chindo daru hii aruñ doku hiila. 
LUK.21.31	Hii chulipa, niida nunu siika drih atañmi lyido pa kappa talyi, nunu chintolya Pinii ka Raddeganda hii aruñ doku hiila. 
LUK.21.32	 Jijeloda, ngo nunumi lukoso, siika santuñ atañ lyukiñ make hikha siika atañ lyima rampa. 
LUK.21.33	 Dariiganda la kiiddiapiñ nyi lyukiñdo, hojalo ngiika aguñ atañ lyukiñma.
LUK.21.35	niimpalukoda siikasi hikha kiiddiapiñ haho hoka dunii miilañruko ahkiñdo. 
LUK.21.36	 Hojalo hikha myodu mi katolya, kula dotolya nunuko alḛr dopa hikha siika drih lyiniiñ atañ hokii impo biila dopa, ho miyu ka Oho ka hataho dala dopa.”
LUK.21.38	Ho aro konchiho hikha miyuatañ mohko ahtii piniiude ho mohka luniiñmi tadupa.
LUK.22.2	Ho nyibu burii atañ la pagenii atañ niihtañ pana mohmi siido pa miichinii hiila mela dotii; niimpalukoda mohlu miyu atañmi biisotii.
LUK.22.3	Ho Saitan Judas Iskariot hiila lunii boko ahtiiku, alyañlenye hoka dabonii kone; 
LUK.22.4	mo intiiku ho nyibu burii la sabii atañ agiñho lusu lumyo siitii niihtañ pape mo mohmi mohluko ho talubalo talyinii hiila. 
LUK.22.5	 Ho mohlu hempyotii, ho mohmi tiicko bidupa hiila lumyotii. 
LUK.22.6	Hopa mo taliitii, ho mohmi talubalo dupa hiila myodu aya mi mela dotii miyu atañka nyima doho hiila.
LUK.22.8	 Hopa Jisu Pitar la Jon nyimi kiiniñ biido, lubiidola, “Inge ho miimyo he impobiiniiñ mi ngunupa, ngunu hiimi diidupa.” 
LUK.22.9	Mohlu mohmi lutii, “No ngunumi siimi miimyo hete hiila?” 
LUK.22.10	Mo mohlumi lutii, Kato, niida nunu citi ho ahchi, miyu kone yasie pinta jobii tola nunu kappa kendoke; mo kiiliñ ho imbo tolya ude ho nohna mo ahchinii, 
LUK.22.11	ho ude attoh mi lukoto, “Tonsḛrbo niimi ludoke, Nohna nyibo duko chidii donii, nohna Ngo impobiiniiñ mi ngiika henjeajiñ atañ agiñho diikiñ donii? 
LUK.22.12	Ho mo nunumi ayoh daka hempḛr chidii pero miimyo tola doniimi kakiñ kendoke; hiiko miimyo he.” 
LUK.22.13	Ho mohlu intii, ho mohka mohlumi ka luniiñ chuli kappatii; ho mohlu impobiiniiñ mi miimyotii.
LUK.22.15	 Ho mo mohlumi lutii, “Ngo nunuka agiñho hempḛr diibo nando siika impobiiniiñ mi ngiika heru hema rampa; 
LUK.22.16	 niimpalukoda ngo nunumi lukoso Ngo siimi diitema nii dahepa Pinii ka raddeganda ho si lyipe tama.” 
LUK.22.17	 Ho mo turla mi jola la, ho payapacho lula la mo lutii, “Siimi lato, nunuka punkoho tache siito; 
LUK.22.18	 niimpalukoda ngo nunumi lukoso siisikiija Ngo tantema siika roahee ka alha mi nii dahepa Pinii ka raddeganda ahtema.” 
LUK.22.19	 Ho mo yatañ mi tula la, ho mo payapacho lula la mo hiimi petutii ho mohlumi bitii, lubiidola, “Siikasi ngiika apoke nunu paka biniiñ. Siimi miitolya ngiimi hempa hengi naniiñpa.” 
LUK.22.20	Ho hii chulipa diila lala turla mitrḛ, lubiido, Siika turla si nunu paka bipa limbi niike niti hemmesiiniiñ ngiika ai ho. 
LUK.22.21	Hojalo kato hiika alah mi huna ngiimi talubalo kendo nii hii ngiika agiñho du diitananii ho. 
LUK.22.22	Niimpalukoda miyu ka Oho hii lyikiñdo luto laka dokoho; hojalo aiya hiila hembido hiika miyu mi huna mohmi talubalo danii! 
LUK.22.23	Ho mohlu kone anyañ mi taka risutii, hupe hiikahii siimi ka miisa niisi.
LUK.22.25	 Ho mo mohlumi lutii, Midomiyu atañka radde hii mohlumi attoh lyigiidu; ho huna mohlupa otority ho dunii hiimi hembyuñ bo hiila ludu. 
LUK.22.26	 Hojalo nunuka agiñho hiila lyikiñ make; hiilamapa nunuka punko hoka kahe jahii atu japa dukiñ doke, sangiinii bo miira pake. 
LUK.22.27	 Niimpalukoda huyape kahelyanii, diitananii hoka duniibopeha, malo huna miiho donii hiipeha? Hu diitananii ho du hiima siipeha? Hojalo Ngo nunuka punkoho hiika miihoniiñ chuli boke.
LUK.22.29	 ho Ngo nunumi biso, niihtañpa ngiimi ngiika Aba bitii, raddeganda mi, 
LUK.22.30	 niimpalukoda nunu ngiika diitananii ho ngiika raddeganda ho diibo tambo kendoke, ho radde duko ho dula Isrel ka halu tolyañ lenye mi kagii kendoke.
LUK.22.31	“Saimon, Saimon, kato, Saitan niimi biichi hiila lula doke, niimpalukoda mo niimi kapa lindupa amo chitañ, 
LUK.22.32	 hojalo ngo niipa kubi tiike niika henje mi huhi madopa; ho niida no hiira ahkur talyiku, niika anubarmii atañmi alḛr giiniipa.” 
LUK.22.33	 Ho mo mohmi lutii, “Attoh, ngo niika agiñho ho shiidu pajalo ho dordu pajalo imbo dupa hendi duke.” 
LUK.22.34	Mo lutii, “Ngo lukoso, Pitar, siilo allo so paro khokiñ make, nii dahepa no ngiimi rohiñhe mapah tama ngiimi chima hiila.”
LUK.22.36	 Mo mohlumi lutii, “Hojalo siisi, hukiina chiru donii hiimi biike nento, ho hiichulipa lera miilañmi. Ho hukiina ilyo nyimanii hii attoh ka pulye mi pyula lala ho sohe riibii to. 
LUK.22.37	Niimpalukoda ngo lukoso nunumi siika piniiaguñsi ngiiko lyipe kendo lodake, ‘Ho mohmi talemiilenii atañ agiñho khiita monkiñdo’; niimpalukoda nii hiila ketola do ngiika piigo mi hiika hiimi lyipe kiinekendo.” 
LUK.22.38	Ho mohlu lutii, “Kato, Attoh, si ilyo sonye do.” Ho mo mohlumi lutii, “Siikasi khe doke.”
LUK.22.41	Ho mo mohlukii hokii yalañ kuchi ko lohe adoh insagiitii, ho liibañ khanga la ho kutii, 
LUK.22.42	 “Aba, no miila kendo milo, siika heru siimi ngiiko hokii lapa tope; ngiika henko homapa, hojalo niika henko jaho, doke nento.” 
LUK.22.43	ho hiikoho mohko dariiganda hokii miidopopi ahtii, mohmi tamogiitii. 
LUK.22.44	Ho herubiidola mo hempḛr uropa kutii; ho mohka hubiñ hii ai chuli kiiddi ho duhitii 
LUK.22.45	Ho mo kuniiñ mi kuja tekula guri kula, mo henjeajiñ atañ ko ahtii ho mohlumi herula imila dopa kappa biido, 
LUK.22.46	ho mo mohlumi lutii, “Niimpa nunu imi la do? Gurito ho kuto nunu tenkalarka ho huhi madopa.”
LUK.22.48	hojalo Jisu mohmi lutii, “Judas, miyu ka Oho mi mochu biidola talubalo biilyinii?” 
LUK.22.49	 Ho hutiina mo agiñho datiinii nii hiikahiiba ho lyitii kappa lala, mohlu lutii, “Attoh, ngunu ilyo la pachi peha?” 
LUK.22.50	Ho mohluko hokii kone bukuñ nyibu ka miira mi patii ho mohka rubi yaroo mi papa lintii. 
LUK.22.51	Hojalo Jisu lutii, “Hiika hiiba ho miiba kuyo!” Ho mo mohka yaroo ho tenga biidola ho mohmi miipya bitii. 
LUK.22.52	Ho Jisu lutii nyibu burii atañ la ho piniiude hoka sabii atañ ho amiabañ atañmi, hutiina mohmi chekho la ahtiinii, Nunu diipyo niimi ka lachañ ho latu pa ahdunii, ilyo adi biitola ho sipahi ingiila? 
LUK.22.53	 Ngiika nunu agiñho allo karmyañmi piniiude ho daho, nunu ngiimi alah hetḛr tenka ma. Hojalo siikasi nunuka mudu myodu ke, ho kamo ka harchichike lo.
LUK.22.55	ho mohlu yamu tige lala lengo ka liipa jaho ho miilañru tongepa dutii, Pitar tiirḛ dubotii mohluka agiñho. 
LUK.22.56	Ho nyimii miira kone, mohmi hutoh byoko dalyi dunii mi kappa lala ho mohmi kadi lala, lutii “Siika miyu sitrḛ mo agiñho dabo ne.” 
LUK.22.57	Hojalo mo mapa siitii, lubiidola, “Annii akha, Ngo mohmi chimake.” 
LUK.22.58	Ho ichuche dahi damo lala koneya hiira mohmi kappa lala ho lutii, “No tiirḛ mohluka agiñ hoka dabo monii kone.” Hojalo Pitar lutii, “Miyusi, Ngo make.” 
LUK.22.59	Ho gunta tahe dala lala hiira kone luti luti, lubiido, “Jijeloda siika miyusi mo agiñho dabo monii; niimpalukoda mo Galili hokii.” 
LUK.22.60	Hojalo Pitar lutii, “Miyusi, Ngo chima niika luniiñmi.” Ho ohepada, mohka lula dorañpa, paro khoritii. 
LUK.22.61	 Ho Attoh mokur biila ho Pitar mi kadi tii. Ho Pitar Attoh ka luniiñmi hempa ritii, niihtañpa mo mohmi lutii, “Siilo paro khoma rampa, no ngiimi rohiñhe mapa kendo.” 
LUK.22.62	Ho mo ago linkula ho hempḛr uropa khetii.
LUK.22.64	mohlu mohmi amee pupyañ lala miilañ takatii, “Nyibuhenkato! Hu si niimi ka pitabo?” 
LUK.22.65	Ho mohlu abuje mohmi nyapala lutii, mohmi haliila.
LUK.22.67	 “No matiirḛ Kristo koda, ngunumi lukope.” Hojalo mo mohlumi lutii, “Ngo matiirḛ nunumi luko dokoda, nunu taje kemake; 
LUK.22.68	ho ngo matiirḛ nunumi taka dokoda, nunu luko kema. 
LUK.22.69	Hojalo siisi kiija miyu ka Oho Pinii ka harchichike lo lahbi alah dalyiho dukiñ do.” 
LUK.22.70	 Ho mohlu miilañru lutii, “No Pinii ka Oho ha, hokoda?” Ho mo mohlumi lutii, “Nunu luda ngo hiila.” 
LUK.22.71	Ho mohlu lutii, “Niitañ pyakonii ho ngunu anna dota? Ngunuloda tapa tii mohka aguñ loka luniiñmi.”
LUK.23.2	 Ho mohlu mohmi halii ritii, lubiidola, “Ngunu siika miyu siimi ngunu ganda mi niikhuniiche dopa kapato, ho ngunumi Kesar mika bisa niimi bima dopa, ho mo lyake Kristo radde hiila luniiñ mi.” 
LUK.23.3	 Ho Pailet mohmi takatii, “No Jew atañka Radde ha?” Ho mo lusitii mohmi, “No ludonii hiila siilo.” 
LUK.23.4	 Ho Pailet lutii nyibu burii atañ la miyu danii atañmi, “Ngo siika miyu ko hang diigyalugya nii kappa ma.” 
LUK.23.5	Hojalo mohlu gyunyatii, lubiidola, “Mo miyu atañmi lu luha ne, hikha Judia ho tonsḛr biidola, Galili hokii so lohe pa.”
LUK.23.6	Siimi Pailet tapa lala, mo takatii hokoda siika miyusi Galili hokii ha. 
LUK.23.7	Ho mo Herod kii dalyi hokii hiila mo chila lala, mo mohmi Herod ko nembo bitii, hiika myodu ho motrḛ Jerusalem ho dutii. 
LUK.23.8	 Herod Jisu mi kappa lala, mo hempḛr hempyo tii, niimpalukoda mo mohmi hempḛr kappa nala hentii, niimpalukoda mo mohka piigo mi tapatii, ho mo kagiñnanii miiniiñmi kapatodo hiila hentii. 
LUK.23.9	 Hopa mo mohmi abuje takatii; hojalo mo hang lusi matii. 
LUK.23.10	Nyibu burii atañ la pagiinii atañ mo aruñho dala, hempḛr uropa mohmi halii biido. 
LUK.23.11	 Ho Herod mohka sipahi atañ agiñho mohmi khiima hama ho nyapa koya mohmi miitii; hiikahiibaho, mohmi hempḛr kapyo giiju agiilala, mo mohmi Pailet ko nenku bibii doku. 
LUK.23.12	Ho Herod la Pailet nyi ajiñ pa biisu tiiku hiika allo jaho hokii, niimpalukoda siimi kapyo yaho mo anye kone anyañ mi kasu matii.
LUK.23.13	Pailet miilañrumi gyotii nyibu burii atañmi ho sangii nii atañmi ho miyu atañmi, 
LUK.23.14	 ho mohlumi lutii, “Nunu siika miyu mi ngiiko ahgii bitii miyuatañ mika niikhu niiche niike hiila; ho nunuka kadopa mohmi takatii, kato, ngo hang kappa ma siika miyu ka miigya nii nunuka mohmika luniiñmi halii dopa; 
LUK.23.15	Herod tiirḛ haliima, niimpalukoda mo ngunuko mohmi nenku bitiiku. Kato, mohmi mendo pa ludopa hang lulii saniiñ giima; 
LUK.23.16	Hopa ngo mohmi hike nelala ho mohmi apatalyi ku.” 
LUK.23.17	Siisi mo miyu kone mi mohlupa apalindopa lyitii dituñ soduho. 
LUK.23.19	miyu kone humina pattiih ude ho tuntii nii citi hoka payagaya kopa, ho menko hopa. 
LUK.23.20	Pailet hiira rongeta mohlumi luriitii, Jisu mi apa nala; 
LUK.23.21	hojalo mohlu gyutii, “Ledato, ledato mohmi!” 
LUK.23.22	Rohiñ niipa mo mohlumi lutii, “Niimpa, nii diimmah mo miitola? Ngo mohmi mendopa hang diigyalugya nii kappa ma; hopa ngo mohmi hila lala ho mohmi apatalyi.” 
LUK.23.23	Hojalo mohlu uroyapa lutii, hempḛr goropa gyubii dola lutii mohmi ledato. Ho mohluka luniiñmi miibitii. 
LUK.23.24	Hopa Pailet lutii mohluka kuniiñ mi miibi tote hiila. 
LUK.23.25	Mo hiika miyu miya apa lintii humina payagaya ho miyu menko hopa pattiih ho tuntii nii, humi na mohlu kutiinii; hojalo Jisu mi mohluka henko ho apa bitii.
LUK.23.27	Ho hiiko hempḛr miyu taropa mohmi imbo montii, ho annii akha atañ rimiromo ho mohpa heru biidola. 
LUK.23.28	 Hojalo Jisu mokur biila mohlumi lutii, “Jerusalem ka wiinga atañ, ngiipa kheyo, hojalo nunupa ho nunuka himmeoho atañ paya kheto. 
LUK.23.29	Kato, allo hii loliñ kendoke niidana mohlu luchinii, ‘Tarluñ atañ lyanko kendo, ho ronge hetḛr wiinga bumanii atañ, ho ronge hetḛr anyi asiñ maniiatañ!’ 
LUK.23.30	 Ho mohlu luri kendo putoo atañmi, ‘Ngunu mi giije lope’; ho putoopuko atañmi, ‘Ngunumi giipyu biipe.’ 
LUK.23.31	Niimpalukoda mohlu matiirḛ siimi yasañ ka sale laka doho miido koda, sika selyi kuho niihtañ kendo?”
LUK.23.32	Khiibe anye mita, hunyina diimmaroma tiinii, ingiitii mo agiñho mendu pa hiila. 
LUK.23.33	 Ho mohlu Dhinkhu hiila luniiñ gandaho ahchi tiiku, hiiko mohlu mohmi ledatii, ho demaroma anye mita, konemi lahbidalyiho ho konemi lahchi dalyiho. 
LUK.23.34	Ho Jisu lutii, “Aba, mohlumi helloto; niimpalukoda mohlu chimake mohlu nii miido hiila.” Ho mohlu pota tuka siitii mohka pulye atañmi tache siidu pa hiila. 
LUK.23.35	Ho miyuatañ aruñho datii, kala, hojalo sangiinii atañ mohmi somiñ biitii, lubiidola, “Mo khiibe mi lyangurtii; mo attoh mi lyangur siike nento, mo Pinii ka Kristo milo, mohka Kahenii Kone milo!” 
LUK.23.36	 Sipahi atañ tiirḛ mohmi nyapatii, ahhi biila ho mohmi roalha sarsii hokii bitii, 
LUK.23.37	ho lubiido, “No matiirḛ Jew atañka Radde milo, attohmi lyangur siito!” 
LUK.23.38	Hiiko pagetola miilañ mohka ayoh ho giitii, “Siikasi Jew atañka Radde.”
LUK.23.39	Hiika leda konii demaroma kone mohmi sobiido, lubiidola, “No Kristo masuha ehna? No attohmi lyangur siito ho ngiinyi miilañmi!” 
LUK.23.40	Hojalo kone hii mohmi gabiido, lubiidola, “No Pinii mi biiso mapo, notiirḛ ahiñpa haliikotola dola? 
LUK.23.41	 Ho ngiinyi miyade miidiko miida; niimpalukoda ngiinyi yadiñde ngiinyi ka miigya kopa haliikotii; hojalo siika miyu si hang miigya ma.” 
LUK.23.42	Ho mo lutii, “Jisu, ngiimi hempa lyape niida no niika raddeganda ho ahchiku.” 
LUK.23.43	 Ho mo mohmi lutii, “Jijeloda, ngo niimi lukoso, siilo no ngiika agiñho Diilyañdiiloganda ho chabo kendoke.”
LUK.23.45	danyi byongu dakele; piniiude daka pulye hii tanye sarche ritii. 
LUK.23.46	Ho Jisu, hempḛr goropa gyubii dola, lutii, “Aba, niika alah ho ngo ngiika yajiyallo mi tiilii biilyi ke!” Ho hiila lula lala mo shiihi tiiku. 
LUK.23.47	Siisi sipahi sabii siika lyiniiñ siimi kappa lala, mo Pinii mi assañtii, ho lutii, “Jije siika miyusi hang miigyamatii!” 
LUK.23.48	Ho hikha miyuatañ hoka dala ka kapanii atañ, mohlu hoka lyiniiñmi kappa lala, mohluka habyañho kiisu biidola mohlu ude ho inkur nyatiiku. 
LUK.23.49	 Ho mohmika kachiñ nii atañ la annii akha atañ mohmika Galili hokii ka imbo monii atañ adho ho dala kala datii ho siika drih atañmi kappatii.
LUK.23.51	mo mohluka miipa ka miiniiñ ho miiniiñatañ mi talii mommatii, ho mo Pinii ka raddeganda mi metii. 
LUK.23.52	Siika miyu si Pailet ko ahtii ho Jisu ka shiima mi kutiiku. 
LUK.23.53	Ho mo hiimi jolo lala ho pulye bolyo ho aputii, ho mohmi yalañ hoka byuh heniiñ ho jotii, niihona siisi lohepa kone mitrḛ alie matiinii. 
LUK.23.54	Siikasi Miimyo biniiñ allo pa lyitii, ho dumoalo hii loritii. 
LUK.23.55	Annii akha atañ Galili hokiika mo agiñho ahbomonii atañ imbo montii, ho byuh mi kappatii, ho niihtañ pana mohmi jotiinii; 
LUK.23.56	 ho mohlu ahkur tiiku, ho kutu la nelii nansanii atañmi miimyo tii.
LUK.23.56	Dumoalo ho mohlu dumo nyatii lujubiniiñ chulipa.
LUK.24.2	Ho mohlu yalañ mi byuhkhiiñ hokii giipa tola dopa kappa biido, 
LUK.24.3	hojalo mohlu ura ho ahtii mohlu apo mi kappa matii. 
LUK.24.4	Mohlu siimi hendḛr lamapa dakele, kato, miyu anye mohluka aruñho datii puloo pulye giitola; 
LUK.24.5	ho mohlu biisola ho mohluka nyimo mi kiiddi ho chuki tola datii, mo anye mohlumi lutii, “Niimpa nunu turnii mi shiinii ka apurho medu? 
LUK.24.6	 Hendḛr nyato nii hiila mo nunumi lukone, mohka Galili hoka darañ ho, 
LUK.24.7	miyu ka Oho mi ingyamiigyanii miyuatañ agiñho nembi kendo loda, ho ledala menkiñdo, ho allo lohiñ niiho turi kendo.” 
LUK.24.8	Ho mohlu hendḛr ritii mohka luniiñ atañmi, 
LUK.24.9	ho byuhkhiiñ hokii ahkur bukula mohlu hikha siika siimi alyañlenkuñ hemi ho hikha khiibe atañmi lukotii. 
LUK.24.10	 Siisi Mary Magdalen ho Joanna ho Jems ka annii Mary ho khiibe annii akha atañ mohluka agiñ hoka dabo monii atañ kiiniñ koniiñ atañmi siimi lukotii; 
LUK.24.11	hojalo siika luniiñ atañsi mohlupa taje dopa lyimatii, ho mohlu taje matii mohlumi. 
LUK.24.12	Hojalo Pitar gurila ho byuh ho haratii; nyangala ho kakatii, mo apunaniiñ pulye mi kontii kappatii; ho mo ude ho intiiku hemur biidola lyiniiñ atañmi
LUK.24.13	Hiika allo jaho mohluko hokii anye Imas luniiñ lemba ho ila dotii, Jerusalem hokii nyatu polyañlekuñ hepa adhotii, 
LUK.24.14	ho mo anye lurii lujo siibiila hikha hiika lyiniiñ piigomi. 
LUK.24.15	Mo anye lujo siibii la ho anyeru takasiila do ho, Jisu mo aruñ ahla ho mo anye agiñho imbo montii. 
LUK.24.16	 Hojalo mo anye ka amee mohmi kala matii. 
LUK.24.17	Ho mo mohlumi lutii, “Niinyi koke siibiitola iladola nii mina si lusudunii?” Ho mo anye damotii, heru biisupala. 
LUK.24.18	Ho mo anye kokii kone, Kleopas hiila armyañ, mohmi lusitii, “No kontii siima siipeha Jerusalem hoka soha la ahnii chimanii siilo biilyo ka drih lyila doniimi?” 
LUK.24.19	 Ho mo mo anye mi lutii, “Nii drih atañmi?” Ho mo anye mohmi lutii, Nazaret ka Jisu ka piigo micho, nyibuhenii, tamo miiniiñ luniiñ Pinii la hikha miyu atañka hataho, 
LUK.24.20	ho niihtañpa ngunuka nyibu burii atañ la sangii nii atañ mohmi shiidopa lohe khiipa liibiine, ho mohmi ledabiine. 
LUK.24.21	Hojalo ngunu hentiñ to mohsii Isrel atañ mika tupya saniibo hiila. Ḛh, ho hikha siika atañ sokiila, siilo allo lohiñ duku siika lyiniiñsi. 
LUK.24.22	Hiika hahoho, annii akha tonge ngunu agiñ hokii ngunumi hemur dopa miitii. Mohlu byuh ho datii arokonchiho 
LUK.24.23	ho mohka apomi kappa matii; ho mohlu ahkur ku lujo habiila mohlu miidopopi atañmi mihu kapate hiila, huna lutiinii mo turla dake hiila. 
LUK.24.24	 Ngunu agiñ hoka danii tonge byuh ho inne, ho annii akha atañka lunii chulipa kappatii; hojalo mohmi mohlu kappa matii. 
LUK.24.25	Ho mo mo anye mi lutii, “Piicha anyesi, ho haso paka ahha henjebo hikha nyibuhenii atañka luniiñmi! 
LUK.24.26	Hiila lyidopa lyimaneha Kristo siika drih atañmi heru hela la ho mohka tatukatu ho ahdupa?” 
LUK.24.27	 Ho Mose kokii lyiribiila ho hikha nyibuhenii atañ ko lohepa, mo hikha piniipota mi lukolusi mo piigo paka drih lyila doniimi.
LUK.24.29	hojalo mo anye mohmi lyartii, lubiidola, “Ngiinyi agiñho dusa, niimpalukoda si kamo talyi kuke ho allo si loja lyikuke.” Hopa mo ahtii mo anye agiñho dubo dupa. 
LUK.24.30	 Mo mo anye agiñho diitananii ho dukele, mo yatañ mi lala la ho lyantii, ho hiimi petutii, ho mo anye mi bitii. 
LUK.24.31	Ho mo anye ka amee kadḛr ritii ho mo anye mohmi kalatii; ho mo mo anye ka kata hokii lyuhitii. 
LUK.24.32	Mo anye kone anyañmi lusutii, “Ngiinyi ahha abañla doma neha mohmika lembo ho luriila dolyiho, mohka ngiinyi paka piniipota mika lukolaka dolyiho?” 
LUK.24.33	Ho mo anye hiika myodu jaho gurila ho Jerusalem ho ahkur tiiku; ho mo anye alyañlenkuñ hemi kappatii ho hutii na mohluka agiñho dabo montiinii, 
LUK.24.34	 hiila lutii, “Jije loda Attoh turidokuke, ho Saimon ka agiñho ahtii!” 
LUK.24.35	Ho mo anye lukotii niihna lembo ho lyitiinii, ho niihtañpa mo mo anye mi chindopa miitii yatañ mi petu biidola.
LUK.24.36	Mohlu siimi lula dokele, Jisu mohluka apurho datii. 
LUK.24.37	Hojalo mohlu henaritii ho biisotii, ho mohlu yajiyallo mi kapa biido hentii. 
LUK.24.38	Ho mo mohlumi lutii, “Niimpa nunu ahiare du, ho niimpa nunuka ahha ho taka siinyadu? 
LUK.24.39	Kato ngiika alah mi ho ngiika alihmi, siikasi ngosuke; ngiimi gakkato, ho kato; niimpalukoda yajiyallo kii ayya la alloh nyi giimake nunu ngiimika kappa niihtañpa.” 
LUK.24.40	Ho mo siimi lulala, mo mohlumi mohka alah la alih nyimi kakiñtii 
LUK.24.41	Ho mohluka hempyo niimi la hemurniimi, hemmola dorañpa, mo mohlumi lutii, “Nunuko so hang diisa doha?” 
LUK.24.42	Mohlu mohmi ngiiyyi peniiñ pere bitii, 
LUK.24.43	ho mo hiimi latii ho miilañ ruka kado pa diitii.
LUK.24.45	Ho mo mohluka ahiñ mi miiko bitii piniipota mi tala kiine dupa, 
LUK.24.46	 ho mohlumi lutii, “Hiila siikasi ketii, Kristo heru henkiñ doke ho allo lohiñ niiho turikendoku shiiniiñ hokii, 
LUK.24.47	 ho hiika henkur niimi ho ingyamiigyanii atañ hokii ka hello kuniiñ mi hikha ganda atañ ho tonsḛrkhenyo kendo mohka armyañ pa, Jerusalem hokii lukoribiila. 
LUK.24.48	Nunu siika drih atañka hakipa dulyike. 
LUK.24.49	 Ho kato, ngo ngiika Aba ka hemme niimi nunuko kiiniñ biilyi ke; hojalo citi ho dutolya, niidayepa nunumi haho hokii harchichike mi agiitama.”
LUK.24.50	Ho mo mohlumi ingiitii Betany kane adholohepa, ho mohka alah mi yucha lala mohlumi lyantii. 
LUK.24.51	Mohka mohlumi ka lyala doho, mo mohluka agiñ hokii intiiku, ho dariiganda ho chagii kotiiku. 
LUK.24.52	 Ho mohlu Jerusalem ho ahkurtiiku hempḛr hempyo biidola, 
LUK.24.53	ho piniiude ho dukañ patii Pinii mi assañla.
JHN.1.2	Mo kapyo jaho hokii Pinii agiñho dutii; 
JHN.1.3	 kapane drih hii mohkokiila putii, ho mo nyima pa hang pumatii puto laka donii hiiniiñ heho. 
JHN.1.4	 Mohko sango hii dotii, ho sangohii miyu atañka hutoh. 
JHN.1.5	 Hutoh hii kamomi byohutii, ho kamohii hiimi domiñ lamatii.
JHN.1.7	Mo pyakodupa ahtii, hutohmi haki bidupa hiila, niimpalukoda miilañjami henje kiine dupa mohkokiila. 
JHN.1.8	Mo hutoh bomatii, hojalo hutohmi haki bidupa hiila ahtii.
JHN.1.10	Mo dohadolo ho dutii, ho dohadolo mi putii mohmi pugi nambiila, hojalo dohadolo hii mohmi chimatii. 
JHN.1.11	Mo mohka atoh ude ho ahtii, ho mohka atoh miyuatañ mohmi larii nyama tii. 
JHN.1.12	 Hojalo hikha hutiina mohmi lariitiinii, hutiina mohka armyañ mi tajetiinii, mo harchichike mi bitii Pinii ka oho pa lyidopa; 
JHN.1.13	 hutiina buko tiinii, ai loma malo asiialyo ka henko homa malo miyu ka henko homa, hojalo Pinii kokiila.
JHN.1.15	 (Jon mohpa haki lyibitii, ho gyutii, “Siikasi hiike humina ngo lutonii, ‘Mo huna ngiika hiiba ho ahdonii ngiimi kaye yake, niimpalukoda mo ngiimi kapyo yatii.’”) 
JHN.1.16	 Ho mohka poteje doniiñ hokii ngunu miilañru lariitii, aroh-aya ka hahoho aroh-aya. 
JHN.1.17	 Niimpalukoda dapo hii Mose kokiila bitii; aroh-aya la jije hii Jisu Kristo kokiila ahtii. 
JHN.1.18	 Kone hetḛr Pinii mi kapama; Oho kontiisii, huna Aba ka harbiilapyo ho dunii, mo mohmi chindopa miitii.
JHN.1.20	 Mo khakotii, mo amuh matii, hojalo khakotii, “Ngo Kristo make.” 
JHN.1.21	 Ho mohlu mohmi takatii, “Hokoda nii? No Elija ha?” “No nyibuhenii ha?” Mo lutii, “Ma ngoma.” “No nyibuhenii ha?” mohlu tahiitii. mo lusitii, “Ma.” 
JHN.1.22	Mohlu mohmi lutii hokoda, “Hu no? Ngunumi lukonaniiñ bipe ngunu mika kiiniñbopa. No atoh mi nii hiila lusudu?” 
JHN.1.23	 Mo lutii, “Ngo jabyo daka gyula donii kone hiike, Attoh ka lembo mi parda pa miibi to, nyibuhenii Aijaya ka lunii chulipa.”
JHN.1.24	Siisi mohlu Parisi atañ kokii kiiniñtii. 
JHN.1.25	Mohlu mohmi takatii, “Hokoda niimpa no baptisma bidu, no matiirḛ Kristo makoda, malo Elija makoda, malo nyibuhenii makoda?” 
JHN.1.26	 Jon mohlumi lusitii, “Ngo yasie lo baptisma bidu; hojalo nunuka punkoho kone da humina nunu chimanii, 
JHN.1.27	hii ngiika hiiba hoka ahsabo, ngo mohka luku rappo nanii mika tapya binii patḛr lyima.” 
JHN.1.28	 Siikasi Betany ho lyitii Jordan ka pacheho, nohna Jon baptisma bitiinii.
JHN.1.30	 Siikasi hiike humina ngo lutonii, Ngiika hiiba ho miyu kone ahkiñdo ngiimika kaye yanii, niimpalukoda mo ngiimika kapyo yanii. 
JHN.1.31	Ngotiirḛ ya mohmi kachiñma; hojalo ngo sipa ahdu yasie lo baptisma bidupa hiila, niimpalukoda mohmi Isrel mi kakiñ kiine dupa. 
JHN.1.32	 Ho Jon haki pa lyibitii, “Ngo Yajiyallo mi yapuñ hokii pakoo chuli todo pa kapato, ho hiikahii mohko duhane. 
JHN.1.33	Ngotiirḛ mohmi chima; hojalo mo huna ngiimi kiiniñ tiinii yasie lo baptisma binii pa ngiimi lune, ‘Huko hona no Yajiyallo mi todopa kappa talyinii ho duhadopa, hiike Darii Yajiyallo lo baptisma bikiñ donii.’ 
JHN.1.34	Ho ngo kappatii ho haki pa lyilyi siikasi Pinii ka Oho ke hiila.”
JHN.1.36	ho mo Jisu mi kaditii mo ila dokele, ho lutii, “Kato, Pinii ka subuñ atu!” 
JHN.1.37	Henjeajiñ anye mohka siika luniiñ siimi tapatii, ho mo anye Jisu mi imbo montii. 
JHN.1.38	Jisu mokurtii, ho mo anye mi imbo mondo pa kappatii, ho mo anye mi lutii, “Niinyi nii miidu?” Ho mo anye mohmi lutii, “Tonsḛrbo”, “No no dudu?” 
JHN.1.39	Mo mohlumi lutii, “Ahto ho kakato.” Mohlu ahtii ho kappatii nohna mo dutiinii; ho mohlu hiika allo ho mo agiñho dubo montii, niimpalukoda hiika hii alyiñdalyi ka gunta tahepa lyitii. 
JHN.1.40	 Hiika anye Jon ka luniiñ mika tapabo konehii, ho mohmika imbo moniibo, Andrew tii, Saimon Pitar ka anu. 
JHN.1.41	 Mo kapyopa mohka anu Saimon mi kappatii, ho mohmi lutii, “Ngunu Masiah mi kappa tiike” (siika luniiñsi Kristo mi). 
JHN.1.42	 Mo mohmi Jisu ko ahgii bitii. Jisu mohmi kaditii, ho lutii, “No Saimon, Jon ka oho ah? Niimi Cepas hiila myakiñ doke”
JHN.1.44	Siisi Pilip Betsaida hokiitii, Andrew la Pitar nyika citi hokii. 
JHN.1.45	 Pilip Natanel mi kappatii, ho mohmi lutii, “Ngunu mohmi kappatii humina Mose ketiinii 
JHN.1.46	 Natanel mohmi lutii, “Nazaret hokii hang aya drih lila kendo peha?” Pilip mohmi lutii, “Ahto ho kakato.” 
JHN.1.47	Jisu Natanel mi mohko ahla dopa kappatii, ho mohmi lutii, “Kato, jije Isrel miyu kone, hukohona gollumisu giimanii!” 
JHN.1.48	Natanel mohmi lutii, “Niihtañ pa no ngiimi kala du?” Jisu mohmi lusitii, “Philip ka niimi gyoma rampa, niika taro sannii aruñhoka daho ho, Ngo niimi kapato.” 
JHN.1.49	 Natanel mohmi lusitii, “Tonsḛrbo, no Pinii ka Oho! No Isrel ka Radde!” 
JHN.1.50	 Jisu mohmi lusitii, “Niimpa ngo niimi lutii, Ngo niimi taro sannii ka aruñho kapato hiila, no taje doha? No siika siimi kayeya drih atañmi kappa kendoke.” 
JHN.1.51	Ho mo mohmi lutii, “Jijeloda, jijeloda, ngo niimi lukoso, no dariiganda mi yako dopa kappa kendoke, ho Pinii ka miidopopi mi tola ho chala miyu ka Oho ka hahoho.”
JHN.2.2	Jisu mitrḛ mihie millo lasu koho gyotii, mohka henjeajiñ atañ agiñho. 
JHN.2.3	 Roalha tanja kukele, Jisu ka annii mohmi lutii, “Mohlukii roalha nyiku mayuke.” 
JHN.2.4	 Ho Jisu mohmi lutii, “Annii akha si, ngiimi niipa nii miitote hiila? Ngiika myodu siisi ahma ranke.” 
JHN.2.5	Mohka annii miira atañmi lutii, “Mo nii hiila luchi hiimi miito.” 
JHN.2.6	 Siisi hiiko yakhañ khañkhe dutii, Jew atañka darii miiju miina naniiñpa, yakhañ khange abi nyikhañhe malo hikhañhe harpo kane ahnii. 
JHN.2.7	Jisu mohlumi lutii, “Yakhañ atañmi yasie hilii to.” Ho mohlu alañ lohepa poteje hiliitii. 
JHN.2.8	Mo mohlumi lutii, “Siisi hokii iche suliñto, ho hiimi butiiapiñ honiiñmika kagii bomi bito.” Hopa mohlu hokii suliñtii. 
JHN.2.9	Butiiapiñ honiiñ mika kagiibo yasie ka roalha lyiku niimi tanka lala, ho mo chimatii si nohkii ahtii hiila (miira yasie suliñbo chinsu tii), butiiapiñ honiiñ mika kagiibo mabo mi gyoliitii 
JHN.2.10	ho mohmi lutii, “Miyu kone abi kapyopa aya miya bipyodu; ho miyu atañka tangii lyikuho, ho sarsii roalha mi bidu; hojalo no roalha tampyo yamiya siisi lohepa atii budunii.” 
JHN.2.11	 Siikasi, mohka miipyoja kagiñnanii miiniiñ, Jisu Galili ka Kana ho miitii, ho mohka tatu katu mi kakiñtii; ho mohka henjeajiñ atañ mohmi henje nyatii.
JHN.2.14	 Piniiude ho mo siihhiibo ho subuñ ho pakoo atañmi pyula doniimi kappatii, ho tiicko bihii bikhe siiniiñ mi mohluka kiiri miiko ho. 
JHN.2.15	Ho lopalo hibii dola, mo hikha rumi mompa limbiido, siibuñ agiñho siihhiibo miilañmi, piniiude ka agoho; ho tiicko bihii bikhe siila donii posa atañmi kumpa tii ho mohluka miitananii atañmi jopatii. 
JHN.2.16	 Ho mo hutiina pakoo atañmi pyula dotiinii lukotii, “Siika drih atañmi jopa limbiihe; nunu ngiika Aba ka ude mi kiiri miiko ude pa biila kemake.” 
JHN.2.17	Mohka henjeajiñ atañ hempatii hiila ketola done hiila, “Niika ude paka henahii ngiimi lyamu chikañ lyabiilyi.” 
JHN.2.18	 Jew atañ ho mohmi lutii, Nii kagi nanii no ngunumi kakiñpa siimi miibii dola? 
JHN.2.19	 Jisu mohlumi lusitii, “Pyadu loto siika piniiude mi, ho allo lohiñ heho ngo siimi pencha talyike,” 
JHN.2.20	Jew atañ ho lutii, Siika piniiude mi pendupa alyañpiilye la nyañkhe anyañ nyane, ho no siimi allo lohiñ heho pencha lakiñdo hiilaha? 
JHN.2.21	 Hojalo mo mohka apoka piniiude mi lutii. 
JHN.2.22	 Mohka shiiniiñ hokiika turilyikuho, mohka henjeajiñ atañ hempatii mo siika siimi lune hiila; ho mohlu piniipota mi tajetii ho Jisu ka aguñ luniiñ atañmi.
JHN.2.23	Siisi mo Jerusalem ho Impobiiniiñ dituñ butiiapiñ diiko dakele, abuje henje nyatii mohka armyañ mi mohlu kagiñnanii atañ mohka miiniiñmi kappa lala; 
JHN.2.24	hojalo Jisu mo atohmi mohluka henjeho atii matii, 
JHN.2.25	 niimpalukoda mo hikha miyu atañmi chintii ho kone mitrḛ miyukii dalyi hokii hakipa anna matii; niimpalukoda mo atoh loda chintii miyu ko nii giido hiila.
JHN.3.2	 Siika miyu si Jisu ko ahtii ayoh ho mohmi lutii, “Tonsḛrbo, ngunu chindo no tonsḛrbo, Pinii kokii ahnii hiila; niimpalukoda kone hetḛr niika kagiñnanii miiniiñ hiilyañ miila kema, nii dahepa Pinii mo agiñho dabo montema.” 
JHN.3.3	 Jisu mohmi lusitii, “Jijeloda, jijeloda, ngo niimi lukoso, nii dahepa konehii buti kotema, mo Pinii ka raddeganda mi kappa kema.” 
JHN.3.4	Nikodemas mohmi lutii, “Niihtañpa miyu hii buti kola kendo mo akha dokula? Mo ronye niipa annii ka erre ho ahla kendo ha ho buti kodupa? 
JHN.3.5	 Jisu lusitii, Jijeloda, jijeloda, ngo niimi lukoso, nii dahepa kone yasie la yajiyallo lo buko tama, mo Pinii ka raddeganda ho ahla kema. 
JHN.3.6	 Niihna asiialyo lo buko tiinii hii asiialyo ke, ho niihna yajiyallo lo buko tiinii hii yajiyallo ke. 
JHN.3.7	Ngiika niimi ka luniiñmi kapuñtale yo, ‘No nitipa buti kokiñdo lodake.’ 
JHN.3.8	Allyi noh henañdo ho hedu, ho no hiika allyi hekurniimi tapadu, hojalo no chima hii nohkii hehado malo noh hekiñdo hiila; hii chulipa siikasi koneabi ka agiñho lyikiñdo huna yajiyallo lo bukotiinii.” 
JHN.3.9	Nikodemas mohmi lutii, “Niihtañ pa si lyila kendo?” 
JHN.3.10	Jisu lusitii mohmi, “No Isrel ka tonsḛrbo siiha, hojalo no siimi tachiñ ma ha? 
JHN.3.11	 Jijeloda, jijeloda, ngo niimi lukoso, ngunu ludu niihmi ngunu chindo, ho hakipa dudu niihmi ngunu kappatii; hojalo no ngunuka pyakoniimi taliima. 
JHN.3.12	Ngo matiirḛ niimi kiiddiapiñ ka drih atañmi lukotii ho no tajema, niihtañpa no taje talyi ngo matiirḛ niimi dariiganda ka drih atañmi luko dokoda? 
JHN.3.13	 Kone hetḛr dariiganda ho chama hojalo mo kontiisii huna dariiganda hokii totiinii, miyu ka Oho. 
JHN.3.14	 Ho niihtañpa Mose tabumi zabyo ho lyuchatii, hiichuli pa miyu ka Oho mitrḛ lyucha kendo, 
JHN.3.15	niimpalukoda hujalo henje talyi hiimi santḛrlamanii sango bidupa.”
JHN.3.17	Niimpalukoda Pinii Oho mi dohadolo ho kiiniñtii, dohadolo mi khiipa dupa ma, hojalo dohadolo mi lyangur dupa mo kiilo. 
JHN.3.18	Huna henje talyinii hiimi khiipa kema; huna henje manii hiimi khiipa tola doku, niimpalukoda mo henje matii Pinii ka Oho kone kontii ka armyañ mi. 
JHN.3.19	 Ho siika sike ayakacho kaniiñ, hutoh hii dohadolo so ahtii, ho miyuatañ kamo miya hembyo nyada hutoh mi hentola, niimpalukoda mohluka miiniiñ atañ hii diimmah tii. 
JHN.3.20	Niimpalukoda kone abi huna diimmah mi miidonii hii hutoh mi kana madu, ho hutoh ho linyama, hiila makoda mohluka miiniiñ atañmi kapa kendola hiila. 
JHN.3.21	 Hojalo huna jijemi miinya danii hii hutoh ho lindu, niimpalukoda hiimi darii loda kadḛr dopa mohka miiniiñ atañ hii Pinii ka muju ho miido hiila.
JHN.3.23	Jon tiirḛ Salim aruñ daka Aenon ho baptisma bitii, niimpalukoda hiiko yasie abuje dotii; ho miyuatañ ahtii ho baptisma bikotii. 
JHN.3.24	 Niimpalukoda Jon mi siisi pattiih ho tuma tiirañ.
JHN.3.25	Siisi taka risutii Jon ka henjeajiñ la Jew nyika punkoho dariimiiniiñ piigo mi. 
JHN.3.26	 Ho mohlu Jon ko ahtii, ho mohmi lutii, “Tonsḛrbo, niika agiñ hoka Jordan pache dalyi hoka daniibo, hupana no haki bine nii, sike mo, baptisma bila, ho miilañru mo agiñho ilyi.” 
JHN.3.27	 Jon lusitii, “Kone hetḛr hang pala kema niihna mohmi dariiganda hokii bitiinii hiimi apalala. 
JHN.3.28	 Nunu atoh atoh ngiipa haki pa dula lala, hiila ngo luto, ngo Kristo make, hojalo ngiimi mohmi kapyo yapa kiiniñtii. 
JHN.3.29	 Hii hukiina mihie dunii hiike millo; millo ka ajiñ, huna dabo dunii ho mohmi tapa donii, hempḛr hempyodu milo ka aguñmi tapa lyiho; hopa siika ngiika hempyo hii siisi pote dokuke. 
JHN.3.30	Mo kahe yaya kendo, hojalo ngo atu yaya kendo.”
JHN.3.32	 Mo hakipa du nii mina mo kappa tiinii ho tapa tiinii, hojalo kone hetḛr mohka pyakoniimi talii matii; 
JHN.3.33	huna mohka pyakoniimi talii donii mohko hiimi miiho tola doku, Pinii jije hiila. 
JHN.3.34	Niimpalukoda humina Pinii kiiniñ tiinii Pinii aguñ luliñla doku, niimpalukoda khuka biidola mo yajiyallo mi bimake; 
JHN.3.35	Aba hii Oho mi hendo, ho kapane drih mi mohka alah ho bitii. 
JHN.3.36	 Hii huna Oho mi henje donii hiiko santḛrlamanii sango hii doku; hii huna Oho ka luniiñmi tamanii hii sango mi kappa kema, hojalo Pinii ka hadii hii mohko dokañ doku.
JHN.4.2	(biniiñ hii Jisu mo loda baptisma bimasii, hojalo mohka henjeajiñ atañ sii), 
JHN.4.3	mo Judia mi apatela ho hiira Galili ho impa intii. 
JHN.4.4	 Mo Samaria mi impo biikiñ tii. 
JHN.4.5	Hopa mo Samaria citi ho ahtii, Saichar luniiñ ho, Jakob ka mohka oho Josep mika aji biniiñ aruñho. 
JHN.4.6	Jakob ka sukuñ ho dotii, ho Jisu tiirḛ ho datii, rengetiiku niimpalukoda mo myodi bola dotii, sukuñ ka aruñho dutii. Hiika hii alloka gunta talyañlenye hepa lyitiiku.
JHN.4.7	Hiiko Samaria annii akha kone lintii yasie haliñpa. Jisu mohmi lutii, “Ngiimi yasie gonge tanke nempe.” 
JHN.4.8	Niimpalukoda mohka henjeajiñ atañ citi ho diigo riite pa intii. 
JHN.4.9	 Samarita annii akha mohmi lutii, “Niihtañ pa si, no Jew, ngiiko hokii yasie tandu pa kudunii, Samaria annii akha kokii?” Niimpalukoda Jew atañ la Samaritan atañ hang bihii bikhe siima. 
JHN.4.10	 Jisu mohmi lutii, No matiirḛ Pinii ka ahmiñayiñ mi chintii koda, ho huna si niimi lula donii hiila, ngiimi yasie gonge bipe, no ya mohmi kududo, ho mo niimi turnii yasie bitiido 
JHN.4.11	Annii akha mohmi lutii, Tonsḛrbo, no hang hana naniiñ biimapa, ho sukuñ si urañdo; nohkii no hiika turnii yasie mi hakiñdo? 
JHN.4.12	No ngunuka aba Jakob mi kahe ya ehna, huna ngunumi sukuñ bitiinii, ho mo attoh tiirḛ sokii tantii, ho mohka oho atañ tiirḛ, ho mohka siihsubu miilañ hii? 
JHN.4.13	Jisu mohmi lutii, “Kone abi huna siika yasie sokii tandonii hiira hangḛr kendo, 
JHN.4.14	hojalo hujalopa ngiika yasie biniiñ hokii tanchi hii ronge hetḛr hangḛr keñku ma, ngiika yasie biniiñ hii mohko shoo huliñnii yasie pa lyikiñdo santḛrlamanii sango pa huliñla dokiñdo.” 
JHN.4.15	 Annii akha mohmi lutii, “Tonsḛrbo, ngiimi siika yasie mi bipe, ngiimi hangḛr kuma dopa, malo sotrḛ yasie ha kuma dopa.”
JHN.4.16	Jisu mohmi lutii, “Ingeku, niika millo mi gyobii, ho so ahgii.” 
JHN.4.17	Annii akha mohmi lusitii, “Ngiikii millo nyima.” Jisu mohmi lutii, “No ludiko ludo, ‘ngiikii millo nyima hiila’; 
JHN.4.18	niimpalukoda niikii millo yangohe dutii, ho hii huka agiñho no siisi du hii niika millo ma; siika niika luniiñ jijeloda.” 
JHN.4.19	Annii akha mohmi lutii, “Tonsḛrbo, ngo chimbiido no nyibuhenii hiila. 
JHN.4.20	 Ngunu ka aba atañ siika putoo ho heriitii; ho no luda Jerusalem sike lengo nohna miyuatañ heriikendo nii hiila.” 
JHN.4.21	 Jisu mohmi lutii, “Annii akha, ngiimi henjeto, myodu ahlyidiike niidana siika putoo malo Jerusalem hotiirḛ nunu Aba mi herii keñkumanii. 
JHN.4.22	 Nunu heriida nii mina nunu chima nii; ngunu heriidu nii mina ngunu chindonii, niimpalukoda sangopyako hii Jew atañ kokii siike. 
JHN.4.23	Hojalo myodu hii ahlyi ke, ho siisi ke, niidana jije heriinii atañ herii kendonii Aba mi yajiyallo ho jije lo, niimpalukoda Aba sitañ mohmika heriiniike medonii. 
JHN.4.24	 Pinii hii yajiyallo ke, ho huna mohmi herii donii, yajiyallo ho jije lo herii kendo lodake.” 
JHN.4.25	Annii akha mohmi lutii, “Ngo chindo Masiah ahkiñdo hiila (humi na Kristo hiila gyokiñ donii); mohka ahlyi ho, mo hikha drih atañmi ngunumi kakiñ kendo.” 
JHN.4.26	 Jisu mohmi lutii, “Ngo niimika lurii bo ngo hiinyañ.”
JHN.4.27	Hojaho mohka henjeajiñ atañ ahtiiku. Mohlu hemur nyatii annii akha mika mohka lurii laka daniimi, hojalo konetiirḛ hang lumatii, “Nii hiila no hendo?” malo, “Niimpa no mohmi lurii du hiila?” 
JHN.4.28	Hopa annii akha mohka yasie pinta mi apatii, ho citi ho intiiku, ho miyu atañmi lutii, 
JHN.4.29	 “Ahto, kato miyu kone, ngiika hikha miiniiñ mika luko bomi. Si Kristo kendo peha?” 
JHN.4.30	Mohlu citi ka agoho lintii ho mohko ahnyatii.
JHN.4.31	Hiikamyodu ho henjeajiñ atañ mohmi yartii, lubiidola, “Tonsḛrbo, diito.” 
JHN.4.32	 Hojalo mo mohlumi lutii, “Ngiiko diigo diidu pa doke nii mina nunu chimanii.” 
JHN.4.33	Hopa henjeajiñ atañ kone anyañ mi lusu nyatii, “Mi mohmi diigo biilii bitii yuha?” 
JHN.4.34	 Jisu mohlumi lutii, Ngiika diigo hii mohka heniiñ mika miiniiñ ke huna ngiimi kiiniñ tiinii, ho mohka miigo mika miipe binii. 
JHN.4.35	 Nunu lumasa ehna, Piilo barpe dorañ hiila, ho amoo pidu ahkiñ do hiila? Ngo nunumi lukoso, nunuka amee kachato, ho kato niihtañpa aji atañsi puloo nyado ku amoo pidu kupa. 
JHN.4.36	Hii huna pidonii ajho injomi larii kendo, ho santḛrlamanii sango ka ahee mi tukuñ biikiñdo, niimpalukoda liloniila ho pinii nyi hempyo hehiñdupa hiila. 
JHN.4.37	Niimpalukoda nitiñ tindiko tintii, “Kone lilodu ho koneya pidu. 
JHN.4.38	Ngo nunumi kiiniñ biilyi piniipa nii mina nunu miimanii; khiibe miitii, ho nunu mohluka miiko hoke ahdonii.”
JHN.4.39	Abuje citi hoka Samaritan atañ mohmi henje nyatii annii akha ka pyako kopa, “Mo ngiimi lukone hikha ngiika miiniiñmi.” 
JHN.4.40	Hopa Samaritan atañ mohko ahkele, mohlu mohmi mohluka agiñho duto lubiido; ho mo hiiko allo lonye dutii. 
JHN.4.41	Ho hempḛr abuje henje nyatii mohka luniiñ kiipa. 
JHN.4.42	 Mohlu annii akha mi lutii, “Siikasi niika luko hopa kontii ngunu henje make, niimpalukoda ngunu miilañ attohpa tapatii, ho ngunu chindo siikasi jijeloda dohadolo mika Lyangur nii hiila.”
JHN.4.43	Allo lonye dala la mo Galili ho impa intii. 
JHN.4.44	 Niimpalukoda Jisu mo attoh tiirḛ lusutii nyibuhenii mi attoh gandaho khiima hiila. 
JHN.4.45	Hopa mo Galili ho ahchi biikele, Galili atañ mohmi karii katañtii, Jerusalem butii apiñ diiko hoka hikha miiniiñmi kappa tiinii, niimpalukoda mohlutrḛ butiiapiñ diikoho intii.
JHN.4.47	Mo Jisu Galili hokii Judia ho ahdo hiila tapa lala, mo intii ho mohmi yarbiido ahla ho mohka oho mi miipya tope hiila, niimpalukoda mo shiipa miila dotiiku. 
JHN.4.48	 Hopa Jisu mohmi lutii, “Nii dahepa nunu kagiñnanii la kahotamo kappa tama nunu henje kemake.” 
JHN.4.49	Sabii mohmi lutii, “Tonsḛrbo, ngiika oho ka shiima rampa ahto.” 
JHN.4.50	Jisu mohmi lutii, “Inge; niika oho sankiñ doke.” Hiika miyu Jisu ka mohmika luniiñmi henjetii ho mohka lembo ho intiiku. 
JHN.4.51	Mo tola doku kiile, mohka miira atañ mohmi kappa lala ho mohmi lukotii niika oho hempyo doku hiila. 
JHN.4.52	Hopa mo mohlumi takatii nii myodu hona hempyo rinenii, ho mohlu mohmi lutii, biilyo alyiñdalyi ka gunta tahe niiho mohka doli achih hempyo neku. 
JHN.4.53	 Aba chintii hiija hiika gunta hii Jisu ka mohmika luniiñ, “Niika oho sankiñ doke hiila”; ho mo henjetii, ho hikha mohka ude uru atañ. 
JHN.4.54	 Siikasi ronye niipa Jisu ka kagiñnanii miiniiñ mohka Judia hokiila Galili hoka ahlyi ho.
JHN.5.1	Hiikahiibaho hiiko Jew atañka dituñ dotii, ho Jisu Jerusalem ho chatii.
JHN.5.2	Siisi Jerusalem ho siipḛr kone dotii Siibuñ Hagya luniiñ aruñho, Hebrew ho hiimi Betzata ludu, hiika hii liirii liingohe giitii. 
JHN.5.3	Hiiko abuje miyu achihnii dotii, micha, liicha, lukuñlamunii. 
JHN.5.4	niimpalukoda Attoh ka miidopopi myodu ho siipḛr ho totii, ho yasie mi abyu dopa miitii, hujalopa kapyo japa daha talyi yasie ka abyu dalyi niihtañ achih mo giido jalo miipya kodatii. 
JHN.5.5	Miyu kone hiiko dotii, hii hikhañhela nyampinye achih laka donii. 
JHN.5.6	Mohmi Jisu kappa lala ho chintii mo hiiko ho anyañ abuje giila dotii hiila, mo mohmi lutii, “No miipya kona doha?” 
JHN.5.7	Achih miyu mohmi lusitii, “Tonsḛrbo, ngiikii mi nyima ngiimika jolo niipa siipḛr ho yasie ka abyu chalyiho, ho ngo topa miihañ milo koneya ngiimi kapyoyapa togodo.” 
JHN.5.8	 Jisu mohmi lutii, “Gurito, niika pepu mi khebii kula, ho ingeku.” 
JHN.5.9	Ho ohepada miyu hii hempyo datii, ho mo pepu mi khebii kula ho intiiku.
JHN.5.9	Siisi hiika allo hii dumoalo tii. 
JHN.5.10	 Hopa Jew atañ miyu mi lutii hukiina hempyo tiikunii, “Siikasi dumoalo, siikasi miiju make niika pepu mika khebii niisi.” 
JHN.5.11	Hojalo mo mohlumi lusitii, “Ngiimi ka miipya bo miyu ngiimi lune, ‘Niika pepu mi khebii kula ho ingeku.’” 
JHN.5.12	Mohlu mohmi takatii, “Huna hiika miyu niimi ka, ‘Pepu mi khebii kula, ho ingeku luniibo’?” 
JHN.5.13	Siisi hiika miyu humina miipya tiinii chimatii hu hiika hii hiila, niimpalukoda Jisu insa giitiiku hiiko miyuabuje dalyinii. 
JHN.5.14	 Dahidamo lala, Jisu mohmi piniiude ho kappa biido, ho mohmi lutii, “Kato, no aya dokuke! Ho hiira ingyamiigya kulya yo, hiila makoda ayamaya pa niiko lyiko diike.” 
JHN.5.15	Hiika miyu intiiku ho Jew atañmi lukotii hiika hii Jisu ke mohmika miipya bo. 
JHN.5.16	Ho hiipa Jew atañ Jisu mi miihimiire tii, niimpalukoda mo siika simi dumoalo ho miitii. 
JHN.5.17	Hojalo Jisu mohlumi lusitii, “Ngiika Aba siisijalo miilado, ho ngo miiladu.” 
JHN.5.18	 Siika sipa Jew atañ uroyaya metii mohmi mendu pa hiila, niimpalukoda mo dumoalo mi kontii muduloma, hiikahaho ho Pinii mi mohka Aba hiila lubiidola hiila, attohmi Pinii kalyañ miisuda.
JHN.5.20	 Niimpalukoda Aba Oho mi hendo, ho mohmi kakiñda hikha mohka miiniiñmi; ho kayeya miigo atañmi mo mohmi kakiñ kendo, nunumi kapuñtale dopa. 
JHN.5.21	 Niimpalukoda niihtañpa Aba shiinii mi turdopa miido ho mohlumi sango bido, hiichulipa Oho tiirḛ sango bido humina mo bina donii. 
JHN.5.22	Aba kone mitrḛ haliima, hojalo hikha ayakacho kasa niimi Oho mi bitii, 
JHN.5.23	 niimpalukoda miilañ rumi Oho mi khiike nendupahiila, Aba mika mohluka khiichañ ho. Hii huna Oho mi khiima nii hii Aba mitrḛ khiima mohmi huna kiiniñ tiinii. 
JHN.5.24	 Jijeloda, jijeloda, ngo nunumi lukoso, hii huna ngiika aguñmi tadonii ho mohmi henje donii ngiimika kiiniñ bomi, mohko santḛrlamanii sango do; mo ayakacho kako ahkiñma, hojalo shiigo mi impo biila sango ho daku.
JHN.5.26	Niimpalukoda Aba kii sango do mo atohko, hiichulipa mo Oho mi bitola do sango mo attoh ko dopa, 
JHN.5.27	ho mohmi otority mi bitola do ayakacho kaniipa, niimpalukoda mo miyu ka Oho. 
JHN.5.28	Siimi tala la kapuñtale nyayo; niimpalukoda myodu hii ahlyike niidana hikha hutiina byuh ho donii mohka aguñmi tapa nyakiñdo 
JHN.5.29	 ho linya kendo, hutiina aya miigo miinya tiinii, turiturku niika sango dalyi, ho hutiina diimmah pa miinya tiinii, turiturku kendo ayakacho kako dupa.
JHN.5.31	 Ngo matiirḛ attohmi haki bisu dokoda, ngiika pyakonii hii jijema; 
JHN.5.32	koneya da huna ngiimi haki bidonii, ho ngo chindo mohka ngiipaka pyakobiniiñ hii jije hiila. 
JHN.5.33	 Nunu Jon mi kiiniñtii, ho mo jijemi haki bitii. 
JHN.5.34	 Si ngo miyu ka pyakoniimi lariido hiilamake; hojalo ngo simi ludu niimpalukoda nunumi lyangur kiine dupa. 
JHN.5.35	Mo tila dotii, ho byonii muru ke, ho nunu talii nyado ichuche hempyo dupa mohka hutoh ho. 
JHN.5.36	 Hojalo ngiiko hoka pyakonii donii hii Jon kiimi hentola kahe yake; Aba ka ngiimika miigo miipe dopaka biniiñ hii, siika ngiika miigo miiniiñsi, ngiimi haki bido, ngo Aba loka kiiniñ koniiñ hiila. 
JHN.5.37	Ho Aba huna ngiimi kiiniñ tiinii mo loda ngiimi haki bitii. Mohka aguñmi nunu ronge hetḛr tapa make, mo niihtañ hiimi nunu ronge hetḛr kappa make; 
JHN.5.38	ho nunu mohka aguñmi nunuko atiima, niimpalukoda nunu mohmi henjema humina mo kiiniñ tiinii. 
JHN.5.39	 Nunu piniipota mi medo, niimpalukoda nunu hendo hiiko santḛrlamanii sango do hiila; ho hiika atañke ngiipa haki bitiinii; 
JHN.5.40	hojalo nunu ngiiko ahdupa taliinyama nunuko sango mi giidupa. 
JHN.5.41	Ngo miyu atañka assañdiilañ mi larii make. 
JHN.5.42	Hojalo ngo chindo nunuko Pinii ka heniiñ hii nunuka ura ho nyima. 
JHN.5.43	 Ngo ahdu ngiika Aba ka armyañ pa. ho nunu ngiimi larii nyama; koneya matiirḛ mo attoh armyañ pa ahdo koda, mohmi nunu larii kendo. 
JHN.5.44	Niihtañpa nunu henje lakiñdo, huna kone anyañ ka assañ niimi larii siila ho Pinii kokiika assañdiilañ ahnii miya menya mapa? 
JHN.5.45	 Hiila heyo ngo nunumi Aba ka agiñho haliido hiila; si Mose ke nunu mika haliibo, huko hona nunu nunuka hentiñ mi atii donii. 
JHN.5.46	Nunu matiirḛ Mose mi henje dokoda, nunu ngiimi tiirḛ henje kendo, niimpalukoda mo ngiika piigo mi ketii. 
JHN.5.47	 Hojalo nunu matiirḛ mohka keniiñ mi henje makoda, niihtañpa nunu ngiika aguñmi taje talyi?”
JHN.6.2	Ho miyuabuje mohmi imbomontii, niimpalukoda mohlu mohka kagiñnanii miiniiñmi kappatii hutiina achih nyatiinii. 
JHN.6.3	Jisu putoo ka ayoh ho chatii, ho hiiko mohka henjeajiñ atañ agiñho dutii. 
JHN.6.4	Siisi Impobiiniiñ, Jew atañ dituñ sodu tunii tiiku. 
JHN.6.5	 Mohka amee mi kadu chala la, ho miyuabuje mohko ahla do hiila kappa lala, Jisu Pilip mi lutii, “Niihtañ pape ngunu yatañ riichinii, siika miyu atañmi diike nendupa?” 
JHN.6.6	Siikasi mo mohmi tenka dupa lutii, niimpalukoda mo attoh chinsutii mo niihpe miikiñ doniiñ. 
JHN.6.7	Pilip mohmi lusitii, “Lanye denarii
JHN.6.8	 Mohka henjeajiñ kone, Andrew, Saimon Pitar ka anu, mohmi lutii, 
JHN.6.9	 Inkasi himme koneda hukiina yatañ pyarngohe ho ngiiyyi sonye biidonii; hojalo hiimi niimiichi mohlu hiimkane abu da? 
JHN.6.10	Jisu lutii, “Miyu atañmi duha kiineto.” Siisi abuje tammi dotii hiika gandaho; hopa miyuatañ duha nyatii, khiikako jarngo hepa dutii. 
JHN.6.11	Jisu ho yatañ mi latii, ho payapacho lulala, mo mohlumi bitii duha tola ka dunii atañmi; hiichuli ngiiyyi mitrḛ, niimkane mohlu diinado bitii. 
JHN.6.12	Ho mohlumi mohluka erre ho diide pake nelala, mo mohka henjeajiñ atañmi lubiido, “Tiikuñ toku petupeponii palle mi, niimpalukoda hang dopa madopa.” 
JHN.6.13	Hopa mohlu hiimi tukuñtupa tiiku ho yagii giilyañlenye yatañ petupeponii tukuñtiiku yatañ pyarngohe hokii, mohluka diile kuniiñ. 
JHN.6.14	 Miyu atañ mohka kagiñnanii miiniiñmi kappa lala, mohlu lutii, “Siikasi jije nyibuhenii ke huna dohadolo so ahkiñ nenii!”
JHN.6.17	huluho chatii, ho iritii siimie ka pachedalyi Keparnam ho. Siisi kamo tiiku, ho Jisu mohluka agiñho siisi jalo ahma tiirañ. 
JHN.6.18	Siimie hii lando poritii niimpalukoda hempḛr uro allyi heritii. 
JHN.6.19	Mohlu nyatu pohiñ pope pahe khoku lala, mohlu Jisu mi yasie ho ila dopa kappa biido ho hulu ka aruñho ahdopa. Mohlu biisotii, 
JHN.6.20	hojalo mo mohlumi lutii, “Si ngoke; biisoyo.” 
JHN.6.21	Ho mohlu hempyo biidola mohmi huluho chagiitii, ho ohepada hulu hii kiiddi ho bochi tiiku nohna mohlu impa intiinii.
JHN.6.22	Allo lohe yaho miyuatañ hutiina siimie ka pache dalyiho datiinii kappatii hiiko hulu tare kontiisii dosunenii, ho Jisu huluho mohka henjeajiñ agiñho chabo matii, hojalo mohka henjeajiñ atañ mohlu kontii intii. 
JHN.6.23	Hojalo, Tiberias hokiika hulu hii hiika kiiddi ho ahchi tiiku nohna mohlu yatañ diitiinii Attoh ka payapacho hiila luku lala. 
JHN.6.24	Ho miyuatañ hiiko Jisu mi kappa malyi nii, malo mohka henjeajiñ atañ mitrḛ, mohlutrḛ huluho chatii ho Keparnam ho intii, Jisu mi metela.
JHN.6.25	Mohlu mohmi siimie ka pache dalyiho kappa lala, mohlu mohmi lutii, “Tonsḛrbo, no niido so ahhii?” 
JHN.6.26	Jisu mohlumi lusitii, “Jijeloda, jijeloda, ngo nunumi lukoso, nunu ngiimi medo, nunu kagiñnanii kappa kopama, niimpalukoda nunu erre khedopa yatañ diibiine hopa. 
JHN.6.27	Lyusanii diigo pa kontii miigo miiyo, hojalo hiika diigo pa miito santḛrlamanii sango giigii saniimi, nii mina miyu ka Oho nunumi bikiñ donii; niimpalukoda mohmi Pinii Aba mohka miihonaniilo miihotola doku.” 
JHN.6.28	Ho mohlu mohmi lutii, “Niihpe ngunu miikiñ donii, Pinii ka miigomi miidupa?” 
JHN.6.29	 Jisu mohlumi lusitii, “Siika sike Pinii ka miigo, nunuka mohmika henjenii hii humina mo kiiniñ tiinii.” 
JHN.6.30	 Hopa mohlu mohmi lutii, “Hokoda no nii kagiñnanii miikiñtalyi, ngunumi kake nendupa, ho niimi henje dopa? Nii miigo no miichi? 
JHN.6.31	Ngunuka aba atañ jabyo ho manna diitii; hiila ketola do, ‘Mo mohlumi dariiganda hokii yatañ bitii diike nendupa.’” 
JHN.6.32	Jisu ho mohlumi lutii, “Jijeloda, jijeloda ngo nunumi lukoso, hii Mose make nunu mika dariiganda hokiika yatañ biniibo; ngiika Aba nunumi jijeka yatañ dariiganda hokii bido. 
JHN.6.33	Niimpalukoda Pinii ka yatañ hiike dariiganda hokii todonii, ho sango bido dohadolo mi.” 
JHN.6.34	 Mohlu mohmi lutii, “Attoh, ngunumi kiirañ siika yatañ mi bipe.”
JHN.6.36	Hojalo ngo nunumi ludu nunu ngiimi kapa siido ho hojalo henje nyama. 
JHN.6.37	 Hikha Aba ka ngiimika biniiñhii ngiiko ahkiñdo; ho huna ngiiko ahdonii ngo hiimi mompa tama. 
JHN.6.38	 Niimpalukoda ngo dariiganda hokii todu, ngiika henko miipama, hojalo mohka henko huna ngiimi kiiniñ tiinii; 
JHN.6.39	 ho siikasi mohka heniiñ huna ngiimi kiiniñ tiinii, ngiimi hang kone mitrḛ hikha mo biniiñ mi alyu mado koda hiila, hojalo kami kalo ho mohmi seri kiine dupa. 
JHN.6.40	 Niimpalukoda siikasi ngiika Aba ka heniiñ, koneabi huna Oho mi kapa lala ho mohmi henje talyi nii hiiko santḛrlamanii sango dopa; ho ngo hiimi kami allo ho seri talyiku.”
JHN.6.41	Ho Jew atañ mohmi budubudu lunyatii, niimpalukoda mo lutii, “Ngo yatañ dariiganda hokiika tonii.” 
JHN.6.42	 Mohlu lutii, “Si Jisu masuha ehna, Josep ka oho, huka annii-aba mina ngunu chindunii? Niihtañpa mo siisi luda, ‘Ngo dariiganda hokiika tonii hiila’?” 
JHN.6.43	Jisu mohlumi lusitii, “Nunuka punkoho budubudu lusu nyayo. 
JHN.6.44	 Kone hetrḛ ngiiko ahla kemake nii dahepa Aba ngiiko mohmi nelii bitema; ho ngo hiimi kami allo ho seri talyi. 
JHN.6.45	Si nyibuhenii atañ ko ketola do, ‘Ho mohlu Pinii lo tonsḛr kokiñ doke.’ Koneabi huna tapatiinii ho Aba kokii chingiitiinii ngiiko ahdo. 
JHN.6.46	Kone hetḛr Aba mi kapama hii kontiisii huna Pinii kokiinii; mo Aba mi kappatii. 
JHN.6.47	Jijeloda, jijeloda, ngo nunumi lukoso, huna henjedonii hiiko santḛrlamanii sango doke. 
JHN.6.48	Ngo sango ka yatañ ke. 
JHN.6.49	Nunuka aba atañ manna diitii zabyo ho, ho mohlu shiitii. 
JHN.6.50	Siika yatañ si dariiganda hokiika toniike, miyu atañmi siimi diike nendupa ho shiima yapa. 
JHN.6.51	Ngo turnii yatañke dariiganda hokiika tonii; hujalo siika yatañ siimi matiirḛ diichi, hii ayu dahepa sankiñdo; ho yatañ nii mina ngo bichi nii dohadolo ka sangopa hii ngiika apoke
JHN.6.53	Hopa Jisu mohlumi lutii, “Jijeloda, jijeloda, ngo nunumi lukoso, nii dahepa nunu miyu ka Oho ka apomi diitema ho mohka ai mi tantema, nunuko sango giimake; 
JHN.6.54	hii huna ngiika apomi diidonii ho ngiika ai mi tandonii hiiko santḛrlamanii sango do, ho ngo mohmi kami allo ho seri talyi. 
JHN.6.55	Niimpalukoda ngiika aposi diigo jijeke, ho ngiika ai si tango jijeke. 
JHN.6.56	 Huna ngiika apomi diidonii ho ngiika ai mi tandonii hii ngiiko da, ho ngo mohko. 
JHN.6.57	Niitañpa turnii Aba ngiimi kiiniñtii, ho ngo turdo niimpalukoda Aba kiipa, hopa huna ngiimi diichinii hii turkiñdo niimpalukoda ngiikiipa 
JHN.6.58	 Siika sike yatañ niihna dariiganda hokii totiinii, aba atañka diila lalaka shiiniiñ chuli ma; huna siika yatañ siimi diichinii ayu dahepa turkiñdo.” 
JHN.6.59	 Siimi mo sinagog ho lutii, Keparnam hoka tonsḛr toncha ho.
JHN.6.60	Mohka abuje henjeajiñ atañ, mohlu siimi tapa lala, lutii, “Siika luniiñsi alḛrdo; hu siimi tala talyiho?” 
JHN.6.61	 Hojalo Jisu, mo chimbii tola mohka henjeajiñ atañ simika budubudu luniiñmi, mohlumi lutii, “Nunu siika siimi takho duha? 
JHN.6.62	 Hokoda nunu matiirḛ miyu ka Oho mi mohka kapyo duko ho chala dopa kappa doko dano? 
JHN.6.63	 Si yajiyallo ke sango bidonii, asiialyoho piigo amake; ngiika nunu mika aguñ luniiñ hiike yajiyallo la sango nyi. 
JHN.6.64	 Hojalo nunuka punkoho tange henje nyama.” Niimpalukoda Jisu chintii kapyo jaho hokii hutiina henje nyama tiinii, ho huna mohmi talubalo kendonii. 
JHN.6.65	 Ho mo lutii, “Si hopa ngo nunumi lukodu kone hetḛr ngiiko ahla kema nii dahepa Aba hiimi ahdopa bitema.”
JHN.6.66	Hiikahiibaho abuje mohka henjeajiñ atañ inkur nyatiiku ho mo agiñho imbo kumatii. 
JHN.6.67	Jisu alyañlenye mi lutii, “Nunu tiirḛ inkur nando kuha?” 
JHN.6.68	 Saimon Pitar mohmi lusitii, “Attoh, huko ngunu inchi? Niiko santḛrlamanii sango ka aguñ hii do; 
JHN.6.69	ho ngunu henjedu, ho chindo, no Pinii ka Darii kone hiila.” 
JHN.6.70	 Jisu mohlumi lusitii, “Ngo nunumi kahe masuha ehna?, alyañlenye, ho nunuka punkoho kone igii ke.” 
JHN.6.71	 Mo Judas mi lutii Saimon Iskariot ka ohomi, niimpalukoda mo, alyañlenye hokii kone, mohmi talubalo saniibo.
JHN.7.1	Siika hiiba ho Jisu Galili dalyiho intii; mo Judia dalyi imatii, niimpalukoda Jew atañ mohmi mendupa mela dotii. 
JHN.7.2	Siisi Jew atañka Tabarnakel dituñ hii tunii tiiku. 
JHN.7.3	 Hopa mohka anubarmii atañ mohmi lutii, “Siimi apatela ho Judia ho insa, niimpalukoda niika henjeajiñ atañmi niika miigo miiniiñ atañmi kapa kiine dupa. 
JHN.7.4	Niimpalukoda kone hetḛr miisila miigo miimake mo kone abilo chinko nando koda. No matiirḛ siika drih atañmi miido koda, attoh mi dohadolo mi kakiñ siito.” 
JHN.7.5	Niimpalukoda mohka anubarmii atañ tiirḛ mohmi henje matii. 
JHN.7.6	 Jisu mohlumi lutii, “Ngiika myodu siisi ahma ranke, hojalo nunuka myodu hii kiirañ so dokañ sudu ke. 
JHN.7.7	 Dohadolo nunumi kariñ kemake, hojalo si ngiimi ke kariñ kendonii niimpalukoda ngo ludu mohluka miigo atañsi diimmah hiila. 
JHN.7.8	Nunu attoh ya dituñ ho inge; ngo siika dituñ so chate make, niimpalukoda ngiika myodu hii siisi lohepa ahma ranke.” 
JHN.7.9	Hiila lubiidola, mo Galili ho datii.
JHN.7.10	Hojalo mohka anubarmii atañka dituñ hoka chane kuho, motrḛ chatii, miyuatañ mi kapa dopa ma hojalo chasila chatii. 
JHN.7.11	Jew atañ mohmi dituñ soko ho metii, ho lunyatii, “Nohna mo?” 
JHN.7.12	 Ho hiikoho abuje mohka piigo mi budubudu miyuatañ lusu nyatii. Ho kone lutii, “Mo denki miyu ke,” tange lutii, “Ma, mo miyu atañmi lembo ngogii da.” 
JHN.7.13	 Hojalo Jew atañ mika biiso mi kone hetrḛ goropa mohmi luma tii.
JHN.7.14	Dituñ solaka dorañho Jisu piniiude ho chatii ho tonsḛrtii. 
JHN.7.15	Jew atañ hiimi hemur nyatii, lubiidola, “Niitañpa siika miyu si chindonii, mo hang puri masu tiirḛ?” 
JHN.7.16	Hopa Jisu mohlumi lusitii, “Ngiika tonsḛr niisi ngiikii make, hojalo mohkiike huna ngiimi kiiniñ tiinii; 
JHN.7.17	mi miyu kone jalo mohka miigo miina dokoda, mo chinkiñ do tonsḛr niisi Pinii kokiiha malo ngo ngiika atoh otority lo ludoha hiila. 
JHN.7.18	Huna atoh ka otority lo ludonii hii atoh mi assañ shiipa miido; hojalo huna mohmi assañ dupa miidonii huna mohmi kiiniñ tiinii hii jije, ho mohko hang gollumisu giima. 
JHN.7.19	 Mose nunumi dapo mi bima siiha ehna? Hojalo nunu kone hetḛr dapo mi talii nyama. Niimpa nunu ngiimi mendupa medu?” 
JHN.7.20	 Miyu atañ lusitii, “Niiko igii giido! Hu niimi mempa medo?” 
JHN.7.21	 Jisu mohlumi lusitii, “Ngo miigo kone miihañ kiile, ho nunu hikha hiimi kapuñtale nyada. 
JHN.7.22	Mose nunumi mitupipa koniiñ mi bitii (hii Mose kokii ma, hojalo aba atañ kokii), ho nunu miyu mi dumoalo ho mitupipa danii. 
JHN.7.23	 Miyu matiirḛ dumoalo ho mitupipa kodo koda, Mose ka dapo mi tatu mayapa hiila, nunu ngiimi dumoalo ho ngo miyu mi hikha mohka apo mi miipya dula hiila ha hadii dunii? 
JHN.7.24	 Nyitumoru mi kala lala ayakacho kayo, hojalo ayakacho kadiko kabiidola haliito.”
JHN.7.25	Hopa Jerusalem daka miyu tange luda, “Siika miyu simi masu peha humi na mohlu mendupa mene nii? 
JHN.7.26	Ho si da mo, tapa dopa lula da, ho mohlu mohmi hang luma! otority atañ Jijepa chinsu dopeha si Kristo hiila? 
JHN.7.27	 Hojalo ngunu chindo siika miyu si nohkii ahdo hiila; ho Kristo ka ahlyi ho, kone hetḛr chinkiñma mo nohkii ahdo hiila.” 
JHN.7.28	 Hopa Jisu gyukotii, piniiude hoka mo tonsḛr toncha ho, “Nunu ngiimi chindo, ho nunu chindo ngo nohkii ahdo hiila? Hojalo ngo atoh pa ahsu make; mo ngiimika kiiniñ bo jije ke, ho mohmi nunu chima. 
JHN.7.29	 Ngo mohmi chindo, niimpalukoda ngo mohkokii ahdu, ho mo ngiimi kiiniñtii.” 
JHN.7.30	 Hopa mohlu mohmi ladupa metii; hojalo kone hetḛr mohmi alah tenga lamatii, niimpalukoda mohka myodu ahma tiirañ. 
JHN.7.31	 Hojalo abuje miyuatañ mohmi henje tii; mohlu lutii, “Niida Kristo ahchi, mo siimi abu yapa kagiñnanii drih miikiñ doha siika miyu ka miiniiñmi hentola?”
JHN.7.32	Parisi atañ tapatii miyu atañka budubudu mo piigo mika lusu niimi, ho nyibu burii la Parisi atañ sabii atañmi kiiniñtii mohmi lake nendupa. 
JHN.7.33	 Jisu ho lutii, “Ngo nunuka agiñho ichuche dakiñ dorañke, ho ngo inchi ku mohko huna ngiimi kiiniñ tiinii; 
JHN.7.34	nunu ngiimi mekiñdo ho nunu ngiimi mepa kema; noh ngo da ho nunu ahla kema.” 
JHN.7.35	 Jew atañ kone anyañ mi lusu nyatii, “Nohyu siika miyusi impa miidunii ngunuka mechi lasa mako? Mo Grik miyuatañ duko impa peha miidonii ho Grik atañmi tonsḛr dupa hiila? 
JHN.7.36	Nii hiila ka lusa niimi pe ludonii, ‘Nunu ngiimi mekiñdo ho nunu ngiimi mepa lakiñma,’ ho, No ngo da ho nunu ahla kema?”
JHN.7.38	Huna ngiimi henje talyi nii, piniipota ka lunii chulipa, Mohka ahha hokii turnii yasie biliñ kendo.” 
JHN.7.39	 Siisi siikasi Yajiyallo ka piigo mi mo lutii, huna mohmi henje talyi nii hii larii kendo; niimpalukoda siisilohepa Yajiyallo mi bima tiirañ, niimpalukoda Jisu mi siisi lohe pa assañ matii rañ.
JHN.7.41	Tonge lutii, “Siikasi Kristo.” Hojalo tange lutii, “Kristo Galili hokii ahkiñ siine? 
JHN.7.42	 Piniiaguñ hiila lumasa ehna Kristo David ka halugiira hokii kendo hiila, ho Betlehem hokii ahkiñ do hiila, David nii lemba hokii tiinii?” 
JHN.7.43	Hopa miyu atañka punko tache tahe ritii mohka piigo pa. 
JHN.7.44	 Tange mohmi ladupa hentiñ, hojalo kone hetḛr mohmi alah tenga lamatii.
JHN.7.45	Sabii atañ inkur tiiku nyibu burii atañ la Parisi atañ ko, mohlumi hiila lutii, “Niimpa nunu mohmi ahgiima?” 
JHN.7.46	 Sabii atañ lusitii, “Kone hetḛr siika miyu ka luniiñ chulipa luma!” 
JHN.7.47	Parisi atañ ho mohlumi lusitii, “Nunu ngogii koma byoha, nunu tiirḛ ha? 
JHN.7.48	Otority atañ la malo Parisi atañ hokii mohmi henje nyane peha? 
JHN.7.49	Hojalo siika miyuatañ, hutiina dapo mi chinya manii, halii kokiñdo.” 
JHN.7.50	 Nikodemas, huna mohko kapyo ho ahtiinii, ho mohluka apur hokii kone, mohlumi lutii, 
JHN.7.51	“Ngunuka dapo hii ayakacho kada dupeha miyu mi kapyopa mohmi tapa kiine marañpa ho chimpa kiine marañpa mo nii miitii hiila?” 
JHN.7.52	Mohlu lusitii, “No tiirḛ Galili hokii peha? Meto ho no kapa kendoke Galili hokii nyibuhenii kone hetḛr linkiñ make hiila.”
JHN.7.53	Mohlu atoh atoh ude ho intiiku.
JHN.8.1	Hojalo Jisu Olives Putoo ho chatii. 
JHN.8.2	Arokonchi ho hiira mo piniiude ho ahtii; hikha miyuatañ mohko ahtii, ho mo duhatii ho mohlumi tonsḛrtii. 
JHN.8.3	Pagenii atañ la Parisi atañ annii akha kone ahgii bitii humina ipfyo dopa latutiinii, ho mohmi liipa jaho atiitii 
JHN.8.4	mohlu mohmi lutii, “Tonsḛrbo, siika annii akha mi ipfyo la dopa latutii. 
JHN.8.5	Siisi Mose ka lujubiniiñ dapoho ngunumi sitañmi yalañ kuto ludo. No nii hiilape mo piigo ho luchinii?” 
JHN.8.6	Siikasi mohlu mohmi tenka la lutii, niimpalukoda mohlu mohmi halii dupa hiila. Jisu chuki hala ho mohka lacheelo kiiddiho ketii. 
JHN.8.7	Ho mohluka mohmi takala dorañpa, mo guritii ho mohlumi lutii, “Kappyojapa hiimi yalañ kupyo kiineto mohmi, nunuka punko hokii huna ingyamiigya giimanii.” 
JHN.8.8	Ho rongeta mo chuki hala ho mohka lacheelo kiiddi ho ketii. 
JHN.8.9	Hojalo mohlu siimi tapalala, mohlu intiiku, kone kone irila, abañ jaho hokii impyo rigiila, ho Jisu kontiisii dasu tiikunii, mo hata hoka annii akha danii agiñho. 
JHN.8.10	Jisu nyari biila ho mohmi lutii, Annii akha, mohlu nohna? Niimi kone hetḛr khiilii kumapo? 
JHN.8.11	Mo lutii, “Ma Kone hetḛr khiilii ma, Attoh.” Ho Jisu lutii, “Ngotiirḛ niimi khiilii make; ingeku, ho hiira ingyamiigya kulyayo.”
JHN.8.14	Jisu lusitii, “Ngo atoh atoh hakipa lyisu dojalo, ngiika pyakonii jijeke, niimpalukoda ngo chindo ngo nohkii ahnii ho ngo no inkiñdo, hojalo nunu chima ngo nohkii ahnii malo ngo noh inkiñdo. 
JHN.8.15	 Nunu asiialyo ka ayakacho kachañ ho kado, ngo kone mitrḛ ayakacho kaliima. 
JHN.8.16	 Ngo matiirḛ halii doja lopa, ngiika ayakacho kanii hii kadikoke niimpalukoda hii ngo kontii ayakacho kamake, hojalo ngola hiinyike huna ngiimi kiiniñ tiinii. 
JHN.8.17	 Nunuka dapo ho hiila ketola do miyu anye ka pyakonii hii jije hiila; 
JHN.8.18	Ngo atoh mi haki bisutii, ho Aba ngiimika kiiniñ bo ngiipa haki lyibido.” 
JHN.8.19	 Hopa mohlu mohmi lutii, “No niika Aba?” Jisu lusitii, “Nunu ngiimi tiirḛ malo ngiika Aba mitrḛ chima; nunu matiirḛ ngiimi chintii koda, nunu ngiika Aba mitrḛ chintiido.” 
JHN.8.20	 Siika aguñ atañmi alḛrdrih atii koho lutii, piniiude ho mohka tonsḛr nii chulipa; hojalo kone hetḛr mohmi latu matii, niimpalukoda mohka myodu hii ahma tiirañ.
JHN.8.22	Ho Jew atañ lutii, “Mo atoh mensu payuha, mo ludonii, Ngiika inko ho, nunu ahla kema?” 
JHN.8.23	 Mo mohlumi lutii, “Nunu akañ hokiike, ngo ayoh hokii; nunu siika dohadolo hokii, ngo siika dohadolo hokii make. 
JHN.8.24	 Ngo nunumi lukodu nunu nunuka ingyamiigyanii atañ ho shiikiñdo, niimpalukoda nunu shiikiñdo nunuka ingyamiigyanii atañ ho nii dahepa nunu henjetama ngo hii hiila.” 
JHN.8.25	Mohlu mohmi lutii, “Hu no?” Jisu mohlumi lutii, “Ngo nunumi lotu jaho hokii luko siidu. 
JHN.8.26	Ngiiko abuje nunu piigo mi lusa do ho abuje ayakacho kasa niitrḛ; hojalo ngiimika kiiniñ bo jijeke, ho dohadolo mi lukodu niihna ngo mohkokii tapa dunii.” 
JHN.8.27	Mohlu tachiñ lamatii mo mohlumi Aba ka piigo mi ludo hiila. 
JHN.8.28	 Hopa Jisu lutii, “Nunu miyu ka Oho mi yucha kulala, ho nunu chinkiñdo ngo hii hiila, ho ngo ngiika attoh otority la hang miima hojalo hiimi sii lusu dunii Aba ka ngiimika tonsḛr niimi. 
JHN.8.29	Ho mo huna ngiimi kiiniñ tiinii hii ngiika agiñho da; mo ngiimi kontii apama, niimpalukoda ngo kiirañ hiimi sii miisu dunii niihna mohmi hempyo giidonii.” 
JHN.8.30	 Mo hiila lukele, abuje mohmi henje nyatii.
JHN.8.32	 ho nunu jije mi chinkiñ do, ho jije hii nunumi tupya kendoke.” 
JHN.8.33	 Mohlu mohmi lusitii, “Ngunu Abraham ka ohoasi, ho ronge hetḛr mika miirapa biikola duka ma. Niihtañ pa no ludu, ‘Nunumi tupya kendoke hiila’?”
JHN.8.35	 Miira hii ayu dahepa ude ho dupe momma, oho sii ayu dahepa dupe monsu dunii. 
JHN.8.36	Hopa Oho matiirḛ nunumi tupya doku koda, nunu tupya koku nii lodake. 
JHN.8.37	Ngo chindo nunu Abraham ka ohoasi hiila; hojalo nunu ngiimi mendupa mela do, niimpalukoda ngiika luniiñsi nunupa tadiñma. 
JHN.8.38	Ngo ludu niihna ngo ngiika Aba agiñho kapa tiinii, ho nunu miido niihna nunu nunuka aba kokii tapa tiinii.”
JHN.8.39	Mohlu mohmi lusitii, “Abraham ngunuka aba.” Jisu mohlumi lutii, “Nunu matiirḛ Abraham ka wiinga koda, nunu Abraham nii miitii hiimi miikiñdo, 
JHN.8.40	hojalo siisi nunu ngiimi mendupa mela do, hiika miyu huna nunumi jijemi luko donii nii mina ngo Pinii kokii tapa tiinii; si chitañ Abraham miimane. 
JHN.8.41	Nunu miido niihna nunuka aba miitiinii.” Mohlu mohmi lutii, “Ngunu datuapu pula buko make; ngunu kii aba konesii, Pinii tiirḛ.” 
JHN.8.42	 Jisu mohlumi lutii, “Pinii matiirḛ nunuka Aba koda, nunu ngiimi henkiñdo, niimpalukoda ngo irito ho ahdu Pinii kokii; ngo attoh pa ahsuma, hojalo mo ngiimi kiiniñtii. 
JHN.8.43	Niimpa nunu tachiñ nyama ngo nii hiila ludo? Si niimpalukoda nunu pigii lama ngiika aguñmi. 
JHN.8.44	 Nunu nunuka aba igii kokii, ho nunuka heniiñ hii nunu aba ka henko ho miichi hiila. Mo lotu jaho hokii miyumenii, ho jije agiñho hang miisa nyimake, niimpalukoda mohko hang jije giima. Mohka amuh lyiho, mo ludu mohka atoh henju jaho, niimpalukoda mo gollunii ho golluka aba. 
JHN.8.45	Hojalo, niimpalukoda ngo jije mi lukodu, nunu ngiimi henjema. 
JHN.8.46	 Hu nunu kokii hu halii lakiñdo ngo ingyamiigyanii hiila? Ngo matiirḛ jije mi luko dokoda, niimpa nunu ngiimi taje nyama? 
JHN.8.47	Mo huna Pinii kokiinii hii Pinii ka aguñmi tadu; niimpa nunu hiimi tama lukoda nunu Pinii kokiima.”
JHN.8.49	Jisu lusitii, “Ngiiko igii giimake; hojalo ngo ngiika Aba mi khiila sii, ho nunu ngiimi khiima. 
JHN.8.50	Hojalo ngo attohmi assañ kodupa mema; Kone du huna siimi medonii ho mo ayakacho kanii bopa dukiñdo. 
JHN.8.51	Jijeloda, jijeloda, ngo nunumi lukoso, hujalopa matiirḛ ngiika aguñmi atiibiichi, mo shiigo mi kapa kema.” 
JHN.8.52	Jew atañ mohmi lutii, “Siisi ngunu chindo niiko igii giido hiila. Abraham shiine, hii chulipa nyibuhenii atañ tiirḛ; ho no luda, ‘hujalopa matiirḛ ngiika aguñmi atii biichi, mo shiiniiñ mi kapa kema.’ 
JHN.8.53	 No ngunuka aba Abraham mi kaye ya ehna, huna shiine kunii? Ho nyibuhenii atañ tiirḛ shiine! No hu hiila lusudu?” 
JHN.8.54	Jisu lusitii, “Ngo matiirḛ attohmi assañ siido koda, ngiika assañ siiniiñ hang ma; siikasi ngiika Aba ke ngiimi assañdonii, humina nunu nunuka Pinii hiila ludu nii. 
JHN.8.55	Hojalo nunu mohmi chimake; Ngo mohmi chindu. Ngo matiirḛ ludo koda, ngo mohmi chima, ngotiirḛ nunu chuli gollu kendo; hojalo ngo mohmi chindu ho ngo mohka aguñmi atiibiidu. 
JHN.8.56	 Nunuka aba Abraham hempyo ne mo ngiika allo mi kapa kendo hiila; mo kapa biine ho hempyo ne.” 
JHN.8.57	 Ho Jew atañ mohmi lutii, “No siisi lyihepa nyang alyañlyango marañ, ho no Abraham mi kapato hiila?” 
JHN.8.58	 Jisu mohlumi lutii, “Jijeloda, jijeloda, Ngo nunumi lukoso, Abraham mi kapyo yapa, ngo dato.” 
JHN.8.59	 Hopa mohlu yalañ tutii mohmi kudupa; hojalo Jisu mo achugiitii, ho piniiude hokii ago lintii ku.
JHN.9.1	Mo impo biikele, bulyi hokiija micha nii miyu kone mi mo kapa biido. 
JHN.9.2	 Ho mohka henjeajiñ atañ mohmi tahii biido, “Tonsḛrbo, hu ingyamiigya tii, siika miyu siha malo mohka annii-aba ha? Mo micha dopa buko niisi.” 
JHN.9.3	 Jisu lusitii, “Siikasi siika miyu ingyamiigya tii hiilama, malo mohka annii-aba, hojalo Pinii ka miigomi mohkokiila kakiñ kengiñ naniipa. 
JHN.9.4	 Ngunu mohka miigomi miikiñdo huna ngiimi kiiniñ tiinii, allo dorañpa; ayoh hii ahlyi, kone hetḛr miigo miila ma. 
JHN.9.5	 Nii dahe pa ngo dohadolo so dachi, ngo dohadolo ka hutoh ke.” 
JHN.9.6	 Mo hiila siimi lula la, mo kiiddi ho chukḛr chutii ho dekiñ nyimi hoyo lala ho miyu ka amee ho neliitii dekiñ agiñho, 
JHN.9.7	 mohmi lubiido, Inge, Siloam (Kiiniñto lusa niimi) ka siipḛr ho hasu he. Hopa mo intii ho hasu tela ho kapa kula ahkur tiiku. 
JHN.9.8	Ariapii atañ la mohmika kapyo hoka myado laka dupa kapa nii atañ, lutii, “Siika miyu si soka dunii ho myado boma siiha ehna?” 
JHN.9.9	Tange lutii, “Siikasi mo”; tange lutii, “Ma, hojalo mo hii chulido.” Mo lutii, “Ngo hiika miyu ke.” 
JHN.9.10	Mohlu mohmi lutii, “Hokoda niihtañpa niika amee kapa doku?” 
JHN.9.11	Mo lusitii, “Jisu hiila miyu kone dekiñ mi hoyolala ho ngiika amee ho nelii ho ngiimi luhii, ‘Siloam ho ingela ho hasuhe’; hopa ngo ila ho hasute ho ngiika amee kapa doku.” 
JHN.9.12	Mohlu mohmi lutii, “No mo da?” Mo lutii, “Ngo chima.”
JHN.9.13	Mohlu Parisi atañ ko miyu mi ahgii bitii kapyo hoka micha bomi. 
JHN.9.14	Siisi hiika hii dumoalo tii Jisu ka dekiñ mi hoyo lala ho mohka amee mika mida dopa miilyiho. 
JHN.9.15	Parisi atañ hiira mohmi tahii biido niihtañpa no niika amee kapa toku. Ho mo mohlumi lutii, “Mo dekiñ mi ngiika amee ho nelii, ho ngo hasuto, ho ngo kapaku.” 
JHN.9.16	 Parisi tonge lutii, “Siika miyu si Pinii kokii make, niimpalukoda mo dumoalo mi khiima.” Hojalo tange lutii, “Niitañpa miyu huna ingyamiigya danii sitañ kagiñnanii miila kendo?” Mohluka punkoho tache risutii. 
JHN.9.17	Hopa hiira mohlu micha miyu mi lutii, “No nii hiila mohka piigo mi ludu? niimpalukoda mo niika amee mi mida dopa miitii.” Mo lutii, “Mo nyibuhenii kone.”
JHN.9.18	Jew atañ taje matii mo micha hiila ho mohka kapa kuniiñ mi, nii dahepa mohlu hiika miyu ka annii-aba mi gyolii tama huka amee na kapa tiiku nii, 
JHN.9.19	ho mohlumi tahiitii, “Siikasi niika oho ha? humina nunu bulyi hokii micha luda nii, Niihtañpa hokoda mo siisi kapa doku?” 
JHN.9.20	Mohka annii-aba lusitii, “Ngunu chindo siikasi ngiinyi ka oho hiila, ho mohmi micha dopa bii; 
JHN.9.21	hojalo niihtañpa mo siisi kapa doku ngiinyi chima, malo hiila tiirḛ chima hu mohka amee mi mida dopa miitii hiila. Mohmi tahiito; mo akha siido kuke, mo attohpa luko siila kendo kuke.” 
JHN.9.22	 Mohka annii-aba siimi lutii niimpalukoda mo anye Jew atañmi biisotii, niimpalukoda Jew atañ hiila taliisiitola dotii hujalopa matiirḛ mohmi Kristo hiila khako talyi, mohmi sinagog hokiila agoho nempa linkiñdo. 
JHN.9.23	Hopa mohka annii-aba lutii, “Mo akha dokuke, mohmi tahii he.”
JHN.9.24	Hopa ronye niipa mohlu hiika miyu mi gyotii huna micha nenii, ho mohmi lutii, “Pinii mi assañto; ngunu chindo siika miyu si ingyamiigyanii hiila.” 
JHN.9.25	Mo lusitii, “Mo ingyamiigyaniiha, ngo chima; drih kone ngo chindo, ngo michato, siisi ngo kapa doku.” 
JHN.9.26	Mohlu mohmi lutii, Nii mii mo niimi? Niihtañpa mo niika amee mi mida dopa miibiine? 
JHN.9.27	Mo mohlumi lusitii, Ngo nunumi luko toku, ho nunu tage mane. Niimpa nunu hiira siimi tana do? Nunu tiirḛ mohka henjeajiñ pa lyinañ dopo? 
JHN.9.28	 Ho mohlu mohmi nyapakoyatii, lubiidola, “No mohka henjeajiñ, hojalo ngunu Mose ka henjeajiñ atañ. 
JHN.9.29	Ngunu chindo Pinii Mose mi luriitii hiila, hojalo siika miyu pa, ngunu chima mo nohkii ahdo hiila.” 
JHN.9.30	Hiika miyu lusitii, “Niimpa, siikasi kapuñtale do! Nunu chima mo nohkii ahdo hiila, ho hojalo mo ngiika amee mi mida dopa miitii. 
JHN.9.31	Ngunu chindo Pinii ingyamiigyanii atañ kiimi tagema hiila, hojalo hujalo pa matiirḛ Pinii mi herii talyi ho mohka heniiñmi miidu, Pinii mohmi tage du. 
JHN.9.32	Dohadolo ka doribii jaho hokii hiila tapa ma mi kone amee micha dopaka bukonii miyu mi mida dopa miitii hiila. 
JHN.9.33	Siika miyu si matiirḛ Pinii kokii makoda, mo hang miila diima.” 
JHN.9.34	Mohlu mohmi lusitii, “No hempḛr uro ingyamiigya niiho buko lala, ho no ngunu miya tonsḛr pa miidunii?” Ho mohlu mohmi mompa biido.
JHN.9.35	Jisu tapatii mohlu mohmi mompa biine hiila, ho mohmi kapa lala mo lutii, “No henje duha miyu ka Oho mi?” 
JHN.9.36	Mo lusitii, “Ho hu mo, tonsḛrbo, ngo mohmi henje talyi?” 
JHN.9.37	Jisu mohmi lutii, “No mohmi kapa biine, ho hiika hii mo niimi ka lurii laka danii bo.” 
JHN.9.38	 Mo lutii, “Attoh, Ngo henjedo”; ho mo mohmi heriitii. 
JHN.9.39	 Jisu lutii, “Ngo ayakacho mi kadu pa dohadolo so ahdu, niimpalukoda huna kapa nyama nii kapa kiine dupa, ho hutiina kapa nyadonii hiimi micha kiine dupa.” 
JHN.9.40	Parisi tonge mohka aruñhoka danii siimi tapa biido, ho mohlu mohmi lutii, “Ngunu miilañ micha doha?” 
JHN.9.41	 Jisu mohlumi lutii, “Nunu matiirḛ micha tiikoda, nunu hang miigya diima; hojalo nunu siisi luda, ‘Ngunu kapado,’ nunuka miigya nii dokañ do.
JHN.10.1	“Jijeloda, jijeloda, ngo nunumi lukoso, huna subuñdako ho alyeh pa amapa hojalo lembo byahe yapa giiha donii, hiika miyu hii diipyonii ho ronii; 
JHN.10.2	 hojalo huna alyeh pa ahdonii hii subuñ mika sorniibo. 
JHN.10.3	Hiipa alyeh kalyabo miiko bikiñdo; subuñ mohka aguñmi tapa kendo, ho mo mohka attoh subuñ mi armyañ gyobiidola gyokiñdo ho mohlumi agoho lingii kendo. 
JHN.10.4	Niida mo hikha mohkiimi agoho lingii talyi, mo mohluka hataho inkiñdo, ho subuñ mo kiiliñ ho imbo kendo, niimpalukoda mohlu mohka aguñmi talado. 
JHN.10.5	Kachiñmanii mi mohlu imbo kema, hojalo mohlu mohkokii hargii kendo, niimpalukoda mohlu kachiñmanii atañka aguñmi tala ma.” 
JHN.10.6	 Siika lujju mi Jisu mohlumi luta nantii, hojalo mohlu tachiñ matii mo mohlumi nii hiila ludo hiila.
JHN.10.7	Hopa Jisu hiira mohlumi lutii, “Jijeloda, jijeloda, ngo nunumi lukoso, ngo subuñ ka hagya ke. 
JHN.10.8	Hikha huna ngiimi kapyo yapa ahtiinii diipyonii ho ronii atañke; hojalo subuñ atañ mohlumi tage matii. 
JHN.10.9	Ngo hagya ke; hujalo matiirḛ ngiiko hopa ahchi, mo lyangur kokiñdo, ho ahkiñdo ho linkiñdo ho hiisañhiima diiko kapa kendo. 
JHN.10.10	Diipyonii ahdu diipyo pa kontiisii ho mempa ho pyadu lopasii; ngo ahdu niimpalukoda mohlumi sango kapa kiine dupa, ho hiimi poteje giike nendupa. 
JHN.10.11	 Ngo denki subuñsornii ke. Denki subuñsornii mohka sango mi hempa siibidu subuñ atañpa. 
JHN.10.12	Humina ajho tiinii ho subuñsornii manii, huka subuñ na mo atoh kiimanii, siipya mi ahla dopa kapa lala ho subuñ mi apatela ho hargii du; ho siipya mohlumi chibiidu ho mohlumi mompya monsa du. 
JHN.10.13	Mo hargiidu niimpalukoda mo ajho konii ho subuñ atañpa hang hena giima. 
JHN.10.14	Ngo denki subuñsornii ke; ngo ngiikii attoh kiimi chindu ho ngiikii ngiimi chindu, 
JHN.10.15	 niihtañpa Aba ngiimi chindu ho ngo Aba mi chindu; ho ngo ngiika sango mi subuñ atañpa hempa bidu. 
JHN.10.16	 Ho ngiikii ponge ya subuñ da, hiika atañhii siika giiri hokiima; ngo mohlumi tiirḛ ahgii kendo, ho mohlu ngiika aguñmi tage kendo. Hopa hiikaho subuñ tonge, subuñsornii konesii dakiñ siidonii,. 
JHN.10.17	Siika piigopa Aba ngiimi hendo, niimpalukoda ngo ngiika sango mi hempa bitii, hiimi ngo hiira laku dukupa. 
JHN.10.18	 Kone hetḛr hiimi ngiiko hokii labii lakiñma, hojalo ngo ngiika henko ho hiimi hempa bikiñdo. Ngiiko hiimi hempa bina naniipa harchichike giido, ho ngiiko hiimi ka lakur nanii patḛr harchichike giido; siika miisaniimi ngo ngiika Aba kokii labii.”
JHN.10.20	 Abuje mohlu lutii, “Mohko igii giido, ho mo rundo ke; niimpa mohka luniiñ tadu?” 
JHN.10.21	 Tange lutii, “Siika kolobiisie si igii poha koto laka luniiñ pa tama. Igii amee micha niimi kapa dopa miila kendo ha?”
JHN.10.22	Siikasi Tiiliibiniiñ ka dituñ tii Jerusalem ho; 
JHN.10.23	 hii dorii piilo tii, ho Jisu piniiude ho ila dotii, Solomon ka hagya ho. 
JHN.10.24	Hopa Jew atañ mohmi dakḛr pabiilala ho mohmi lutii, “Nii dahepa no ngunumi hendḛr lama dopa atiipa? No matiirḛ Kristo milo, didḛrpa ngunumi lukope.” 
JHN.10.25	 Jisu mohlumi lusitii, “Ngo nunumi lukoto, ho nunu tajema. Siika miigo si ngo ngiika Aba ka armyañ pa miidu, hiikahii ngiimi haki bido; 
JHN.10.26	 hojalo nunu henje nyama, niimpalukoda nunu ngiika subuñ hokiima. 
JHN.10.27	Ngiika subuñ ngiika aguñmi tadu, ho ngo mohlumi chindu, ho mohlu ngiimi imbo du; 
JHN.10.28	ho ngo mohlumi santḛrlamanii sango bidu, ho mohlu iche hetḛr lyukiñma, ho kone hetḛr mohlumi ngiika alah hokii robii lakiñma. 
JHN.10.29	Ngiika Aba, huna ngiimi mohlumi bitiinii, miilañrumi kaheja, ho kone hetḛr mohlumi Aba ka alah hokii robii lakiñma. 
JHN.10.30	 Ngo la ho Aba nyi konesii.”
JHN.10.32	Jisu mohlumi lusitii, “Ngo nunumi abuje aya miigo atañmi kakiñtii Aba kokii; hiika atañ kiipa nunu ngiimi yalañ kupa miidunii?” 
JHN.10.33	 Jew atañ mohmi lusitii, “Siikasi ngunu niimi aya miigo miiko hopa yalañ kumake hojalo nipakopa ke; niimpalukoda no, miyu sii, no attohmi Pinii pa miisudo.” 
JHN.10.34	 Jisu mohlumi lusitii, “Hiila nunuka dapo ho ketola domasa, ‘Ngo ludu, nunu pinii ke’? 
JHN.10.35	Mo matiirḛ mohlumi pinii hiila gyodo koda, hukohona Pinii ka aguñ hii ahtiinii (ho piniipota mi tache lakiñma), 
JHN.10.36	nunu mohmiha ludu nii Aba ka dariimiila lala ho dohadolo hoka kiiniñ niimi, No nipadake, niimpalukoda ngo lutii, Ngo Pinii ka Oho hiila?” 
JHN.10.37	Ngo matiirḛ ngiika Aba ka miigo atañmi miima milo, hokoda ngiimi henje yo; 
JHN.10.38	hojalo ngo matiirḛ hiimi miido milo, nunu ngiimi henje majalo, miigomiiniiñ mi henje to, niimpalukoda nunu chindupa ho chila kendoke Aba ngiiko du ho ngo Aba ko du hiila. 
JHN.10.39	 Hiira mohlu mohmi latupa miitii, hojalo mo mohluka alah ho ahma tii.
JHN.10.41	Ho abuje mohko ahtii; ho mohlu lutii, “Jon hang kagiñnanii miima ne, hojalo kapane Jon siika miyu ka piigo mika luniiñ hii jije.” 
JHN.10.42	 Ho abuje mohmi henje nyatii hiikoho.
JHN.11.2	 Siikasi Mary tii huna Attoh mi arrḛyartii nii kutu lo ho mohka alih mi mohka adiñdimu lo nyupa tii, huka barrona Lajaras achih la dotiinii. 
JHN.11.3	Hopa anuami nyi mohmi luliitii, lubiidola, “Attoh, no humina hendunii mo achihla doke.” 
JHN.11.4	 Hojalo Jisu siimi tapa lala mo lutii, “Siika achih niisi shiigii saniiñmake; siikasi Pinii mika assañdiilañ giisa niike, niimpalukoda Pinii ka Oho mi silo assañdiilañ giidu pa.”
JHN.11.5	Siisi Jisu Marta la mohka anu Mary ho Lajaras mi hentii. 
JHN.11.6	Hopa mo mohmi achih la do hiila tapa lala, mo lonye abuyapa hiika gandaho datii nohna mo datiinii. 
JHN.11.7	Ho hiikahiibaho mo mohka henjeajiñ atañmi hiila lutii, “Kiije hiira Judia ho insa.” 
JHN.11.8	 Henjeajiñ atañ mohmi lutii, “Tonsḛrbo, Jew atañ siisi niimi yalañ kudu pa mela done, ho hiira no hiikoho impa ha?” 
JHN.11.9	 Jisu lusitii, “Allo lohe ho gunta talyañlenye domasa ehna? Hujalopa matiirḛ allo ho inchi, mo liichi make, niimpalukoda mo siika dohadolo ka hutoh mi kapa do. 
JHN.11.10	Hojalo hujalopa ayoh ho inchi, mo liichi du, niimpalukoda hutoh hii mohko nyima.” 
JHN.11.11	 Hiila mo lubiido, ho mo mohlumi lutii, “Ngunuka ajiñ Lajaras imi dokuke, hojalo ngo mohmi imilaka doniimi ahu takiñdo.” 
JHN.11.12	Henjeajiñ atañ mohmi lutii, “Attoh, mo matiirḛ imi dokoda, mo hempyo kendoke.” 
JHN.11.13	Siisi Jisu mohka shiiniiñ mi lutii, hojalo mohlu hentii mo hemmo laka imila doniiñ mi ludo hiila. 
JHN.11.14	Ho Jisu tadḛrpa mohlumi lukotii, “Lajaras shiido kuke; 
JHN.11.15	ho nunu kiipa ngo hempyodo niimpalukoda ngo hiiko dama, niimpalukoda nunumi henje kiine dupa. Hojalo kiije mohko insa.” 
JHN.11.16	 Tomas, bupyuñ siiniiñ luniibo, mohka henjeajiñ ahiñ mi lutii, “Kiije ngunu miilañ insa, niimpalukoda ngunu miilañ mo agiñho shiibo dupa.”
JHN.11.17	Siisi Jisu ahbii kiile, mo chimpabiido Lajaras byuh ho allo lope dotiiku hiila. 
JHN.11.18	Betany Jerusalem ka aruñho dotii, nyatu ponye hepa adhotii, 
JHN.11.19	ho abuje Jew atañ Mary la Marta nyika ude ho ahtola datii mo anye mi aroh robyuñ hala mo anye ka barro kiipa. 
JHN.11.20	Marta Jisu ahla do hiila tapa lala, mo intii ho mohmi kappatii, Mary ude ho dusu tii. 
JHN.11.21	Marta Jisu mi lutii, “Attoh, no matiirḛ so datii koda, ngiika barro shiidiima. 
JHN.11.22	Ho siisi jalo ngo chindo niijalo no Pinii kokii kuchi, Pinii niimi bikiñdo.” 
JHN.11.23	Jisu mohmi lutii, “Niika barro hiira turku kendoke.” 
JHN.11.24	 Marta mohmi lutii, “Ngo chindo mo hiira turku kendo kami allo hoka turiturku lyikuho.” 
JHN.11.25	 Jisu mohmi lutii, “Ngo turiturku kunii la sango ke; huna ngiimi henje talyi nii, mo shiijalo, hojalo mo sankiñdo, 
JHN.11.26	 ho hujalopa sando ho ngiimi henjedo hii iche hetrḛ shiikiñma. Nunu siimi taje doha?” 
JHN.11.27	 Mo mohmi lutii, “ḛh, Attoh; ngo henjedo no Kristo hiila, Pinii ka Oho, mo huna siika dohadolo so ahkiñ neniiñ.”
JHN.11.28	Mo siimi lula la, mo ura ahtii ho mohka anu Mary mi gyobiido, chomyo pa lubiidola, “Tonsḛrbo si dake ho niimi gyodo ke.” 
JHN.11.29	Ho mo siimi tapa lala, mo nyibya loda gurila ho mohko lintii. 
JHN.11.30	Siisi Jisu lemba ho ahma tiirañ, hojalo hiira hiika lengo ho datii nohna Marta mohmi kapa tiinii. 
JHN.11.31	Jew atañ hutiina mo agiñho ude ho dutiinii, mohmi aroh robyuñla, Mary mi nyibya loda guri la ago hoka innii mi kapa biido, mohlu mohmi imbo montii, hiilahela mo byuh ho ila hiiko khedupa miido. 
JHN.11.32	 Ho Mary, nohna Jisu danii ho ahtii ho mohmi kappatii, mohka alih ho chuhatii, mohmi lubiido, “Attoh, no matiirḛ so datii koda, ngiika barro shiidii ma.” 
JHN.11.33	Jisu mohmi khedo pa kapa lala, ho Jew atañka kheniiñ mitrḛ hutiina mo agiñho ahbo tiinii, mo uropa yajiyallo ho duritii ho henga henkhatii; 
JHN.11.34	ho mo lutii, “No nunu mohmi alietii?” Mohlu mohmi lutii, “Attoh, ahla ho kakato.” 
JHN.11.35	 Jisu khetii. 
JHN.11.36	Hopa Jew atañ lutii, Kato niimkane mo mohmi hentii! 
JHN.11.37	 Hojalo tange lutii, “Mo micha miyu mi mida dopa miinii bo siika miyu mi shiisa nii hokii atiñ lama yuha?”
JHN.11.39	Jisu lutii, “Yalañ mi giipa to.” Marta, shiiniiñ boka barmii hii, mohmi lutii, “Attoh, siika myodu so naru kendo kuke, niimpalukoda mohka shiikunii allo lope duku.” 
JHN.11.40	Jisu mohmi lutii, “Ngo luma siito ha no matiirḛ henje dokoda no Pinii ka tatu katu mi kapa kendoke hiila?” 
JHN.11.41	 Hopa mohlu yalañ mi giipa biido. Ho Jisu mohka amee mi kadu chalala ho lutii, “Aba, ngo niimi payapacho ludu niika ngiimika tage kopa. 
JHN.11.42	 Ngo chindo no kiirañ ngiimi tage du hiila, hojalo ngo siimi ludo siika miyu danii atañpa, niimpalukoda mohlumi henje kiine dupa no ngiimi kiiniñtii hiila.” 
JHN.11.43	Mo siimi lula lala, mo goropa gyutii, “Lajaras, ago linto.” 
JHN.11.44	 Miyu shiinii bo ago lintii, mohka alih la alah nyi jihiñ lo puto dotii, ho mohka nyimo hii pulye lo aputii. Jisu mohlumi lutii, “Mohmi tapya to, ho mohmi inke nento.”
JHN.11.45	Hopa abuje Jew atañ, hutiina Mary agiñho ahbo montii nii ho kappatii niihna mo miitiinii, mohmi henje tii; 
JHN.11.46	hojalo tange hii Parisi ko intii ho mohlumi lukotii niihna Jisu miitiinii. 
JHN.11.47	Hopa nyibu burii atañ la Parisi atañ bulyañ mi gyokuñ lala, ho lutii, “Niihpe ngunu miichi nii? Siika miyu si abuje kagiñnanii miibiido. 
JHN.11.48	Mohmi matiirḛ sichuli pa miikañ kiine dokoda, kone abi mohmi henje kendo, ho Rom atañ ahla ho ngunuka darii lengo la ngunu ganda nyimi pyadu lokiñ do.” 
JHN.11.49	 Hojalo mohluko hokii kone, Kaipas, hiika anyañ hoka bukuñ nyibu, mohlumi lutii, “Nunu hang chima lodake; 
JHN.11.50	nunu chima pake, hiilaya aya yakiñdo nunupa miyu koneka shiipa biniiñ miyu atañpa, ho hikha ganda mi lyuke nensa byolo” 
JHN.11.51	Mo siikasi mo attoh pa lumatii, hojalo hiika anyañ hoka bukuñ nyibu pa lyilyinii mo nyibuhentii Jisu ganda pa siibi kendo hiila, 
JHN.11.52	 ho ganda kontii pamapa, hojalo Pinii ka oho atañmi gyokuñ dukupa hutiina adhoganda ho gyapya gyasa nyatiinii. 
JHN.11.53	Hopa hiika allo hokiija mohlu takasiitii niihtañ pape mohmi mendu pa miichi nii hiila.
JHN.11.54	Jisu hopa kado pa Jew atañka punkoho inku matii, hojalo hiiko hokii ganda ka aruñare daka jabyo ho intii, Ephraim hiila taun luniiñ ho; ho hiiko mo henjeajiñ atañ agiñho dutii.
JHN.11.56	 Mohlu Jisu mi mela dotii ho kone anyañ lusutii mohlu piniiude ho dala, “Nii hiila nunu hendo? Mo dituñ soko so ahdiima hendoha?” 
JHN.11.57	Siisi nyibu burii atañ la Parisi atañ luliñtii hu kone jalo pa mo noh da chindo milo, mohlumi hiimi chinke nempe, niimpalukoda mohlu mohmi latu dupa.
JHN.12.2	Hiiko mohlu mohpa alyiñapiñ diidupa miimyo bitii; Marta miihotii, ho Lajaras diitananii hoka mo agiñ ho dubo nii konetii. 
JHN.12.3	Mary hempḛr khiiniiñ hang miiyomanii nard kutu mi jola lala ho Jisu ka alih ho arrḛyartii ho mohka alih mi mohka adiñdimu lo nyupa biido; ho ude ho poteje kutu ka naru nempyo sula dotii. 
JHN.12.4	 Hojalo Judas Iskariot, mohka henjeajiñ atañ hokii kone (mo huna mohmi talubalo kentiinii), lutii, 
JHN.12.5	“Niimpayu siika kutu mi lahiñhe denarii
JHN.12.6	 Siimi lutii, mo arromiyu mi henado hiilamapa hojalo niimpalukoda mo diipyonii, ho mohko tiicko bako dosu lyiniiñ mo hoka aliinii hokii lala lyitii. 
JHN.12.7	 Jisu lutii, “Mohmi kahpa siito, mohmi simi atii biike nento ngiimi alie lyi allo hopa. 
JHN.12.8	Arro miyu kiirañ nunuka agiñ ho dalyi diike, hojalo nunu kiirañ ngiimi dagii kemake.”
JHN.12.9	Hempḛr miyu taro Jew atañ hokii mo ho da hiila chimpa lala, mohlu ahtii, Jisu ka piigo kontii pama pa Lajaras mitrḛ kadu pa hiila, humina mo shiinii mi turdo pa miitiinii. 
JHN.12.10	 Hopa nyibu burii atañ Lajaras mitrḛ mendu pa hemmyo tii, 
JHN.12.11	niimpalukoda mohka piigopa abuje Jew atañ impa nyatii ku ho Jisu mi henje la.
JHN.12.13	 Hopa mohlu pam sannii ka halloh mi tarbiila mohmi kapa dupa agoho linyatii, gyubii dola, “Hosana! Lyanko kendo hii huna Attoh ka armyañ pa ahdonii, Isrel ka Radde tiirḛ!” 
JHN.12.14	Ho Jisu gadoh gapho dore kappatii ho hiiko dutii: hiila ketola dotii,
JHN.12.15	“Biisoyo, Zayon ka wiinga;
JHN.12.15	kato, nunuka radde ahdoke,
JHN.12.15	gadoh gapho ho dula!”
JHN.12.17	Miyu abuje danii atañ hakibitii Lajaras mika byuh hokii ka agoho mohka gyoliñ lala ho shiinii mika turdo miiniiñmi. 
JHN.12.18	Niimpa miyuatañ mohmi kapa dupa intii lukoda mohlu tapatii mo siika kagiñnanii mi miitii hiila. 
JHN.12.19	Parisi atañ ho lutii kone anyañmi, “Nunu kato nunu hang miila kema; kato, dohadolo si mohmi imbo monya lyi.”
JHN.12.21	 Hopa hiika atañ Pilip ko ahtii, Galili daka Betsaida hokiitii, ho mohmi lutii, “Tonsḛrbo, ngunu Jisu mi kapa nando.” 
JHN.12.22	Pilip intii ho Andrew mi lukotii; Andrew Pilip agiñho intii ho mo anye Jisu mi lukotii. 
JHN.12.23	 Ho Jisu mo anye mi lusitii, Myodu si ahdoku miyu ka Oho mi assañdiilañ dupa. 
JHN.12.24	 Jijeloda, jijeloda, ngo nunumi lukoso, nii dahepa emmo elyañ kiiddi ho liihi tama ho shiitema, hii kontiisii dokañ siidunii; hojalo hii matiirḛ shiido koda, hiika hii abuje ahee hidu. 
JHN.12.25	 Hu attoh ka sango mi abyo siido hii alyu siidu, ho huna attoh ka sango mi siika dohadolo so hempa siidonii hii santḛrlamanii sango pa dokiñdo. 
JHN.12.26	Hujalopa matiirḛ ngiimi miihotalyi, mo ngiimi imbo monkiñdo loda; ho noh ngo da, hiiko ngiika miira tiirḛ dakiñdo; hujalopa ngiimi matiirḛ miihotalyi, Aba mohmi khiikiñdo.
JHN.12.28	 Aba, niika armyañ mi assañ diilañto. Ho dariiganda hokii aguñ gonge luliñtii, “Ngo hiimi assañdiilañ tiikuke, ho hiira ngo hiimi assañdiilañ talyi.” 
JHN.12.29	Miyu abuje danii atañ hiimi tapa biido ho lutii si yapuñ ke gendo nii. Tange lutii, “Miidopopi mohmi luriida.” 
JHN.12.30	Jisu lusitii, “Siika aguñ nunu pake lindo nii, ngiipa make. 
JHN.12.31	 Siisi ke siika dohadolo mika ayakacho kadu, siisi siika dohadolo mika sangii bomi mompa kendo; 
JHN.12.32	 ho ngo, niida ngiimi kiiddiapiñ sokii yucha talyi, hikha miyu atañmi ngiiko selii giichi.” 
JHN.12.33	Mo siimi lutii kakiñ dupa hiila niihtañ shiiju pana mo shiikiñ donii hiila. 
JHN.12.34	Miyuabuje danii atañ mohmi lusitii, “Ngunu dapo ho tapa to Kristo ayu dahepa dukiñdo hiila. Niihtañ pa no ludu miyu ka Oho mi yucha kendo hiila? Hu siika miyu ka Oho?” 
JHN.12.35	 Jisu mohlumi lutii, “Hutoh si nunuka agiñ da ichu chesuke dasutalyinii. Into nii dahepa nunuko hutoh do, hiilamakoda kamosi nunumi miipu biichi ke; huna kamo ho indo nii chinsu make mo noh indo hiila. 
JHN.12.36	 Nunukoka hutoh dorañ ho, hutoh mi henjeto, nunu hutoh ka oho atañpa lyidu pa.”
JHN.12.36	Jisu siimi luku lala, mo intiiku ho mo attoh mi mohluko hokii achih giitii ku. 
JHN.12.37	Mo abuje kagiñnanii mohluka hataho miibii siine, hojalo mohlu mohmi henje nyama; 
JHN.12.38	 siikasi nyibuhenii Aijaya ka keto laka doniimi lyipe kiine dupa:
JHN.12.38	“Attoh, hu ngunuka luko niimi taje kendo,
JHN.12.38	ho humi Attoh ka lapo hii kakiñ kendo?”
JHN.12.39	Hopa mohlu henjelama tii. Niimpalukoda Aijaya hiira lutii,
JHN.12.40	hiila makoda mohlu mohluka amee lo katiido ho mohluka ahha hela tiido,
JHN.12.40	ho ngiiko anyañ tiido mohlu miipya kodupa.”
JHN.12.42	 Hiilamapa abuje otority atañ tiirḛ mohmi henje nyatii, hojalo Parisi atañ mika biisomi mohlu hiimi khako matii, hiila makoda mohlumi sinagog hokii agoho nempa linkiñdo: 
JHN.12.43	niimpalukoda mohlu miyu ka assañ niimi uro yapa hemi lyado Pinii ka assañ niimi hentola.
JHN.12.45	 Ho huna ngiimi kado nii mohmi kado huna ngiimi kiiniñ tiinii. 
JHN.12.46	 Ngo hutoh pa lyila dohadolo so ahdu, niimpalukoda hujalopa ngiimi henjetalyi kamo ho duku madopa. 
JHN.12.47	 Hujalopa ngiika kolobiisie mi matiirḛ tapa lala ho hiimi atii biima koda, ngo mohmi ayakacho kalii make; niimpalukoda ngo dohadolo so ayakacho kapa ahma hojalo dohadolo mi lyangur dupa. 
JHN.12.48	 Huna ngiimi khiipa donii ho ngiika kolobiisie niimi, halii tiiku; ngiika aguñ luniiñ hii mohmi halii kendo kami allo ho 
JHN.12.49	Niimpalukoda ngo ngiika attoh otority la lusuma; Aba ngiimika kiiniñbo mo loda ngiimi lujubiniiñ mi bitii nii lusanii ho nii lukiñdo. 
JHN.12.50	Ho ngo chindo siika lujubiniiñ so santḛrlamanii sango do. Ngo nii luchi, hopa, ngo ludu Aba ka ngiimika lunge luniiñmi.”
JHN.13.2	 Ho alyiñapiñ diila doho, igii hii Saimon ka oho Judas Iskariot ka ahha ho ahto kula dotii ku, mohmi talubalo kiine dupa hiila, 
JHN.13.3	Jisu, Aba hikha drih atañmi mo alah ho bitii hiila chimbii tola, ho mo Pinii kokii ahdo ho Pinii ko inkiñdo hiila, 
JHN.13.4	alyiñapiñ diiko hokii guritii, mohka pulye mi aruñho atii lala, ho nyupasiina nanii pulye mi attoh tiigiitii, 
JHN.13.5	 Ho paka ho yasie toliñ tii, ho henjeajiñ atañka alih mi haritii, ho nyupasiina nanii pulye la nyupatii nii mina mo tiigiitiinii. 
JHN.13.6	Mo Saimon Pitar ko ahtii; ho Pitar mohmi lutii, “Attoh, no ngiika alih mi harpa?” 
JHN.13.7	Jisu mohmi lusitii, “Ngo niimi nii miipa miido siisi no chima ranke, hojalo piijoda no chinkiñ doke.” 
JHN.13.8	 Pitar mohmi lutii, “No pema ngiika alih mi haryo.” Jisu mohmi lusitii, “Ngo matiirḛ niimi harma koda, no ngiiko ahgyo make.” 
JHN.13.9	Saimon Pitar mohmi lutii, “Attoh, ngiika alih mi kontiimapa hojalo ngiika alah ho ngiika adiñ miilañmi hokoda!” 
JHN.13.10	Jisu mohmi lutii, “Huna ahu hasu tiinii hii yasii dopa lyimake, mohka alih kontii misuke, hojalo nunu hikha darii doke, ho no darii doke, hojalo nunu kone abi make.” 
JHN.13.11	 Niimpalukoda mo chintii huna mohmi talubalo kendo nii hiila; hopa mo lutii, “Nunu hikharu darii make.”
JHN.13.12	Mo mohluka alih mi harku lala, ho mohka pulye laku lala, ho mohka duko duha kula, mo mohlumi lutii, “Nunu chindu ha ngo nunumi nii miitii hiila? 
JHN.13.13	Nunu ngiimi Tonsḛrbo ho Attoh hiila gyodo; ho nunu gyodi ko gyodo, niimpalukoda ngo hiila. 
JHN.13.14	Hojalo ngo matiirḛ, nunuka Attoh ho Tonsḛrbo, nunuka alih mi hartii, nunu tiirḛ kone anyañ ka alih mi harbi siikiñ do. 
JHN.13.15	 Niimpalukoda ngo nunumi kakiñ biilyi ke, niimpalukoda nunu tiirḛ miito ngiika nunu paka miichañ ho. 
JHN.13.16	Jijeloda, jijeloda, ngo nunumi lukoso, miira hii atoh mi kahe yama ke; malo hiitiirḛ huna kiiniñ kotiinii mohmika kiiniñ bomi kahe yama ke. 
JHN.13.17	 Nunu matiirḛ siika drih atañ siimi chindo koda, lyanko kendo nunu matiirḛ siika atañmi miido koda. 
JHN.13.18	Ngo nunu miilañ rumi luma ke; ngo chindo ngo humina kahe tiinii hiila; siikasi piniipota mi miipe kiinedupa, ‘Huna ngiika yatañ mi diitiinii mohka ludu lo ngiimi nyoje biido.’ 
JHN.13.19	 Ngo siisi nunumi siimi lukodu, siika drih lyima rampa, niimpalukoda niida si lyichi nunumi henje kiine dupa ngo hii hiila. 
JHN.13.20	Jijeloda, jijeloda, ngo nunumi lukoso, huna kone mijalo ngiika kiiniñ niimi karii donii; ho huna ngiimi karii donii hii mohmi kariido huna ngiimi kiiniñ tiinii.”
JHN.13.22	Henjeajiñ atañ kone anyañ mi kako siido, humina mo ludonii hendḛr lama pa. 
JHN.13.23	 Mohka henjeajiñ kone, humina Jisu hentiinii, Jisu mi giida biitola dutii; 
JHN.13.24	hopa Saimon Pitar mohmi hohe lala ho lutii, “Lukope ngunumi hu hii humina mo ludonii.” 
JHN.13.25	Jisu ka aruñ ho giila dobiidola, mo mohmi lutii, “Attoh, hii hupe?” 
JHN.13.26	 Jisu lusitii, “Hiika hii hiike humina ngo siika petu niisi mi niihi lala bichi nii.” Ho petu niimi mo niihi lala, mo Judas mi hiimi bibiido, Saimon Iskariot ka oho. 
JHN.13.27	Yatañ petu niika hiiba ho, Saitan mohko ahtiiku. Jisu mohmi lutii, “No nii miipa miidu, nyibya miito.” 
JHN.13.28	Siisi diitananii hoka duniiñ atañ kone hetrḛ chima mo niimpa siimi mohmi ludo hiila. 
JHN.13.29	 Tange hiila hentii, rongkoda Judas ko tiicko bako doniiñ, Jisu mohmi lukotii, “Riito niihna ngunu dituñpa anna donii”; malo, rongkoda mo arro mi ngoya bike nendupa hiila. 
JHN.13.30	 Hopa, yatañ petu mi lala la, mo nyibya loda agoho lintii; ho hiikahii ayoh tii.
JHN.13.32	Pinii mi matiirḛ mohko assañdiilañ dokoda, Pinii tiirḛ mohmi assañdiilañ kendo mohko, ho rongepa mohmi assañdiilañ kendo. 
JHN.13.33	Himme atu atañ, hojalo ichuche ngo nunu agiñho date hela. Nunu ngiimi mekiñdo; ho niihtañpa ngo Jew atañmi luto hii chulipa siisi ngo nunumi ludu, ‘Ngiika inko ho nunu ahla kemake.’ 
JHN.13.34	 Niti lujubiniiñ ngo nunumi biso, nunu kone anyañ mi hensu tolya; ngiika nunumika henchañho, hiichuli nunu tiirḛ kone anyañ mi hensu tolya. 
JHN.13.35	Siika silo hikha miyuatañ chinkiñ doke nunu ngiika henjeajiñ atañ hiila, nunu matiirḛ kone anyañmi hensu dokoda.”
JHN.13.37	 Pitar mohmi lutii, “Attoh, niimpa ngo siisi niimi imbo lakiñma? Ngo ngiika sango mi niipa hempa bichi.” 
JHN.13.38	Jisu lusitii, “No niika sango mi ngiipa hempa bichi ha? Jijeloda, jijeloda, ngo niimi lukoso, paro khokiñ make, nii dahepa no ngiimi rohiñhe mapah tama.
JHN.14.1	“Nunu ahha heru yo; Pinii mi henjeto, ngiimi miilañ henjeto. 
JHN.14.2	 Ngiika aba ka ude ho abuje chidii doke; ho matiirḛ nyima lyimilo, ngo nunumi luko matoha ngo nunupa duko miimyo dupa ilyi ke hiila? 
JHN.14.3	Ho ngo ila ho nunupa duko miimyo tela, Ngo hiira ahkur talyi ho ngo nunumi ingii talyi, niimpalukoda noh ngo da ho nunu miilañmi dagii dupa. 
JHN.14.4	Ho nunu chindo lembomi ngo noh ilyi hiila.” 
JHN.14.5	 Tomas mohmi lutii, “Attoh, ngunu chima no noh ilyi hiila; niihtañpa ngunu chila kendo lembomi?” 
JHN.14.6	 Jisu mohmi lutii, “Ngoke lembo, ho jije, ho sango; kone hetḛr Aba ko ahla kema, hojalo ngiiko hopasii. 
JHN.14.7	No matiirḛ ngiimi chintii koda, no ngiika Aba mitrḛ chintii do; siisikiila no mohmi chindo ho mohmi kapa tiiku.”
JHN.14.8	Pilip mohmi lutii, “Attoh, ngunumi Aba mi kakiñpe, ho ngunumi hembyañ biidopa.” 
JHN.14.9	 Jisu mohmi lutii, “Hiimkane diirii ngo nunu agiñho dabii lyiku, ho siisi lohepa no ngiimi chima rañ, Pilip? Huna ngiimi kapa tiinii hii Aba mi kappatii; niihtañpa no ludu, ‘Ngunumi Aba mi kakiñpe hiila’? 
JHN.14.10	No hiila henjema ha Ngo Aba ko da ho Aba Ngiiko da hiila? Ngiika aguñ niimi ka lurii niisi ngo ngiika atoh otority lo luma; hojalo Aba ngiika ura hoka duniibo mo mohka miigo atañmi miido. 
JHN.14.11	 Henjeto ngiimi Ngo Aba ko da hiila ho Aba ngiiko da hiila; malo hojalo ngiimi henjeto niimpalukoda miigo miiniiñ atañpa.
JHN.14.12	“Jijeloda, jijeloda, ngo nunumi lukoso, huna ngiimi henje talyinii hiitiirḛ ngiika miiniiñ chulipa miigo atañmi miikiñdo; ho siika atañ mitrḛ kayeya miigo miikiñdo, niimpalukoda ngo Aba ko ilyiku. 
JHN.14.13	 Niijalo nunu ngiika armyañ pa kuchi, Ngo hiimi miibi talyi, niimpalukoda Aba mi Oho ko assañ kiinedupa; 
JHN.14.14	niijalopa nunu ngiika armyañ pa kuchi, ngo hiimi miibi talyi.
JHN.14.16	 Ho ngo Aba mi kuchi, ho mo nunumi Hembyuñnii koneya bikiñdo, nunuka agiñho ayu dahepa dabo niipa, 
JHN.14.17	jijeka Yajiyallo tiirḛ, humina dohadolo si larii lamanii, niimpalukoda mohmi kapa lama malo mohmi chinya ma; nunu mohmi chindo, niimpalukoda mo nunuka agiñho da, ho nunuko giikiñdo.
JHN.14.18	“Ngo nunumi kapa tama ke; ngo nunuko ahchike. 
JHN.14.19	 Hojalo ichuche dahidamo lala, ho dohadolo atañ ngiimi kapa keñku ma, hojalo nunu ngiimi kapa kendo; niimpalukoda ngo turla dakiñdo, ho nunu tiirḛ turla dakiñdo. 
JHN.14.20	Hiika allo ho nunu chinkiñdo ngo Aba ko da hiila, ho nunu ngiiko, ho ngo nunuko da hiila. 
JHN.14.21	Hii huko hona ngiika lujubiniiñ donii ho hiimi atii biido nii, hiike huna ngiimi hendo nii; ho hii huna ngiimi hendo nii ngiika Aba lo henko kendo, ho mohmi henchi ho ngo atohmi kakiñ siichi mohmi.” 
JHN.14.22	 Judas (Iskariot mapa) mohmi lutii, “Attoh, niihtañpa hii no atohmi ngunumi kakiñ siikiñ do, ho dohadolo mima pa?” 
JHN.14.23	 Jisu mohmi lusitii, Miyu matiirḛ ngiimi hendo koda, mo ngiika aguñmi atii biikiñdo, ho ngiika Aba mohmi henkiñdo, ho ngunu mohko ahkiñdo ho ngunuka ude mi mohko penkiñdo. 
JHN.14.24	Hii huna ngiimi hema nii ngiika aguñ atañ mitrḛ atiima; ho nunuka aguñ tapa niisi ngiikii make hojalo Aba kii huna ngiimi kiiniñ tiinii.
JHN.14.25	Siika drih atañmi ngo nunumi lubii lyike, ngiika nunu agiñho darañso. 
JHN.14.26	Hojalo hembyuñnii, Darii Yajiyallo, humina Aba ngiika armyañ pa kiiniñ tiinii, mo nunumi hikha drih atañmi tonsḛr kendoke, ho nunumi hempa dopa miilyi diike hikha ngiika nunu mika luniiñmi. 
JHN.14.27	Chimie mi ngo nunuko atii bibii lyike; ngiika chimie mi nunumi bibii lyike; dohadolo ka bichañ ho ngo nunumi bima lyike. Nunuka ahha heru yo, malo hiimi biiso kiine yo. 
JHN.14.28	Nunu ngiika nunumika luniiñmi tapa biilyi, Ngo ilyi kuke, ho ngo nunuko ahchi ke. Nunu matiirḛ ngiimi hendo koda, nunu hempyo kendoke, niimpalukoda ngo Aba ko ilyi ke; niimpalukoda Aba ngiimi kahe yake. 
JHN.14.29	 Ho siisi ngo nunumi lyima rampa luko lumyo biilyi ke, niimpalukoda niidana hiila lyichinii, nunumi henje kiine dupa. 
JHN.14.30	 Ngo nunumi ano lurii lukañ takuñ make, niimpalukoda siika dohadolo mika sangiinii ahla do. Mo ngiimi harchichike giimiñ lakiñ make; 
JHN.14.31	 hojalo Aba ngiimi nii miito ludo hiimi siike ngo miisu dunii, niimpalukoda dohadolo mi chinke nendupa ngo Aba mi hendo hiila. Gurito, kiije ngunu insa.
JHN.15.2	Halloh buhe abi ngiiko hoka giinii ahee hima koda, mo papa du, ho halloh buhe abi ahee hiniiñ mi mo miini du, niimpalukoda hiimi ahee abu yapa hike nendupa. 
JHN.15.3	 Nunumi darii miito kula dokuke ngiika nunumika aguñ luniiñlo. 
JHN.15.4	 Ngiiko giigela duto, ho ngo nunuko. Niihtañ pa halloh hii attohpa ahee hisu lama, nii dahepa hii rosannii ho giigela dutema, nunu tiirḛ hiila kema, nii dahepa nunu ngiiko giigela dutema. 
JHN.15.5	Ngo rosannii ke, nunu halloh atañ ke. Hu ngiiko giigela du, ho ngo mohko, hiika hii mo ahee abuje hikiñdo, niimpalukoda ngiiko hokii giisa tola nunu hang miila kemake. 
JHN.15.6	Miyu matiirḛ ngiiko giige makoda, mohmi halloh mika pachañ ho papadu ho sendu; ho halloh atañmi tukuñ lala, yamu ho gopa liidu ho hompa du. 
JHN.15.7	 Nunu matiirḛ ngiiko giige dokoda, ho ngiika aguñ nunuko giido koda, kuto niijalo nunuka heniiñmi, ho hiimi nunupa miibi kendoke. 
JHN.15.8	 Siika silo ngiika Aba assañkodu, nunuka abuje ahee hiniiñlo, ho ngiika henjeajiñ hiila kakiñ siito. 
JHN.15.9	Niihtañpa ngiika Aba ngiimi hendu, hiichuli ngo nunumi hendu; ngiika hennii ho giige tola duto. 
JHN.15.10	 Nunu matiirḛ ngiika lujubiniiñ mi atii dokoda, nunu ngiika heniiñ ho giigela dokiñdo, niihtañpa ngo ngiika Aba ka lujubiniiñ mi atii biidu ho mohka heniiñ ho giigedu. 
JHN.15.11	Siika drih atañmi ngo nunumi luko biilyi ke, niimpalukoda ngiika hempyo hii nunuko doke nendupa, ho nunuka hempyo hii poteje dopa.
JHN.15.13	 Simi kayeya miyu hennii nyikiñma, miyu attoh ka sango mi mohka ajiñ atañ paka hempa biniiñ. 
JHN.15.14	 Nunu ngiika ajiñ atañ ke nunu ngiika nunumika luniiñmi miido koda. 
JHN.15.15	Ngo nunumi miira hiila gyote kuma, niimpalukoda miira hii chima mohka atoh nii miido hiila; hojalo ngo nunumi ngiika ajiñ hiila gyodu, niimpalukoda hikha ngo niihna ngiika Aba kokii tapa tiinii hiimi nunumi chindopa miitii. 
JHN.15.16	 Nunu ngiimi kahe make, hojalo ngoke nunumi kahe tiinii ho bibiilyinii ingela ho ahee hidopa ho nunuka ahee mi giigela dopa; niimpalukoda niijalo nunu Aba mi ngiika armyañ pa kuchi, mohmi nunumi bike nendupa. 
JHN.15.17	Siika sike ngo nunumi lubii lyiniiñ, kone anyañmi hensu tolya.
JHN.15.19	Nunu matiirḛ dohadolo kiikoda, dohadolo hii henkiñdo mo attoh kiimi; hojalo nunu dohadolo kiima, ngo nunumi kahe tiiku dohadolo hokii, hopa dohadolo hii nunumi kanamapa miido. 
JHN.15.20	 Henge giitolya dohadolo mi ngiika nunumika luko niimi, ‘Miira hii atoh mi kahe yama ke.’ Mohlu matiirḛ ngiimi miihimiire dokoda, mohlu nunumi miihimiire kendo; mohlu matiirḛ ngiika aguñmi atii biido koda, mohlu nunuka aguñ mitrḛ atii biikiñ doke. 
JHN.15.21	Hojalo hikha siika atañ siimi mohlu ngiika piigo pake nunumi miikiñ donii, niimpalukoda mohlu mohmi chima huna ngiimi kiiniñ tiinii. 
JHN.15.22	 Ngo matiirḛ ahma tiikoda ho mohlumi luma tiikoda, mohlu ingyamiigya diimmah; siisi mohlu mohluka ingyamiigya mi legii ko nyikuma. 
JHN.15.23	Huna ngiimi kanamadonii ngiika Aba mitrḛ kanamapa miido. 
JHN.15.24	Ngo matiirḛ mohluka punkoho mih kone katrḛ miimanii miigomi miima tiikoda, mohlu ingyamiigya diimmah; hojalo siisi mohlu kapa biineku ho ngiimi ho ngiika Aba ngiinyimi kanañ mapa miido. 
JHN.15.25	Siikasi mohluka dapo hoka keto laka doniimi miipe kiine dupa, ‘Mohlu ngiimi hang miimapa kahu nyada.’ 
JHN.15.26	 Hojalo niidana Hembyuñnii ahchinii, humina ngo nunuko Aba kokii kiiniñ talyinii, jije ka Yajiyallo mitrḛ, huna Aba kokii lindonii, mo ngiipa haki lyibi kendo; 
JHN.15.27	 ho nunu tiirḛ haki lyibi kendo, niimpalukoda nunu lotu jaho hokii ngiika agiñho da.
JHN.16.1	“Ngo hikha siika simi nunumi ludu niisi nunumi giiyi kiine diila hiila. 
JHN.16.2	 Mohlu nunumi sinagog ka agoho nempa lilyido; jije, myodu hii ahlado hujalopa nunumi menchi mohlu hensu kendo Pinii pasu miidunii hiila. 
JHN.16.3	Ho mohlu siika simi miikiñdo niimpalukoda mohlu Aba mi chima, malo ngiimi tiirḛ. 
JHN.16.4	Hojalo ngo nunumi siika drih atañmi lubii lyike, niimpalukoda niidana mohluka myodu ahchinii nunumi hempa kiine dupa siika atañmi ngo lukone hiiha.
JHN.16.4	“Ngo siika drih atañ siimi lotu ho luma to, niimpalukoda ngo nunuka agiñho dato. 
JHN.16.5	 Hojalo siisi ngo ilyi ku mohko huna ngiimi kiiniñ tiinii; hojalo kone hetrḛ nunu ngiimi takama, ‘No noh impa?’ 
JHN.16.6	Hojalo ngo nunumi siika drih atañmi luko biilyi, heru hii nunuka ahha ho poteje giido. 
JHN.16.7	 Hojalo ngo nunumi jije mi lukoso: siikasi nunuka aya kiipa ke ngo ile lyiniiñ, niimpalukoda ngo matiirḛ ima koda, Hembyuñnii nunuko ahkiñma; hojalo ngo matiirḛ indo koda, ngo mohmi nunuko kiiniñ bichi. 
JHN.16.8	Ho niida mo ahchi, mo dohadolo mi lyarkiñdo ingyamiigya ho denki ho ayakacho kanii ka piigo ho: 
JHN.16.9	 ingyamiigya piigomi, niimpalukoda mohlu ngiimi henje nyama; 
JHN.16.10	 denki ka piigomi, niimpalukoda ngo Aba ko ilyi, ho nunu ngiimi kapa keñkuma; 
JHN.16.11	 ayakacho kaniiñ ka piigomi, niimpalukoda siika dohadolo mika sangiibo halii kotii.
JHN.16.12	“Ngo abuje drih atañmi nunumi lukiñ dorañ, hojalo nunu hiika atañmi siisi henge giila kemake. 
JHN.16.13	Niida jije ka Yajiyallo ahchi, mo nunumi ingii kendoke hikha jije ho; niimpalukoda mo attoh ka otority lo lukiñ make, hojalo mo niihmi tapado hiimi sii lukiñ siido nii, ho mo nunumi luko kendo drih atañ ahsa niimi. 
JHN.16.14	 Mo ngiimi assañdiilañ kendo, niimpalukoda mo niihna ngiikii hiimi labii kendo ho hiimi nunumi luko kendo. 
JHN.16.15	Hikha Aba kii hii ngiikii ke; hopa ngo ludu mo niihna ngiikii hiimi labii kendo ho hiimi nunumi luko kendo.
JHN.16.17	Mohka henjeajiñ atañ tange kone anya mi lusutii, “Niihpe siikasi mohka ngunumika luniiñsi, ‘Ichuche dahidamo lala, ho nunu ngiimi kapa keñkuma, ho hiira ichuche dala la, ho nunu ngiimi kapa kendo’; ho, ‘niimpalukoda ngo Aba ko ilyi ke’?” 
JHN.16.18	Mohlu lutii, “Nii hiila mo lusa niimi pe ‘ichuche dahidamo lala’? Ngunu chima mo nii hiila lusa niimi.” 
JHN.16.19	Jisu chintii mohlu mohmi taka nando hiila; hopa mo mohlumi lutii, “Hiila nunuka punkoho taka siinya danii, nii lusa niimi pe ngiika luniiñsi, ‘Ichuche dahi damo lala, ho nunu ngiimi kapa kema, ho hiira ichuche dala la, ho nunu ngiimi kapa kendo’? 
JHN.16.20	 Jijeloda, jijeloda, ngo nunumi lukoso, nunu khekiñdo ho heru kendo, hojalo dohadolo hempyo kendo; nunu heru kendo, hojalo nunuka heru hii hempyopa lyiguh rikiñdo. 
JHN.16.21	 Annii akha ka hiijañ akhii chilyi ho mo herudu, niimpalukoda mohka myodu hii ahdoku; hojalo mo wiinga mi buku lala, mo achihchiniiñ mi hempa kuma, niimpalukoda wiinga mika dohadolo hoka buniiñ mi hempyo kopa. 
JHN.16.22	Hopa nunuko siisi heru hii do, hojalo ngo nunumi hiira kapa talyi ho nunuka ahha hii hempyo kendoke, ho kone hetrḛ nunuka hempyo mi nunu kokii lara biila kema. 
JHN.16.23	Hiika allo ho nunu ngiimi hang kukiñ kuma. Jijeloda, jijeloda, ngo nunumi lukoso, nunu matiirḛ niijalo Aba kokii kuchi, mo nunumi hiimi bikiñ doke ngiika armyañ pa. 
JHN.16.24	 Siisijalo nunu hang kumarañ ngiika armyañ pa; kuto, ho nunu pakiñ doke, nunuka hempyo mi pote kiine dupa.
JHN.16.26	Hiika allo ho nunu ngiika armyañ pa kukiñdo; ho ngo nunumi hiila lutema ngo Aba mi nunupa kutoso; 
JHN.16.27	niimpalukoda Aba mo loda ya nunumi hendo, niimpalukoda nunu ngiimi hentii ho henjeda ngo Aba kokii ahdo hiila. 
JHN.16.28	Ngo Aba kokii ahdu ho dohadolo so ahdu; hiira, ngo dohadolo mi apatela inchi ku ho Aba ko inchi.”
JHN.16.29	Mohka henjeajiñ atañ lutii, “ḛh, siisi no parda pa ludo, hang lutiñ namapa! 
JHN.16.30	Siisi ngunu chindo no hikha drih atañmi chindo hiila, ho kone hetrḛ taka dopa lyima; sokii ngunu henjedo no Pinii kokii ahdo hiila.” 
JHN.16.31	Jisu mohlumi lusitii, “Nunu siisi henje dokuha? 
JHN.16.32	 Myodu ahlyi kuke, jije siisi ahdoku, nunu harpya hasa nyakiñdo, miyu kone abimi mohka ude ho, ho ngiimi kontii apa kendo; hojalo ngo kontii dakiñma, niimpalukoda Aba ngiika agiñho dakiñdo. 
JHN.16.33	 Ngo siika simi nunumi lubii lyike, ngiikoho nunupa chimie hii dodopa. Dohadolo so nunuko hentḛrkanyi dolyi diike; hojalo ngarka jilya datolya, ngo dohadolo mi pamiñ tiike.”
JHN.17.2	niimpalukoda no mohmi hikha miyu atañmi diimiñlumiñ ladopa harchichike bitii, santḛrlamanii sango bidopa humina no mohmi bitiinii. 
JHN.17.3	Ho siikasi santḛrlamanii sango, mohlu hiila chindokoda no kontiisii jije Pinii, ho Jisu Kristo humina no kiiniñ tiinii. 
JHN.17.4	Ngo niimi kiiddiapiñ so assañdiilañ biilyi, miigomi miipe lala niika ngiimika miido paka biniiñ mi; 
JHN.17.5	 ho siisi, Aba, ngiimi no niika agiñho tatukatu kiinepe hiika tatukatu ho nii mina ngo dohadolo mika puma rampa niika agiñho giitonii.
JHN.17.6	“Ngo niika armyañ mi miyu atañmi chindopa miitii niika ngiimika dohadolo hokiika biniiñmi; mohlu niikii, ho no mohlumi ngiimi bitii, ho mohlu niika aguñmi talii biinyane. 
JHN.17.7	Siisi mohlu chindo amane drih niika ngiimika biniiñ hii niiko hokii hiila; 
JHN.17.8	niimpalukoda ngo mohlumi niika ngiimika aguñ biniiñ mi bitii, ho mohlu hiimi larii biine ho jije mi chindoku ngo niiko hokii ahdo hiila; ho mohlu henjedo no ngiimi kiiniñtii. 
JHN.17.9	 Ngo mohlupa kubidu; ngo dohadolo pa kubima hojalo hiipa humina no ngiimi bitiinii, niimpalukoda mohlu niikii; 
JHN.17.10	hikha ngiikii hii niikii ke, ho niikii hii ngiikii, ho ngiimi mohlukoho assañdiilañ da. 
JHN.17.11	 Ho siisi ngo dohadolo so daku malyike, hojalo mohlu dohadolo so dalyi ke, ho ngo niiko ahlyi kuke. Darii Aba, mohlumi niika armyañ pa atii tokulya, humina no ngiimi bitiinii, niimpalukoda mohlumi konepa lyidopa, ngiinyi ka kone paka lyichañho. 
JHN.17.12	 Ngiika mohluka agiñ hoka daho, ngo mohlumi niika armyañ pa atiito, humina no ngiimi bitiinii; ngo mohlumi dagur biito, ho kone hetrḛ lyuma hojalo lyusa boka oho kontii, piniipota mi lyipe kiine dupa. 
JHN.17.13	Hojalo siisi ngo niiko ahlyi kuke; ho siika drih atañmi ngo dohadolo so luko du, niimpalukoda mohluko ngiika hempyo mi mohlupa giitii pake nendupa. 
JHN.17.14	 Ngo mohlumi niika aguñmi bibii lyike; ho dohadolo si mohlumi kana malyike niimpalukoda mohlu dohadolo hokiima, niihtañpa ngo tiirḛ dohadolo hokiima. 
JHN.17.15	Ngo hiila kuma lyike no mohlumi dohadolo hokii labii heku hiila, hojalo no mohlumi diimmah hokii achuñ tolyape. 
JHN.17.16	Mohlu dohadolo hokii make, niihtañpa ngo tiirḛ dohadolo hokii ma. 
JHN.17.17	Dariimiito mohlumi jijeho; niika aguñ hii jije. 
JHN.17.18	Niihtañpa no ngiimi dohadolo so kiiniñtii, hii chulipa ngo mohlumi dohadolo so kiiniñ biilyi ke. 
JHN.17.19	Ho mohlu kiipa ke ngo atohmi tiilii siitiinii, niimpalukoda mohlumi tiirḛ jije ho tiiliisiike nendupa.
JHN.17.20	“Ngo siika atañpa kontii kuma lyike, hojalo hiika atañ patrḛ hutiina henje talyi nii mohluka aguñmi tala la, 
JHN.17.21	 mohlu miilañ rumi konepa lyike nendupa; niihtañpa no, Aba, ngiiko do, ho ngo niikii ho, hiichulipa mohlumi tiirḛ ngiinyi ko doke nento, niimpalukoda dohadolo mi henje kiine dupa no ngiimi kiiniñtii hiila. 
JHN.17.22	Niika ngiimika tatukatu biniiñ mi ngo mohlumi bibii lyike, niimpalukoda mohlumi konepa lyike nendupa niihtañpa ngiinyi konepa lyidu, 
JHN.17.23	Ngo mohluko ho no ngiiko, niimpalukoda mohlumi ayaloda konepa lyike nendupa, niimpalukoda dohadolo mi chinke nendupa no ngiimi kiiniñtii hiila ho mohlumi hento niihtañpa ngiimi no hendu. 
JHN.17.24	 Aba, ngo hendo mohlutrḛ, humina no ngiimi bitiinii, ngiika agiñho dado koda nohna ngo danii, ngiika tatukatu mi kapa dopa niika ngiimika biniiñmi niika heniiñ ho dohadolo mika pumarampa. 
JHN.17.25	O denki Aba, dohadolo niimi chima, hojalo ngo niimi chindu; ho siika atañ chindo no ngiimi kiiniñtii hiila. 
JHN.17.26	Ngo mohlumi niika armyañ mi chindopa miitii, ho ngo siimi chindo miipa talyi, niimpalukoda niika ngiimika heniiñ chulipa mohluko hotiirḛ doke nendupa, ho ngo mohluko ho dodupa.”
JHN.18.2	Siisi Judas, mohmika talubalobo, motrḛ chintii ganda mi; niimpalukoda hiikoho Jisu mi kiirañ mohka henjeajiñ atañ agiñho kappatii. 
JHN.18.3	 Hopa Judas sipahi tarotange yargiitii ho sabii tange nyibu burii atañ kokii ho Parisi atañ, yamu ho muru ho dankho panyi bitola intii. 
JHN.18.4	 Ho Jisu, hikha mohkoka lyisa niimi chimbii tola, lingila ho mohlumi lutii, “Humi nunu medu?” 
JHN.18.5	Mohlu mohmi lusitii, “Nazaret daka Jisu mi.” Jisu mohlumi lutii, “Ngoke hii.” Judas, mohmika talubalobo, mohluka agiñho dabo montii. 
JHN.18.6	Mo mohlumi, “Ngoke hii,” hiila lukele, mohlu kiiliñ sonkur linku lala ho kiiddi ho giiyitii. 
JHN.18.7	Hiira mo mohlumi tahiibiido, “Humi nunu medu?” Ho mohlu lutii, “Nazaret daka Jisu mi.” 
JHN.18.8	Jisu lusitii, “Ngo nunumi lukotii ngoke hii hiila; hopa, nunu matiirḛ ngiimi medu milo, siika miyu atañmi inke nento ku.” 
JHN.18.9	 Siikasi mohka aguñ luniiñmi lyipe kiine dupa lyitii, “Niika binii hokii kone mitrḛ ngo alyu make.” 
JHN.18.10	Ho Saimon Pitar, ilyo giisu lyinii, hiimi seliñ lala ho bukuñ nyibu ka miira mi patii ho mohka rubi yaroo mi papa lintii. Miira ka armyañ Malkas hiila. 
JHN.18.11	 Jisu Pitar mi lutii, “Niika ilyo mi hiika hubyu ho hiilii giito ku; ngo ngiika Aba ka turla biniiñ mi takiñma ehna?”
JHN.18.13	Kappyopa mohlu mohmi Annas ko ahgiitii; niimpalukoda mo Kaipas ka attobotii, hiika anyañ ho mo bukuñ nyibu pa dutii. 
JHN.18.14	 Hiika hii Kaipas tii Jew atañ mika tonsḛrbo, hiilaya aya yakiñdo miyu koneka shiiniiñ hii hikha miyu mi hentola.
JHN.18.16	Pitar alyeh ka ago datii. Khiibe henjeajiñ hiitiirḛ, huna bukuñ nyibu kala tiinii, agoho lintii ho nyimii miira mi luriitii alyeh hoka kalya bomi, ho Pitar mi ura ho ahgiitii. 
JHN.18.17	 Nyimii miira alyeh mika kalya biiniibo Pitar mi lutii, “Notiirḛ siika miyu ka henjeajiñ atañ hokii kone masu ha ehna?” Mo lutii, “ngo hiila ma.” 
JHN.18.18	Siisi miira atañ la sabii atañ yamu pabitii, niimpalukoda hiikaho lakhiitii, ho mohlu dala ho mohlu atohmi yamu higyu siitii; Pitar tiirḛ mohluka agiñho dabo montii, dala ho mo atohmi higyu siitii.
JHN.18.20	Jisu mohmi lusitii, “Ngo dohadolo mi tapa dopa luto; ngo kiirañ sinagog la piniiude ho tonsḛrto, nohna hikha Jew atañ ahkuñ nyadu nii; ngo lusila hang luma. 
JHN.18.21	Niimpa no ngiimi taka du? Hutiina tapa nenii hiimi ya taka hetiika, niihna ngo mohlumi lukotonii; mohlu chineke ngiika luniiñmi.” 
JHN.18.22	Mo hiila siimi lukele, sabii kone hoka danii Jisu mi mohka alah lo pita biido, lubiidola, “sitañpa no bukuñ nyibu mi luko dunii?” 
JHN.18.23	 Jisu mohmi lusitii, “Ngo matiirḛ lukha tiimilo, lukha niimi haki bito; hojalo ngo matiirḛ luda tiikoda, niimpa no ngiimi pita du?” 
JHN.18.24	 Annas ho mohmi Kaipas bukuñ nyibu ko kiiniñtii.
JHN.18.26	Bukuñ nyibu ka miira hokii kone, Pitar loka yaroo papa konii boka disho hokii kone, tahiibiido, “Ngo niimi balu ho mohka agiñho kapa masu toha ehna? 
JHN.18.27	Pitar hiira hiimi mapah siibiido; ho ohepada paro khodatii.
JHN.18.29	 Hopa Pailet ago mohluko lintii ho lutii, “Nii hiila nunu siika miyu mi halii budu?” 
JHN.18.30	Mohlu mohmi lusitii, “Siika miyu si matiirḛ diimmah miinii makoda, ngunu mohmi so ahgii bidiima.” 
JHN.18.31	Pailet mohlumi lutii, “Nunu mohmi sebii heku ho nunuka atoh dapo lo mohmi halii siito.” Jew atañ mohmi lutii, “Siikasi ngunuka mujuma mi miyu mi shiido paka miiniiñsi.” 
JHN.18.32	 Siikasi Jisu ka aguñ luniiñmi lyipe kiine dupa niihtañ shiigo na mo shiikiñ donii hiila kakiñ dupa.
JHN.18.33	Pailet hiira raddeduko lengo ho ahkur tiiku ho Jisu mi gyobiido, ho mohmi lutii, “No Jew atañka Radde ha?” 
JHN.18.34	Jisu lusitii, “No siikasi atoh pa ludu nii, malo khiibemiyu niimi ngiika piigo mika luko niiha?” 
JHN.18.35	Pailet lusitii, “Ngo Jew peha? Niika atoh gandaho nyibu burii atañ sii niimi ngiimi nembi siitii nii; no nii miibi tola?” 
JHN.18.36	 Jisu lusitii, “Ngiika radde sangii saniiñ siika dohadolo somake; ngiika raddesangii saniiñ matiirḛ siika dohadolo hotii koda, ngiika miira atañ padudo, niimpalukoda ngiimi Jew atañ ko bike nendii ma; hojalo ngiika raddesangii saniiñ siika dohadolo hokii make.” 
JHN.18.37	 Pailet mohmi lutii, “Hokoda no radde ha?” Jisu lusitii, “No ludo ngo radde hiila. Sipa ngo bukotii, ho sipa ngo siika dohadolo so ahdu, jije mi haki bidu pa hiila. Kone abi huna jije hokii nii hiika hii ngiika aguñmi tadu.” 
JHN.18.38	 Pailet mohmi lutii, “Jije hii nii?”
JHN.18.38	Siimi mo luku lala, mo hiira Jew atañ agiñho agoho lintii, ho mohlumi lukotii, “Ngo hang miigyanii mohko kapa ma. 
JHN.18.39	Hojalo nunuko muju dodu miyu kone mi nunupa apa lila Impobiiniiñ dituñ ho; nunu hendoha ngiimi nunupa Jew atañka radde mi apalindo koda hiila?” 
JHN.18.40	Mohlu hiira gyutii, “Siika miyu mima, hojalo Barabas mi!” Barabas diipyo niitii.
JHN.19.1	Ho Pailet Jisu mi selii lala ho mohmi hike nembiido. 
JHN.19.2	 Ho sipahi atañ tare hokii raddebyopa pa miila lala, ho mohka adiñ ho khelii biido, ho niiji pulye agii biido; 
JHN.19.3	mohlu mohko lohe chatii, lubiidola, “assañlyi, Jew atañka radde mi!” ho mohmi mohluka alah lo pita biido. 
JHN.19.4	 Pailet hiira agoho lintii, ho mohlumi lutii, “Kato, ngo mohmi nunupa lingii biilyi ke, niimpalukoda nunumi chinke nendupa ngo hang miigya nii mohko kapa ma.” 
JHN.19.5	Hopa Jisu agoho lintii, tare byopa la niiji pulye mi giitola. Pailet mohlumi lutii, “Kato siika miyumi!” 
JHN.19.6	Nyibu burii atañ la sabii atañ mohmi kala la, mohlu gyutii, “Ledato mohmi, ledato mohmi!” Pailet mohlumi lutii, “Nunu atohpa mohmi sebii he ho mohmi leda he, niimpalukoda ngo hang mohmi miigya nii kapa ma.” 
JHN.19.7	 Jew atañ mohmi lusitii, “Ngunu ko dapo do, ho hiika dapo kii dalyipa mo shiido pa lyido, niimpalukoda mo atohmi Pinii ka Oho pa miisuda.” 
JHN.19.8	Pailet siika aguñmi tapa lala, mo uro yapa biisotii; 
JHN.19.9	mo raddeduko lengo ho hiira ahkur biila ho Jisu mi lutii, “No nohkii pe?” Hojalo Jisu luko matii. 
JHN.19.10	Pailet hopa mohmi lutii, “No ngiimi lurii tama ha?” No chima po ngiiko niimi apadopa jalo harchichike hii do ho ledadopa jalo harchichike hii do hiila? 
JHN.19.11	 Jisu mohmi lusitii, “Niiko ngiimi miila dopa harchichike hii lyidiima niimi ayoh hokii bima tiikoda; hiiko hopa huna ngiimi niiko nembi tiinii hii uro yapa ingyamiigya dake.”
JHN.19.13	Pailet siika aguñmi tapa lala, mo Jisu mi agoho lingiitii ho duhatii ayakacho kako duko ho dutii Pavement luniiñ gandaho, ho Hebrew aguñ pa, Gabbatha hiila. 
JHN.19.14	 Siisi hiika hii Impobiiniiñ ka Miimyo biniiñ allo pa lyitii; hiika hii gunta talyañlenye pa lyitii. Mo Jew atañmi lutii, “Kato nunuka Radde mi!” 
JHN.19.15	Mohlu gyutii, “Mohmi mento, mohmi mento, mohmi ledato!” Pailet mohlumi lutii, “Nunuka Radde mi ngo leda talyiha?” Nyibu burii lusitii, “Ngunukii radde nyimake hojalo Kesar siike.” 
JHN.19.16	Ho mo mohmi mohlumi bibiido leda kiine dupa.
JHN.19.18	Hiiko mohlu mohmi ledatii, ho mo agiñho khiibe anyeta, pache konsa, ho Jisu mo anye ka liipa jaho. 
JHN.19.19	Pailet armyañ miilañ ketii ho hiimi pogyañ ho tiiliitii; hiila ketii, “Nazaret daka Jisu, Jew atañka Radde.” 
JHN.19.20	Abuje Jew atañ siika armyañ keniiñ mi rikatii, niimpalukoda nohna Jisu mi leda tiinii citi hokiila ano adho matii; ho hiikahii Hebrew pa, Latin pa ho Grik pa ketii. 
JHN.19.21	Nyibu burii atañ la Jew atañ ho Pailet mi lutii, “Hiila keyo, ‘Jew atañka Radde hiila,’ hojalo, ‘Siika miyu si lune, Ngo Jew atañka radde hiila.’” 
JHN.19.22	Pailet lusitii, “Nii ngo ketii ngo ketii kuke.”
JHN.19.23	Sipahi atañ Jisu mika leda lyiho mohlu mohka abitarii atañmi labiitii ho piilye pa dopa miitii, sipahi kone abipa; mohka abi miilañmi. Hojalo abi ho jigañ giimatii, akañ hokiila ayoh lohe pa alah loka chiniiñ; 
JHN.19.24	hopa mohlu kone anyañ mi lusutii, “Simi ngunu sarche masa, hojalo pota tuka siisa si hupana dokiñ donii.” Siikasi piniipota mi lyipe kiine dupa lyitii,
JHN.19.24	“Mohlu ngiika abitarii mi mohluka punkoho tache siibiine,
JHN.19.24	ho ngiika pulyepa mohlu pota tuka siinyado.”
JHN.19.26	 Jisu mohka annii mi kapa lala, ho henjeajiñ humina hentii nii aruñho dapa kapa lala, mo mohka annii mi lutii, “Annii akha, kato, niika oho mi!” 
JHN.19.27	Ho mo henjeajiñ mi lutii, “Kato, niika annii mi!” Ho hiika myodu hokiija henjeajiñ mohmi mohka ude ho ingii tiiku.
JHN.19.29	Hiiko ho roalha poteje paka kohe da dotii; hopa mohlu empya lo tajer ho poteje roalha niima lala ho mohka aguñ ho hiimi niima liitii. 
JHN.19.30	Jisu roalha mi larii lala, mo lutii, “Siikasi hiine kuke”; ho mohka adiñ mi nyanki lala ho mohka yajiyallo mi apabibii doku.
JHN.19.31	Hiika hii Miimyo biniiñ allo pa lyilyi nii, shiima apo mi pogyañ ho dumoalo ho dokenena mapa (niimpalukoda dumoalo hii hempḛr khiiniiñ pa lyilyi nii), Jew atañ Pailet mi lubiido mohluka alih mi dantrḛ dokoda, ho mohlu jopa biikiñ doku. 
JHN.19.32	Hopa sipahi atañ ahtii ho kapyo jaka alih mi dantrḛ biido, ho kone mitrḛ mo agiñ hoka leda lehiñ konii bomi; 
JHN.19.33	hojalo mohlu Jisu ka aruñho ahbii kiile ho mohmi shiido ku kala la, mohlu mohka alih mi dantrḛ matii. 
JHN.19.34	 Hojalo sipahi kone mohka khiike ho adañ niilii tii, ho ohepada hiikohokii ai la yasie nyi biliñtii. 
JHN.19.35	Huna hiimi kapa tiinii haki bitii, mohka pyakonii hii jije, ho mo chindo ho mo jije mi lukoda niimpalukoda nunu mitrḛ henje kiine dupa. 
JHN.19.36	Siika drih atañsi lyitii piniipota mi lyipe kiine dupa, “Mohka alloh buhe mitrḛ dantrḛ kema.” 
JHN.19.37	Ho hiira gongeta piniipota ludo, “Mohlu mohmi kala dakiñdo humina mohlu niilii talyinii.”
JHN.19.39	 Nikodemas tiirḛ, hiika ayoh hoka mo koka ahnii bo, mirr la aloe miiyo nii biiliila ahtii, tiicko lange khiiniiñ hepa. 
JHN.19.40	 Mohlu Jisu ka apo mi jobii tiiku, ho pulye bolyo lo apu tii narunempyo takitero ka agiñho, Jew atañka byuh alie lyiju ho. 
JHN.19.41	Siisi mohmika leda ko hiiko balu ngohe dotii, ho balu ho niti byuh kone dotii nohna kone mitrḛ hiiko alie matii rañ. 
JHN.19.42	Hopa Jew ka Miimyo biniiñ allo kopa, byuh hii aruñho dosu lyiniiñ, mohlu hiiko Jisu mi alietii.
JHN.20.2	Hopa mo hartii, ho Saimon Pitar ko haratii ho khiibe henjeajiñ kotrḛ, humina Jisu hentiinii, ho mohlumi lutii, “Mohlu Attoh mi byuh hokii jora biitii, ho ngunu chima mohlu mohmi noh atiitii hiila.” 
JHN.20.3	 Pitar ho henjeajiñ kone agiñho lintii, ho mohlu byuh dalyiho intii. 
JHN.20.4	Mo anye hartii, hojalo henjeajiñ kone bo Pitar mi hargo yatii ho byuh ho harpyo hatii; 
JHN.20.5	ho nyangala kakatii, mo pulye mi hiiko dopa kappatii, hojalo mo ura ho amatii. 
JHN.20.6	Ho Saimon Pitar ahtii, mohmi harbo mola, ho byuh ura ho ahtii; mo pulye mi dopa kappatii, 
JHN.20.7	ho nyupa nanii mila, niihna mohka dinta ho dotiinii, pulye doko dota mapa kartola attohpa doko dosutii. 
JHN.20.8	Ho konebo henjeajiñ, byuh hoka harpyo haniibo, hiitiirḛ ura ho ahtii, ho mo kappatii ho henjetii; 
JHN.20.9	 hojalopa siisi jalo mohlu piniipota mi chimarantii, mo shiite hela turiturku kendo loda hiila. 
JHN.20.10	Ho henjeajiñ atañ mohluka ude atañ ho inkur tiiku.
JHN.20.11	Hojalo Mary byuh ka agoho khela datii, ho mo khebii dola byuh ka ura ho nyanga la kakatii; 
JHN.20.12	 ho mo miidopopi anye mi puloo pa kappatii, Jisu ka shiima joko ho dupa, kone hii adiñ dalyiho kone hii alih dalyiho. 
JHN.20.13	 Mohlu mohmi lutii, “Annii akha, niimpa no khedu?” Mo mohlumi lutii, “Niimpalukoda mohlu ngiika Attoh mi jora biine, ho ngo chima mohlu mohmi noh atiitii hiila.” 
JHN.20.14	 hiila lubii dola, mo mokurtii ho Jisu mi dapa kappatii, hojalo mo chimatii si Jisu hiila. 
JHN.20.15	Jisu mohmi lutii, “Annii akha, niimpa no khedu? Humi no medu?” Mohmi balu miiniipa hela lala, mo mohmi lutii, “Tonsḛrbo, no matiirḛ mohmi jopa tiimilo, ngiimi lukope no mohmi noh atiitii, ho ngo mohmi jobii talyi kula.” 
JHN.20.16	Jisu mohmi lutii, “Mary.” Mo mokur biila mohmi Hibru pa lutii, “Rabboni!” (Tonsḛrbo lusa niimi). 
JHN.20.17	 Jisu mohmi lutii, Ngiimi tenneyo, niimpalukoda ngo siisilohepa Aba ko chama ranke; hojalo ngiika anubarmii ko ingela ho mohlumi lunge, ngo chalyi kuke ngiika Aba ho nunuka Aba ko, ngiika Pinii ho nunuka Pinii ko. 
JHN.20.18	 Mary Magdalen intii ho henjeajiñ atañmi lutii, “Ngo Attoh mi kapate”; ho mo mohlumi lukotii mo siika drih atañmi mohmi lukone hiila.
JHN.20.20	Mo siimi luku lala, mo mohlumi mohka alah la mohka khiike mi kakiñtii. Ho henjeajiñ atañ hempyotii mohlu Attoh mi kapa lala. 
JHN.20.21	 Jisu hiira mohlumi lutii, “Chimie nunu agiñho dokiñcho. Niihtañpa Aba ngiimi kiiniñtii, hiichulipa ngo nunumi kiiniñ biilyi ke.” 
JHN.20.22	 Ho mo siimi luku lala, mo mohlumi muhi biido, ho mohlumi lutii, “Darii Yajiyallo mi larii tolya. 
JHN.20.23	 Nunu matiirḛ mika ingyamiigya niimi hello bido koda, mohlumi hello tiikuke; nunu matiirḛ mika ingyamiigya niimi hello bima koda, mohlu giikañ kendo.”
JHN.20.25	Hopa khiibe henjeajiñ atañ mohmi lukotii, “Ngunu Attohmi kapato.” Hojalo mo mohlumi lutii, “Nii dahepa ngo mohka alah daka dachañkuti tiicko mi kapa tama, ho ngiika lahchi mi dachañkuti tiicko ho tenka tama, ho ngiika alah mi mohka khiike ho tenga tama, ngo taje tama.”
JHN.20.26	Allo lopinye daku lala, mohka henjeajiñ atañ hiira ude ho dutii, ho Tomas tiirḛ mohluka agiñho dubo montii. Alyeh hii giipiñ tola dotii, hojalo Jisu ahtii ho mohluka agiñho datii, ho lutii, “Chimie nunu agiñho dokiñcho.” 
JHN.20.27	 Ho mo Tomas mi lutii, “Niika lahchi mi so tenga to, ho ngiika alah mi kato; ho niika alah mi lyuliñ biila, ho ngiika khiike ho tenga to; henjemapa miiyo, hojalo henjeto.” 
JHN.20.28	Tomas mohmi lusitii, “Ngiika Attoh ho ngiika Pinii!” 
JHN.20.29	 Jisu mohmi lutii, “No henje dokuha niimpalukoda no ngiimi kapa tiiku? Lyanko kendo hiika atañ hutiina kapa masu hojalo henje nyadonii.”
JHN.20.31	 hojalo siika atañ siimi ka keniiñsi nunumi Jisu hii Kristo hiila henje kiine dupa, Pinii ka Oho, ho henje biidola nunumi sango kapa kiine dupa mohka armyañ pa.
JHN.21.1	Siika hiibaho hiira Jisu attoh mi kakiñ siitii henjeajiñ atañmi Tiberias ka siimie ho; ho mo attoh mi sitañpa kakiñ siitii. 
JHN.21.2	 Saimon Pitar, Tomas bupyuñ siiniiñ luniiñbo, Kana Galili daka Natanel, Zebedi ka oho atañ, ho mohka khiibe henjeajiñ anye dabo montii. 
JHN.21.3	 Saimon Pitar mohlumi lutii, “Ngo ngiiyyi kute talyike.” Mohlu mohmi lutii, “Ngunu tiirḛ niika agiñho inchi.” Mohlu intii ho huluho chatii; hojalo hiika ayoh ho mohlu hang kubii matii.
JHN.21.5	 Jisu mohlumi lutii, “Himmeatañ, nunuko hang ngiiyyi do ha?” Mohlu mohmi lusitii, “Ma.” 
JHN.21.6	Mo mohlumi lutii, “Pakhe mi hulu ka lahbi dalyiho kuloto, ho nunu kubii kendoke.” Hopa mohlu kulo tii, ho siisi mohlu hiimi setu biila matiiku, niimpalukoda ngiiyyi abuje dotii. 
JHN.21.7	 Henjeajiñ atañ hutiimina Jisu hentiinii Pitar mi lutii, “Siikasi Attoh ke!” Saimon Pitar siikasi Attoh hiila tapa lala, mo mohka pulye tarii mi giitiiku, niimpalukoda mo khepa tola datii miigo miidupa hiila, ho yasie ho beritii. 
JHN.21.8	Hojalo khiibe henjeajiñ atañ huluho ahtii, poteje ngiiyyi donii pakhe mi seliñ nyatii, niimpalukoda mohlu kiiddi hokiila ano adho damatii, hojalo dakuñdanyi lanye hepa adho ho datii.
JHN.21.9	Mohlu kiiddi ho linku lala, mohlu hiiko yamu miiri kappatii, hiiko ngiiyyi dopa, ho yatañ miilañ. 
JHN.21.10	Jisu mohlumi lutii, “Ngiiyyi iche biilii siisi ka nunuka labii nii hokii.” 
JHN.21.11	Hopa Saimon Pitar intii ho pakhe mi kiitiñ ho sechatii, poteje ngiiyyi soro adiñ, langela alyañlyango hela sohiñhe hiiko dotii; ho abuje hiiko dosutii, hojalo pakhe hii paja giimatii. 
JHN.21.12	Jisu mohlumi lutii, “Ahto ho aroapiñ diisa.” Siisi henjeajiñ atañ hokii kone tiirḛ haro matii mohmi taka dupa, “No huyape?” Mohlu chintii si Attoh hiila. 
JHN.21.13	Jisu ahtii ho yatañ mi tula la ho mohlumi hiimi bitii, ho hiichulipa ngiiyyi mitrḛ 
JHN.21.14	 Siikasi rohiñniipa Jisu kakiñ siitii henjeajiñ atañmi mohka shiite hela turiturku bii hokii.
JHN.21.16	 Ronye niipa mo mohmi lutii, “Saimon, Jon ka oho, no ngiimi hendu ha?” Mo mohmi lutii, “Ḛh, Attoh; no chindo ngo niimi hendu hiila.” Mo mohmi lutii, “Ngiika subuñ atañmi kage tolya.” 
JHN.21.17	Mo rohiñniipa mohmi lutii, “Saimon, Jon ka oho, no ngiimi hendu ha?” Pitar herutii niimpalukoda mo mohmi rohiñniipa lutii, “No ngiimi hendu ha hiila?” Ho mo mohmi lutii, “Attoh, no amanehemi chindo ke; no chindo ngo niimi hendo hiila.” Jisu mohmi lutii, “Ngiika subuñ mi diigo bitolya. 
JHN.21.18	Jijeloda, jijeloda, ngo niimi lukoso, niika yapa doho, no atoh atoh abitarii giila ho no inado inne; hojalo niika akha lyikuho, no niika alah mi lyuliñ bikiñdo, ho koneya niimi agii kendo ho no noh inama ho niimi ingii kendo.” 
JHN.21.19	 (Siikasi mo lutii niihtañ pana mo shiikiñ tiinii Pinii mi assañdiilañ dupa.) Ho hiikahiiba ho mo mohmi lutii, “Ngiika kiiliñho imboto.”
JHN.21.21	Pitar mohmi kapa lala, mo Jisu mi lutii, “Attoh, siika miyu si nii lyikiñdo?” 
JHN.21.22	 Jisu mohmi lutii, “Ngiika henko matiirḛ lyido koda mo ngiika ahlyi ku lohepa dalya dokoda, hiimi no niihpa? Ngiimi imbo monto!” 
JHN.21.23	Luniiñsi hikha adhoganda anubarmii miilañ tapa tii siika henjeajiñ shiikiñma hiila; hojalo Jisu mohmi no shiikiñma hiila lumatii, hojalo, “Ngiika henko matiirḛ lyido koda mo ngiika ahlyi ko lohepa dalya dokoda, hiimi no niihpa?”
ACT.1.2	mohmika chagii lyiku allo lohepa, mo Darii Yajiyallo loka lujubiniiñ mi kiiniñkonii atañmi bikulala humina mo kahe tiinii. 
ACT.1.3	Mohlumi mo attohmi turdopa kakiñ siitii mo shiitii hekula abuje kakiñ kengiñ naniiñlo, mohluka agiñho allo loalyañpiilye dabotii, ho Pinii ka raddeganda mi lukotii. 
ACT.1.4	 Ho mohluka agiñho dabodala mo mohlumi lutii Jerusalem hokii ingu lyayo, hojalo Aba ka hemme biniiñ mi kalya tolya, nii mina, mo lutii nii, “nunu ngiiko hokii tapa tiinii, 
ACT.1.5	Jon yasie lo baptisma bitii, hojalo allo abu loma rampa nunu Darii Yajiyallo lo baptisma biko kendoke.”
ACT.1.6	Hopa mohlu tongepa ahkuñ biila, mohlu mohmi takatii, “Attoh, no siika myodu so Isrel ka raddeganda mi penti talyiha?” 
ACT.1.7	Mo mohlumi lutii, “Siikasi nunupa chindopa lyimake myodu myolo mi nii mina Aba mohka otority lo miimyo tiinii. 
ACT.1.8	 Hojalo nunu harchichike mi larii kendoke Darii Yajiyallo ka nunukoka ahlyi ho; ho nunu ngiika haki pa dukiñdo Jerusalem ho, hikha Judia ho, ho Samaria ho, ho hikha kiiddi dotḛrso.” 
ACT.1.9	 Ho mo siimi luku lala, mohluka kala dorañpa, mohmi chagii tiiku, ho jomii mohmi hipu biitii mohluka kadopa. 
ACT.1.10	Ho mohlu yapuñ ho kala dotiirañ mo ila dorañpa, kato, miyu anye puloo pulye giitola mohluka aruñho daritii, 
ACT.1.11	ho lutii, “Galili daka miyuatañ, niimpa nunu dala yapuñ ho kala da? Siika Jisu, humina nunukokii dariiganda ho chagii nekunii, ahkur kendo si chulipa niihtañpa nunu mohmi dariiganda ho chadopa kappatii.”
ACT.1.12	Ho mohlu Jerusalem ho ahkur tiiku Olivet luniiñ putoo hokii, niihna Jerusalem aruñho dotiinii, dumoalo ka myodi boniiñ kane adho; 
ACT.1.13	 ho mohlu ahbiikula, mohlu chidii ayoho chatii, hiikoho mohlu dutii, Pitar ho Jon ho Andrew, Pilip ho Tomas, Bartolomiu ho Methu, Alpayas ka oho Jems la Zealot daka Saimon ho Jems ka oho Judas. 
ACT.1.14	Hikha siika atañ tongepa miilañru kuniiñ ho hengatii, annii akha atañ agiñho ho Jisu ka annii Mary agiñho, ho mohka anubarmii agiñho.
ACT.1.15	Hiika myodu ho Pitar mohluka apurho guritii (hoka miyu dukuñnii hii lange la nyikhañ hepa dutii), ho lutii, 
ACT.1.16	 Anubarmii atañ, piniipota mi lyipe kiine kendoke, nii mina Darii Yajiyallo bilo lutiinii David ka aguñ lo, Judas ka piigo mi huna Jisu mi latu kiine dupa lembo pagii tiinii. 
ACT.1.17	Niimpalukoda mohmi ngunuka punkoho khiitola doku, ho mohpanii mi tache tola doku siika miigoso. 
ACT.1.18	(Siisi siika miyu si aji ngohe riitii mohka diimmah miijolo; ho chuku nyarila shiitii mo liipa jaho buchetii ho hikha mohka akhii erre bute lintii. 
ACT.1.19	Ho hiimi hikha Jerusalem daka dunii atañ chintiiku, hopa aji mi mohluka aguñpa Akeldama lutii, hiika hii, Ai ka Aji.) 
ACT.1.20	Hiila ketola do Assañbiisie ka kheta ho,
ACT.1.20	Mohka duko mi jirara doke nento,
ACT.1.20	ho hiikaho kone mitrḛ sanke neyo;
ACT.1.20	ho
ACT.1.20	Mohka duko mi mih kone yami dusi kiineto .
ACT.1.21	Hopa miyu kone huna ngunu agiñho kiirañ dabo montiinii Attoh Jisu ka ahlyiho ho lilyi ho ngunu agiñho, 
ACT.1.22	lotujaho hokii Jon ka baptisma bilyi hokii khiiri biila mohmika ngunu apur hokiika chagii menda hemi, ngunu punko hokii siika miyu mi ngunu agiñho dagii kendo mohka turiturku kuniiñ mi haki binii pa. 
ACT.1.23	Ho mohlu anye mi hataho leliñtii, Josep Barsabbas luniiñ bomi, humina Justus hiila myangiñ tiinii, ho Matthias. 
ACT.1.24	Ho mohlu kutii ho lutii, “Attoh, hikha miyu ka ahha mika chiniiñ, kakiñpe siika anye sokii humina no kahe tiinii 
ACT.1.25	siika miigo siimi ka miisi niipa ho Judas ka inkur kuko kiiniñ nensi dupa, mohluka attoh gandaho inniipa.” 
ACT.1.26	Ho mohlu mo anyepa pota tuka siitii, ho Matthias pa pota tucha tii; ho mohmi alyañlenkuñhe kiiniñkonii atañ agiñho keliitii.
ACT.2.1	Penticost allo ahku kiile, mohlu hikha duko akoda dukuñ siitii. 
ACT.2.2	Ho aluñpada yapuñ hokii hempḛr allyi uro heniiñ hiilyañ aduritii, ho hiika hii hikha ude mi pote biitii nohna mohlu dutiinii. 
ACT.2.3	Ho hiiko mohluko allyo hiilyañ pa yamu tihatii, ho mohluka apurho kone abiko tichetihe hatii. 
ACT.2.4	Ho mohlu miilañru Darii Yajiyallo giinyatii ho pongelya aguñ luri nyatii, Yajiyallo mohlumi ludo paka bibii lyiniiñ.
ACT.2.5	Siisi Jerusalem ho Jew atañ, henjemiyu atañ hikha ganda abi hokii ahkuñ tola datii. 
ACT.2.6	Ho siika adu-abiñ niimi tala la abuje miyuatañ ahkuñ nyatii, ho mohlu hendḛr lamatii, niimpalukoda kone abi mohlumi mohluka aguñmi ludo pa tapatii. 
ACT.2.7	Ho mohlu hemurla aluñtii, lubiidola, “Hikha siika lunii atañsi Galili miyu masu peha? 
ACT.2.8	Ho niihtañpa siikasi hokoda ngunu tapa do, ngunu kone abi ngunuka attoh aguñmi? 
ACT.2.9	Parthians ho Medes ho Elamites ho Mesopotamia hoka dunii atañ, Judia ho Kapadosia, Pontus ho Asia, 
ACT.2.10	Phrygia ho Pampilia, Egip ho Libya ka tache Sairene dalyi hokii, ho Rom hoka ahnii atañ, Jew atañ la Grik hokiika Jew lyinii atañ, 
ACT.2.11	Kret miyuatañ la Arab miyuatañ, ngunu mohlumi ngunuka attoh aguñ ho Pinii ka kahe miigo miiniiñmi luko dopa tapa do.” 
ACT.2.12	Ho miilañru hemurtii ho hendḛr lamatii, kone anyañ mi lusudo, “Siikasi nii hiisa niimi pe?” 
ACT.2.13	Hojalo tange hii nyarpala lutii, “Mohlu niti roalha tangii tola ke.”
ACT.2.14	Hojalo Pitar, alyañ lekuñ ka agiñho dala, mohka aguñmi goropa gyutii ho mohlumi lukotii, Judia daka miyuatañ ho hikha Jerusalem hoka dunii atañ, siimi nunu chinyato, ho ngiika luniiñ atañmi tageto. 
ACT.2.15	Niimpalukoda siika miyu atañsi tangii nyamake, nunuka henii chulipa, siisi allo ka gunta takkowa hesu rañ; 
ACT.2.16	hojalo siikasi nyibuhenii Joel ka luto laka donii:
ACT.2.17	Ho kami allo ho hiila lyikiñ doke, Pinii ludo,
ACT.2.17	ngo ngiika Yajiyallo mi hikha miyu atañmi bichi,
ACT.2.17	ho nunuka oho atañ la nunuka wiinga atañ nyibu henkiñ doke,
ACT.2.17	ho nunuka yapa atañ mihu kakiñ doke,
ACT.2.17	ho nunuka amiabañ atañ emma makiñ doke;
ACT.2.18	ḛh, ho ngiika milobo miira atañ la nyimii miira atañ ko hiika allo
ACT.2.18	ho ngo ngiika Yajiyallo mi bichi; ho mohlu nyibu henkiñdo.
ACT.2.19	Ho ngo yapuñ ayoho kahotamo kakiñso
ACT.2.19	ho kiiddi ho kagiñnanii,
ACT.2.19	ai, ho yamu, ho yamu muku ka hapiñ;
ACT.2.20	danyi hii kamo rikiñdo
ACT.2.20	ho piilo hii ai pa,
ACT.2.20	Attoh ka allo ahku marañpa,
ACT.2.20	kaye ho kakiñ kendu allo.
ACT.2.21	Ho hiila lyikiñdo hu jalopa Attoh ka armyañ mi gyochi lyangur kokiñdo.
ACT.2.22	Isrel daka miyuatañ, siika aguñ simi tato: Nazaret daka Jisu, siika miyu nunu agiñ hoka dabo monii si Pinii kokii ke kahe miigo ho kahotamo ho kagiñnanii Pinii mohmi miigiñ lala nunuka punkoho miitii, nunu atoh chindo 
ACT.2.23	siika Jisu mi, Pinii bipatii mohka hemmyonii jaho ho chimbii tola, nunu ledatii ho mentii diimmah miyu atañka alah lo. 
ACT.2.24	Hojalo Pinii mohmi seritii, shiinii hokii tupya kula la, niimpalukoda mohmi latu biitola biila matii hiilo. 
ACT.2.25	Niimpalukoda David mohka piigo mi ludo,
ACT.2.25	Ngo Attoh mi kiirañ ngiika hataho kapadu,
ACT.2.25	niimpalukoda mo ngiika lahbi alah ho da ngiimi alye mayapa hiila;
ACT.2.26	hopa ngiika ahha hii hempyo ne, ho ngiika allyo si assañdo;
ACT.2.26	hiika hahoho ngiika apo si doha kendo hentiñho.
ACT.2.27	Niimpalukoda no ngiika yallo mi nelimyoko ho apa kema,
ACT.2.27	malo niika Darii Kone mi yahke nenkiñ ma.
ACT.2.28	No ngiimi sango ka lembo mi chindopa miitii;
ACT.2.28	niika dabomonii hii ngiimi poteje hempyo giikiñdo.
ACT.2.29	Anubarmii atañ, ngo nunumi jije loda luko nando aba-apa David ka piigo mi, mo shiine ku alie biineku, ho mohka byuh siilo jalo ngunu agiñho do. 
ACT.2.30	Hopa nyibuhenii pa lyilyi la, ho hiila chimbii dola Pinii ka mohmika hemme niimi, mo mohka ohoasi hokii mohka radde duko ho dusi kiine kendo, 
ACT.2.31	mo Kristo ka turiturku kuniiñ mi kapa kamyotii ho luko lumyotii, mohmi nelimyoko ho apakema, malo mohka apo hii yahkiñma. 
ACT.2.32	Siika Jisu mi Pinii seri tiiku, ho hiika hiimi hikha ngunu haki bitii. 
ACT.2.33	Hopa Pinii ka lahbi alah ho jocha kotola, ho Aba kokii hemme nii Darii Yajiyallo mi larii lala, nii mina nunu kapa do ho tapa donii mo hiimi biliñtii. 
ACT.2.34	Niimpalukoda David dariiganda ho chama tii; hojalo mo atoh loda ludo,
ACT.2.34	Attoh ludo ngiika Attoh mi, Duto ngiika lahbi alah ho,
ACT.2.35	nii dahepa ngo niika ahha-banii mi niika alih data naniiñpa miitema.
ACT.2.36	Hikha Isrel ka ude hopa chinto loda, Pinii mohmi Attoh ho Kristo pa miitii, siika Jisu humina nunu leda tiinii.
ACT.2.37	Siisi mohlu siimi tapa lala mohluka ahha buche pa miitii, ho Pitar mi lutii ho khiibe kiiniñkonii atañmi, “Anubarmii atañ, nii pe ngunu miichi nii?” 
ACT.2.38	Ho Pitar mohlumi lutii, “Henkurto, ho kone abi baptisma lato Jisu Kristo ka armyañ pa, nunuka ingyamiigyanii atañmi hello kodu pa; ho nunu Darii Yajiyallo ka ahmiñayiñ mi larii kendoke. 
ACT.2.39	Niimpalukoda hemme niisi nunupa ho nunuka wiinga atañ pake ho hikha hiika ahsa nii atañpa, kone abi humina Attoh ngunuka Pinii mohmi gyodo nii.” 
ACT.2.40	Ho mo abuje khiibe aguñ la pyakotii ho mohlumi haro lupatii, lubiidola, “Nunu atohmi siika diimmah santuñ sokii lyangur siito.” 
ACT.2.41	Hopa hutiina mohka aguñmi talii tiinii baptisma latii, ho hiika allo ho yallo jariñ hepa lyambyañ liitii. 
ACT.2.42	Ho mohlu miilañru kiiniñkonii atañka tonsḛr niimi ho dukuñsiinii siiniiñmi, yatañ petu niimi ho kuniiñ mi henga la miitii.
ACT.2.43	Ho biiso kone abika yallo ho ahtii; ho abuje kahotamo ho kagiñnanii kiiniñkonii atañ miitii. 
ACT.2.44	 Ho hikha hutiina henje nyatiinii tongepa datii ho kapane drih mi tonge pa biitii; 
ACT.2.45	ho mohlu mohluka gandanencha ho drih atañmi pyula lala miilañ rumi tache tahe tii, huna anna tiinii. 
ACT.2.46	Ho allo karmyañmi, tongepa piniiude ho ahtii ho mohluka ude ho yatañ mi petulala diitii, mohlu hempyo biidola ho kobya ahha giibii dola diigo diihiñ nyatii, 
ACT.2.47	Pinii mi assañ biidola ho hikha miyu atañmi hembiidola. Ho Attoh mohluka agiñho allo dadumi miyu lyambyañ liibitii hutiina lyangur kotii kunii.
ACT.3.1	Siisi Pitar la Jon nyi piniiude ho kuniiñ myodu ho intii, alyiñdalyi ka gunta tahiñho. 
ACT.3.2	Ho miyu kone bulyi hokii ka liichanii jolii biitii, humina allo dadu mi mohlu piniiude ka hagya Anokapyo lunii ho atiitii piniiude hoka ahnii atañ kokii myado kiine dupa. 
ACT.3.3	Pitar la Jon nyimi piniiude ho ila dopa kapa lala, mo myatii. 
ACT.3.4	Ho Pitar mohka amee mi mohmi kadi dopa kapa lala, Jon ka agiñho, ho lutii, “Ngiinyi mi kato.” 
ACT.3.5	Ho mo mo anye mi mo kaditii, hang ako bilyido hiila mo anye kokii. 
ACT.3.6	Hojalo Pitar lutii, “Ngiiko rupu la ayyiñ nyi nyima, hojalo ngiiko nii do ngo niimi bichi; Nazaret daka Jisu Kristo ka armyañ pa, into.” 
ACT.3.7	Ho mo mohmi lahbi alah lo gala lala ho mohmi seritii; ho ohepada mohka alih la liigḛr nyi tamo ritii. 
ACT.3.8	Ho gurila mo datii ho intii ho mo anye agiñho piniiude ho ahbo montii, imbiidola ho pobiidola ho Pinii mi assañtii. 
ACT.3.9	Ho hikha miyu mohmi indopa ho Pinii mi assañdopa, 
ACT.3.10	ho mohmi kala nyatii piniiude aruñ daka Hagya Kapyo hoka myado laka dunii bo hiila; ho mohlu kahotamo nyatii ho aluñ tii mohkoka lyiniiñmi.
ACT.3.11	Mohka Pitar la Jon nyimi poba la dorañpa, hikha miyuatañ mohluko haratii Solomon kii lunii lembo ho, aluñbiidola. 
ACT.3.12	Ho Pitar hiimi kapa lala mo miyu atañmi luriitii, Isrel daka miyuatañ, niimpa nunu kahotamo nyadu siimi, malo niimpa nunu ngunumi kadi nyada, ngunuka atoh harchichike lo malo darii henju loka mohmi indo pa miitiinii hiilyañ? 
ACT.3.13	Abraham ho Isak ho Jakob ka Pinii, ngunuka aba-apa ka Pinii, mohka miira Jisu mi assañdiilañ tii, humina nunu bipatiinii ho Pailet kado pa mapa tiinii, mohka mohmika apa paka miilyiho. 
ACT.3.14	Hojalo nunu Darii ho Denki kone mi mapa tiinii, ho miyu menii miya nunupa kutii, 
ACT.3.15	ho sango mika Keniiñ bomi ya mentii, humina Pinii shiiniiñ hokii turidopa miitii. Siimi ke ngunu haki bidu nii. 
ACT.3.16	Ho mohka armyañ pa, mohka armyañ mi henje biidola, siika miyu siimi tamo dopa miitii humina nunu siisi kapa biido nii ho chindonii; ho henje hii Jisu kokiila siika miyu mi hempḛr aya dopa miitii hikha nunuka kadopa.
ACT.3.17	Ho siisi, anubarmii atañ, ngo chindo nunu chima pa miitii, nunu mika sangii botrḛ. 
ACT.3.18	Hojalo niihna Pinii hikha nyibuhenii atañlo lutii nii, mohka Kristo heru henkiñdo, mo hiimi miipetii. 
ACT.3.19	Henkurto hopa, ho ahkur toku, niimpalukoda nunuka ingyamiigya niimi hello kodu kupa, jojo myodu ahkiñ doke Attoh ka dabo monii hokii. 
ACT.3.20	ho mo Kristo mi nunupa kiiniñ bikiñ doke, Jisu mi, 
ACT.3.21	mohmi dariiganda ho atiibiikiñ do hikha miipe menda hemi Pinii ka darii nyibuhenii atañ mika lugiñ nala luniiñmi kolyuñkolo hoka. 
ACT.3.22	Mose lutii, “Attoh Pinii nunupa nyibuhenii seri bikiñ doke nunuka anubarmii hokii niihtañpa mo ngiimi seritii. Nunu mohka luniiñmi tatolya niijalo mo nunumi luchi. 
ACT.3.23	Ho hiila lyikiñdo yallo kone abi siika nyibuhenii ka luniiñmi tama koda pyadu lokiñdo miyuatañ kokii. 
ACT.3.24	Ho hikha nyibuhenii atañ hutiina lutiinii, Samuel kokii khiiri biila ho huna hiika hiiba ho ahtii nii, siilo jalo gyuko dorañ. 
ACT.3.25	Nunu nyibuhenii atañka oho atañ ho hemmesiiniiñ nunuka aba atañ mika Pinii ka biniiñ, Abraham mika luniiñ, ‘Ho niika ohoasi hokii hikha kiiddiapiñ daka uru atañmi lyankiñdo.’ 
ACT.3.26	Pinii, mohka miira mi seritii, kapyopa nunuka kiiniñ bitii, nunumi lyandupa nunu kone abimi nunuka diimmah hokii henkur kiine dupa.”
ACT.4.1	Ho mo anye miyuatañ lurii la dakele, nyibu atañ ho piniiude daka kepten ho Sadusi atañ mo anye ko ahtii, 
ACT.4.2	hadiinyatii niimpalukoda mo anye miyu atañmi tonsḛrtii ho Jisu ka shiitii hela ka turiturku niimi gyukotii. 
ACT.4.3	Ho mohlu mo anye mi latutii ho mo anye mi patiihude ho atiitii ahlyi niika allo lyihepa, niimpalukoda hiika hii alyiñdalyi tiiku. 
ACT.4.4	Hojalo abuje hutiina aguñmi tapa nyatii nii taje nyatii; ho khiika ko miyuatañ jarngo hepa ahtii ku.
ACT.4.5	Allo lohe yaho mohluka sangiinii atañ ho amiabañ atañ ho pagenii atañ Jerusalem ho dakuñ nyatii, 
ACT.4.6	Annas bukuñ nyibu agiñho ho Kaipas ho Jon ho Alejandar, ho hikha hutiina bukuñ nyibu ka uru atañ datii. 
ACT.4.7	Ho mohlu mo anye mi liipa jaho dake nela la, mohlu takatii, “Nii harchichikelo ho nii armyañ lo siimi niinyi miidu?” 
ACT.4.8	Ho Pitar, Darii Yajiyallo giitola, mohlumi lutii, “Miyu atañ la amiabañ mika sangii atañ, 
ACT.4.9	ngiinyi mi matiirḛ siilo aya miigo liikuñlamu mika miiniiñmi taka domilo, nii drih lo siika miyu siimi miipya biine, 
ACT.4.10	siimi nunu hikha chinto, ho hikha Isrel ka miyuatañ, Nazaret daka Jisu Kristo ka armyañ pa, humina nunu leda biinenii, humina Pinii shiiniiñ hokii turdo miibii nenii, mo armyañ pake siika miyu si nunuka hata aya chanchañ danii. 
ACT.4.11	Siikasi nunu udepenii atañka yalañ khiipa niike, hojalo hiikahii rali ka khiiniiñ japa duku. 
ACT.4.12	Ho kone kotrḛ sangopyako hii nyima, niimpalukoda hikha dariiganda ho koneya armyañ bima miyu atañka punkoho nii lona ngunu lyangur kokiñ donii.”
ACT.4.13	Siisi mohlu Pitar la Jon nyika haro mi kala lala, ho chintii mo anye purimanii hiila, dumiñ miyu, mohlu kahotamotii; ho mohlu kalatii mo anye Jisu agiñ hoka dabo monii hiila. 
ACT.4.14	Hojalo miyu mi kala lala hiika miipya konii bomi mohluka aruñho, mohlu hang chekho la lusa nyimatii. 
ACT.4.15	Hojalo mohlu mo anye mi bulyañ hokii ingeku luku lala, mohlu kone anyañ mi taka siitii, 
ACT.4.16	lubiidola, “Nii pe ngunu miichiko siika miyu anye mi? Niimpalukoda kagiñnanii khiiniiñ loda mo anye kiilo miiniiñmi hikha Jerusalem hoka dunii atañ tapa tatii nyabiida, ho ngunu hiimi mapa lakiñma. 
ACT.4.17	Hojalo siimi miyu atañka punkoho hiira tapa kuma dopa, kiije ngunu mo anye mi luluñsa hiira siika armyañ siimi luta nala kone mitrḛ luko kuyo hiila.” 
ACT.4.18	Hopa mohlu mo anye mi gyola lala ho lubiido mo anye mi lukuyo malo Jisu ka armyañ pa tonsḛr kuyo hiila. 
ACT.4.19	Hojalo Pitar la Jon nyi mohlumi lusitii, “Siikasi miidi kokiñ dopeha Pinii ka kata ho nunuka luniiñ mika tanii si Pinii kiimi hentola, nunu henka nyato; 
ACT.4.20	niimpalukoda ngiinyi luma pa miila kema nii miina ngiinyi ka amee la kapa tiinii ho tapa tiinii.” 
ACT.4.21	Ho mohlu mo anye mi hiira luluñ lubyañ lala, mohlu mo anye mi inke nentiiku, hang pamyo kensa ko kapa mapa, miyu atañka dako hopa, niimpalukoda hikha miyuatañ Pinii mi assañ nyatii niihna lyitiinii. 
ACT.4.22	Niimpalukoda hu miyu kona siika kagiñnanii miipya niisi lyitiinii hii alyañpiilye akha tiiku.
ACT.4.23	Mo anye mi apa kuhañ hangkele mo anye mohluka ajiñ ko intiiku ho lukotii niihna nyibu burii la ho amiabañ atañ mo anye mi lutii nii. 
ACT.4.24	Ho mohlu siimi tapa lala, mohlu gonge pa gyuritii Pinii mi ho lutii, Attoh kaheja, dariiganda ho kiiddiapiñ ho siimie ho hiiko hoka amane donii mika puniibo, 
ACT.4.25	aba David ka aguñ lo, mohka miira, Darii Yajiyallo lo luma neha,
ACT.4.25	Niimpa Midomiyu atañ hadii nyada,
ACT.4.25	ho miyuatañ piigo giimanii drih atañmi henyada?
ACT.4.26	Kiiddiapiñ daka radde atañ mohlu atoh atoh gyokuñ siitii,
ACT.4.26	ho sangiinii atañ dakuñ nyatii,
ACT.4.26	Attoh mi chekho dupa ho mohka Arrḛyartiiku luniiñmi mi chekho dupa
ACT.4.27	jijeloda siika citi ho tongepa dakuñ nyatii niika darii miira Jisu mi chekho dupa, humina mo arrḛyartii nii, Herod la Pontius Pailet nyi, Midomiyu la Isrel ka miyuatañ agiñho, 
ACT.4.28	miidupa niijalo niika alah ho niika hemmyobiniiñ bardiñsoyu miigii talyi. 
ACT.4.29	Ho siisi, Attoh, mohluka luluñ nii atañmi kato, ho niika miira atañmi niika aguñmi haropa ludopa bitope, 
ACT.4.30	hojalo niika alah mi lyuliñto miipya dupa, ho kagiñnanii ho kahotamo atañmi miidopa niika darii miira Jisu ka armyañ pa. 
ACT.4.31	Ho mohlu kuja dakele, nohna mohlu tonge pa dakuñla datiinii hii apyu ritii; ho mohlu hikha Darii Yajiyallo giitii ho Pinii ka aguñmi haro biidola lukotii.
ACT.4.33	Ho hempḛr kahe harchichikelo kiiniñkonii atañ mohlu pyakoniitii Attoh Jisu ka turiturku kuniiñmi, ho hempḛr uro aroh-aya hii mohluko dotii. 
ACT.4.34	Hiikoho kone hetḛr anna nii nyimatii mohluka apurho, niimpalukoda abuje doniidanii atañ mohluka kiiddi ho ude atañmi pyutii, ho hiika pyunii tiicko mi biiliitii 
ACT.4.35	ho hiimi kiiniñkonii atañka alih ho atiitii; ho tachetahe la miitii huna anna la lyitiinii. 
ACT.4.36	Ho Josep humina myagiñla kiiniñkonii atañ Barnabas la myantii nii (hiika luniiñhii, Harolupaniika oho), Lebait hokii, Saiprus hoka dunii, 
ACT.4.37	mohka aji pyutii, ho tiicko mi biiliitii ho kiiniñkonii atañka alih ho atii bitii.
ACT.5.1	Hojalo miyu kone Ananias luniiñbo mohka mihie Sappira agiñho gandanencha pere pyutii, 
ACT.5.2	ho mohka mihie mi chindopa mo tiicko tange mi atii biitii, ho tache mi kontii biilii tii ho hiimi kiiniñkonii atañka alih ho atii bitii. 
ACT.5.3	Hojalo Pitar lutii, “Ananias, niimpa saitan mi niika ahha ho ahke nela la Darii Yajiyallo mi amuhdu ho kiiddi ka tiicko tange mi atii biidu? 
ACT.5.4	Hiimi matiirḛ pyuma tiikoda, hii niipa dokiñ siima neha? Ho hiimi putii kukoda, hii niipa dokiñ dopeha? Niihtañpa siika siimi no niika ahha ho ahke nendu? No miyu mi amuh make hojalo Pinii mike.” 
ACT.5.5	Ananias siika aguñ atañmi tapa lala, mo giipa yutii ho shiitii. Ho hempḛr biiso nyatii hikha siimi ka tapa nii atañ. 
ACT.5.6	Yapa atu kone guritii ho mohmi aputii ho mohmi jobiila ho mohmi alie tii.
ACT.5.7	Gunta tahiñhepa dala lala mohka mihie ahtii, nii lyitii hiimi chima pa. 
ACT.5.8	Ho Pitar mohmi lutii, “Lukope no kiiddi mi siimkane pasuha pyusu tonii.” Ho mo lutii, “ḛh, siimkane pasu.” 
ACT.5.9	Hojalo Pitar mohmi lutii, “Niihtañpa siikasi niinyi anyeru taliisiila Attoh ka Yajiyallo miya tenka du? Kato, niika millo mika alie nii atañ alyeh si dake, ho mohlu niimi tiirḛ jopa kendoke.” 
ACT.5.10	Ohepada mo mohka alih ho giihe datii ho shiitii. Yapa atu ahbii kiile mohlu mohmi shiido pa kapa biido, ho mohlu mohmi jobiila ho mohmi alie tii mohka millo ka aruñho. 
ACT.5.11	Ho hikha gyoliñkonii ho hikha siika drih mika tapa nii atañ hempḛr biiso nyatii.
ACT.5.12	Siisi abuje kagiñnanii ho kahotamo atañ miitii miyu atañka punkoho kiiniñkonii atañka alah lo. Ho mohlu miilañru tongepa Solomon lengo ho datii. 
ACT.5.13	Khiibe kone hetḛr mohluka agiñho ahbo dupa haro matii, hojalo miyuatañ mohlumi hempḛr khiila atiitii. 
ACT.5.14	Ho dumiñ miilañmi abujapa henjemiyu atañmi Attoh ko yalii bitii, hempḛr miyu taro milobo atañ ho annii akha atañ, 
ACT.5.15	hopa mohlu achih bomi lembo ho joliñ bitii, ho mohlumi dotananii ho pepu ho doke nela la, niimpalukoda Pitar ka ahlyi ho mohka yallo jalo iche mohlumi byokhe kiine dupa. 
ACT.5.16	Miyu atañ Jerusalem aruñare hoka taun hokii miila dakuñ nyatii, achih bomi ahgiila ho kacho yajiyallo loka jarpiñ koniiatañ mi, ho mohlu hikha miipya kotii.
ACT.5.17	Hojalo bukuñ nyibu guritii ho hikha mo agiñ hoka dubonii atañ, hiika hii, Sadusi atañ mika imbomonii atañ, ho mohlu kariñtii 
ACT.5.18	mohlu kiiniñkonii mi latutii ho mohlumi dumiñka patiihude ho atiitii. 
ACT.5.19	Hojalo ayoho Attoh ka miidopopi patiihude ka alyeh mi miiko bitii ho mohlumi agoho lingii tiiku ho lutii, 
ACT.5.20	“Inge ho piniiude ho dange ho miyu atañmi hikha siika sango ka aguñ atañmi lukohe.” 
ACT.5.21	Ho mohlu siimi tapa lala, mohlu piniiude ho ahtii alloliipaho ho tonsḛrtii.
ACT.5.21	Siisi bukuñ nyibu ahtii ho mo agiñ hoka imbonii atañ ho bulyañ mi tongepa gyokuñtii ho hikha Isrel ka sangii niipaka kahekonii atañmi, ho patiihude ho kiiniñtii mohlumi selii bike nendupa hiila. 
ACT.5.22	Hojalo sabiiatañ ahbii kiile, mohlu mohlumi patiihude ho kapa matii, ho mohlu ahkur kula ho lukotii, 
ACT.5.23	“Ngunu patiihude mi ayachancha miipiñtola dopa ho dabii bomi alyeh atañ ho dagur biidopa kappatii, hojalo hiimi ngunu miiko kiile ngunu ura ho kone mitrḛ kapama.” 
ACT.5.24	Siisi piniiude daka kepten ho nyibu burii atañ siika aguñ atañmi tapa lala, mohlu uroyaya mohlumi hendḛr lamatii, hemur nyatii nii pe lyitiinii. 
ACT.5.25	Ho miyukone ahtii ho mohlumi lukotii, “Miyu atañ humina nunu patiihude ho tumbii nenii hii piniiude si da ho miyu atañmi tonsḛr la da.” 
ACT.5.26	Ho kepten ka agiñho sabii atañ intii ho mohlumi selii biitii, hojalo payagayamapa, niimpalukoda mohlu biisotii miyuatañ yalañ kulyi do hiila.
ACT.5.27	Ho mohlu mohlumi selii lala, mohlu mohlumi bulyañ ka liipa ho dake nentii. Ho bukuñ nyibu mohlumi takatii, 
ACT.5.28	lubiidola, “Ngunu nunumi lubii lyike siika armyañ ho tonsḛr yo, hojalo nunu Jerusalem ho nunuka tonsḛr niilo tapa tatii kiine biido ho nunu siika miyu ka shiiniiñ mi ngunumi halii pa miidunii.” 
ACT.5.29	Hojalo Pitar la kiiniñkonii atañ lusitii, “Ngunu Pinii ka luniiñ miya tachi miyu hentola. 
ACT.5.30	Ngunuka aba atañka Pinii Jisu mi turidopa miitii humina nunu sannii ho leda lala membii nenii. 
ACT.5.31	Pinii mohmi lahbi alah dalyiho Sangii ho Lyangur niipa miichatii, Isrel mi henkurkiine dupa ho ingyamiigyanii atañ hokii hello kiine dupa. 
ACT.5.32	Ho ngunu siika drih atañka hakipa lyido, ho hiichuli Darii Yajiyallo tiirḛ humina Pinii bitiinii hu mohmi lunii mi tado.”
ACT.5.33	Mohlu siimi tapa lala mohlu hadii ritii ho mohlumi mempa nantii. 
ACT.5.34	Hojalo Parisi kone bulyañ hoka dunii Gamaliel hiiniiñbo, dapo ka tonsḛrbo, hikha miyuatañ loka khiikonii kone, guritii ho miyu atañmi ago iche nempa lilyato hiila lutii. 
ACT.5.35	Ho mo mohlumi lutii, Isrel daka miyuatañ, hendi nyato nii miipa miidu nunu siika miyu atañmi. 
ACT.5.36	Niimpalukoda siimi kapyo yapa Thiodas hiila kone sari, atohmi khiiniiñ kone ke hiila luko siila, ho miyuabuje, lampe pahe, mo agiñho dabone; bojalo mohmi mempa biine ho hikha hutiina mohmi imbo monii atañ hargii nyane ho hang lyikumane. 
ACT.5.37	Mohka hiibapa Galili daka Judas sari armyañ kedu myoduho ho mo kiiliñho miyu tange lyargiitii; mo tiirḛ lyutii, ho hutiina mohmi imbo montiinii hiitiirḛ yujane. 
ACT.5.38	Hopa siisi ka lugo sotrḛ ngo nunumi lukoso, siika miyuatañ siimi hang miiyo ho mohlumi kapa siito; niimpalukoda siika heniiñsi malo siika miiladoniiñ si matiirḛ miyu kokii koda, si miipe kemake; 
ACT.5.39	hojalo siikasi matiirḛ Pinii kokii koda, nunu mohlumi lumiñ lakiñ make. Nunu Pinii miya chekho dopa ke miisu biichinii!
ACT.5.40	Hopa mohlu mohka luniiñmi tatii, ho mohlu kiiniñkonii atañmi gyolii lala, mohlu mohlumi hitii ho mohlumi lubiido siika Jisu ka armyañ ho luyo hiila, ho mohlumi inke nentiiku. 
ACT.5.41	Ho mohlu bulyañ kokii intiiku, hempyo biidola mohlumi khiitii hiila niimpalukoda khiimanii armyañ pa heru hembi dopa. 
ACT.5.42	Ho allo dadu mi piniiude ho ude ho mohlu Jisu Kristo mi tonsḛr ho tonsḛr khenyo tongu matii.
ACT.6.1	Siisi hiika allo atañ ho henjeajiñ atañ taro yaya kiile, grik aguñ lunii atañ budubudu luritii Hebrew atañmi niimpalukoda mohluka hiimi atañmi allokamya diigo biko bigo dola hiila. 
ACT.6.2	Ho alyañlenye henjeajiñ atañka apur mi gyotii ho lutii, “Siikasi aya make ngunu Pinii ka aguñ mika tonsḛr niimi ka apa niisi diigo tango hodupa. 
ACT.6.3	Hopa, anubarmii atañ, nunuka punko hokii kanuhe denki miyu hokii kaheto, poteje Yajiyallo ho chila giinii hokii, hiimi ngunu siika miigo pa kahesa. 
ACT.6.4	Hojalo ngunu attohmi kuniiñ sola ho piniipota lugo soya hengasa.” 
ACT.6.5	Ho mohluka niihna lutiinii hikha miyuatañ mi hempyo lupa tii, ho mohlu Stepen mi kahetii, poteje henje ho Darii Yajiyallo giinii miyu, ho Pilip, ho Prokorus, ho Nikanor, ho Timon, ho Parmenas, ho Nikolaus, Antiok hoka Midomiyu. 
ACT.6.6	Siika atañmi kiiniñkonii atañka hataho nelii bitii, ho mohlu kubitii ho mohluka alah mi mohluko tengatii.
ACT.6.7	Ho Pinii ka aguñ uroyaya tapatii; ho Jerusalem ho henjeajiñ khiikako hempḛr uropa taroyaya tii, ho hempḛr abuje nyibu atañ luniiñ taliitii henje mi.
ACT.6.8	Ho Stepen, poteje aroh-aya ho harchichike giitii, abuje kahotamo ho kagiñnanii atañmi miitii miyu atañka punkoho. 
ACT.6.9	Ho tonge hutiina sinagog hoka dubonii dasḛrmiyu hiila gyoko nii atañ, ho Sairenian atañ, ho Alejandar daka dunii atañ, ho Asia daka Silisia hokii, guritii ho Stepen mi cheritii. 
ACT.6.10	Hojalo mohlu chemi lamatii mohka chila ho Yajiyallo agiñ hoka mohka luniiñmi. 
ACT.6.11	Ho mohlu chimpa mapa miyu atañmi luto lutii, hiika lutii, “Ngunu tapato mohmi Mose la Pinii nyimi aya mapa ludo pa.” 
ACT.6.12	Ho mohlu miyu atañmi ho amiabañ atañmi ho pagenii atañmi luhu luhatii, ho mohlu mohko ahtii ho mohmi latutii ho mohmi bulyañ ka hataho selii biitii, 
ACT.6.13	ho amuh hakibinii pa atiitii hii lutii, “siika miyu si siika darii lengo la dapo nyimi chekhola lula lungu ma lodake; 
ACT.6.14	niimpalukoda ngunu tapato mohka lunii mi siika Nazaret daka Jisu siika lengo siimi pyadu lokiñ do hiila, ho Mose ka ngunu mika muju lujju biniiñ mi miigu kendo hiila.” 
ACT.6.15	Ho mohmi kaditii, hikha bulyañ hoka dunii atañ kappatii mohka nyimo hii miidopopi ka nyimo hiilyañtii.
ACT.7.1	Ho bukuñ nyibu lutii, Siikasi hiila? 
ACT.7.2	Ho Stepen lutii:
ACT.7.2	anubarmii ho aba atañ, ngiika luniiñmi tato. Pinii hudakhada ngunuka aba Abraham ko ahtii, mohka Mesopotamia hoka daho, Haran hoka duma rampa, 
ACT.7.3	ho mohmi lutii, Niika gandaho niika uru atañmi apa tela hokii inge gandaho nohna niimi ngo kakiñ talyi nii. 
ACT.7.4	Ho mo iritii Chaldean ganda hokii, ho Haran ho dutii. Ho mohka aba shiiku lala, Pinii mohmi hiiko hokii nempa lintii siika ganda so nohna nunu siisi dunii; 
ACT.7.5	hojalo mo mohmi hang gandanencha hokii bimatii, alih dahe tiirḛ, hojalo hemmetii siimi niipa bichi ke ho niika ohoasi niika hiiba hoka ahsabomi, mohkii oho nyima siitrḛ. 
ACT.7.6	Ho Pinii hiila lutii, mohka ohoasi hii nyibo pa lyila mihka gandaho dukiñdo, mohlu miira lyila dukiñdo ho nyang lampe mohlu khiima pama miiko kendo. 
ACT.7.7	Hojalo ngo ayakacho kachi ganda mi humina mohlu miiho talyi nii, Pinii lutii, ho hiika hiiba ho mohlu linku la ho siika lengo so ngiimi herii kendo. 
ACT.7.8	Ho mo mohmi mitupipa niika hemmesiiniiñ mi bibiido. Ho Abraham Isak ka aba pa lyitii, ho allo lopinye niiho mohmi mitupipatii; ho Isak Jakob ka aba pa lyitii, ho Jakob alyañlenye aba-apa ka aba pa lyitii.
ACT.7.9	Ho miloboatoh atañ, Josep mi kariñtii, Egip ho pyutii; hojalo Pinii mo agiñho dabo montii, 
ACT.7.10	ho mohmi hikha mohka ahiare hokii papyabitii, ho mohmi Paraoh Egip ka radde, ka kata ho kaji dopa ho chila mi bitii, huna mohmi Egip ka govonor ma miitii ho hikha mohka ude mi kabii niipa. 
ACT.7.11	Ho hiiko hikha Egip ho Kanan ho diime ahtii, ho hempḛr pamyotakho, ho ngunuka aba atañ diigo kapa matii. 
ACT.7.12	Hojalo Jakob Egip ho emmo do hiila tapa lala, mo ngunuka aba atañmi kapyopa kiiniñtii. 
ACT.7.13	Ho ronye niipaka ahlyi ho Josep attohmi chindopa miisu tiiku mohka anuabañ atañmi, ho Josep ka uru atañmi Paraoh chintiiku. 
ACT.7.14	Ho Josep kiiniñ lala ho mohka aba Jakob ho hikha mohka henii-myanii atañmi mohko gyolii biido, kanukhange la lyangohe miyu atañmi; 
ACT.7.15	ho Jakob Egip ho totii. Ho mo shiitii, mo atoh tiirḛ ho ngunuka aba atañ tiirḛ 
ACT.7.16	ho mohlu Shechem ho joku liibii tiiku ho byuh atiitii Abraham ka rupu laka Hamor ka oho atañ kokiika Shechem hoka riiniiñho.
ACT.7.17	Hojalo hemme binii myodu tunii lyikunii, nii mina Pinii Abraham mi bitiinii, miyuatañ taro ritii ho Egip ho bupya busatii 
ACT.7.18	Egip koneya radde Josep mika kachiñ manii ka sari menda hemi. 
ACT.7.19	Mo ngunuka miyu atañmi kana mapa miitii ho ngunuka aba atañmi chechepa mohluka wiinga ajañ atañmi lukope lutii, mohlu mempa dupa. 
ACT.7.20	Siika myodu so Mose mi biitii, ho Pinii ka hataho kapyotii. Ho mohmi mohka aba ka ude ho piilo bariñhe asotii; 
ACT.7.21	ho mohmika chimpa lyikuho, Paraoh ka nyimii wiinga mohmi mohka attoh wiinga hiilyañpa asotii. 
ACT.7.22	Ho Mose mi hikha Egip daka chila mi lukotii, ho mo tamochikhotii mohka luniiñ ho miiniiñ atañ ho.
ACT.7.23	Mo nyang alyañpiilye kukele, mohka ahha ho mohka anubarmii Isrel ka oho atañ ko, soha dokoda hiila hentii. 
ACT.7.24	Ho hiikohokii kone mi miigya dopa kapa lala, mo hensḛrkadu miyu mi miipyatii ho mohmi miilitii membiidola Egip dakii bomi. 
ACT.7.25	Mo hiila hentii mohka anubarmii atañ hela dudo Pinii mohlumi tiipya kendo ngiika alah lo hiila, hojalo mohlu chimatii. 
ACT.7.26	Ho allo lohe yaho mo mohluka gasu ko ahtii ho mohlumi lyartii, lubiidola, Miyu atañ, nunu anubarmii siike, niimpa nunu kone anyañ gasu nyado? 
ACT.7.27	Hojalo hu miyu na aya mapa ariapii mi miitiinii mohmi nempa lintii, lubiidola, Hu niimi ngunumi sangiinii ho ayakacho kaniipa miitii? 
ACT.7.28	No ngiimi tiirḛ mempa hendoha biilyo ka Egip miyu mika mencha ho? 
ACT.7.29	Siika luniiñmi tapa lala Mose hagii tiiku, ho mompakoniiñ pa lyila Midian ka gandaho datii, nohna mo oho anye ka aba pa lyitiinii.
ACT.7.30	Siisi nyang alyañpiilye nyanja kukele, miidopopi kone mohko ahtii Sinai Putoo daka jabyo ho, tareapya ho yamu miilyo chuli. 
ACT.7.31	Mose siimi kapa dala la mo hemurtii; ho mo kadḛr dupa aruñ ahde kiile, Attoh ka luniiñ mohka ahtii, 
ACT.7.32	Ngo niika aba atañka Pinii ke, Abraham ka Pinii ho Isak ho Jakob ka. Ho Mose alyetii ho kadu pa haro matii. 
ACT.7.33	Ho Attoh mohmi lutii, Niika alih hokii luku mi khepato, niimpalukoda niika dako lengo si darii lengo ke. 
ACT.7.34	Ngo ngiika miyuatañ mika miihimiire niimi kapa doke Egip hoka dunii atañmi ho mohluka kheniiñ mi tapa doke, ho ngo mohlumi papya dupa todu. Ho siisi ahto, ngo niimi Egip ho kiiniñso.
ACT.7.35	Siika Mose humina mohlu luniiñ tama tiinii, lubiidola, Hu niimi sangiiniipa ho ayakacho kaniipa miitii? Pinii anyerupa sangiinii ho papyaniipa kiiniñtii miidopopi ka alah lo tareapya ho mohko ahla. 
ACT.7.36	Mo mohlumi lingii tiiku, Egip ho kahotamo ho kagiñnanii miibii dola ho Lanchañ Siimie ho, ho jabyo ho nyang alyañpiilye anyañ. 
ACT.7.37	Siika sike Mose huna Isrel miyu atañmi lutiinii, Pinii nunupa nyibuhenii nunuka anubarmii hokii sucha bikiñdo niihtañpa ngiimi suchatii. 
ACT.7.38	Siika sike hii huna jabyo daka miyu apurho danenii miidopopi ka agiñho mohmi Sinai Putoo ho lune, ho ngunuka aba atañ agiñho; ho mo turnii aguñ tapatii ngunumi bidupa. 
ACT.7.39	Ngunuka aba atañ mohmi talii matii, hojalo mohmi nempa lala, ho mohluka ahha Egip dalyi hoya henga tii, 
ACT.7.40	Aron mi lubiidola, Ngunupa pinii atañmi putope ngunu mika impyo giiniipa; siika Mose pakoda ngunu mika Egip ganda hoka lingii bosi, ngunu chima mo nii lyido hiila. 
ACT.7.41	Ho hiika allo ho mohlu subuñ atu dore putii, ho puchiniimi membitii ho mohluka alah loka miiniiñmi hempyo biinya tii. 
ACT.7.42	Hojalo Pinii mokurtii ho mohlumi yapuñ daka takḛr mi herii dopa bitii, nyibuhenii kheta hoka keniiñ chulipa:
ACT.7.42	Nunu ngiimi achu-amyo pakhii niimi la ho membi niisi miya bidu nii,
ACT.7.42	nyang alyañpiilye jabyo ho, Isrel daka miyuatañ?
ACT.7.43	Ho nunu Moloch ka tabyo mi pyatii,
ACT.7.43	ho Rephan uyi ka takḛrmi,
ACT.7.43	nunuka herii talyi hiila ka miichi nii;
ACT.7.43	ho ngo nunumi Babilon ka agoho nempa talyi.
ACT.7.44	Ngunuka aba atañ kii haki bina nanii tabyo jabyo ho dotii, Mose mika lurii bo lohepa mohmi siimi pento hiila lune, mohka kapanii chulipa. 
ACT.7.45	Ngunuka aba atañ hiimi Josua ka agiñho biilii mohluka gandasiiko mika pyadula miilyiho Pinii ka mohlumi ka nempa lyiho ngunuka aba atañ hataho. Hopa hiika hii David ka allo lohepa dotii. 
ACT.7.46	huna Pinii ka kata ho kaji kotiinii ho kutii Jakob ka Pinii ka dugii nanko pa meto hiila. 
ACT.7.47	Hojalo hiika hii Solomon tii huna ude mi mohpa peniiñ. 
ACT.7.48	Hojalo Hempḛr Kayeja alah loka ude peniiñ ho duma ke; nyibuhenii ka luchañ ho,
ACT.7.49	Dariiganda hii ngiika duta nangko,
ACT.7.49	ho kiiddiapiñ hii ngiika alih dagiñ nangko.
ACT.7.49	Niitañ ude nunu ngiipa pempa, Attoh lutii, malo niihtañ ka dumo ko ngiika dumo sako?
ACT.7.50	Hikha siika drih atañsi ngiika alah loka puniiñ masuha?
ACT.7.51	“Nunu henje manii miyuatañ, mitupipakomanii ahha ho yaroo atañ, nunu kiirañ Darii Yajiyallo mi mompa siida. Nunuka aba atañ miichañ ho, nunu tiirḛ. 
ACT.7.52	Nii nyibuhenii atañmi nunuka aba atañ miihimiire mane? Ho mohlu mempa biine huna lupyo la luko nenii Denki Kone ka ahsa niimi, humina nunu siisi talubalo tiinii ho mentiinii, 
ACT.7.53	nunu huna dapo mi larii tiinii miidopopi ka biniiñmi ho hiimi atiima.”
ACT.7.54	Siisi mohlu siika drih atañmi tapa lala mohlu hadii ritii, ho mohlu mohluka aih mi mohlumi hadiila nyensutii. 
ACT.7.55	Hojalo mo, Darii Yajiyallo poteje giitola, yapuñhaho ho kachatii ho Pinii ka hudakhada mi kappatii, ho Jisu Pinii ka lahbi alah ho datii; 
ACT.7.56	ho mo lutii, “Kato, ngo dariiganda mi miiko dopa kapa do, ho miyu ka Oho Pinii ka lahbi alah ho dapa.” 
ACT.7.57	Hojalo mohlu hempḛr uropa gyutii ho mohluka yaroo mi tage mapa ho bulu hiido tongepa mohko haratii. 
ACT.7.58	Ho mohlu mohmi citi ka agoho jopa limbiido ho mohmi yalañ kubiido; ho haki atañ mohka abitarii atañmi yapa atu koneka alih ho atiitii Sol hiiniiñboko. 
ACT.7.59	Ho mohluka Stepen mi yalañ kula dopa, mo kutii, “Attoh Jisu, ngiika yajiyallo mi larii to.” 
ACT.7.60	Ho mo liibañ khangatii ho hempḛr uropa gyutii, “Attoh, siika mohluka ingyamiigya mi mohlumi halii lyayo.” Ho mo hiila siimi lula la, mo shiihi tiiku.
ACT.8.1	Ho hiika allo ho hempḛr uro miihimiire miiri nyatii Jerusalem daka gyoliñkonii atañmi; ho mohlu hikha harpya harsa haja giitii Judia ho Samaria gandaho, kiiniñkonii atañmi apalala. 
ACT.8.2	Henjenii miyuatañ Stepen mi alie tiiku, ho mohpa hempḛr heru nyatii. 
ACT.8.3	Hojalo Sol gyoliñkonii atañmi pyadu lopa miitii, ho ude pinge abi ahla, mo nyimii milobomi seliñ lala ho mohlumi patiihude ho tuntii.
ACT.8.4	Siisi hutiina harpya harsa giitiinii ayapuyu mi tonsḛr tala intii. 
ACT.8.5	Pilip Samaria citi ho totii, ho mohlumi Kristo piigo mi gyukotii. 
ACT.8.6	Ho miyutaropa miilañru tongepa tage nyatii niihna Pilip lutiinii, mohlu mohka luniiñmi tala lala ho kagiñnanii mohka miiniiñmi kappatii. 
ACT.8.7	Niimpalukoda kacho yajiyallo abuje miyu kokii lintii ku hutiina jarpiñ kobii tiinii, hempḛr uropa gyubii dola; abuje hutiina liikuñlamu tiinii ho liicha tiinii hempyo nyatiiku. 
ACT.8.8	Hopa hiiko hempḛr hempyo nyatii citi ho.
ACT.8.9	Hojalo hiiko miyu kone Saimon hiila datii mo kapyo ho ashu miila citi ho datii ho Samaria ganda mi hemur dopa miitii, lubiidola mo attoh tiirḛ kahe kone ke hiila. 
ACT.8.10	Mohlu hikha mohmi tage nyatii, atu hokiila khiiri biila kaheja lohepa, lubiidola, “Siika miyu ko hiika Pinii ka harchichike giidonii mina Kahe hiila ludu nii.” 
ACT.8.11	Ho mohlu mohmi tage nyatii, niimpalukoda hempḛr myodu abuje mo mohlumi hemur dopa miitii mohka ashu miiniiñlo. 
ACT.8.12	Hojalo mohlu Pilip ka tonsḛr niimi tajetii ayapuyu Pinii ka raddeganda piigo ho Jisu Kristo ka armyañ mi, mohlu baptisma latii, nyimii milobo pada. 
ACT.8.13	Saimon mo tiirḛya henjetii, ho baptisma laku lala mo Pilip ka agiñ dabo montii ku. Ho kagiñnanii ho hempḛr kahe miimalyanii miiniiñmi kala la, mo hemurtii.
ACT.8.14	Siisi kiiniñkonii atañ Jerusalem ho Samaria Pinii ka aguñmi talii do hiila tapa lala, mohlu Pitar la Jon nyimi mohluko kiiniñtii, 
ACT.8.15	mo anye totii ho mohlupa kubitii mohlumi Darii Yajiyallo mi larii kiine dupa; 
ACT.8.16	niimpalukoda siisi lohe pa mohluko kone kotrḛ ahma tiirañ, hojalo mohlu baptisma kontii lato la dotii Attoh Jisu ka armyañ pa. 
ACT.8.17	Ho mohlu mohluka alah atañmi mohluko tencha tii ho mohlu Darii Yajiyallo mi lariitii. 
ACT.8.18	Siisi Saimon Yajiyallo biniiñ mi kapa lala kiiniñkonii atañka alah tencha niilo, mo mohlumi tiicko biso lubiido, 
ACT.8.19	lubiidola, “Ngiimi tiirḛ siika harchichike mi bipe, niimpalukoda hukohona ngo ngiika alah mi tenga talyi nii hiimi Darii Yajiyallo larii dopa.” 
ACT.8.20	Hojalo Pitar mohmi lutii, “Niikatiicko mi niika agiñho lyuke nento, niimpalukoda no hendo no Pinii ka ahmiñayiñ mi tiicko lo lala todo hiila! 
ACT.8.21	Niiko hang giita momake malo lyimake siika miigo so, niimpalukoda niika ahha hii Pinii kata ko denki make. 
ACT.8.22	Henkur to hopa siika niika diimmah hokii, ho kuto Attohmi, miila kendo milo, niika ahha daka heniiñmi niimi hello dokupa. 
ACT.8.23	Niimpalukoda ngo kapado no poteje kariñ giido ho ingyamiigyaniilo rabii kotola biido.” 
ACT.8.24	Ho Saimon lusitii, “Ngiipa kutope Attoh mi, niihna no lutiinii hiimi ngiiko hang ahma dopa.”
ACT.8.25	Siisi mohlu pyakotiiku ho Attoh ka aguñmi luku lala, mohlu Jerusalem ho chakur tiiku, ayapuyu mi abuje Samaritan atañka lemba ho tonsḛr biidola.
ACT.8.26	Hojalo Attoh ka miidopopi Pilip mi lutii, “Gurito ho inge ahadalyi lembo ho Jerusalem hokiila Gaza toko dalyiho.” Siikasi siikhiisuru lembo ke. 
ACT.8.27	Ho mo guritii ho intii. Ho kato, Itopia kone, eunuch, Kandace hoka miigiilugiibo, Itopia ka nyimiiradde, mohka hikha alḛrdrih mika kabibo, Jerusalem ho ahtii heriidupa 
ACT.8.28	ho ahkurkula dotii; goragari ho mo dutii, mo nyibuhenii Aijaya mi purila dotii. 
ACT.8.29	Ho Yajiyallo Pilip mi lutii, “Change ho siika goragari ho chabo monge.” 
ACT.8.30	Hopa Pilip mohmi harbo montii, ho nyibuhenii Aijaya mi purila dopa tapatii, ho takatii, “Niika puriniimi no chindu ha?” 
ACT.8.31	Ho mo lutii, “Niitañpa ngo chinchi, nii dahepa kone ngiimi luko tama?” Ho mo Pilip mi gyochatii ho mo agiñho dubotii. 
ACT.8.32	Siisi piniipota hokii nii mina mo ritiinii hiikahii sike:
ACT.8.32	“Subuñ mi mendu pa ingiitii
ACT.8.32	malo subuñatupa hiika amoo pinii rubido,
ACT.8.32	hopa mo mohka aguñmi gonko ma.
ACT.8.33	mohmika ensupiira miipa koho mohmi ayakacho kaku matii.
ACT.8.33	Hu mohka halugiira mi luko lakiñdo?
ACT.8.33	Niimpalukoda mohka sango mi kiiddiapiñ hokii ingii tiiku.”
ACT.8.34	Ho eunuch Pilip mi lutii, “Humi na, kutote ludonii, siika nyibuhenii si, mo atoh mipeha malo mi khiibe miya peha ludonii?” 
ACT.8.35	Ho Pilip mohka aguñmi gonkotii, ho siika piniipota ka kapyo jaho hokii mo Jisu ka aya puyu mi lukotii. 
ACT.8.36	Ho mo anye lembo ila dokele mo anye yasie aruñho ahtii, ho eunuch lutii, “Kato, si yasie! Nii ngiika baptisma lasa niimi lutiñ lakiñ kendo?”
ACT.8.38	Ho mo goragari mi domo tote hiila lubiido, ho anyeru tola yasie ho ahtii, Pilip la eunuch nyi, ho mo mohmi baptisma bibiido. 
ACT.8.39	Ho mohlu yasie hokii chaku kiile, Attoh ka Yajiyallo Pilip mi gatubiitii ku; ho eunuch hiikahiiba ho mohmi kapa kumatii, ho mohka lembo ho intiiku hempyo biidola. 
ACT.8.40	Hojalo Pilip mi Ajotas ho kapa biido, ho impobiila dola mo tonsḛrtii ayapuyu mi hikha taun ho mohka Kaesarea hoka ahchi menda hemi.
ACT.9.2	ho mohmi siitipota kutii Damaskas daka sinagog pa, niimpalukoda lembo ho humijalo kapa talyi, milobojalo malo nyimii jalo, mo mohlumi Jerusalem ho selii biidupa. 
ACT.9.3	Siisi mo myodi ilyila mo Damaskas aruñho ahchi tiiku, ho aluñpada hutoh yapuñ hokii mohka ayoh ho byohitii. 
ACT.9.4	Ho mo kiiddi ho giihitii ho aguñ gonge tapatii mohmi ludopa, “Sol, Sol, niimopa ngiimi miihimiire du?” 
ACT.9.5	Ho mo lutii, “Hu no, Attoh?” Ho mo lutii, Ngo Jisu, humina no miihimiire donii; 
ACT.9.6	hojalo gurito ho citi ho ahnge, ho niimi luko kendoke no nii miikiñdo hiila 
ACT.9.7	Miyu atañ hutiina mo agiñho imbo montii nii hang lusa giimapa datiiku, aguñ luniiñmi tapa siila la hojalo kone mitrḛ kapa ma. 
ACT.9.8	Sol kiiddi hokii guri tiiku; ho mo amee pyoko kiile, mo hang kapa matii; hopa mohlu mohmi alah sebiila ho mohmi Damaskas ho selii biitii. 
ACT.9.9	Ho allo lohiñhepa mo kapa mapa dutii, ho hang diima tama tii.
ACT.9.10	Siisi henjeajiñ kone Damaskas ho dutii Ananias hiila armyañ. Attoh mohmi lutii emmakoho, “Ananias.” Ho mo lutii, “Sike ngo danii, Attoh.” 
ACT.9.11	Ho Attoh mohmi lutii, “Gurito ho inge Parda luniiñ lembo ho, ho Judas ka ude ho taka he Tarsus hokii miyu kone Sol hiila armyañ saha; niimpalukoda kato, mo kula dokiñ doke, 
ACT.9.12	ho mo kappatii miyu kone Ananias hiila armyañ ahla ho mohka alah mi mohko tencha kendo niimpalukoda mohmi hiila kapa kiine dukupa.” 
ACT.9.13	Hojalo Ananias lusitii, “Attoh, ngo abuje miyu kokii siika miyu ka piigo mi tapato, niimkane diimmah mo miitii niika henjenii miyu atañmi Jerusalem ho; 
ACT.9.14	ho so mo otority biitola nyibu burii kokii miilañ rumi radu pa hiila huna niika armyañ mi ludonii.” 
ACT.9.15	Hojalo Attoh mohmi lutii, “Inge, niimpalukoda mo ngiika kahenii miinananii ke ngiika armyañ mi Midomiyu ho radde atañka hataho ho Isrel ka oho atañ ko luko kendoke; 
ACT.9.16	niimpalukoda ngo mohmi kakiñtii niimkane mo ngiika armyañ pa heru hembi kendo.” 
ACT.9.17	Hopa Ananias intii ho ude ho ahtii. Ho mohka alah mi mohko tenga biidola mo lutii, “Abañ Sol, Attoh Jisu niimika lembo hoka ahriibo, nii lembo hopa no ahtii, ngiimi kiiniñtii hiira niimi kapa kiine dukupa ho Darii Yajiyallo mi giike nendupa.” 
ACT.9.18	Ho ohepada ngoya kone ngiiyyi pakhu hiilyañ mohka amee hokii liipa hitii ho mo hiira kapa tiiku. Ho mo guritiiku ho baptisma latii ku, 
ACT.9.19	ho apiñ diitii ho tamoritii ku.
ACT.9.19	Hempḛr allo abuje mo Damaskas ho henjeajiñ atañ agiñho dabo montii. 
ACT.9.20	Ho sinagog ho nyibyaloda mo Jisu mi gyukotii, lubiidola, “Mo Pinii ka Oho ke.” 
ACT.9.21	Ho hikha hutiina mohmi tapa tiinii hemur nyatii, ho lutii, “Siika miyu simasa Jerusalem hoka payagayabo huna siika armyañ mi luko nyanenii? Ho mo siika piigo pa so ahdo, mohlumi sebiila nyibu burii ko selii biidupa.” 
ACT.9.22	Hojalo Sol uro yaya haro ritii, ho Damaskas daka Jew dunii atañmi Jisu jijeloda Kristo lodake hiila luko lukhañ patii. 
ACT.9.23	Allo abuje loku lala, Jew atañ mohmi mendupa miimyotii, 
ACT.9.24	hojalo mohluka miimyo niimi Sol chimpatii. Mohlu hagya ho allo ayoh dadumi kalyala datii, mohmi mendupa; 
ACT.9.25	hojalo mohka henjeajiñ atañ mohmi ayoh ho ingiila, mohmi naruñ pache ho jopa botii, yagiiho mohmi jolo lala.
ACT.9.26	Ho mo Jerusalem ahbiila mo henjeajiñ atañka agiñho ahbopa miika tii; ho hikha mohlu mohmi biisotii, niimpalukoda mohlu taje matii mo henjeajiñ hiila. 
ACT.9.27	Hojalo Barnabas mohmi sela lala, ho mohmi kiiniñkonii atañ ko ahgii bitii, ho mohlumi lukotii niihtañpa mo Attoh mi lembo ho kapa biine hiila, huna mohmi lurii biinenii, ho niihtañpa Damaskas ho mo haro loda tonsḛrtii Jisu armyañ pa. 
ACT.9.28	Hopa mo ahtii ho lintii mohluka agiñho Jerusalem ho, 
ACT.9.29	haroloda tonsḛrla Attoh ka armyañ pa. Ho mo luriitii ho Helenists atañ agiñho miilañ cheriine; hojalo mohlu mohmi mendupa miine. 
ACT.9.30	Ho hiimi anubarmii atañ chila la, mohlu mohmi Kaesarea ho togii, ho mohmi Tarsus ho kiiniñ biine.
ACT.9.31	Hopa gyoliñkonii hikha Judia ho Galili ho Samaria ho chimie dotii ho tonge pa sanchatii; ho Attoh mi biiso biidola intii ho Darii Yajiyallo ka hembyuñ kopa hiiko hii abu yaya tii.
ACT.9.32	Siisi Pitar siikaso inkele ho hiiko hikha mohluka agiñho, mo Laida hoka piniimiyu dunii atañ ko miilañ ahtii. 
ACT.9.33	Hiiko mo miyu kone Aeneas hiila kapa biido, mo nyampinye liikuñlamu la giitananii ho giila dotii. 
ACT.9.34	Ho Pitar mohmi lutii, “Aeneas, Jisu Kristo niimi miipya biineke; gurito ho niika dotananii mi Karbii toku.” Ho ohepada mo guri datii. 
ACT.9.35	Ho hikha Laida la Sharon daka dunii atañ mohmi kappatii, ho mohlu Attoh mi henje nyatii.
ACT.9.36	Siisi Joppa ho henjemiyu kone dutii Tabitha hiila armyañ, hiika hii Dorcas lusa niimi. Mo hempḛr denki ho hela bilakela nii. 
ACT.9.37	Hiika allo ho mo achihtii ho shiitii; ho mohlu mohmi harku lala, mohlu mohmi chidii ayoh ho atiitii. 
ACT.9.38	Laida Joppa ka aruñho dosu lyiniiñ, henjeajiñ atañ, tapatii Pitar ho da hiila, mohko miyu anye mi kiiniñtii mohmi lyarbii hiila, “Malokalohe ngunuko ahto diirii miikañ tamapa.” 
ACT.9.39	Hopa Pitar guritii ho mohluka agiñho imbo montii. Ho mo ahbii kiile, mohlu mohmi chidii ayoh ho chagii tii. Hikha hiimie atañ mohka aruñ dala khela dotii, ho abitarii ho pulye atañmi Dorcas ka mohluka agiñho mo dula ka miiniiñmi kakiñ biido. 
ACT.9.40	Hojalo Pitar miilañ rumi ago nempa lila la ho liibañ khanga la ho kutii; ho shiima dalyiho mobo biila mo lutii, “Tabitha, gurito.” Ho mo amee pyokotii, ho mo Pitar mi kapa lala mo dutii. 
ACT.9.41	Ho mohka alah mi mohmi lyurii lala ho mohmi seritii. Ho piniimiyu atañmi ho hiimie atañmi mohmi turdopa nembi tiiku. 
ACT.9.42	Ho hiimi hikha Joppa ho chinyatii, ho abuje Attoh mi henjenyatii. 
ACT.9.43	Ho mo Joppa ho abuje allo dutii Saimon ko, alyo pyunii.
ACT.10.2	henje nii miyu huna Pinii mi biiso donii hikha mohka uru atañ, hapumibya biidola miyu atañmi hembyuñ tii, ho kiirañ Pinii mi kutii. 
ACT.10.3	Alyiñdalyi ka gunta tahiñniiho mo hempḛr kadḛr pa mihu kappatii Pinii ka miidopopi ahla ho mohmi lubiido, “Kornelius.” 
ACT.10.4	Ho mo mohmi kadi biido biiso biidola, ho lutii, “Siikasi nii, Attoh?” Ho mo mohmi lutii, “Niika kuniiñ ho niika biliñkeliñ nii Pinii ko lohepa hempa hegiñ naniipa chachi doke. 
ACT.10.5	Ho siisi Joppa ho miyu atañmi kiiniñto, ho Saimon Pitar luniiñ bomi ahgii; 
ACT.10.6	mo Saimon agiñ hoke dunii, alyopyunii, siimie aruñhoka ude doniibo.” 
ACT.10.7	Miidopopi mohmika luriibo inke kiile, mo mohka miira anye mi gyolii tii ho henjenii sipahi kone mohmika kalyala danii apur hokii, 
ACT.10.8	ho hikha drih mi mohlumi luko lala, mo mohlumi Joppa ho kiiniñ biido.
ACT.10.9	Allo lohe yaho, mohlu mohluka myodi ila dokele ho citi aruñho ahchi kiile, Pitar ude ka ayoh ho chatii kudu pa hiila, allo liipa ka gunta talyañlenye ho. 
ACT.10.10	Ho mo hayatii ho ngoya ako diinala hentii, hojalo mohluka miimyo laka doho, mo mihu katii 
ACT.10.11	ho mo yapuñ mi ngeko dopa kapa biido, ho drihkone todopa kapa biido, kakoho hempḛr pulye beropa, nyetañ taperulo kiiddi ho jolo tii. 
ACT.10.12	Hiiko kapane achu-amyo atañ dotii ho tabutiyyo atañ ho yapuñ hoka gonii piita atañ. 
ACT.10.13	Ho hiiko aguñ gonge tapatii, “Gurito, Pitar, mela la diito.” 
ACT.10.14	Hojalo Pitar lutii, “Ma, Attoh; niimpalukoda ngo ronge hetrḛ diikama miibḛrniimi malo kachomi.” 
ACT.10.15	Ho hiira ronye niipa mo aguñ tapatii, “Nii mi Pinii darii miitii, hiimi no miibḛrnii hiila luyo.” 
ACT.10.16	Siika lyiniiñ si rohiñhe lyitii, ho drih mi ohepada yapuñ ho chagii datii ku.
ACT.10.17	Siisi Pitar ahha ura ho hendḛr lamatii mohka mihu kapa niisi niihiisa niimipe hiila, kato, Kornelius ka kiiniñ nii miyu, Saimon ka ude mi tajo biila, hagya ho datii 
ACT.10.18	ho gyola lala takatii Saimon Pitar luniiñbo so ha dunii hiila. 
ACT.10.19	Ho Pitar ka mihu kanii mi hela dorañpa, Yajiyallo mohmi lutii, “Kato, miyu midiñ hinge niimi mela doke. 
ACT.10.20	Gurito ho tonge, ho mohluka agiñho imbo monge henkohempe tama pa; niimpalukoda ngoke mohlumi kiiniñ tiinii.” 
ACT.10.21	Ho Pitar tobo montii miyuatañ agiñho ho lutii, Ngo ha humina nunu medunii; nii pape nunuka ahniiñsi? 
ACT.10.22	Ho mohlu lutii, Kornelius, sipahi sabii, denki ho Pinii mika biisonii miyu, huna hikha Jew ganda loka khiikonii, darii miidopopi lo luko kotola niipa kiiniñtii mohka ude ho ahgii hiila, ho niika lusaniimi tadupa 
ACT.10.23	hopa mohlu mohmi nyibopa gyotii.
ACT.10.23	Allo lohe yaho mo mohluka agiñho imbo montii, ho Joppa hoka anubarmii tonge mo agiñho imbo montii. 
ACT.10.24	Ho allo lohe yaho mohlu Kaesarea ho ahtii. Kornelius mohlu ahkiñ do hiila hembii tola ho mohka henii-myanii ho ajiñ arañ atañmi gyotii. 
ACT.10.25	Pitar ahkele, Kornelius mohmi kariitii ho mohka liidi ho giihila ho mohmi heriitii. 
ACT.10.26	Hojalo Pitar mohmi seri biido, lubiidola, “Guritoku; ngotiirḛ miyu kone siike.” 
ACT.10.27	Ho mo mohmi luriila dopa, mo ura ho ahtii ho abuje miyu dakuñ dopa kappatii; 
ACT.10.28	ho mo mohlumi lutii, “Nunu miilañru chindo siikasi niimpa ayamapa lyido Jew kone khiibe ganda miyu mika kariiniisi; hojalo Pinii ngiimi kakiñtii ngiimi kone mitrḛ miibḛrnii malo kacho luyo hiila. 
ACT.10.29	Hopa ngiimika gyolyiho, ngo ma lumapa ahdu. Ngo taka du niimpa ngiimi nunu gyodu.”
ACT.10.30	Ho Kornelius lutii, “Allo lope daku lala, siika myodu jaho, ngo ngiika gunta talyañlenye hoka kuniiñ mi kula dokele ngiika udeho; ho kato, miyu kone puloo pulye giitola ngiika agiñho dari, 
ACT.10.31	lubiidola, ‘Kornelius, niika kuniiñ mi tapa tiike ho niika binii keniiñ mi Pinii hataho hempa doke. 
ACT.10.32	Joppa ho Kiiniñto takabiidola gyoke nento Saimon mi humina Pitar ludunii; mo Saimon ka ude hoke dunii, alyopyunii, siimie aruñho.’ 
ACT.10.33	Hopa ngo nyibya loda niimi gyobii hiila kiiniñto, ho no hela la so ahdo. Siisi hopa ngunu miilañru Pinii ka kata ho du, tadupa hikha Attohka niimika luniiñmi.”
ACT.10.34	Ho Pitar mohka aguñmi gonko rila luritii ho lutii: “Jijeloda ngo helatii Pinii ko khiingu khiire nyima ke, 
ACT.10.35	hojalo ganda ponge abi hujalo mohmi biiso talyi ho miidi komi miichi hiimi larii doke. 
ACT.10.36	Nunu chindo aguñmi nii mina Isrel ho kiiniñ tiinii, chimie ka ayapuyu mi Jisu Kristo kiila (mo miilañruka Attoh), 
ACT.10.37	aguñ nii mina hikha Judia ho gyuko biinenii, Galili hokii gyuri biila Jon ka baptisma lanii mika tonsḛr bii hokii: 
ACT.10.38	niihtañpa Pinii Nazaret daka Jisu mi arrḛyartiiku Darii Yajiyallo agiñho ho harchichikelo; niihtañpa mo aya miigo miijola ho miipya la miilañrumi hutiina hensḛrkadu la igii ko dotiinii, niimpalukoda Pinii mo agiñho dabo montii. 
ACT.10.39	Ho ngunu haki pa lyido hikha anyeru ganda Jew atañ kala ho Jerusalem hoka miiniiñmi. mohlu mohmi shiidopa miibiine sannii ho leda lala; 
ACT.10.40	hojalo Pinii mohmi allo lohiñ niiho seri tiiku ho mohmi kakiñ siidopa miitii; 
ACT.10.41	hikha miyuatañ mima hojalo ngunumi humina Pinii kahe tiinii hakipa, huna diibo tambo tiinii mo agiñho mohka shiiniiñ hokiika turiturku lyikuho. 
ACT.10.42	Ho mo ngunumi miyu atañmi tonsḛr tote hiila lune, ho pyako tote hiila mo Pinii ka kaheniike turnii ho shiinii mika ayakacho kaniipa. 
ACT.10.43	Mohmi hikha nyibuhenii atañ tiirḛ haki bine hujalopa mohmi henje talyi ingyamiigyanii hokiika hellokoku niimi kapa kendo mohka armyañ pa.”
ACT.10.44	Pitar ka siimi lula dorañpa, Darii Yajiyallo miilañruko huhitii hutiina aguñmi tala dotiinii. 
ACT.10.45	Ho henjemiyu atañ hutiina Pitar agiñho ahbo montiinii hemur nyatii, niimpalukoda Darii Yajiyallo ka ahmiñayiñ mi Midomiyu atañ mitrḛ bitii. 
ACT.10.46	Niimpalukoda mohlu mohlumi mika aguñmi ludopa tapatii ho Pinii mi assañdopa. Ho Pitar lutii, 
ACT.10.47	“mi kone jalo lutiñ lakiñ dopeha yasie loka baptisma lasa nii hokii siika miyu atañmi hutiina Darii Yajiyallo larii nyabii nenii ngunu giichañ ho?” 
ACT.10.48	Ho mo mohlumi Jisu Kristo ka armyañ pa baptisma lato lutii. Ho mohlu mohmi lonye lohiñhe dutorañ lubiido.
ACT.11.1	Siisi kiiniñkonii atañ la Judia hoka dunii anubarmii atañ tapatii Midomiyu atañ tiirḛ Pinii ka aguñmi larii nyado hiila. 
ACT.11.2	Hopa Pitar Jerusalem ho chakele, mitupipakoniiñ atañ mohmi nyapa nyatii, 
ACT.11.3	lubiidola, “Niimpa no mitupipakomanii miyuatañ agiñho intii he ho mohluka agiñho diibote?” 
ACT.11.4	 Hojalo Pitar luritii ho mohlumi lutiñ biila lukotii: 
ACT.11.5	Ngo Joppa citi ho kula dukele; ho hendḛr lamapa ngo mihu kapato, ngoya kone huhi doniiñ hiilyañpa, hempḛr pulye bero chuli, yapuñ hokii nyetañ tapelo; ho hiikahii ngiiko huhi. 
ACT.11.6	Hiimi kaniiñla kadi kiile ngo kapa biilyi mikele achu-amyo atañ ho achu-amyo mentolaka doniiñ ho tabutiyyo ho yapuñ daka piita atañmi. 
ACT.11.7	Ho ngo aguñ gonge tapato ngiimi ludopa, Gurito, Pitar; mento ho diito. 
ACT.11.8	Hojalo ngo luto, Ma, Attoh; niimpalukoda hang miibḛrnii malo kacho mi ngiika aguñ ho diilii giima. 
ACT.11.9	Hojalo ronye niipa yapuñ hokii aguñ lutiila luko, Niimi Pinii darii miitii no miibḛrnii hiila luyo loda. 
ACT.11.10	Siikasi rohiñhe lyine, ho hikha rumi yapuñ ho joku chabii neku. 
ACT.11.11	Hiika myodu jaho miyu midiñhinge ude ho ahhii nohna ngunu dutonii, Kaesarea hokii ngiimi gyoha la. 
ACT.11.12	Ho Yajiyallo ngiimi mohluka agiñho imbo monge hiila luhii. Hang khiingukhiire mapa. Siika midiñkhe anubarmii atañ ngiika agiñho imbo mong, ho ngunu miyu ka ude ho ahhii. 
ACT.11.13	Ho mo ngunumi lukone niihtañpa miidopopi mohka ude ho dala ho lune, “Joppa ho kiiniñ lala ho Saimon Pitar luniiñ bomi ahgii; 
ACT.11.14	mo nunumi puyu luko kendoke nii lona nunumi lyangur kendonii, niimila ho hikha niika uru atañmi. 
ACT.11.15	Ngo luri kiile, Darii Yajiyallo mohluko huha ne niihtañpa ngunu ko lotu ho huha. 
ACT.11.16	 Ho ngo Attoh ka aguñmi hempa rito, niihtañpa mo lune, ‘Jon yasie la baptisma bido, hojalo nunu Darii Yajiyallo lo baptisma biko kendoke.’ 
ACT.11.17	Pinii matiirḛ ngunu mika ahmiñayiñ biniiñ mi mohlumi bila dokoda niihtañpa ngunumi bihii ngunuka Attoh Jisu Kristo mika henje lyiho, hu ngo Pinii mika lutiñnii?” 
ACT.11.18	Mohlu siimi tapa lala miilañru adu nyama tii. Ho mohlu Pinii mi assañtii, lubiidola, “Hokoda Pinii Midomiyu atañ miilañmi sango paka henkur kunii mi bittii ku.”
ACT.11.20	Hojalo hiiko tonge datii, miyuatañ Saiprus ho Sairene hokii, hutiina Antiok ho ahtiinii Grik atañ mitrḛ lukotii, Jisu Kristo mi tonsḛr khenyotii. 
ACT.11.21	Ho Attoh ka alah hii mohluka agiñho dobotii, ho hempḛr taropa henjenii atañ Attoh ko ahtii. 
ACT.11.22	Siika puyu mi Jerusalem daka gyoliñkonii atañka yaroo ho tapa tii, ho mohlu Barnabas mi Antiok ho kiiniñtii. 
ACT.11.23	Mo ahbiila ho Pinii ka aroh mi kappatii, mo hempyotii; ho mo harolupatii hikha miilañrumi lotiipa dutolya Attoh pa rantipa miigolugopa; 
ACT.11.24	niimpalukoda mo denki miyuke, poteje Darii Yajiyallo ho giinii. Ho hempḛr miyu taro Attoh ko ahbyañtii. 
ACT.11.25	Ho Barnabas Tarsus ho intii Sol mi kapa dupa; 
ACT.11.26	ho mo mohmi kapa lala, mo mohmi Antiok ho ahgiitii. Hikha hiika anyañmi mo anye gyoliñkonii atañmi kapa la lyitii, ho hempḛr miyu taro mi tonsḛr la lyitii; ho Antiok ho henjeajiñ atañmi lutu japa Kristan hiila gyotii.
ACT.11.27	Siisi siika myodu so nyibuhenii atañ Jerusalem hokii Antiok ho totii. 
ACT.11.28	Ho hiiko hokii kone Agabas hiila armyañ guritii ho Yajiyallo lo luko lumyo kotii hikha dohadolo ho hempḛr kahe diime ahkiñdo hiila; ho siikasi Klaudius ka myodu ho lyitii. 
ACT.11.29	Ho henjeajiñ atañ miichiloda hiila hentii, kone abi niimkane mohlu miila kendo, Judia daka dunii anubarmii atañmi bilii talyi hiila; 
ACT.11.30	ho mohlu hiila miitii, hiimi Barnabas la Sol nyika alah ho amiabañ atañpa biliitii.
ACT.12.1	Hiika myodu ho Herod radde hempḛr uro payagaya la miitii gyoliñkonii agiñ hoka dabo nii atañmi. 
ACT.12.2	Mo Jon ka anu Jems mi mentii ilyo la; 
ACT.12.3	ho mo siika miiniiñ Jew atañmi hempyo miipa do kala lala, mo Pitar mitrḛ latu dupa intii. Siikasi Ipomiiyo manii Yatañ dituñ allo myodu ho. 
ACT.12.4	Ho mo mohmi latu lala, mo mohmi patiihude ho tuntii, ho mohmi tompe dagur biinii sipahi nembitii mohmi dagur biiniipa, hiila hela Impobiiniiñ dituñ soku lala mohmi miyuatañ ko lingii talyi hiila. 
ACT.12.5	Hopa Pitar mi patiihude ho atiitii; hojalo uropa kuniiñ mi kubila mohpa Pinii kokii miitii gyoliñkonii atañ.
ACT.12.6	Hiika ayoh jaho Herod ka mohmika ago hoka lingii dupa miido jaho, Pitar dagur biinii anye ka punko imila dokele, dachañ ranyi sonye lo rako tola, ho sipahi alyeh ho patiihude mi dagur biitii; 
ACT.12.7	ho kato, Attoh ka miidopopi ahtii, ho patiihude ho hutoh byohatii; ho mo Pitar mi aruñho hinne lala ho mohmi ahutii, lubiidola, “nyibya pa gurito.” Ho dachañ ranyi hii mohka alah hokii hupa lyutii. 
ACT.12.8	Ho miidopopi mohmi lutii, “Abitarii giito ho niika nyotananii mi giito.” Ho mo hiila miitii. Ho mo mohmi lutii, “Niika pulye mi payu giila ho ngiimi imbo monto.” 
ACT.12.9	Ho mo agoho lintii ho mohmi imbomontii; mo hang chimatii niihna miidopopi miitiinii hii jije hiila, hojalo mo hentii mihu kappatii hiila. 
ACT.12.10	Mohlu kapyo la anyenii dagur bomi impo kula la, mohlu dachañ hagya ho lichi tiiku citi hoka lingii ko. Hiika hii mohlupa atoh atoh pa miiko bitii, ho mohlu hopa lintii ho lembo byahe pa impo biitii; ho ohepada miidopopi mohlumi apatela intiiku. 
ACT.12.11	Ho Pitar mo atohpa ahla. Ho lutii, “Siisi ngo hendḛr doku Attoh mohka miidopopi mi kiiniñtii ngiimi tupya dupa, Herod ka alah hokii ho hikha Jew miyu atañka hemmyo nii hokii.”
ACT.12.12	Mo siimi hendḛr lala, mo Mary ka ude ho intii, Jon ka annii ko humina Mak hiila myantiinii, nohna abuje tongepa dakuñ dala ho kunya tiinii. 
ACT.12.13	Ho hagya daka alyeh mi padiñ kiile, nyimii miira Roda hiiniiñbo lintii lukodupa. 
ACT.12.14	Pitar ka aguñmi tala la, hempyo la mo hagya mi miiko matii hojalo hakur habiila ho lukotii Pitar hagya si da hiila. 
ACT.12.15	Mohlu mohmi lutii, “No rundu pa.” Hojalo mo luti lukañtii hiila ke du. Mohlu lutii, “Siikasi mohka miidopopi ke!” 
ACT.12.16	Hojalo Pitar padiñ pakañtii; ho mohlu miiko kiile, mohlu mohmi kapa lala ho hemur nyatii. 
ACT.12.17	Hojalo mohlumi mohka alahlo miikiñ biidola aduyo lutii, mo mohlumi lukotii niihtañpa Attoh mohmi patiihude hokii lingii tiiku. Ho mo lutii, “Siika siimi Jems mi ho anubarmii atañmi lukoto.” Ho mo intiiku ho pongelya gandaho intii.
ACT.12.18	Siisi allo kukele, hiiko hempḛr hemur nyatii sipahi atañ niihna Pitar ko lyitiinii. 
ACT.12.19	Ho Herod mohmi mekele ho mohmi mepa matii, mo dagur biinii atañmi taka tara lala ho mohlumi shiido pa miito hiila lubiido. Ho mo Judia hokii Kaesarea ho totii, ho hiiko dutii.
ACT.12.20	Siisi Herod Tayer la Sidon nyika miyu atañmi hadiitii; ho mohlu tonge pa mohko ahtii, ho Blastus mi lyarpyotii, radde kiimi ka kalya binii, mohlu chimie bipe hiila kutii, niimpalukoda mohluka ganda hii radde ka ganda mi hentiñ tii diigopa. 
ACT.12.21	Khiibi tola ka donii allo ho Herod mohka radde guju mi giitii, mohka radde duko ho dutii, ho mohlumi lutii. 
ACT.12.22	Ho miyuatañ gyutii, “Aguñ si pinii kii, ho miyu kiima!” 
ACT.12.23	Ohepada Attoh ka miidopopi mohmi hitii, niimpalukoda mo Pinii mi assañdiilañ bimatii; ho mo tiho atañlo diikotii ho shiitii.
ACT.12.24	Hojalo Pinii ka aguñ hii sanchatii ho impyainsatii.
ACT.12.25	Ho Barnabas la Sol nyi Jerusalem hokii ahkur tiiku mo anye ka miigomi miija tekula, mo anye ka agiñho Jon mi ahta giitii humi na Mak hiila myantii nii.
ACT.13.1	Siisi Antiok gyoliñkonii ho hiiko nyibuhenii atañ la tonsḛrbo atañ dutii, Barnabas, Simeon humina Niger gyotiinii, Sairene daka Lucius, Manaen Herod ka hakhupiilyeako ka lengo hoka dunii ako, ho Sol. 
ACT.13.2	Mohlu Attoh mi heriila lo nyola dukele, Darii Yajiyallo lutii, “Barnabas la Sol nyimi pongepa atiito miigopa niihpana ngo mo anye mi gyotii nii.” 
ACT.13.3	Nyola ho kuku lala mohlu mohluka alah mi mohluko tengatii ho mohlumi kiiniñtii.
ACT.13.4	Hopa, Darii Yajiyallo lo kiiniñ kotola, mo anye Seleusia ho totii; ho hiiko hokii mo anye Saiprus ho khobotii. 
ACT.13.5	Mo anye Salamis ho ahchi biila, mo anye Pinii ka aguñmi gyukotii Jew atañka sinagog ho. Ho mo anye agiñho Jon datii mo anye mi hembyuñ dupa. 
ACT.13.6	Mohlu hikha siilokiiddi ho intii Papos ka aruñare lohepa, mohlu ashu miiniiñ kone ko ahtii, Jew hoka amuh nyibuhenii, Bar-Jisu hiila armyañ. 
ACT.13.7	Mo govonor ka agiñho dabotii, Sergius Paulus, chiniiñ miyu kone, Barnabas la Sol nyimi gyotii ho Pinii ka aguñmi tadu pa miitii. 
ACT.13.8	Hojalo ashu miinii Elimas (hiikahii mohka armyañ mika lusaniimi) mohlumi pitrḛ siila datii, govonor mi henjenii hokii henkur kiine dupa hiila. 
ACT.13.9	Hojalo Sol, humina Pol hiila hiitiirḛ gyotiinii, Darii Yajiyallo giitola, mohmi kaniila kaditii 
ACT.13.10	ho lutii, “No igii ka oho, no hikha lotiiniiñ niimika ahha banii, poteje gollumisu ho diimmah giitola, no miitiñ masuha pakupalya parda mi miibii dola Pinii ka lembo mi? 
ACT.13.11	Ho siisi, kato, Attoh ka alah niiko ahkiñ doke, ho no micha kendo ho ichuche myodu hepa no danyi mi kapa lakiñ make.” Ohepada hapiñ la kamo nyi mohko suhi datii ho mo miyu atañmi metii mohmi alah sebiila ingii niipa. 
ACT.13.12	Ho govonor henjetii, niihna lyitiinii hiimi kapa lala, niimpalukoda mo hemurtii Attoh kiimi ka tonsḛr niimi.
ACT.13.13	Siisi Pol la mohka ajiñ atañ Papos hokii khobo tiiku, ho Pampilia ka Perga ho ahtii. Ho Jon mo anye mi apa tela Jerusalem ho ahkur tiiku; 
ACT.13.14	hojalo mo anye inkatii Perga hokii ho Pisidia daka Antiok ho ahtii. Ho dumoalo ho mo anye sinagog ho intii ho dutii. 
ACT.13.15	Dapo la nyibuhenii mi riku lala, sinagog daka sangiibo mo anye mi gyotii, lubiidola, “Anuanye si, niinyi ko hang haro lupa sanii miyu atañpa matiirḛ dokoda, hiimi luto.” 
ACT.13.16	Hopa Pol guritii, ho mohka alah mi nyabii dola lutii:
ACT.13.16	Isrel daka miyuatañ, ho nunu Pinii mika biisonii atañ, tageto. 
ACT.13.17	Siika Isrel miyu atañka Pinii ngunuka aba atañmi kahetii ho miyu atañmi ano kahe dopa miitii mohluka Egip kiiddi hoka dulyi ho, ho alah yucha mapa mohlumi hokii agoho lingii tiiku. 
ACT.13.18	Ho alyañpiilye anyañ hepa mo mohluka agiñho zabyo ho hembo montii. 
ACT.13.19	Ho mo ganda pongkanu hemi Kanan ganda hokii pyadu loku lala, mo mohluka kiiddi mi mohluka alah ho bitii ku gandanencha chulipa, anya lampe la alyañ lyango hepa. 
ACT.13.20	Ho hiika hiiba ho mo mohlumi ayakacho kagiinii bitii Samuel nyibuhenii ka amiñ dayemi. 
ACT.13.21	Ho mohlu radde kutii; ho Pinii mohlumi Kish ka oho Sol mi bitii, Benjamin halu ka miyu kone, nyang alyañ piilye pa. 
ACT.13.22	Ho mo mohmi lapa lala, mo David mohluka radde pa miitii; humina mo pyakola ho lutiinii, Ngo kappatii Jesse ka oho David ko, miyu ngiika henko jaho miinii, huna hikha ngiika henko jaho miikiñ donii. 
ACT.13.23	Siika miyu ka oho asi hokii Pinii Isrel pa Lyangur ahgiitii, Jisu mi, mohka hemme niitii. 
ACT.13.24	 Mohka ahma rampa Jon tonsḛr khenyotii henkur niika baptisma lanii mi Isrel daka miyu atañmi. 
ACT.13.25	 Ho Jon mohka miigomi miija lala, mo lutii, Niihiila ngiimi nunu hendo? Ngo mo make. Ma, hojalo ngiika kiiliñ ho kone ahkiñ doke, huka nyota nanii mitrḛlya ngo tapya niipa lyima.
ACT.13.26	Anubarmii atañ, Abraham ka uru atañka oho atañ, ho nunu agiñ hoka dabonii Pinii mika biisonii atañ, ngunupa kiiniñ bitii siika sangopyako ka puyu mi. 
ACT.13.27	Hutiina Jerusalem ho dunii ho mohluka sangii atañpa, niimpalukoda mohlu mohmi kala matii malo nyibuhenii ka luniiñmi tala matii, nii mina dumoalo karmyañmi ritii nii, hiimi miipetii mohmi halii biidola. 
ACT.13.28	Mohlu mohmi hang shiido pa halii sanii giimasii, hojalo mohlu Pailet mi mohmi mento hiila kubiido. 
ACT.13.29	Ho mohlu hikha mo piigo mika ketola doniimi miipe lala, mohlu mohmi sannii hokii akañ ho jolo tii, ho mohmi byuh ho atiitii. 
ACT.13.30	Hojalo Pinii mohmi shiinii hokii turdo miitii; 
ACT.13.31	ho allo abuje mo hiika atañka agiñho ahtii hutiina mo agiñho Galili hokii Jerusalem lohe chabo tiinii, hiika atañ siisi mohka haki pa lyibida miyu atañpa. 
ACT.13.32	Ho ngunu ayapuyu nunupa balii giidu niihna Pinii hii aba atañmi hemme bitii nii, 
ACT.13.33	siika siimi mo miipe bitii ngunupa mohka oho atañpa Jisu mi turdo pa miila lala; anyenii assañbiisie keto laka donii hiilyañ,
ACT.13.33	No ngiika Oho,
ACT.13.33	siilo kii ngo niika aba.
ACT.13.34	Ho jije lusu dokoda mo mohmi shiinii hokii turdo pa miitii, lyakur kiine kumatii, mo hiila lutii,
ACT.13.34	Ngo niimi darii ho jije David ka lyarniiñ mi bichi.
ACT.13.35	Hopa hiira mo koneya assañbiisie ho ludo,
ACT.13.35	No niika Darii Kone mi lyake nenkiñ ma.
ACT.13.36	David pakoda, mo Pinii ka bulyañ atañmi miiho kula la mohka atoh santuñ ho, mipu tiiku, ho mohka aba atañ agiñho alie tiiku, ho lyartii ku; 
ACT.13.37	Hojalo humina Pinii turidopa miitiinii lyanii mi kapa matii. 
ACT.13.38	Siimi hopa nunu chinto, anubarmii atañ, siika miyu kiilo ke ingyamiigyanii hokii ka hello kunii mi nunumi gyuko donii, 
ACT.13.39	ho mo kiilo kone abi huna henje nyadonii kapane drih hokii tupya konyada nii mina nunu Mose ka dapo lo tupya kola matiinii. 
ACT.13.40	Hendinyato, hopa, hiilamakoda nunukoke ahkiñ donii niihna nyibuhenii atañmi lutii nii:
ACT.13.41	Kato, nunu chekhonii atañ, ho kahotamo nii, ho lyunii;
ACT.13.41	niimpalukoda ngo nunuka myodu ho miigo miida,
ACT.13.41	miigo nunu henje kemake, kone matiirḛ nunumi lukoda.
ACT.13.42	Mohlu ago linku kiile, miyuatañ lyarbiido siika drih atañ siimi rongelya dumoalo ho luko dokoda hiila. 
ACT.13.43	Ho sinagog daka dukuñ hii duja kukele, abuje Jew atañ la Judaism hoka lyiguh monii henjenii atañ Pol la Barnabas nyimi imbo montii, hiika atañ mo anye mi lutii ho lyarbiido Pinii ka aroh-aya mi miikañ ari miito hiila.
ACT.13.44	Dumoalo kone yaho hikha citi hii daja sama dakuñ nyatii Pinii ka aguñmi tadu pa hiila. 
ACT.13.45	Hojalo Jew atañ miyu taro mi kapa lala, mohlu kariñ nyatii, ho Pol ka luniiñmi chekho la miitii, ho mohmi cheriitii. 
ACT.13.46	Ho Pol la Barnabas nyi harola lutii, lubiidola, Siikasi kapyopa Pinii ka aguñmi nunumi luko lupyo dopa lyido. Niimpalukoda nunu siimi khiipa nyado, ho atohmi santḛrlamanii sango mi larii niipa lyima lusuda, tageto, ngunu Midomiyu atañ ko inchi ke ah. 
ACT.13.47	Niimpalukoda Attoh ngunumi miito ludo, lubiidola,
ACT.13.47	Ngo nunumi Midomiyu atañka hutoh pa atii biilyi ke,
ACT.13.47	niimpalukoda nunu sangopyako mi hikha kiiddiapiñ so ahgii dupa.
ACT.13.48	Ho Midomiyu atañ siimi tapa lala, mohlu hempyotii ho Pinii ka aguñmi assañtii; ho hempḛr abuje kahekola lyitii henjeniiatañ mi santḛrlamanii sango mi. 
ACT.13.49	Ho Attoh ka aguñ hii hikha gandasiiko ho tapatatii patii. 
ACT.13.50	Hojalo Jew atañ niibur niigatii tatukatu henjenii annii akha atañmi ho citi daka khiikonii miyu atañmi, ho lubuluga tii Pol la Barnabas mi miihimiire tote hiila, ho mo anye mi gandachie hokii nempa lintii. 
ACT.13.51	Hojalo mohlu mohluka alih daka dimḛr mi pipa siitii mohlumi chekhola, ho Ikonium ho intii. 
ACT.13.52	Ho henjeajiñ atañ hempyo nyatii ho Darii Yajiyallo agiñho.
ACT.14.1	Siisi Ikonium ho mohlu tongepa Jew atañka sinagog ho ahtii, ho lutii hopa abuje miyu taropa henje nyatii, Jew atañ la Grik atañ tonyeru hokii 
ACT.14.2	Hojalo henjemanii Jew atañ Midomiyu atañmi luru biido ho mohluka ahha ho iimmyo niibiido anubarmii atañmi chekho dopa. 
ACT.14.3	Hopa mohlu dakañtii myodu abuje, haropa Attohpa lubiidola, mohlu haki pa lyila miitii aroh-aya ka aguñpa, mohluka alah lo kagiñnanii ho kahotamo miigo miike nembii dola. 
ACT.14.4	Hojalo citi daka miyuatañ tache ritii; tonge Jew atañ agiñho datii, ho tonge kiiniñkonii atañ agiñho. 
ACT.14.5	Midomiyu atañ la Jew atañ, mohluka sangiinii agiñho miidupa miikele, mohlumi miipyu dupa ho mohlumi yalañ kupa, 
ACT.14.6	mohlu hiimi chimpa lala ho Laistra la Derbe ho hargiitii, Licaonia daka citi atañ ho, ho aruñare daka ganda atañ ho; 
ACT.14.7	ho hiiko mohlu ayapuyu mi tonsḛr khenyotii.
ACT.14.8	Siisi Laistra ho miyu kone dutii, huna mohka alih mi miitaluta lama tiinii; mo bubii jaho hokii liichatii, huna ronge hetrḛ ila matiinii. 
ACT.14.9	Mo Pol ka luniiñmi tala dutii; ho Pol, mohmi kaniila kadi biido ho mohko miipya lado pa henje giido hiila kapa lala, 
ACT.14.10	lutii goropa, “Gurito denki niika alih lo.” Ho mo tusḛr lala ho intii. 
ACT.14.11	Ho miyuatañ Pol ka miiniiñmi kapa lala, mohlu aguñlo mohlu gyutii, Likonium ho lubiidola, “Ngunu ko pinii atañ todoke miyu atañka kapu pa!” 
ACT.14.12	Barnabas mohlu Zeus, ho Pol, mi gyotii niimpalukoda mo bukuñ lugii niipa datii, mohlu Harmes mi gyotii. 
ACT.14.13	Ho Zeus daka nyibu, huka piniiude na citi ka hata dalyi dotiinii, siihhiibo la apoolalu khelii nansa nii biiliitii hagyaho ho miyuatañ agiñho membi nala hentii. 
ACT.14.14	Hojalo kiiniñkonii Barnabas la Pol nyi siimi tapa lala, mohlu mohluka abitarii mi sarche siitii ho miyuatañ agiñho harliñtii, gyubii dola, 
ACT.14.15	“Miyu atañ, niimpa nunu siimi miidu? Ngunu tiirḛ miyu kiike, nunuka henju ahiñ, ho nunupa ayapuyu balii bila, niimpalukoda nunumi siika piigo amanii drih atañ hokii turnii Pinii ko ahkur kiine dukupa huna dariiganda la kiiddiapiñ ho siimie ho hikha hoka danii atañmi putiinii. 
ACT.14.16	Bilo ka santuñ atañmi mo hikha ganda atañmi mohluka atoh henko indo pa miitii; 
ACT.14.17	hojalo mo apa siima atohmi haki bimapa, niimpalukoda mo aya miigo miitii ho nunumi dariiganda hokii miido hudopa ho myodu myolo mi bitii, nunuka ahha atañmi hempyo ho diigo mi bitii.” 
ACT.14.18	Siika aguñlo mohlu lutiñtii miyu atañmi mohlumi ka membi paka miiniiñmi.
ACT.14.20	Hojalo henjeajiñ atañ mo agiñho dakuñ kiile, mo guritii ho citi ho ahtiiku; ho allo lohe yaho mo Barnabas ka agiñho Derbe ho intii.
ACT.14.21	Mohlu ayapuyu mi hiika citi atañ ho tonsḛr khenyo lala ho abuje henjeajiñ miibiido, mohlu Laistra la Ikonium ho Antiok ho ahkur tiiku, 
ACT.14.22	henjeajiñ atañka yallo mi alḛr lupa lala, mohlumi henje mi haro lupatii, ho lubiido abuje hentḛrkanyi loke ngunu Pinii ka raddeganda ho ahkiñ donii. 
ACT.14.23	Ho mohlu mohlupa amiabañ kahe tiiku gyoliñkonii penge abi hokii, kuniiñ ho nyobiidola dola, mohlu mohlumi Attoh ko tiilii bitii humina mohlu henje tiinii.
ACT.14.24	Ho mohlu Pisidia mi impo biitii, ho Pampilia ho ahtii. 
ACT.14.25	Ho mohlu Perga ho aguñ luko kula la, mohlu Attalia ho totii; 
ACT.14.26	ho hiiko hokii mohlu Antiok ho khobotii, hiiko mohlu Pinii ka aroh-aya mi assañdiilañ tii nii mina mohlu miipe tiinii. 
ACT.14.27	Ho mohlu ahchi biila, mohlu tongepa gyoliñkonii mi dakuñ giitii ho lukotii hikha Pinii ka mohlumi ka miiniiñmi, ho niihtañpa mo alyeh miiko bitii Midomiyu atañmi henje dopa. 
ACT.14.28	Ho mohlu diiriihe myodu datii henjeajiñ atañ agiñho.
ACT.15.2	Ho Pol la Barnabas nyi chekhotii ho mohluka agiñho cheriitii, Pol mi ho Barnabas mi ho pongeyo tonge mi kahetii Jerusalem ho chake nendupa kiiniñkonii atañko ho amiabañ atañko siika piigopa. 
ACT.15.3	Hopa, gyoliñkonii lo kiiniñ kotola mohluka lembo ho intii, mohlu Poinisia la Samaria mi impo biitii, Midomiyu atañka lyiguh kuniiñ mi luko biidola, ho mohlu hempḛr hempyo bitii hikha anubarmii atañmi. 
ACT.15.4	Mohlu Jerusalem ho ahchi biikele, mohlumi kariikatañtii gyoliñkonii ho kiiniñkonii ho amiabañ atañ, ho mohlu hikha lukotii Pinii ka mohluka agiñ hoka miiniiñmi. 
ACT.15.5	Hojalo henjenii miyu tonge Parisi atañka agiñ hoka dabo monii guri nyatii, ho lutii, “Si mohlumi mitupipa dopa lyikiñ doke, ho mohlumi Mose ka dapo mi atiito hiila lukiñdo.”
ACT.15.6	Kiiniñkonii atañ la amiabañ atañ tonge pa dakuñtii siika piigo mi taka siidupa. 
ACT.15.7	Ho hiiko abuje chesu kula la, Pitar guritii ho mohlumi lutii, “Anubarmii atañ, nunu chindo bilo allo ho Pinii nunumi kahe la miitii, niimpalukoda ngiika aguñlo Midomiyu atañmi ayapuyu mi tapa kiine dupa ho henje kiine dupa. 
ACT.15.8	Ho Pinii huna ahha mi chidonii mohlupa haki bitii, Darii Yajiyallo bibii dola ngunu mika bichañ ho; 
ACT.15.9	ho mo hang khiingu khiirema mohlumi la ngunu mila, hojalo mohluka ahha mi asetii henjelo. 
ACT.15.10	Siisi hopa niimpa nunu Pinii mi tenka da henjeajiñ atañka langu ho halii mi jocha la nii mina ngunuka aba atañ malo ngunu jola manii? 
ACT.15.11	Hojalo ngunu henjedu ngunumi lyangur tii Attoh Jisu ka aroh-aya kopa, hii chulipa mohlumi tiirḛ.”
ACT.15.12	Ho hikha miyuatañ adu nyamatii; ho mohlu taladotii Barnabas la Pol nyika niihtañ kagiñnanii ho kahotamo Pinii miitii mohlumi miigiñ nala Midomiyu atañka punkoho. 
ACT.15.13	Mohlu luja kula la, Jems lusitii, Anubarmii atañ, ngiimi tageto. 
ACT.15.14	Simeon luko biine niihtañpa Pinii kapyopa Midomiyu atañka sohane, mohluko hokii miyu laliñtii mohka armyañ pa. 
ACT.15.15	Ho siika sokii nyibuhenii ka aguñ atañ talii nyatii, keto laka donii chuli,
ACT.15.16	Hiikahiiba pa ngo ahkur talyi,
ACT.15.16	ho Ngo David ka duko mi penti talyi, niihna giihi dokunii;
ACT.15.16	ngo byaku niimi penti talyi,
ACT.15.16	ho ngo hiimi pencha talyi,
ACT.15.17	niimpalukoda khiibemiyu atañmi Attoh mi meke nendupa,
ACT.15.17	ho hikha Midomiyu mi hutiina mina ngiika armyañ pa gyotiinii
ACT.15.18	Attoh lutii, hu siika drih atañmi bilo ka khu hokii chindopa miitii.
ACT.15.19	Hopa ngiika ayakacho kaniisi hiilake ngunu ahiare miipa masa hutiina Midomiyu hokii Pinii kii dalyi ahdonii, 
ACT.15.20	hojalo hiila kesa mohlumi dasa giitolya uyi miibḛr nii hokii ho kacho hokii ho nii mina garsḛr tiinii ho ai hokii. 
ACT.15.21	Niimpalukoda santuñ kapyo jaho hokii Mose ko done kapane citi atañ ho hutii na mohmi tonsḛr khenyo nenii, niimpalukoda mo dumoalo karmyañmi sinagog ho purine.
ACT.15.22	Ho si kakele ayatii kiiniñkonii atañ la amiabañ atañpa, hikha gyoliñkonii agiñho, mohluka punko hokii miyu kaheto ho mohlumi Antiok ho kiiniñto Pol la Barnabas nyika agiñho. Mohlu Judas, Barsabbas luniiñ bomi, ho Silas, anubarmii hoka khiiniiñ jami kiiniñtii, 
ACT.15.23	siika siiti ka agiñho: “Anubarmii atañ, kiiniñkonii atañla ho amiabañ atañ, anubarmii hutiina Midomiyu Antiok ho Sairia ho Cilicia hokii, aya siidolo hendo. 
ACT.15.24	Ngunu hiila tapa lala miyu tonge ngunu kokii nunumi aguñ lubii dola ahiare miipa do hiila, nunuka punyu hendḛr lama hiitola, ngunu mohlumi luniiñmi luko biilyi ke, 
ACT.15.25	si kakoso ngunupa ayado, tongepaka lyardiñ siinii si, miyu kahe lala ho mohlumi nunuko kiiniñ biilyi ke ngunuka heniiñ Barnabas la Pol nyika agiñho, 
ACT.15.26	miyu huna atoh ka sango mi hempa siibi tiinii Attoh Jisu Kristo pa. 
ACT.15.27	Ngunu hopa Judas la Silas nyimi kiiniñ biilyi ke, mo anye nunumi luko kendoke siika drih mi aguñ patrḛ. 
ACT.15.28	Niimpalukoda siikasi kakoso ayado Darii Yajiyallo pa ho ngunu patrḛ nunumi abupa khiikhiidrḛ abha mapa siika khiiniiñ drih atañmi: 
ACT.15.29	niimpalukoda nunu dasa giitolya nii mina uyi mi membi tiinii ho ai hokii ho nii mina garkhii tiinii ho kacho hokii. Nunu matiirḛ atohmi siika atañ sokii dasa giila dokoda, nunu aya miikiñ doke. Kḛ hiila tiika.”
ACT.15.30	Ho mohlumi kiiniñ kulala, mohlu Antiok ho totii; ho miyu atañmi tonge pa gyokuñ lala, mohlu siiti mi bibiido. 
ACT.15.31	Ho mohlu siimi puri lala, mohlu hempyotii haro lupa niimi. 
ACT.15.32	Ho Judas la Silas nyi, mo anye nyibuhenii siitrḛ, anubarmii atañmi haro lupatii abuje aguñlo ho mohlumi alḛr lupatii. 
ACT.15.33	Ho mohlu myodu iche lopa kulala, mohlumi chimie pa kiiniñ tiiku anubarmii atañko hutiina mohlumi kiiniñ tiinii.
ACT.15.35	Hojalo Pol la Barnabas nyi Antiok ho datii, tonsḛrla ho khenyola Attoh ka aguñmi, abuje khiibemiyu miilañmi.
ACT.15.36	Ho allo lonye lohiñ dala lala Pol Barnabas mi lutii, “Ahto, kiije ngunu ahkursa ho anubarmii atañ ko sohasa citi kone abi nohna ngunu Attoh ka aguñmi gyuko tonii, ho kakasa mohlu niihtañ dona.” 
ACT.15.37	Ho Barnabas mo agiñho Jon mi ingii nantii Mak gyoko bomi. 
ACT.15.38	Hojalo Pol hendiko jaho hentii mohluka agiñho ingii namatii huna mohluko hokii Pampilia ho ingur giitii nii, ho mohluka agiñho imbo matiinii miigo miidupa. 
ACT.15.39	Ho hiiko hempḛr kadḛr henguhere ritii, hopa mohlu atoh atoh tache ritii; Barnabas mo agiñho Mak mi ingiila ho Saiprus ho khobo tii, 
ACT.15.40	hojalo Pol Silas mi kahe lala ho intiiku, anubarmii atañlo Attoh ka aroh-aya lo kiiniñ koto la. 
ACT.15.41	Ho mo Sairia la Cilicia ho intii, gyoliñkonii mi alḛr lupala.
ACT.16.1	Ho mo Derbe ho Laistra hotiirḛ ahtii. Henjeajiñ kone hiiko dutii, Timoti hiila armyañ, Jew annii ka oho mo henjemiyu; hojalo mohka aba Grik tii. 
ACT.16.2	Mo anubarmii atañlo khiiko la lyitii Laistra la Ikonium ho. 
ACT.16.3	Pol Timoti mi mo agiñho imbo dokoda hiila hentii; ho mo mohmi ingiitii ho mohmi mitupipatii niimpalukoda hiika ganda atañ ho Jew duko hopa, mohlu hikha chintii mohka aba Grik hiila. 
ACT.16.4	Mo anye mohluka lembo ila citi atañmi impo biitii, mohlu mohlumi bitii kaniipa lusuniimi niihna kiiniñkonii atañko ho amiabañ atañ ahchi tiinii hutiina Jerusalem ho dutiinii. 
ACT.16.5	Hopa gyoliñkonii atañka henje hii alḛr ritii, ho mohlu allodadu mi abuyaya la lyitii.
ACT.16.6	Ho mohlu Phrygia la Gelesia ganda mi impo biila intii, niimpalukoda Darii Yajiyallo Asia ho aguñmi lukoyo hiila lutii. 
ACT.16.7	Ho mohlu Misia ka pache dalyiho ahchi biikele, mohlu Bitinia ho indupa miitii, hojalo Jisu ka Yajiyallo mohlumi inke nematii; 
ACT.16.8	hopa, Misia mi impo biila, mohlu Troas ho totii. 
ACT.16.9	Ho ayoh ho Pol mihu kappatii: Masedonia hokii miyu kone mohmi mela ho lubiido, “Masedonia ho ahto ho ngunumi hembyuñ pe.” 
ACT.16.10	Ho mo mihu kapa lala, nyibya loda ngunu Masedonia ho indupa miidu, hiila hela Pinii ngunumi gyodo ke ayapuyu mi mohlumi luko kiine dupa.
ACT.16.11	Hopa Troas hokii khori biila, ngunu Samotrace ho khobo, ho allo lonye niiho Neapolis ho, 
ACT.16.12	ho hiiko hokii Pilipi ho, niihna Masedonia ka gandachie ka citi akho japa dotiinii, ho Rom ka koloni ho. Ngunu siika citi ho allo lonye lohiñhe dutiihe; 
ACT.16.13	ho dumoalo ho ngunu hagya ka ago, kiile pache dalyiho botiihe, nohna ngunu hela hiiko kuniiñ ka lengo dokiñdo hiila; ho ngunu duhala ho annii akha atañmi hoka ahniiñ atañmi lukola lyi. 
ACT.16.14	Kone huna ngunuka luniiñ mika taniibo annii akha armyañ Lidia hiila, Taitira citi hokii, niiji pulye pyunii, Pinii mika heriinii. Attoh mohka ahha mi miikotii Pol luniiñmi tage dopa. 
ACT.16.15	Ho mo baptisma laku lala, mohka ude uru agiñho, mo ngunumi mehii, lubiidola, “Nunu matiirḛ ngiimi Attoh pa lotiido hiila kado milo ngiika ude so ahto ho duto.” Ho mo ngunumi uropa lyarii.
ACT.16.16	Ngunu kuniiñ ka lengoho impa ila dokele, ngunu miira nyimii kone kapate huko hona uyi-ahniiñ yajiyallo giitiinii ho mo abuje mingo giila lyitii mohka atohmi mikhii rumbii dola. 
ACT.16.17	Mo Pol ngunumi imbo mongii, gyubii dola, “Siika miyu atañsi Hempḛr Kaye Pinii ka miira atañ, mohlu sangopyako ka lembo mi gyukodo.” 
ACT.16.18	Ho siika siimi mo abuje allo miitii. Hojalo Pol hadiitii, ho mokur biila ho yajiyallo mi lutii, “Ngo niimi Jisu Kristo ka armyañ pa lubii lyike mohkokii lintoku.” Ho hii hiika myodu jaho ago lintiiku.
ACT.16.19	Ho mohka atoh hiimi kapa lala mohka mingo dupa ka hengiñ naniiñ hii hiineku hentii, mohlu Pol la Silas nyimi latutii ho mo anyemi biijḛr lengoho sangii niiko selii biitii; 
ACT.16.20	ho mohlu mohlumi diigolugolulyañ boko ahgiila mohlu lutii, “Siika miyu anyesi Jew ho mohlu ngunuka citi mi ahiare miipada. 
ACT.16.21	Mo anye ka luniiñsi hiika miiju mike, niihna ngunuka miijumanii, Rom miyuatañ talii mola kemanii ho miila kemanii.” 
ACT.16.22	 Miyu atañ mo anye mika pako ho pabo montii; ho diigolugolulyañ bo mo anye ka pulye mi sarchetii ho mo anye mi dachañ la hitote lutii. 
ACT.16.23	Ho mohlu abuje mo anyemi kiila lala, mohlu mo anyemi patiihude ho jopa liitii, patiihude kalya bomi mo anyemi aya kabii tolya lutii. 
ACT.16.24	Siika miitolya luniiñmi talii la, mo mo anye mi patiihude urañjaho atiitii ho mo anye ka alih mi rato la atiitii.
ACT.16.25	Hojalo ayoh liipa ho Pol la Silas nyi kula ho Pinii pa bariebiisie sila dotii, ho patiihude mika kabiibo mo anye mi tala dotii, 
ACT.16.26	ho aluñpada hiiko hempḛr uropa myobu hutii, hopa patiihude ka rali hii abyu ritii; ho ohepada hikha alyeh atañ miiko ritii ho kone abika dachañtapḛr hii husu hitii. 
ACT.16.27	Pattiih ude mika kabiibo huro biila patiihude ka alyeh atañmi miiko tola dopa kapa lala, mo mohka ilyo mi seliñ lala mo atoh pakhii shiipa miitii, hiila hela pattiih tunko bo hargii haja giine hiila. 
ACT.16.28	Hojalo Pol gyutii hempḛr goropa, “Atohmi ayamapa miisuyo, ngunu miilañru si dake.” 
ACT.16.29	Ho mo muru kutii ho ura ho haratii, ho alyela biiso biidola mo Pol la Silas nyika hataho giihitii, 
ACT.16.30	ho mo anye mi ago lingiila ho lutii, “Miyu anyesi, niihpe ngo miido koda lyangur kokiñ donii?” 
ACT.16.31	Ho mo anye lutii, “Attoh Jisu mi henjeto, ho niimi lyangur kendoke, niimi ho niika udeuru mi.” 
ACT.16.32	Ho mo anye mohmi Attoh ka aguñmi lukotii ho miilañrumi mohka ude hoka dunii mi. 
ACT.16.33	Ho mo mo anye mi ingiitii hiika ayoh ho, ho mo anye ka une mi ase bitii, ho mo nyibya loda baptisma latii, hikha mohka uru atañ agiñho. 
ACT.16.34	Ho mo mo anye mi mohka ude ho chagiitii, ho mo anye mi diigo bitii; ho mo hikha mohka ude uru agiñho hempyo montii mohka Pinii mika henje kopa.
ACT.16.35	Ho allo kukele, diigolugo lulyañbo atañ sipahi mi kiiniñtii, lubiidola, “Hiika miyu atañmi inke nento ku.” 
ACT.16.36	Ho patiihude kabiibo Pol mi luko biido, lubiidola, “Diigolugo lulyañbo atañ niinyimi inke nento ludo; hopa siisi agoho linto ku ho chimie pa ingeku.” 
ACT.16.37	Hojalo Pol mohlumi lutii, “Mohlu ngiinyimi supuñ kadopa hihii, hang haliimapa, ngiinyi Rom miyu mi, ho ngiinyi mi patiihude ho jopalii; ho siisi mohlu ngiinyimi mi chimapa neliñ toku hiila yuha? Ma! Mohlumi so ahke nento ho ngiinyimi ago lingii kiine toku.” 
ACT.16.38	Sipahi siika aguñ luniiñmi diigolugo lulyañbomi lukotii, ho mohlu biisotii mohlu mo anye Rom miyu hiila chila la; 
ACT.16.39	hopa mohlu ahla ho mo anye mi hello kupe lutii. Ho mohlu mo anye mi ago lingii kula ho mo anye mi citi apa tela ingeku lutii. 
ACT.16.40	Hopa mo anye patiihude hokii ago lintii ku, ho Lidia ho sohatii; ho mo anye anubarmii atañmi kapa lala, mo anye haro lupa tela ho intiiku.
ACT.17.1	Siisi mohlu Ampipolis la Apolonia mi impo biikele, mohlu Tesolonika ho ahtii, nohna Jew atañ sinagog dotii nii. 
ACT.17.2	Ho Pol ura ho ahtii, dumiñ mohka miiju ho, ho kanualo tahiñhepa mo mohlumi cheriila lyitii piniipota mi, 
ACT.17.3	lukola ho jijeke Kristo heru hembi dopa lyineke ho shiiniiñ hokii turiturku dopa, ho lubiidola, “Siika Jisu, humina ngo nunumi gyuko donii, hii Kristo ke.” 
ACT.17.4	Ho tonge mi lyartiiku, ho Pol la Sailas ko adiñ montii; niitañpa abuje henjenii Grik atañ miinyatii ho impyo giinii annii akha atañ. 
ACT.17.5	Hojalo Jew atañ kariñ nyatii, ho diimmah chekho nii tonge mi gyogiitii, mohlu miyuabuje dakuñ giitii, citi atañmi hadiidopa lupa giitii, ho Jason ka ude mi paya hatii, mela mohlumi miyuatañ ko seliñ bidu pa hiila. 
ACT.17.6	Ho mohlumi mepalama miila lala, mohlu Jason mi seliñ biitii ho anubarmii tonge mi citi ka otority ko, gyubii dola, “Siika miyuatañ sike dohadolo mi kuluparji miigiibo sike ahlyi take, 
ACT.17.7	ho Jason mohlumi kariitii; ho mohlu hikha sokiñla miitii Kesar ka dapo mi chekho donii hiilyañ, lubiidola koneya radde du, Jisu.” 
ACT.17.8	Ho miyuatañ la citi otority atañ henga henkha ritii siimi tapa lala. 
ACT.17.9	Ho mohlu Jason la khiibe atañ kokii tiipya nanii tiicko laku lala, mohlumi inke nentii ku.
ACT.17.10	Anubarmii atañ nyibya loda Pol la Silas nyimi ayoh ho Beroea ho kiiniñ nempatii; ho mohlu ahchi biikele mohlu Jew atañka sinagog ho ahtii. 
ACT.17.11	Siisi siika Jew atañ Tesolonika hokii hempḛr hela lyartii, niimpalukoda mohlu aguñmi hempḛr talii biidola lariitii, piniipota mi kiirañ kakala jije hiila luja siido ha hiila. 
ACT.17.12	Abuje hopa henje nyatii, Grik annii akha khiiko laka dunii atañ tiirḛ lama henjematii ho milobo atañ tiirḛ 
ACT.17.13	Hojalo Tesolonika daka Jew atañ chimpa lala Pinii aguñmi Pol Beroea hotiirḛ gyuko biido hiila, mohlu hiiko hotiirḛ ahtii, luhu luhala ho miyu atañmi lurutii. 
ACT.17.14	Ho anubarmii atañ nyibya loda Pol mi kiiniñ tiiku yasie siimie lembo pa, hojalo Sailas la Timoti nyi hiiko datiirañ. 
ACT.17.15	Hutiina Pol mi ingii tiinii Aten ho mohmi ahgiitii; ho Sailas la Timoti nyimi tiirḛ ahgiiya niimkane nyibya ahla kendo hiila lulii niimi tagiila, mohlu intiiku.
ACT.17.16	Siisi Pol Aten ho mohlumi kalyala dakele, mohka yajiyallo mohka ura ho mohmi lula dotii, mo kappatii citi ho poteje miichinii dotii. 
ACT.17.17	ho mo sinagog ho Jew atañ la henjenii miyuatañ agiñho cheriitii, ho biijḛr lengoho allo dadu mi, humina hiiko kapa talyi nii. 
ACT.17.18	Tonge Epikurean hokii tiirḛ ho Yanu tonsḛrbo miilañ mohmi kappatii. Ho tange lutii, “Nii pe siika perepere lunii bosi luda nii?” Tonge lutii, “Mo kakoso nyibo uyi atañka tonsḛrkhenyo niihpe hendo” niimpalukoda mo Jisu la turiturku kuniiñ mi tonsḛr khenyoda. 
ACT.17.19	Ho mohlu mohmi sebiila ho mohmi Areopagus ko selii biitii, lubiidola, “Ngunu chila kendo peha niihpe siika niti tonsḛr niisi nii mina no lukodanii? 
ACT.17.20	Niimpalukoda no kachiñtachiñ manii drih atañmi ngunu yaroo ho agiida; ngunu hopa chinna do nii hiisa niimipe siika atañsi.” 
ACT.17.21	Siisi hikha Aten miyuatañ ho nyibo atañ hutiina hiiko dutiinii mohluka myodu mi hang miimapa hiimi kontii tonsḛr siila malo ngoya niti drih tapa la lyido.
ACT.17.22	Hopa Pol, Areopagus ka liipa ho dala, lutii: Aten daka miyuatañ, ngo hela biido kapa kohe nunu hempḛr uyi mi henjenii. 
ACT.17.23	Niimpalukoda ngo impo biikele, ho nunuka heriinii drih mi kadi kiile, ngo kapado agyañ siika miichiniimi giitola, Kachiñmanii uyi. Hopa nii mina nunu chimapa herii donii, hiimike ngo nunumi gyuko dunii. 
ACT.17.24	Pinii huna dohadolo mi putiinii ho hiiko hoka kapanehemi, dariiganda la kiiddiapiñ nyika Attoh, miyu ka punii ude ho duma ke, 
ACT.17.25	malo miyu ka alah lotrḛ miiho komake, ma mo hang anna la lyima, niimpalukoda mo ya hikha miyu atañmi sango, allyisanii ho kapane hemi ka binii. 
ACT.17.26	Ho mo kone hokii kapane gandaho miyu mi sandopa putii hikha kiiddiapiñ so, hemmyo tokula dotii myodumyolo ho no lohe pana mohluka santrḛgyatrḛ, 
ACT.17.27	niimpalukoda mohlumi Pinii mi meke nendupa hiila, hiila hela mohlumi mohka kiiliñho henke nendupa ho mohmi mepa kiinedupa. Hojalo mo ngunu punko hokii adho ho dama ke, 
ACT.17.28	niimpalukoda
ACT.17.28	Mohko ngunu sando ho salha do ho ngunu sango hii do;
ACT.17.28	nunuka kolobiisieniiñ tonge tiirḛ lutii,
ACT.17.28	Niimpalukoda ngunu mohka ohoasi lodake.
ACT.17.29	Pinii ka ohoasi pa lyilyila, ngunu hiila henkiñma Pinii hii rupu chuli kendo hiila, malo ayyiñ chuli, malo yalañ, kapupaka miichinii ho miyu heniiñchuli hiila. 
ACT.17.30	Henchiñ mapa ka myodu mi Pinii kagotii, hojalo siisi mo hikha miyu atañmi kapane hokiimi henkur tote hiila ludo, 
ACT.17.31	niimpalukoda mo allo mi khiimyo tokula doku mo ayakacho mi kadupa dohadolo daka denkimi miyu atañmi kagiñ nala humina mo kahetiinii, ho shiipa mo hikha miyu atañmi bitiiku mohmi shiiniiñ hokii turiturku kiine lala.
ACT.17.32	Siisi mohlu shiinii ka turiturku kunii mi tapa lala, tonge nyapatii; hojalo tonge lutii, “Ngunu hiira siimi niiko hokii tachi.” 
ACT.17.33	Ho Pol mohluko hokii ago lintii. 
ACT.17.34	Hojalo miyu tonge mohko ahbotii ho henjetii, hoka ahbonii atañ Areopagite ka Dionysius ho annii akha Damaris hiila armyañ ho mohluka agiñ khiibemiyu miilañ.
ACT.18.1	Siika hiiba ho mo Aten mi apatela ho Korint ho intii. 
ACT.18.2	Ho mo Jew kone Aquila mi kappatii, Pontus hokii, kamipa Italy hokii mohka mihie Priscila agiñho ahbotii, niimpalukoda Klaudius hikha Jew atañ lubiido Rom ganda hokii ingeku lutii. Ho mo mohlumi kadupa intii; 
ACT.18.3	ho niimpalukoda mo kiiri miiniiñ ahiñtii hopa mo mohluka agiñho dubo montii, ho mohlu miigo miitii, niimpalukoda mohlu tabyo peniiñ kiiri miiniiñtii. 
ACT.18.4	Ho mo cheriila lyitii sinagog ho dumoalo karmyañmi, ho Jew atañ la Grik atañmi lyartii.
ACT.18.5	Sailas la Timoti nyi Masedonia hokii ahchi biikiile, Pol tonsḛrkhenyo niimi chibiitii, Jew atañmi lukola Jisu ke Kristo hiila. 
ACT.18.6	Ho mohlu chekhola ho mohmi ayamapa lubiido, mo mohka abitarii mi pisupidiñ siila la ho mohlumi lutii, “Nunuka ai mi nunu kosuke halii kokiñ siidonii! ngo lusa giima lyike ah. Siisi kiija ngo Midomiyu atañ ko inchi.” 
ACT.18.7	Ho mo hiiko hokii inkula ho miyu koneka ude ho ahtii Titius Justus hiiniiñko, Pinii mika herii koneko; mohka ude sinagog ka aruñho dotii. 
ACT.18.8	Krispas, sinagog daka sangiibo, Attoh mi henjetii, hikha mohka ude uru agiñho; ho abuje Korint miyuatañ Pol ka luniiñmi tala la henjetii ho baptisma latii. 
ACT.18.9	Ho Attoh Pol mi lutii ayoh yohe mihukaniiñho, “Biiso yo, hojalo luto ho adumapa dayo; 
ACT.18.10	niimpalukoda Ngo niika agiñho dake, ho miyu kone hetrḛ niimi ayamapa miikiñ make; niimpalukoda ngiikii abuje miyu siika citi so du.” 
ACT.18.11	Ho mo nyangela piilo barkhe dutii, Pinii ka aguñmi tonsḛrla mohluka punkoho.
ACT.18.12	Hojalo Gallio Akaia ka govonor pa lyikele, Jew atañ tonge pa Pol mi pahatii ho mohmi gondu ude ho selii biitii, 
ACT.18.13	lubiidola, “Siika miyu si miyu atañmi lurudo Pinii miya heriito dapo mi chekhola.” 
ACT.18.14	Hojalo Pol mo ludupa miikele, Gallio lutii Jew atañmi, “si matiirḛ miigyala malo diigyalugya niika drih koda, ngo tiirḛ nunuka agiñho lubo monte ke, O Jew atañ; 
ACT.18.15	hojalo siika drih si taka siila aguñ atañ, armyañ atañ ho nunuka attoh ka dapo ka piigo misu koda, nunu attoh ya hentiñ nyato; ngo chekho talyike siika drih atañmi ayakacho kadupa.” 
ACT.18.16	Ho mo mohlumi gondu ude hokii nempa limbiido. 
ACT.18.17	Ho mohlu miilañru Sostenes mi latutii, sinagog daka sangii bomi, ho mohmi hitii gondu ude aruñho. Hojalo Gallio siimi kagetage matii.
ACT.18.18	Siika hiiba ho Pol abuje allo ho datii, ho anubarmii atañmi apatela ho Sairia ho khobotii, ho mohka agiñho Priscila la Aquila nyi miilañ. Kenkrea ho mo mohka adiñ mi chekotii, niimpalukoda mo hemmetii. 
ACT.18.19	Ho mohlu Ipisia ho ahtii, ho mo mohlumi hiiko apatii; hojalo mo mohkontii sinagog ho intii ho Jew atañmi cheriitii. 
ACT.18.20	Mohlu mohmi iche abu kiiliñ dudo koda hiila lukele, mo ma lutii; 
ACT.18.21	hojalo mohlumi ilepa miibii dola mo lutii, “Ngo nunuko ahkur talyike Pinii matiirḛ helyi milo,” ho mo Ipisia hokii khoritii.
ACT.18.22	Mo Kaesarea ho khochi bobiila, mo ayoh ho chala ho gyoliñkonii atañmi ayahelyi lutii, ho Antiok ho totii. 
ACT.18.23	Hiiko myodu iche lopa tela mo intiiku ho ganda ponge abi injola Gelesia la Phrygia mi impobiitii, harolupa la hikha henjeajiñ atañmi.
ACT.18.24	Siisi Jew miyu Apollos hiila, Alejandria hoka dunii, Ipisia ho ahtii. Mo hempḛr lula miyu kone, piniipota atañ mika chiniiñ. 
ACT.18.25	Mohmi Pinii ka lembo mi luko tola dotii; ho yajiyallo mi giikañari giisu lyiniiñ, mo lutii ho ludiko jaho lutii Jisu drih piigo atañmi, chiniiñ mo Jon ka baptisma mi kontiisii chinsu tiinii. 
ACT.18.26	Mo haropa luritii sinagog ho; hojalo Priscila la Aquila nyi mohka luniiñmi tapa lala, mo anye mohmi ingiila ho ayayapa ho jije mi luko lubyañtii Pinii ka lembo mi. 
ACT.18.27	Ho mo Akaia mi impo biinala henkele, anubarmii atañ mohmi haro lupatii, ho henjeajiñ atañmi mohmi kariikatañ to hiila ketii. Mo ahchi biikele, mo hempḛr uro hembyuñtii hutiina aroh-ayala henjetiinii, 
ACT.18.28	niimpalukoda mo chemitii Jew atañmi uropa cheriibiidola butii apurho, piniipota mi kakiñ biidola Jisu lodake Kristo hiila.
ACT.19.1	Apollos ka Korint hoka daho, Pol ayoh dalyi ka ganda mi impobiila ho Ipisia ho ahtii. Hiiko mo henjeajiñ tonge kappatii. 
ACT.19.2	Ho mo mohlumi lutii, “Nunu Darii Yajiyallo larii tiikuha nunuka henje lyiho?” Ho mohlu lutii, “Ma ngunu hiilaya tapa mapa hiiko Darii Yajiyallo do hiila.” 
ACT.19.3	Ho mo lutii, “Hokoda Niilo nunu baptisma lato?” Mohlu lutii, “Jon ka baptisma lo.” 
ACT.19.4	Ho Pol lutii, “Jon baptisma bitii henkur niika baptisma, miyu atañmi lukola henjeto hiimi huna ngiika kiiliñ ho ahkiñ donii, hiika hii, Jisu.” 
ACT.19.5	Hiimi tapa lala, mohlu baptisma latii Attoh Jisu ka armyañ pa. 
ACT.19.6	Ho Pol mohka alah mi mohluko tencha kiile, Darii Yajiyallo mohluko ahtii; ho mohlu pongelya aguñ lutii ho mihu katii. 
ACT.19.7	Hiiko alyañlenye pahe mohlu hikha datii.
ACT.19.8	Ho mo sinagog ho ahtii ho piilo bariñhepa haro loda luda datii, cheriila ho lyarla Pinii ka raddeganda ka piigo mi; 
ACT.19.9	hojalo tonge henjematii ho tajematii, diima paya lula miyu atañmi diima paya lukola Lembo mi, mo mohluko hokii insa giitii, henjeajiñ atañmi mo agiñho ingiila, ho allo karmyañmi cheriitii Tyrannus daka ude peroho. 
ACT.19.10	Siikasi danyi nyanye pahe nyikala dotii, hopa hikha Asia daka dunii atañ Attoh ka aguñmi tapa tii, Jew atañ la Grik atañ nyi.
ACT.19.11	Ho Pinii miikamanii loda miimalyanii Pol ka alah lo miitii, 
ACT.19.12	hopa alah nyusu nanii malo pulye tiigii naniimi mohka apo hokii achih nii atañmi, ho achih-ahe mohlumi apatiiku ho diimmah yajiyallo mohluko hokii limpa tiiku. 
ACT.19.13	Ho gyajonii Jew diimmah igii mi mompa dupa Attoh Jisu ka armyañ mi luta nambiido huko hona kacho yajiyallo giitiinii, lubiidola, “Ngo niimi lubii lyike Pol ka tonsḛr nii Jisu armyañ pa.” 
ACT.19.14	Jew bukuñ nyibu ka kanunii oho armyañ Sceva hiiniiñbo siimi miido. 
ACT.19.15	Hojalo diimmah yajiyallo mohlumi lusitii, “Jisu mi ngo chindu, ho Pol mi ngo chindu; hojalo no hu?” 
ACT.19.16	Ho hiika miyu huko hona diimmah yajiyallo giitiinii mohlumi payatii, mohlumi lumiñ biitii, ho mohlumi pamiñtii, hopa mohlu hargii nyatii hiika ude hokii ahuarapa ho uneagii konyatii. 
ACT.19.17	Ho siimi hikha Ipisia daka dunii atañ chimpa nyatii, Jew atañ ma Grik atañma; ho hikha miilañru biiso nyatii; ho Attoh Jisu ka armyañ mi uro yapa khiitii. 
ACT.19.18	Abuje hutiina henje nyatiinii siisi ahnyatii, pyakosiibii dokula ho mohluka muju mi apa biido kula. 
ACT.19.19	Ho abuje hutiina ashu miinya tiinii mohluka miina nanii kheta atañmi biiliitii ho rompatii hiimi miilañruka kadopa; ho mohlu hiika arie mi khiikatii ho hiikahii jar alyañlyangohe rupu posa kane khiiniiñ pa lyitii. 
ACT.19.20	Hopa Attoh ka aguñ saritii ho hempḛr uropa tapa nyatii.
ACT.19.21	Siisi siika lyiniiñ ka hiiba ho Pol hentii yajiyallo ho Masedonia la Akaia mi impo biila Jerusalem inchi hiila, lubiidola, “Hiiko ngo datii hela, ngo Rom mitrḛ kate kendo.” 
ACT.19.22	Ho Masedonia ho mohka hembyuñ anye mi kiiniñtii, Timoti la Erastas nyimi, mo attoh ya Asia ho myodu iche pa dutii.
ACT.19.23	Hiika myodu ho hiiko lama uropa chesuresuma Lembo ka piigomi. 
ACT.19.24	Niimpalukoda miyu kone Demetrius hiila, hii rupu hokii Artemis piniiude punii, lama kiiri miilii biima bitie miinii atañpa. 
ACT.19.25	Siika atañmi mo lakuñlapatii, hii chuli miyu miiniiñ atañmi, ho lutii, “Miyu atañ, nunu chindo siika kiiri miiko sokii ngunuko ngunuka mingo hii ahdo. 
ACT.19.26	Ho nunu kapado ho tapado Ipisia ho kontiima hojalo hikha Asia ho siika Pol luru biido ho abuje miyu atañmi inkur dokupa, lubiidola alah loka pinii miichinii hii pinii make hiila. 
ACT.19.27	Ho hiila miikoda ahiare kendo, ngunuka kiiri miiniiñ hii byalyido hojalo hii kontii mapa Artemis pinii ka piniiude kahe bomi tiirḛ hang khiikiñ kuma, ho rongkoda mohka tatu katu hiitiirḛ lyuhi nedo, humina hikha Asia ho dohadolo heriida la miitiinii.”
ACT.19.28	Mohlu siimi tapa lala mohlu hadii ritii, ho gyuritii, “Ipisia daka Artemis kaheke!” 
ACT.19.29	Hopa citi ho hempuhenka nyatii; ho mohlu tongepa udeperoho haratii, mohluka agiñho Pol agiñ hoka myodi imbo monii Gayas, Aristarkas, ho Masedonia mi selii biila. 
ACT.19.30	Pol tiirḛ hentii miyuatañ agiñho imbo nala, hojalo henjeajiñ atañ mohmi imbo kiine ma; 
ACT.19.31	Asiarchs hokii miilañ tonge, hiika mohka ajiñ, mohmi kiiniñtii ho mohmi udepero ho ahyo hiila lyarbiido. 
ACT.19.32	Siisi tonge drih konepa gyudo, tonge pongeyapa; hopa miyuatañ hempuhenka nyatii, ho mohlu abuyahii chimatii niimpa mohlu tongepa ahtii hiila. 
ACT.19.33	Miyu tonge Alejandar mi halii biido, humina Jew atañ kapyopa atii tiinii. Ho Alejandar mohka alah mi yucha biidola, miyu atañmi lyardu pa miido. 
ACT.19.34	Hojalo mohlu mohmi Jew hiila kala kula la, mohlu gunta tanye pahe mohlu tonge pa gyutii, “Ipisia daka Artemis kahe!” 
ACT.19.35	Ho taun daka babu miyu atañmi lyarlo kiile, mo lutii, “Ipisia daka miyuatañ, niihtañ miyu ho da huna chimanii Ipisia citi hii kahe Artemis piniiude mika kabiinii hiila, ho khiiniiñ yalañ yapuñ hoka huhi niimi? 
ACT.19.36	Siimi kabiidola siika drih atañsi ponsa siila kema hiila, nunu apa dopa lyikiñ doke ho nyibya miichi miiyo. 
ACT.19.37	Niimpalukoda nunu siika miyu atañmi so selii biitii mohlu piniidrih mi miibḛr ma malo ngunuka pinii atañmi nipakoya ma. 
ACT.19.38	Hopa Demetrius la bitiemiinii atañ matiirḛ mo agiñ hoka dabo nii kone mijalo halii lyimilo, gondu lusuko ude hii miiko tola doke, ho hiiko govonor duke; mohlu kone anyañ mi halii siike nento. 
ACT.19.39	Hojalo nunu matiirḛ piijoda hang lukiñ lyimilo, hiimi dumiñka dukuñ ho lulyañ siisi. 
ACT.19.40	Niimpalukoda ngunumi siilo ka chesuresu halii biichike, hiiko hang lyima siiko da ngunu siika drih sokii lupya siila kendoke.” 
ACT.19.41	Ho mo siimi luku lala, mo miyuatañ nempe nense biidoku.
ACT.20.1	Chesuresu hii yanu hiku kiile, Pol henjeajiñ atañmi gyobiido ho mohlumi harolupatela mohluko hokii indoku ho Masedonia ho intii. 
ACT.20.2	Mo hikha siika gandaho intii patii lala ho mohlumi abuje harolupatela, mo Greece ho ahtii. 
ACT.20.3	Hiiko mo piilo bariñhe datii, ho mohmi latu dupa hiila Jew atañ miikele mohka Sairia indupa hiila heniiñmi, mo Masedonia hopa ya ahkur talyiku hiila hentii. 
ACT.20.4	Beroea ka Sopatḛr, Pyrrhus ka oho, mohmi imbo montii; ho Tesolonia miyuatañ miilañ, Aristarkas la Sekundas; ho Derbe daka Gayas, ho Timoti; ho Asia atañ, Tychicus la Trophims. 
ACT.20.5	Siika atañsi inkatii ho ngunumi kalya Troas do dami, 
ACT.20.6	hojalo ngunu Pilipi hokii khoboku Ipomiiyo manii Yatañ dituñ allo hiiba, ho allo longo niiho ngunu mohluko Troas ho ahtii he, hiiko ngunu allo lokanuhe dutiihe.
ACT.20.7	Kanualo ka kapyoja allo ho, ngunu tonge pa dakuñla yatañ mi petu dupa miikele, Pol mohlumi luriitii, allo loyeyaho indu kupa hiila; ho mo mohka luniiñmi ayoh liipa lohe lukañtii. 
ACT.20.8	Hiiko hempḛr abuje muru done ayoh chidii ho nohna ngunu duto nii. 
ACT.20.9	Ho yapa atu kone Eutychus hiila armyañ ugo ka aruñho dune nii. Mo hempḛr uro imi niitetii Pol ka lukañ siilyinii; ho imi niite hajala, mo hingenii ayoh chidii hokii hupayutii ho shiido pa jocha biitii. 
ACT.20.10	Hojalo Pol akañ ho totii ho mohka aruñ chuki hala, ho poba biidola mohmi lutii, “Ahialuñ nyayo, mo tudo ranke.” 
ACT.20.11	Ho Pol ayoh ho chakula ho yatañ mi petu lala ho diitii, mohlumi diiriihe luriila miitii hela, hutoh menda hemi, ho intiiku. 
ACT.20.12	Ho mohlu milobomi turdo pa jobiidoku, ho lama aroh matii.
ACT.20.13	Hojalo yasiejaji ho ahchibiila, ngunu Assos ho khobopa khohii, Pol mi hokii khobo giidupa; hopa mo miimyotii, mo attoh kiiddi pa indu pa hiila. 
ACT.20.14	Ho mo ngunumi Assos ho kapalala, ngunu mohmi ingiila ho Mitylene ho ahhii. 
ACT.20.15	Ho hiiko hokii khori biila ngunu allo lohe yaho Chios ka pache dalyi ahtiihe; allo lohe yaho ngunu Samos ho ahtiihe; ho hiika allo hiiba ho ngunu Miletas ho ahtiihe. 
ACT.20.16	Niimpalukoda Pol Ipisia mi khopo biila bochi hiila hentii, niimpalukoda mo myodu mi pakhii kiine namatii Asia ho; niimpalukoda mo nyibya pa Jerusalem ho ahchi nantii, ahla lyimilo, Penticost ka allo ho ahchi dupa hiila.
ACT.20.17	Ho Miletas hokii mo Ipisia ho botii ho mo gyoliñkonii daka amiabañ atañmi gyotii. 
ACT.20.18	Ho mohlu mohko ahkele, mo mohlumi lutii: “Nunu attoh chindo niihtañpa ngo nunu agiñho santii hikha myodu myolo mi nii allo hokii ngiika alih Asia ho daha tii 
ACT.20.19	Attoh mi miiho la hikha chimie yanupa ho khebii dola ho tenkalarka kobii dola Jew atañka ngiimika piirii laka miinii hokii; 
ACT.20.20	niihtañpa ngo lama yapa luko talyi nunumi nii niihokiina abuyapa lingii kendonii, ho nunumi butii kadopa tonsḛr biidola ho ude pinge abi imbii dola, 
ACT.20.21	Jew atañ ma Grik atañ mima pyako biidola Pinii mika henkur sanii mi ho Attoh Jisu Kristo mika henje saniimi. 
ACT.20.22	Ho siisi, kato, ngo Jerusalem ho ilyi ke, Yajiyallo lo kiiniñ kotola, hang chima hiiko nii ngiiko lyikiñdo hiila; 
ACT.20.23	Darii Yajiyallo ka ngiimika pyako niimi kontiisii citi kone abi pattiih tundupa ho herumyanka hii ngiimi kalyala do hiila. 
ACT.20.24	Hojalo ngo ngiika sango mi hang khiiniiñ pa hensuma malo ngo attohmi, ngo matiirḛ miipe dokoda ngiika miigomi ho miigolugo mi nii mina ngo Attoh Jisu kokii larii tiinii, Pinii ka aroh-aya ka ayapuyu mika pyako niisimi. 
ACT.20.25	Ho siisi, kato, ngo chindo hikha nunu hutii kona ngo ahla raddeganda mi tonsḛrkhenyo tiinii hii ngiika nyitumoru mi kapa keñkuma. 
ACT.20.26	Hopa ngo siilo ka allo so nunumi lubii lyike ngo nunuka ai bisa nii hokii ngiimi hang halii sanii giima lyike, 
ACT.20.27	niimpalukoda ngo nunumi Pinii ka lyarniiñ mi lama hepa lukoma. 
ACT.20.28	Nunu attohpa hendi nyatolya ho hikha subuñ atañmi, nunumi Darii Yajiyallo mohlumi kabii niipa miitii, Pinii ka gyoliñkonii atañmi kage niipa humina mo mohka attoh Oho ka ai lo riitii nii. 
ACT.20.29	Ngo chindo ngiika inekuho siipya atañ ahkiñdo nunuka punkoho, subuñ dore mitrḛ apa kema; 
ACT.20.30	ho nunuka punko hokii nunuka attoh miyuatañ chekho rila diimmah drih atañmi lukiñdo, mohluka kiiliñ ho henjeajiñ atañmi segii dupa. 
ACT.20.31	Hopa hendi nyatolya, hempa biidola danyi nyahiñ hemi ngo ayoh yohe hetrḛ yopa mapa malo allo lohe tiirḛ lopa mapa kone abimi mila bibii dola lukotii. 
ACT.20.32	Ho siisi ngo nunumi Pinii mi lubii lyikuke ho mohka aroh-aya aguñlo, niihna nunumi sangii kendonii ho nunumi pendokupa hikha nunumi hutii mina darii miitii kunii. 
ACT.20.33	Ngo kone katrḛ rupu mi malo ayyiñmi malo giijugiimyo mi kapyo malyi ke. 
ACT.20.34	Nunu attoh chindo siika alah atañsi ngiika anna niimi miihotii, ho hiimi tiirḛ hutiina ngiika agiñho dabo danii. 
ACT.20.35	Hikha drih atañ ho ngo nunumi kakiñtii heru biidola kone mi hembyuñ tolya huna ajjudonii, Attoh Jisu ka aguñ luniiñ atañmi hempa biidola, niihtañpa mo lune, ‘Siikasi abuyapa lyanko kendo binii hii lanii mi hentola.’”
ACT.20.36	Ho mo hiila luku lala, mo liibañ khangala ho hikha mohluka agiñho kutii. 
ACT.20.37	Ho mohlu hikha khetii ho Pol mi poba la ho mohmi mochutii, 
ACT.20.38	miilañru herutii niimpalukoda mohka aguñ luniiñ kiipa, mohlu mohka nyitumoru mi kapa keñkuma hiila. Ho mohlu mohmi yasiejaji ho ahgii tii.
ACT.21.1	Ho ngunu mohluko hokii impe sukula ho khoriku, ngunu parda Kos ho khobo, ho allo lohe yaho Rhodes ho, ho hiiko hokii Patara ho. 
ACT.21.2	Ho yasiejaji Poinisia ho khobo pa kapa lala, ngunu ho ducha, ho khobo. 
ACT.21.3	Ho ngunu Saiprus mi kapa kulala, hiimi lahchi dalyiho apa tela ngunu Sairia ho khobo, ho Tayer ho damo; niimpalukoda hiiko yasiejaji hii hiika drih atañmi jolo kentola. 
ACT.21.4	Ho henjeajiñ tonge kapa tola, ngunu allo lokanuhe hiiko dutiihe. Yajiyallo lo lukokola mohlu Pol mi Jerusalem ho iyo lutii. 
ACT.21.5	Ho hiiko ngunuka allo loja kukele, ngunu inku ho ngunuka myodi bonii bokañsii; ho mohlu hikha, mihie oho atañ agiñho, ngunumi ngunuka lembo ho linkuñ citi ka ago lohepa; ho yasie siilo ho liibañ khangala kuhii ho kone anyañ mi aya inge tiika ah hiila lusu. 
ACT.21.6	Ho ngunu inkula yasiejaji ho chaku, ho mohlu ude ho inkur neku.
ACT.21.7	Ho ngunu Tayer hokii bobiikula, ngunu Ptolemais ho ahchi; ho anubarmii atañmi ayahelyi la ho mohluka agiñho allo lohe dutiihe. 
ACT.21.8	Allo lohe yaho ngunu inku ho Kaesarea ho ahhii; ho ngunu puyubakobo Pilip ka ude ho ahhii, mo midiñkanuhe hokii kone, ho mohka agiñho dutiihe. 
ACT.21.9	Ho mohkii piilye milo imaraniiñ wiinga dune, hii mihukahii. 
ACT.21.10	Ngunu ka allo lonye lohiñhe durañho, nyibuhenii Agabas hiila armyañ Judia hokii tohii. 
ACT.21.11	Ho ngunuko ahbiila mo Pol ka pulye mi lala la ho mo attoh alih la alah nyimi rasu lala, ho lutii, “Hiila ke Darii Yajiyallo ludonii, ‘Si chulipa Jew atañ Jerusalem ho rakiñdo siika pulye ka atohmi miyumi ho Midomiyu atañmi nembi kendo.’” 
ACT.21.12	Ngunu siimi tapa lala, ngunu la miyuatañ mohmi Jerusalem ho chayo hiila lyartii 
ACT.21.13	Ho Pol lusitii, “Niina nunu mudunii, khela ho ngiika ahha mi tatu kiine la? Ngo pattiih kontii tunko pamake hojalo Jerusalem ho siidu pajalo hendi duke Attoh Jisu Kristo ka armyañ pa.” 
ACT.21.14	Ho mohmi lyarla masu lyiniiñ, ngunu apatoku ho lutii, “Attoh ka henko jaho dokiñ cho.”
ACT.21.15	Siika allo atañka hiibaho ngunu henju lala ho Jerusalem ho chahii. 
ACT.21.16	Ho henjeajiñ tonge Kaesarea hokii ngunu agiñho chabo mongii, ngunumi Saiprus daka Mnason ka ude ho ahgii, khu henjeajiñ kone, huka agiñ hona ngunu dutii henii.
ACT.21.17	Ngunu Jerusalem ho ahbii kiile, anubarmii atañ hempyo biidola karii. 
ACT.21.18	Allo lohe yaho Pol ngunu agiñho Jems ko ahbo; ho hikha amiabañ atañ dane. 
ACT.21.19	Mohlumi ayahelyi luku lala, mo kone kone luri biila Pinii ka Midomiyu atañka punko hoka mohmi miigiñ nala drih miiniiñ atañmi lukotii. 
ACT.21.20	Ho mohlu siimi tapa lala, mohlu Pinii mi assañtii. Ho mohlu mohmi lutii, “No kato, abañsi, harje jane da Jew atañka punkoho hutii na henje nyado kunii; mohlu hikha dapo ma lotii henje nii adiñ, 
ACT.21.21	ho mohlu lukoda niika piigomi mohlumi ka hikha Jew atañ mika tonsḛr niimi Mose mi apatoku hiila hutiina Midomiyu atañka punkoho danii, mohlumi lukola mohluka hemme oho atañmi mitupipa koma jalo malo muju mi miima jalo luniiñmi. 
ACT.21.22	Niihpe ho miikiñ dota nii? Mohlu no ahdo hiila tapa dudo loda. 
ACT.21.23	Miito hopa niihna ngunu niimi luko talyinii. Ngunu kii miyu piilye da hutiina hemme nyatiinii; 
ACT.21.24	siika miyu atañmi ingiihe ho no attohmi mohluka agiñho darii miisuto ho mohluka miipaniimi bibito, niimpalukoda mohlumi mohluka dinta mi lyangur siidopa. Hiila miikoda hikha chinkiñ doke hiiko hang nyima niihna mohlu niika piigo mi luko tiinii, hojalo no atohlya dapo mi miido. 
ACT.21.25	Hojalo Midomiyu atañ pakoda hutiina henje nyadonii, ngunu siiti bilii bulyi ke ngunu ayakacho kasaniisi, mohlumi diilya yo hiila puchi niimika membi niimi ho ai mi ho garkhii niimi ho ipfyo diipyo hokii.” 
ACT.21.26	Ho Pol miyu atañmi ingiitii, ho allo lohe yaho mo attohmi mohluka agiñho darii miikotii ho piniiude ho intii, luko dupa lonena dariimiiko dupa dakiñ donii ho mohlu kone abipa membi dupa.
ACT.21.27	Allo lokanunii loja tapa miikele, Asia hokii Jew atañ, huna mohmi piniiude ho kapa tiinii, hikha miyu atañmi lurutii, ho mohmi latutii, 
ACT.21.28	gyutii, “Isrel daka miyuatañ, hembyuñpe! Siika miyu sike huna tonsḛr tonjola miyu atañmi kapa kohe ngunumi chekhola ho dapo mi ho siika lengo siimi; hiika hahoho Grik atañ miilañmi piniiude ho ahgiida, ho mo siika darii lengo mi kacho miipada.” 
ACT.21.29	Niimpalukoda mohlu kapyo ho Ipisia daka Trophims mi kappatii mo agiñho citiho, ho mohlu hentii Pol mohmi piniiude ho ahgiitii hiila. 
ACT.21.30	Ho hikha citi atañ hadii ritii, ho hikha miyuatañ tonge pa haratii; mohlu Pol mi latutii ho piniiude hokii sepa lintii, ho nyibya loda hagya mi miipiñtii. 
ACT.21.31	Ho mohlu mohmi mendupa miikele, puyu hii sipahi akhoboko tapatii hikha Jerusalem hii hempuhenka nyado hiila. 
ACT.21.32	Mo nyibya loda sipahi atañ la sabii atañmi ingiitii, ho mohluko haritii; ho mohlu akho bomila ho sipahi atañmi kapa lala, mohlu Pol mi hiku matii. 
ACT.21.33	Ho akhobo ahtii ho mohmi pattiih botii, ho mohmi dachañ ranyi lo rato lutii. Mo takatii mo hu hiila ho mo niihna miitiinii hiila. 
ACT.21.34	Tonge miyuapur hoka danii drih kone gyutii, tonge pongepa; ho mo tadḛr lamatii miyu atañka rukha adu kopa, mo lubiido mohmi patiihude ho selii bii hiila. 
ACT.21.35	Ho mo abya aruñho ahchi kiile, mo sipahi atañ la jobii kotii niimpalukoda miyu atañka chesuresu kopa; 
ACT.21.36	niimpalukoda miyu taropa imbo montii, gyubii dola, “Mohmi mento!”
ACT.21.37	Pol mi patiihude ho ahchi giipa miikele, mo akhobomi lutii, “Ngo hang ako niimi lula kendo peha?” Ho mo lutii, “No Grik chindupo? 
ACT.21.38	No Egip hoka miyu masuha, hokoda, huna ayumada pa chekho rigiinii ho miyu harje jarpe mi Meniipanii pa lyargiila zabyo ho Hargiiniiñ?” 
ACT.21.39	Pol lusitii, Ngo Jew, Cilicia daka Tarsus hokii, hempḛr khiiniiñ citi hokii; ngo niimi lyarlyi ke, ngiimi miyu atañmi lurii kiinepe. 
ACT.21.40	Ho mo mohmi apa kiile, Pol, abya ho dala, mohka alah lo miyu atañmi hohe biidola; ho hiiko hempḛr taro dalyinii, mo mohlumi Hebrew aguñpa luriitii, lubiidola:
ACT.22.1	“Anubarmii la aba atañ, tageto siisi ngo nunuka hataho luko talyike.”
ACT.22.2	Ho mohlu mo Hebrew aguñ pa mohlumi ludo pa tapa lala, mohlu uroyapa chimiepa dutii. Ho mo lutii:
ACT.22.3	“Ngo Jew ke, Cilicia ka Tarsus hoka bukonii, hojalo siika citi so sancha Gamaliel ka liidi ho, purila alḛrpa ngunuka aba atañ dapo hoka miijuluju jaho, Pinii pa hempḛr uro miichi hiila hela siilo biilyo ka nunuka henchañho. 
ACT.22.4	 Ngo siika Lembo mi shiido pa miihimiireto, rabiila ho nyimii milobo hemapa pattiih ho alii la miito, 
ACT.22.5	bukuñ nyibu la hikha bulyañ daka amiabañ atañ ngiimi haki bi. Mohluko hokii ngo siiti anubarmii atañpa labiila, ho ngo Damaskas myodi bohii hiika atañ mitrḛ selii biidupa hoka dunii atañmi ho Jerusalem ho selii biila pamyo agii dupa.
ACT.22.6	“Ngo ngiika myodi bola dokele ho Damaskas aruñ ahchi biikele, allo liipa ho hempḛr uro hutoh yapuñ hokii ngiiko byohi. 
ACT.22.7	Ho ngo kiiddi ho giipayu ho aguñ gonge ngo tapato, ‘Sol, Sol, niimpa no ngiimi miihimiire du?’ 
ACT.22.8	Ho ngo lusitii, ‘Hu no, Attoh?’ Ho mo ngiimi lutii, ‘Ngo Nazaret daka Jisu humina no miihimiire danii.’ 
ACT.22.9	Siisi ngiika agiñ dabo monii atañ hutoh mi kapa siila la hojalo aguñ luniiñmi tapa ma ngiimika kone lula doniimi. 
ACT.22.10	Ho ngo lutii, ‘Niihpe ngo miichi nii, Attoh?’ Ho Attoh ngiimi lutii, ‘Gurito, ho Damaskas ho ahnge, ho hiiko niimi luko kendoke nii pana niimi kahe tiinii.’ 
ACT.22.11	Ho ngo kapa laku mato niimpalukoda hiika hutoh byoha kopa, ngo alah lo sebii koto ku ngiika agiñ hoka imbo monii atañlo, ho Damaskas ho ahhii.
ACT.22.12	“Ho Ananias hiila kone, henjenii miyu kone dapo hokii chulipa, hikha Jew atañ loka khiikola hoka dunii, 
ACT.22.13	ngiiko ahhii, ho ngiika aruñho dala ngiimi lutii, ‘Abañ Sol, niika amee kapa toku.’ Ho hiika myodu jaho ngo ngiika amee kapa ku ho mohmi kappatii. 
ACT.22.14	Ho mo lutii, ‘Ngunu ka aba atañka Pinii niimi kahe tii mohka henju mi chinke nendupa, Denki kone mi kapa kiine dupa ho mohka aguñ hokii mohka luniiñ tapa kiine dupa; 
ACT.22.15	niimpalukoda no mohka haki pa lyikiñdo hikha miyu atañko niihna no kapa tiinii ho tapa tiinii. 
ACT.22.16	Ho siisi niimpa no kalyala da? Gurito ho baptisma lato, ho niika ingyamiigya atañmi ase siito, mohka armyañ mi gyobii dola.’
ACT.22.17	“Ngo Jerusalem ho ahkur biikula ho piniiude ho kukele, ngo mihu kapa to 
ACT.22.18	ho mohmi ngiimi lula dopa kapato, ‘Are miito ho nyibya pa Jerusalem hokii lintoku, niimpalukoda mohlu niika ngiika piigo mika pyako niimi talii kemake.’ 
ACT.22.19	Ho ngo luto, ‘Attoh, mohlu attoh chindo sinagog kone abi ngiimi pattiih tuntii ho hutiina niimi henje nyadonii hibiine. 
ACT.22.20	Ho Stepen mi niika haki mika melyi ho, ngotiirḛ aruñho dato ho lubomonto, ho mohluka pulyetarii mi biilya bito hutiina mohmi membii nenii.’ 
ACT.22.21	Ho mo ngiimi lutii, ‘Inge; niimpalukoda ngo niimi hempḛr adho Midomiyu ko kiiniñ biilyi ke.’”
ACT.22.22	Siika aguñ lohepa mohlu mohka lunii mi tatii; ho mohlu gyuritii ho lutii, “Sitañ miyu mi kiiddi apiñ sokii mempato! Niimpalukoda mo sando pa lyimake.” 
ACT.22.23	Ho mohlu gyutii ho mohluka pulyetarii mi lyuhii lyukhe miitii ho dimḛr mi allyiho piidḛrtii, 
ACT.22.24	akhobo mohmi lutii sipahi atañka duko so togii hiila, ho mohmi hibii dola taka to hiila lutii, chindu pa niimpa mohlu gyutii mohmi chekho la. 
ACT.22.25	Hojalo mohlu mohmi taru lo rakele, Pol sipahi sabii mi lutii mohka aruñhoka danii bomi, “Siikasi miidi kosupeha nunupa Rom miyu mika hiniiñ si, ho hang halii mapa?” 
ACT.22.26	Sipahi sabii siimi tapa lala, mo akhoboko intii ho mohmi lutii, “Niina no miipa miilyi nii? Niimpalukoda siika miyu si Rom hoka dunii ke.” 
ACT.22.27	Hopa akhobo ahtii ho mohmi lutii, “Lukope ngiimi, no Rom miyu ha?” Ho mo lutii, “ḛh.” 
ACT.22.28	Hiika akhobo lusitii, “Ngo siika ganda ka miyupa lyidupa abuje tiicko bila riito.” Pol lutii, “Hojalo ngo siikaganda soka bukonii.” 
ACT.22.29	Hopa hutiina mohmi taka dupa miinya nenii nyibya loda mohkokii insa giinya tii; ho akhobotrḛ biisotii, niimpalukoda mo chintiiku Pol Rom ka miyu hiila ho mo mohmi ratii hiila.
ACT.22.30	Hojalo allo lohe yaho, chinna la lyitii jijemi niimpa Jew atañ mohmi haliitii, mo mohmi tapya lala, ho nyibu burii mi lubiido ho hikha bulyañ atañmi kapa siidupa, ho mo Pol mi togiila ho mohluka hataho atiitii.
ACT.23.1	Ho Pol, bulyañ mi kadi lala, lutii, “Anubarmii atañ, ngo Pinii ka hataho siilo lohe pa hendi biidola santii.” 
ACT.23.2	Ho bukuñ nyibu Ananias lutii mohka aruñhoka danii mi mohka aguñ ho kiito hiila. 
ACT.23.3	Ho Pol mohmi lutii, “Pinii niimi hikiñ doke, no puloo tasi! No ngiimi dapo ka hanjuho haliipa dunii, ho no dapo mi chekho biidola ngiimi hidopa ludunii?” 
ACT.23.4	Hoka danii atañ lutii, “No Pinii ka bukuñ nyibu miha cherii dunii?” 
ACT.23.5	Ho Pol lutii, “Ngo chima, anubarmii atañ, mo bukuñ nyibu hiila; niimpalukoda hiila ketola do, ‘Nunu miyuatañ mika sangii bomi ayamapa luyo hiila.’”
ACT.23.6	Hojalo Pol hendḛr lala khache si Sadusi atañ ho tange hii Parisi atañ hiila, mo bulyañ ho gyuritii, “Anubarmii atañ, ngo Parisi, Parisi ka oho; hengi nanii mika khiiko hopa ho shiinii ka turiturku kendo luko hopa ngiimi latutii.” 
ACT.23.7	Ho mo siimi lukele, Parisi atañ la Sadusi atañka punkoho chesuritii; ho dukuñ hii tache ritii. 
ACT.23.8	Niimpalukoda Sadusi atañ ludo turiturku kunii nyima, malo miidopopi, malo yajiyallo; hojalo Parisi atañ hikha hiimi do ludo. 
ACT.23.9	Ho hempḛr goropa chesu ritii; ho Parisi hoka pagenii tonge tongepa guritii ho uropa chekho tii, “Ngunu siika miyu kiiso hang miikha nii kapa ma. Nii yajiyallo malo miidopopi matiirḛ mohmi lutii?” 
ACT.23.10	Ho chesunii hadii risu kiile, akhojabo, biisoritii siika atañsi Pol mi miije lobii talyi hiila, sipahi atañmi lubiido akañ ho tonge la mohmi cheche pa sebiiku mohluka punko hokii ho mohmi patiihude ho atiito.
ACT.23.11	Ayoh yohe yaho Attoh mohka aruñho datii ho lutii, “Haroto, niimpalukoda no ngiika piigo mi Jerusalem ho pyakotii, hiichulipa no Rom hotiirḛ haki bikiñ doke.”
ACT.23.12	Allo kukele, Jew atañ rumyotii ho atoh atoh hemme nyatii nii dahepa Pol mi mente ma mohlu hang diite tante ma hiila. 
ACT.23.13	Hiiko alyañpiilye mi abu yapa datii siika runii siimi ka miinii atañ. 
ACT.23.14	Ho mohlu nyibu burii atañko ho amiabañ atañ ko ahtii, ho lutii, “Ngunu hempḛr uropa hemme siitii nii dahepa Pol mi mente ma ngunu diigo mi diika hetrḛ diika tama. 
ACT.23.15	Hopa nunu, bulyañ ka agiñho, akhojami pota bito mohmi nunuka agiñho selo biito hiila, nunu mohmi mohka lugo mi ludiko jaho lulyañ bichi ke hiila. Ho ngunu mohka aruñ ahma rampa mohmi menchi ke.”
ACT.23.16	Siisi Pol ka barmii ka oho mohluka tulya niimi tapatii; hopa mo patiihude ho ahla ho Pol mi lukotii. 
ACT.23.17	Ho Pol sipahi sabii kone mi gyola lala ho lutii, “Siika yapa atu siimi akhojako ingii he; niimpalukoda mohko ngoya ako mohmi luko sanii doke.” 
ACT.23.18	Hopa mo mohmi ingiila ho mohmi akhojako agiitii ho lutii, “Pol pattiih tunkobo ngiimi gyola lala ho ngiimi siika yapa atu siimi niika ahgii hete hiila lutii, mohka ngoya ako niimi lusa do hiila.” 
ACT.23.19	Akhojabo mohmi alah la sebiila, ho aruñho ahhi giila mohmi tasiela takatii, “Nii niiko ngiimi luko sanii do?” 
ACT.23.20	Ho mo lutii, “Jew atañ lusu biine niimi arda Pol mi bulyañ ko togii tote lusa hiila, mohmi tadḛrla taka dupa miipa miido niihtañpa. 
ACT.23.21	Hojalo mohluka lunii mi talyayo; niimpalukoda alyañpiilye mi abuyapa mohmi rula ke donii, mohlu hemme siibii tola nii dahe pa mohmi mente ma hang diite tante ma hiila; ho siisi mohlu henju nyatii, niika luniiñmi kalya lake dunii.” 
ACT.23.22	Ho akhojabo yapa atu mi inke nentii ku, mohmi lubiido, “Kone mitrḛ siimi luko yayo ngiimi no luko to hiila.”
ACT.23.23	Ho mo sipahi sabii anye mi gyola la ho lutii, “Ayoh ka gunta takkowa ho lanye sipahi agiñho kanukhange gorayonii ho lanye adañbiinii mi Kaesarea ho indu pa miito. 
ACT.23.24	Pol patrḛ duko miibito yobo mondupa, ho mohmi ayapa Felix govonor ko ahchi giihe.” 
ACT.23.25	Ho mo siika drih mi siitipa ketii:
ACT.23.26	“Klaudius Lysias no khiiniiñja govonor Felix, ayahelyi. 
ACT.23.27	Siika miyu si Jew atañka latu nii, ho mohlulo menko paka miinii, ngo mohluko sipahi atañ agiñho ahbiila mohmi lupya biikiile, chimbii lyimi kiile mo Rom hoka dunii hiila. 
ACT.23.28	Ho niihpana mohlu mohmi halii tiinii hiila chinnala, ngo mohmi mohluka bulyañ ho togiibi. 
ACT.23.29	Ngo chimpa biilyi mikele mohmi mohluka dapo ka piigo pa halii tiimi, hojalo mohmi mendo malo pattiih tundo pa halii sanii giima. 
ACT.23.30	Ho ngo hiila tapa lala mohmi chekhola, siika miyu mi rula do hiila tapa lala, ngo nyibya loda niiko kiiniñ biilyi ke, mohmika haliinii atañ miina mi lubii lyike nii lukiñdo niiko lungete hiila.”
ACT.23.31	Hopa sipahi atañ, mohluka lukonii chulipa, Pol mi ingiila ho mohmi ayoh ho Antipatris ko ahgii bitii. 
ACT.23.32	Ho allo lohe yaho mohlu patiihude ho ahkur tiiku, gorayonii atañmi mohka agiñho atii tela. 
ACT.23.33	Mohlu Kaesarea ko ahtii ho siiti mi govonor mi bitii, mohlu Pol mitrḛ mohka hataho ahgii bitii. 
ACT.23.34	Siiti mi puri lala, mohmi takatii no nii ganda hokii hiila. Mo chila lala mo Silisia hokii hiila 
ACT.23.35	mo lutii, “Ngo taka talyike niimi ka halii atañ ahlyi milo.” Ho mo mohmi Herod ka raddeduko lengo ho dagur biitote hiila lutii.
ACT.24.1	Ho allo longohe dala la bukuñ nyibu Ananias totii amiabañ atañ la lugiibo agiñho, Tertulus hiiniiñbo. Mohlu govonor ko ahtii bitii Pol mi chekhola lugomi; 
ACT.24.2	ho mo gyokele, Tertulus mohmi halii ribiido, lubiidola:
ACT.24.2	“Niiko hokii ngunu abuje chimie mi hempyo biitiike, ho niika miikobiko hopa, hempḛr khiiniiñ Felix, lyiguhnii niimi lukolumetii hikha siika ganda kiipa, 
ACT.24.3	kapakohe lemboho ho kapakohe ngunu siika siimi taliido hikha payapacho lubiidola. 
ACT.24.4	Hojalo, niimi lutiñ lubyañ tama, ngo niimi yardu malokalohe ngunuka luniiñmi iche tatope. 
ACT.24.5	Niimpalukoda ngunu kappatii siika lubyunii miyu mi, hikha Jew atañka punkoho hikha dohadolo so mo chegiinii, ho Nazarene hoka dungunii tonge. 
ACT.24.6	Mo piniiude miilañmi miibḛrpa miine, hojalo ngunu mohmi latutii. 
ACT.24.7	hojalo akhoja kepten Lisias ahtii ho hempḛr uro payagaya biidola mohmi ngunuka alah hokii sebii neku, 
ACT.24.8	No atohpa mohmi taka dokoda chinkiñ doke mohkokii amane drih mi mohmi niimpa ngunu haliitii hiila.”
ACT.24.9	Jew atañ tiirḛ haliiko hambo montii, lubiidola hikha siika atañsi hiilake hiila.
ACT.24.10	Ho govonor mohmi lutote hiila hohe kiile, Pol lusitii:
ACT.24.10	“Abuje anyañ no siika ganda ka ayakacho kaniipa dune ku hiila hembiidola, ngo hempyo biidola ngiipa lupya siichi. 
ACT.24.11	Rongkoda no chindudo, siikasi allo lolyañlenye mi abu yama rañ ngiika Jerusalem hoka herii dupa chaniiñ; 
ACT.24.12	ho mohlu kone hetrḛ ngiimi chesuresu dopa mika agiñho kapa ma malo miyu atañmi luru dopa, piniiude ho malo sinagog ho, malo citi ho. 
ACT.24.13	Mohlutrḛ kakiñ lakiñma niimi nii mohlu siisi ngiimi haliitii. 
ACT.24.14	Hojalo siimi ngo niimi luko biilyi ke, miijuho lusudokoda, nii mina mohlu dungunii hiila ludunii, ngo ngunuka aba atañka Pinii misu herii siidu nii, hiila henje biidola kapane dopa malo nyibuhenii atañka keto laka donii sii, 
ACT.24.15	Pinii mi hentiñ biidola nii mina mohlutrḛ talii mondonii, hiiko turiturku rikiñ doku anyeru denki ho diimmah tiirḛ. 
ACT.24.16	Hopa ngo kiirañ heru bidu didḛrpa hembiidola Pinii kii dalyiho miyuatañ kii dalyi tiirḛ. 
ACT.24.17	Siisi anyañ iche nyanku lala ngo ngiika ganda pa biliñ keliñ niimi ho biniiñ mi biilii bichi ke. 
ACT.24.18	Ngo hiila siimi miila dokele, mohlu ngiimi piniiude hoka darii lyiniiñmi kapa, hang miyu taropa malo chesuresu mapa. Hojalo Jew tonge Asia hokii 
ACT.24.19	mohlu so niika hataho ahla ho hang halii sanii dokoda halii lakiñ doke, mohluko matiirḛ hang ngiimi halii sanii dokoda. 
ACT.24.20	Malo hiila makoda siika miyu atañmi mohlumi Luk nento niihna mohlu ayamapa miiniiñmi kapa tiinii ngiimi bulyañ ka hataho, 
ACT.24.21	siika drih kone kontii mi apalala nii mina ngo gyuko tiinii mohluka punkoho dala, ‘Shiiniiñ hokii ka turiturku mika khiiko hopa siilo ngiimi niiko ahgii bitii.’”
ACT.24.22	Hojalo Felix, Lembo aya loda chimbii tola, mohlumi yalotii, lubiidola, “Niida Lysias akhojabo tochi, ngo nunuka lugo siimi ludḛr bichi ke.” 
ACT.24.23	Ho mo sipahi sabii mi mohmi lutii patiihude ho atiito hojalo mohmi mo henko dadopa bito, ho mohka ajiñ atañ kone mitrḛ lutiñ yayo mohka anna mika biilii bisa niimi.
ACT.24.24	Allo lonye lohiñhe daku lala Felix mohka mihie Drusilla ka agiñho ahtii, mo Jew henju henii; ho Pol mi gyobii lula la mohmi Kristo Jisu mika henjenii piigo mi luke nembiido. 
ACT.24.25	Ho mo ahiñ paka heniiñmi, ho hendimiidi ho piijo daka ayakacho kasa niimi cherii kiile, Felix herilala ho lutii, “Siisi ingeku; niida ngiiko myodu dochi ngo niimi gyochike.” 
ACT.24.26	Hiika myodu ho mo hiila hentii mohmi Pol tiicko bilyi do hiila. Hopa mo kiirañ mohmi gyola lala ho mohmi lurii la miitii. 
ACT.24.27	Hojalo anyañ nyanye inku kiile, Felix ka duko ho Porcius Festas dusi hatii; ho Jew atañmi hensañ mola, Felix Pol mi patiihude ho apatela intii.
ACT.25.1	Siisi Festas mohka gandaho ahku kiile, allo lohiñhe Kaesarea hokii Jerusalem ho chatii hela. 
ACT.25.2	Ho nyibu burii la Jew hoka akho miyuatañ mohmi Pol mi chekho la luko biido; ho mohlu mohmi lyartii, 
ACT.25.3	kubiido hembola miyu mi Jerusalem ho kiiniñ tote hiila, hemmyo la lembo ho mohmi mendu pa hiila. 
ACT.25.4	Festas lusitii Pol mi Kaesarea ko atiitii hiila, ho ngoya hiiko nyibya kiiliñ indupa hela du. 
ACT.25.5	“Hopa,” mo lutii, “nunu kokii otority hoka dunii hokii ngiika agiñho tobo monto, ho hiiko matiirḛ hangdrih miigya nii piigo miyu ko giido milo, mohlumi halii kiineto.”
ACT.25.6	Mo mohluka agiñho allo lopinye malo loyañ hepa dubo tela, mo Kaesarea ho totii; ho allo lohe yaho mo gondu ude ka duko ho dukula ho Pol mi seliibii lutii. 
ACT.25.7	Ho mo ahkele, Jew atañ hutiina Jerusalem hokii totiinii mo piigopa guri nyatii, abuje mohmi hempḛr uro haliila lyitii hiimi mohlu jije hiila luko lamatii. 
ACT.25.8	Pol mo lupya siila lutii, “Jew atañka dapo mi chekhola malo, piniiude mi chekhola, malo Kesar mi chekhola ngo miigya tiipeha nunu miilañ rumi.” 
ACT.25.9	Hojalo Festas, Jew atañmi hembyuñ moyapa, Pol mi lutii, “No Jerusalem chachi hiila hendopeha, ho hiiko siika halii niisimi ngiimi lupe?” 
ACT.25.10	Hojalo Pol lutii, “Ngo kaesar ka gondu ude ho da, nohna ngiimi halii kendonii; Jew atañmi ngo hang miigya bima, no hiimi hempḛr aya chindo. 
ACT.25.11	Ngo matiirḛ miigyanii milo, ho hangdrih jalo ngo shiido pa lyidopa miitii milo, ngo shiisa nii hokii hargii tama ke; hojalo mohluka ngiimika halii ko matiirḛ hang nyima koda, kone hetrḛ ngiimi mohlumi bila kema. Ngo Kesar mi lyarlyi.” 
ACT.25.12	Ho Festas, mo mohka bulyañ atañ agiñho taka siila la, lusitii, “No Kesar mi lyartii, Kesar ko no inkiñ doke.”
ACT.25.13	Siisi allo lonye lohiñhe loku lala, Agrippa radde la Bernice nyi Kaesarea ho ahchitii Festas mi karii dupa. 
ACT.25.14	Ho mohlu hiiko abuje allo dutii, Festas Pol ka lugo mi radde ka hataho atii bitii, lubiidola, “Inkaso pattiih tunko nii kone mi Felix apa bitola do; 
ACT.25.15	ho ngiika Jerusalem hoka duho, nyibu burii atañla Jew atañka amiabañ atañ mohka piigo mi lukola lyihii, mohmi pattiih tuntote hiila chekhola kunya da. 
ACT.25.16	Ngo mohlumi lusitii siikasi Rom atañka muju make mi kone mijalo halii konii mi halii bomi ka nyitumoru kata ho apa bidopa, ho myodu bila ka lyiniiñsi mohmi lupya siidopa mohmika halii niimi. 
ACT.25.17	Hopa mohluka so tonge paka ahhiñlaka miilyiho, ngo diirii miikañ biima, hojalo allo lohe yaho ngo ngiika gondu ude ka duko ho dula ho miyu mi so selii bii lutii. 
ACT.25.18	Ho halii konii bomi dake nenkele, mohlu hang diimmah haliila lyima mohka lugo ho ngiika henkako; 
ACT.25.19	hojalo mohluko lugo tonge do chesuresula mohka agiñho mohluka atohka heniiñ piigola ho Jisu hiila koneka piigo, huna shiitii kunii, hojalo hiimi Pol turla da hiila luda. 
ACT.25.20	Hendḛr lamapa nii luchi siika taka nii atañmi, ngo takatii no Jerusalem ho indo koda aya kemasiipeha ho mohluka halii niisi mi hiiko lusu dokoda. 
ACT.25.21	Hojalo Pol patiihude ho atiipe hiila yartola raddeka hiilake hiila lumiñ menda hemi, ngo mohmi lutii atiito nii dahepa ngo mohmi Kesar ko kiiniñ tama.” 
ACT.25.22	Ho Agrippa lutii Festas mi, Ngo atohpa taka nando hiika miyu kokii. “Ardasa,” mo lutii, “No mohkokii tato.”
ACT.25.23	Ho allo lohe yaho Agrippa la Bernice nyi ahtii hempḛr hempyo biidola, ho mo anye miyu atañka duko udepero ho ahtii sipahi akhoboko agiñho ho citi daka miyu tatukatu agiñho. Ho Festas ka luko hopa Pol mi selii biitii. 
ACT.25.24	Ho Festas lutii, “Radde Agrippa ho hikha soka ngunu agiñ hoka dubonii atañ, nunu kato siika miyu siimi humina hikha Jew miyuatañ ngiimi kuda, Jerusalem dakiima ho sokiima, gyunya da mohmi siimi abuyapa sanke nenki make hiila. 
ACT.25.25	Hojalo ngo hang kapama mohmi shiido pa miidopa; ho mo atoh tiirḛ radde mi yardo, hopa ngo mohmi kiiniñ bichi. 
ACT.25.26	Hojalo ngiiko hiila lodake hiila kesa nyima mohka piigo mi ngiika attoh. Hopa ngo mohmi nunuka hataho selii bitiike, ho, niiko loda, radde Agrippa, niimpalukoda, ngunu mohmi taka lala, ngo hang kesa dosu tama siiyu ah hiila. 
ACT.25.27	Niimpalukoda ngo kakoso hang lusa giima, patiihude ho kiiniñ dopa, hang hiipa ke hiila mohmi halii mapa.”
ACT.26.1	Agrippa Pol mi lutii, “Niimi ludo pa bibii lyike.” Ho Pol mohka alah mi lyuliñ biidola ho mo lupya siitii:
ACT.26.2	“Ngo hendo atohmi arho do hiila niika hata hoka danii siimi, Radde Agrippa, ngiimika siilo lupya siido paka biniiñmi hikha Jew atañka haliinii atañmi, 
ACT.26.3	niimpalukoda no chindo hikha miiju atañmi ho Jew atañka chesuresu niimi; hopa ngo niimi yardu chimiepa dula ngiimi tagepe hiila.
ACT.26.4	“Ngiika sanju yapa hokiija, ngiika atoh ganda hokiika saribii jaho hokii ho Jerusalem hoka saniimi, chindoke hikha Jew atañ. 
ACT.26.5	Mohlu hempḛr anyañ hokii chindoke, mohlu matiirḛ pyako talyi hendo koda, ngunuka butii ka hempḛr henje henju jaho ngo Parisi ka sanju jaho santii. 
ACT.26.6	Ho siisi ngo tenka koto la dasu danii hengi naniiñ Pinii ka ngunu aba atañ mika biniiñ so, 
ACT.26.7	nii mina ngunuka alyañlenye haluka kapa kendo hiila ka hentinii, mohlu allo ayoh dadu mi kula dotii. Ho siika hengi naniipa ngo Jew atañlo halii kotii, O radde! 
ACT.26.8	Niimpa nunu henje nyalama Pinii shiinii mi turdo pa miila do hiila?
ACT.26.10	Ho ngo hiila Jerusalem ho miito; ngo abuje henjenii miyu atañmi patiihude ho kontii aliimapa, nyibu burii kokii otority kubiila, hojalo mohlumi shiido pa miito hiila ngo mohlumi chekhola lubo monto. 
ACT.26.11	Ho ngo mohlumi lamo kela hikha sinagog ho miito ho mohlumi nipa pa miilañ miito; ho mohlumi hempḛr hadii la chekhoto, ngo mohlumi miihimiire to nyibo ganda lohepa.
ACT.26.12	“Hiila ngo Damaskas ho myodi bohii nyibu burii kokii otority ho miisaniimi kubiila. 
ACT.26.13	Allo liipa ho, O radde, ngo lembo ho hutoh kapa yapuñ ho, danyi mitrḛ kanyañya, ngiimi ho hutiina ngiika agiñho imbo monii atañmi byokhe bii. 
ACT.26.14	Ho ngunu hikha kiiddi ho giiyi kiile, ngo aguñ gonge tapa Hibru aguñ pa ludopa, ‘Sol, Sol, niimpa no ngiimi miihimiire du? Si no atoh mike heru miipa siibii donii attoh mika alih tuku niisi.’ 
ACT.26.15	Ho ngo luto, No hupe Attoh? Ho Attoh lune, ‘Ngo Jisu humina no miihimiire donii. 
ACT.26.16	Hojalo gurito ho niika alih lo dato; niimpalukoda ngo niiko siika piigo pake ahdunii, niimi kahe dupa miiho niipa ho haki biniipa nii drih mina no kapa tiinii ngiimi ho hiika atañmi ngiika niikohoka ahniiñmi, 
ACT.26.17	niimi miyuatañ ko kiiniñ biilyi ho Midomiyu atañko, huko hona ngo niimi kiiniñ biilyi nii 
ACT.26.18	mohluka amee mi miiko kiine dupa, niimpalukoda mohlumi kamo hokii hutoh dalyiho mobokiine dupa ho Saitan ka harchichike hokii Pinii ko, niimpalukoda mohlumi ingyamiigyanii hokii hello koke nendupa ho hiika atañka agiñho atii dupa hutii mina ngiiko darii miitii kunii.’
ACT.26.19	“Hopa, O Radde Agrippa, ngo dariiganda hokiika mihu kapa niimi takho lamato, 
ACT.26.20	hojalo kapyopa Damaskas daka dunii mi luko lupyotii, ho Jerusalem, ho hikha Judia gandaho, ho Midomiyu atañ kotrḛ, niimpalukoda mohlumi henkur la Pinii ko ahkur kiine dukupa ho aya miigo miike nendupa mohluka henkur kuniiñmi. 
ACT.26.21	Siika piigopa Jew atañ ngiimi latutii piniiude ho, ho ngiimi mempa miitii. 
ACT.26.22	Siika allo lohe pa ngiiko hembyuñnii hii do Pinii kokiika ahnii, hopa ngo siikaso da pyakodupa atu ho kahe miilañmi, hang lumapa hojalo niihna nyibuhenii la Mose nyi lutiinii hiimi lyike nendupa: 
ACT.26.23	Kristo heru henkiñdo lodake, ho hiiko, kapyo japa ka shiinii hokiika turiturku niipa lyikiñdo, mo hutoh mi gyuko kendo miyuatañ mi ho Midomiyu atañ mi.”
ACT.26.24	Ho mo siika lupya siiniiñmi lukele, Festas hempḛr goropa lutii, “Pol, no runduke; niika hempḛr uro chiniisi niimi rungii doke.” 
ACT.26.25	Hojalo Pol lutii, “Ngo ruma ke, hempḛr khiiniiñja Festas, hojalo ngo jije mike luko dunii. 
ACT.26.26	Niimpalukoda radde siika drih atañmi chindo ke, ho mohmi ngo biiso mapa luko du; niimpalukoda ngiimi lukotii siika drih atañ sokii kone hetrḛ hargii lakiñma kapa mapa, niimpalukoda siikasi khonchañ ho miila lyima. 
ACT.26.27	Radde Agrippa, no nyibuhenii atañmi henje duha? Ngo chindo no henje du hiila.” 
ACT.26.28	Ho Agrippa Pol mi lutii, “No ngiimi ohepada myodu so kristan pa miitodo hendoha!” 
ACT.26.29	Ho Pol lutii, “Ohepada ha malo diirii kendoha, ngo Pinii mi kuchi niimi kontii ma hojalo hikha siilo ka ngiika luniiñ mika tapa nii atañ patrḛ kristan lyido pa ngiika lyichañho, siika dachañ ranyi mi apalala.”
ACT.26.30	Ho radde guritii, ho govonor ho Bernice ho hutiina mohluka agiñho dubo montii nii; 
ACT.26.31	ho mohlu lingii kula la, mohlu kone anyañ lusu nyatii, “Siika miyu si hang miigya ma mendopa malo pattiih tundopa.” 
ACT.26.32	Ho Agrippa Festas mi lutii, “Siika miyu simi apa dojalo aya kendo mo matiirḛ Kesar mi yama tiikoda.”
ACT.27.1	Ho Italy ngunu khobo dupa lusu kulala, mohlu Pol mi bitii ho khiibe pattiih tunko nii tonge mi Augustas Kohort daka sipahi sabiimi, Julius hiiniiñ bomi. 
ACT.27.2	Ho Adramyttium daka yasiejaji ho chahii, hiikahii khopa miila dotola Asia ka lengo ho khobo dupa, ngunu siimie ho khobo, Aristarkas miilañ, Tesolonika daka Masedonia miyu. 
ACT.27.3	Allo lohe yaho ngunu Sidon ho domo; ho Julius Pol mi helakala ne, ho mohmi mohka ajiñ atañ ko miilañ kiiniñlala ho kalyañ kada ne. 
ACT.27.4	Ho hiika siimie hokii khori kula ngunu Saiprus daka siilokiiddi ho khobo, niimpalukoda allyi henii hii ngunu heriila hehii. 
ACT.27.5	Ho ngunu khopo bobiila la Silisia la Pampilia siimie mi khobo, ngunu Lisia daka Maira ho ahhii. 
ACT.27.6	Hiiko sipahisabii Alejandria daka yasiejaji mi kapa Italy ho khobopa, ho ngunumi ho ducha kiine. 
ACT.27.7	Ngunu haso hasopa abuje allo khotiiku, ho hempḛr ahiare pa Cnidas ho ahchi, ho allyi henii hii ngunumi khobo lake nema lyinii, ngunu Kret ka Salmone hopa khobo. 
ACT.27.8	Ahiare loda pa aruñho khoha bukula, ngunu Fair Havens lunii gandaho ahhii, niihna Lasea citi aruñho donii.
ACT.27.9	Abuje myodu inku lala, ho myodi bonii ahiare la dosu lyikunii niimpalukoda nyoniiñ allo loja tiiku, Pol mohlumi tonsḛr biido, 
ACT.27.10	lubiidola, Tonsḛrbo, ngo hendo ngunuka myodi bokoso unetare ho abuje alyu siila lyikiñdo, drihpachi la yasiejaji kontii mapa, hojalo ngunuka sango tiirḛ 
ACT.27.11	Hojalo sipahi sabii kepten la yasiejaji ka atoh mi hentola Pol ka luniiñ uro yapa tagela lyitii. 
ACT.27.12	Ho hiika jajidomo ko lakhii piko pa ano aya matii, abuya lutii hiika siimie hokii indo kukoda hiila, niihtañ pajalo hokii mohlu Phoenix ho bochi dokoda, Kret daka jajidomoko, hokii tapañ ho assañ dalyi, ho ahha ho assañ dalyi katii, ho hiiko lakhii pido koda.
ACT.27.13	Ho ahadalyi ka allyi haso pa hebo lyiniiñ, mohlu hentii mohluka miigomi kapatiiku hiila, mohlu hage nanii mi jocha lala ho Kret ka aruñhopa khobo tiiku, kiitiñ ka aruñhopa. 
ACT.27.14	Hojalo hempḛr allyi uro heritii, danyichaggo dalyi hokii hiila luniiñbo, kiiddi hokii hedatii; 
ACT.27.15	ho yasiejaji hii tiida hatii ho allyi khopo bobii lama tola, ngunu hiimi lembo bila la hebo kiineto. 
ACT.27.16	Ho Kouda luniiñ atu siilokiiddi hopa khobo biila, ngunu cheche ahiare loda pa hulu mi khobobii; 
ACT.27.17	hiimi ho ratulala, mohlu yasiejaji mi kakatii; ho, biisotii mohlumi Syrtis ho hebo biichi hiila, mohlu taru mi akañ dalyiho talotii, ho hebo biikotii. 
ACT.27.18	Ho ngunumi uropa allyiaro hehii hekher miibii lyiniiñ, mohlu allo lohe yaho jaji daka drih doniimi kupa ritii; 
ACT.27.19	ho allo lohiñniiho mohlu mohluka alah lo yasiejaji daka drih mi jopa ritii. 
ACT.27.20	Ho danyi malo takḛr hempḛr allo kapa kuma lyiniiñ, ho ano lama ahiare ngunu ko ahma siilyinii, hikha ngunuka santo kudo hiila heniiñ hii hikha lyuneku.
ACT.27.21	Mohlu allo abuje diigo diima lyilyi nii, Pol mohluka aruñ ahhi biila mohlumi lubiido, “Miyuatañ, nunu ngiika luniiñ tageto, ho Kret hokii khori kuyo ho pamyo toh ho alyu siisa niimi alii siilyo. 
ACT.27.22	Siisi ngo nunumi haro to luchi; niimpalukoda nunu punko hokii atoh ka sango mi alyu siikiñ make, hojalo yasiejaji kontii misu. 
ACT.27.23	Niimpalukoda siyo ka ayoh jaho Pinii ka miidopopi ngiika aruñ dakiñ doke humina ngo herii dunii ho hukiina ngo, 
ACT.27.24	ho mo lutii, ‘Biiso nyayo, Pol; no Kesar ka hata dakiñ doke; ho kato, Pinii hikha nunumi tiipya biilyi ke hutiina niika agiñho khobo mondo nii.’ 
ACT.27.25	Hopa haroto, miyuatañ, niimpalukoda ngiiko Pinii ka henje do sichuli lyikiñ doke ngiika lukonii chuli. 
ACT.27.26	Hojalo ngunu siilokiiddi tonge ho khobo kendoke.”
ACT.27.27	Ayoh yolyañlepe nii ahkele, ngunu Adria ka siimie aruñho khochi habii kiile, ayoh liipaho khogiiniibo hentii mohlu kiiddi ka aruñho khochi habii doku hiila. 
ACT.27.28	Hopa mohlu kaka biikele ladu tukuñ tunyi langela nyikhañhe urañ pa domi; ichuche khohi hala la hiira kakele langela alyañhela tungohe urañ domi. 
ACT.27.29	Ho ngunu yalañ ho tiiha talyi hiila biisola, mohlu hatunanii mi piilye mi jolotii, ho kutii allo kiine toku pe hiila. 
ACT.27.30	Ho khogiinii atañ yasiejaji hokii hargii pa miikele, ho hulu mi siimi ho ako yapa miikele, hatunanii mi alotii akañho hata dalyi hokiila, 
ACT.27.31	Pol lutii sipahi sabii la sipahi atañmi, “Nii dahepa siika miyuatañ yasiejaji ho dutema, nunu lyangur kola kema.” 
ACT.27.32	Ho sipahi atañ taru mi pare biido hulu hokii, ho hiimi inke nembiido.
ACT.27.33	Ho allo kupa miikele, Pol miilañrumi lubiido diigo iche diitote hiila, lubiidola, “Siilo allo loyañhela lope diiku nunuka henala ho diigo diiku manii, hang diima paka lyiniiñ. 
ACT.27.34	Hopa ngo nunumi lyarduke diigo iche diito; hii nunumi alḛr giikiñ doke, nunuka dimmu sohe tiirḛ lyukiñ make nunuka adiñ hokii.” 
ACT.27.35	Ho mo hiimi luku lala, mo yatañ mi lala la, ho Pinii mi payapacho hiila miilañ ruka kado pa lula la mo hiimi petu biido ho diiritii. 
ACT.27.36	Ho miilañru haro rila ho mohlu diigo diinyatii. 
ACT.27.37	(ngunu hikha lanyela kanukhange la khe miyu yasiejaji ho du.) 
ACT.27.38	Ho mohlu khe diide kulala, mohlu yasiejaji mi haju hedopa miitii, siimie ho yatañ mi jopa lola la.
ACT.27.39	Siisi allo kukele, mohlu kiiddi mi kala lakumatii, hojalo mohlu kiitiñ mi siilyo katala kadḛrtii, nii hona mohlu datiinii miila dokoda yasiejaji mi siilyo ho selii dupa miitii. 
ACT.27.40	Hopa mohlu hatunanii mi jolo lala hiimi siimie ho apatii, hiikamyodu jaho taru mitrḛ tapyatii hiika rato laka khona nanii hoka doniiñmi; ho pulye mi tonchatii allyi lo mohluka miinii lo aruñ helii biiko dupa. 
ACT.27.41	Hojalo kiiddi ho tiihatii mohlu helii biikonii; nyetañ hii tiihatii ho abyu kuma dotii, ho kiiliñ dalyi hii tatutii lando uro paka pohanii. 
ACT.27.42	Sipahi atañka heniiñ pattiih tunkonii atañmi mendu pa hentii, hiila makoda apya taliñ giila hargii biichi hela; 
ACT.27.43	hojalo sipahi sabii, Pol lyangur talyi hentii, mohmi atiñlala mohluka miichi henii hokii. Mo lutii hutiina apya tala dunii jaji hokii atoh pohila kapyopa taliñ giito ho kiiddiho, 
ACT.27.44	ho tange yasañ bata ho malo yasiejaji ka tatu tamaho. Ho si chulipa hikha kiiddi ho haliñ giiku.
ACT.28.1	Ngunu hargii kula la, ho ngunu chinto ku siilokiiddi ka armyañ Malta hiila. 
ACT.28.2	Ho hoka dunii atañ dumiñhokii mitrḛ kapuñ pongeyapa aroh-ayatii, niimpalukoda mohlu yamu tige lala ho ngunumi kariikatañ, niimpalukoda miido huri ho lakhiine. 
ACT.28.3	Pol panyi tonge mi lala la ho hiimi yamu ho aliitii, tabu sohe lyiliñtii gubu kopa ho mohka alah ho karke hatii. 
ACT.28.4	Hoka miyu tabu mi mohka alah bila dopa kapa lala, mohlu kone anyañ lusu nyatii, “Hemmo sanii nyima siika miyu si miyu meniike. Siimie hoka shiisa nii hokii hargii siitii, ayakacho kanii hii mohmi sanke nenkiñma.” 
ACT.28.5	Mo, hojalo, tabumi yamu ho pipa lotii ho hang heru matii. 
ACT.28.6	Mohlu kalyatii, mohka pyari niimi kalyatii malo aluñpaka shiihi niimi; hojalo mohlu kalya yade yala la hang mohko ayamapa lyilyi nii, mohlu hengu ritii ho lusutii mo pinii ke hiila.
ACT.28.7	Siisi hiika ganda daka ariapii kiiddi atañ hii hiika siilokiiddi ka miyu akuñ jakiitii, Publius hiila armyañ, mo ngunumi kariikatañ ho sobomola ngunu agiñho allo lohiñhe piiluñsiile la mi. 
ACT.28.8	Hiila lyihii Publius ka aba achihla ho iichañ ela lyihii; ho Pol mohko kahala ahtii ho kubitii, ho mohka alah mi mohko tencha lala mohmi miipyatii. 
ACT.28.9	Ho siika drihsi hiila lyikele, siilokiiddi hoka miyu dunii atañ tiirḛ hukiina achih-ahe giitiinii ahgiitii tii ho miipya konyatii. 
ACT.28.10	Mohlu abuje ahmiñayiñ ngunumi bihii; ho ngunu khori kukele, mohlu huluho ngunuka anna nii hemi aliibi.
ACT.28.11	Piilo bariñhe dala la ngunu yasiejaji la khori hiikahii siilokiiddi ka doriipa lyine, Alejandria ka yasiejaji, Bupiñsiinii Anuabañ luniiñ agiñho. 
ACT.28.12	Sairakas ho ahchi, ngunu hiiko allo lohiñhe dutiihe. 
ACT.28.13	Ho hiikohokii ngunu khoriku ho Rhegium ho ahchi; ho allo lohe dala la ahadalyi ka allyi heri, ho allo lohe yaho ngunu Puteoli ho ahchi. 
ACT.28.14	Hiiko ngunu anubarmii atañmi kapa, ho ngunumi mohluka agiñho gyolii lokanuhe allo dudopa. Ho hiila ngunu Rom ho ahchi. 
ACT.28.15	Ho hoka anubarmii atañ, mohlu ngunumi tapa lala, Appius ka Dukuñko kane adho hokii miilañ ahhii ho Hinge Chidii duko ngunumi kapa hapa ahhii. Mohlumi kapa lala Pol Pinii mi payapacho hiila luhii ho harori.
ACT.28.16	Ho ngunu Rom ho ahchi biikele, Pol mi atohpa dusu dopa bibii lyimi, dagur biinii ka agiñho mohmi dabii niipa.
ACT.28.17	Allo lohiñhe daku lala mo hoka Jew sangii gyagii niimi gyobii nyimi; ho mohlu ahkuñ kiile, mo mohlumi lutii, “Anubarmii atañ, ngo hang miigya masu miyu atañmi malo ngunuka aba-apa ka muju lujju mi, hojalo ngiimi pattiih tunko niipa Jerusalem hokiila Rom miyuatañ ko nembo bitii. 
ACT.28.18	Mohlu ngiimi taka kula la, mohlu ngiimi apapa miiku, niimpalukoda hang lugo giimane ngiimi shiido pa halii dopa. 
ACT.28.19	Hojalo Jew atañ chetii, ngiimi chechepa Kesar mi lyardo pa miitii, ngiiko hang ngiika ganda mi chekho la halii dopa lyimasii. 
ACT.28.20	Hopa siika piigo pa ngo niimi kapa talyi ludo pa lyine ho niimi lurii dopa, hojalo siikasi Isrel atañ paka hengi nanii giinii ngo siika dachañ ranyi mi giidopa lyine.” 
ACT.28.21	Ho mohlu mohmi lutii, “Ngunu hang siiti kapama Judia hokii niika piigo mi, ho hang anubarmii so ahma luko hala malo hang ayamapa niimi lula. 
ACT.28.22	Hojalo ngunu niiko hokii taka nando niika henju nii hiila; niimpalukoda siika dungunii tongemi ngunu chindo kapakohe chekho la lunyada.”
ACT.28.23	Mohlu allo lohe mohpa kahe lala, mohlu mohka imi ko ahtii hempḛr taropa. Ho mo mohlumi drih mi lukotii aro hokiila alyiñ kamo lohe, Pinii ka raddeganda mi pyakotii ho mohlumi taliidopa yarkatii Jisu ka piigomi Mose ka dapo hokii tiirḛ ho nyibuhenii kokii tiirḛ. 
ACT.28.24	Ho tonge taliitii niihna mo lutiinii, tonge tajematii. 
ACT.28.25	Hopa, mohlu kone anyañ mi takho siila la, mohlu impe siitiiku, Pol hiila gonge lukele: Darii Yajiyallo ludiko lutii nunuka aba atañmi Aijaya nyibuhenii mi luta nala:
ACT.28.26	Siika miyuatañ ko inge, ho luhe,
ACT.28.26	Nunu tanii hii tasuda hojalo pema tachiñ nyama,
ACT.28.26	ho nunu kanii hii kasuda hojalo pema kala nyama.
ACT.28.27	Niimpalukoda siika miyu atañka ahha hii piicha nyado kuke,
ACT.28.27	ho mohluka yaroo hii tana nanii aie dokuke,
ACT.28.27	ho mohluka amee hii mipu nyado kuke;
ACT.28.27	hiila makoda mohluka amee lo kala kendo,
ACT.28.27	ho mohluka yaroo lo tage kendo,
ACT.28.27	ho mohluka ahha ho tala kendo,
ACT.28.27	ho ngiiko ahkur nyakiñne miipya kodupa.
ACT.28.28	Hojalo nunu chinto hokoda siika Pinii ka sangopyako mi Midomiyu atañ ko kiiniñ bulyike: mohlu tage kendoke.
ACT.28.30	Ho mo hiiko anyañ nyanye poteje datii mo atoh iho siibiidola, ho hikha rumi kariitii huna mohko ahtiinii, 
ACT.28.31	Pinii ka raddeganda mi tonsḛrkhenyo la ho Attoh Jisu Kristo ka piigomi hikha tadopa ho hiinyañ mapa.
ROM.1.2	nii mina mo kappyopa hemme tola dotiinii mohka nyibuhenii atañlo darii piniipota ho, 
ROM.1.3	ayapuyu mohka Oho ka piigo mi, huna David ka ohoasi hokii bukotiinii asiialyo kii dalyi 
ROM.1.4	ho Pinii ka Oho lutii Yajiyallo ka darii ka harchichikelo mohka shiiniiñ hokii ka turiturku kuko hopa, Jisu Kristo ngunu Attoh, 
ROM.1.5	 hukiilona ngunu aroh-aya la kiiniñkonii ka miigomi kapa tiinii henjelaka luniiñ tako hopa, niimpalukoda mohka armyañ ka piigo kiipa hikha ganda siiko ho, 
ROM.1.6	nunu miilañmi lutala hutiina Jisu Kristo kii hiila lusu donii;
ROM.1.7	Nunumi aroh-aya hiilyi ho chimie Pinii ngunuka Aba ho Attoh Jisu Kristo kokii.
ROM.1.9	Niimpalukoda Pinii ngiika haki, humina ngo miihodonii ngiika yajiyallo lo Oho ka ayapuyu ho, lungo mapa ngo kiirañ niimi ngiika kuniiñ ho hempadu, 
ROM.1.10	 tahiibiidola niitañpajalo Pinii ka henko ho kamikalo ho ngo nunuko ahchi ladopa. 
ROM.1.11	Niimpalukoda ngo hempḛr nunumi kapa nanto, ngo nunuko yajiyallo ka ahmiñayiñ tonge mi lulii dupa nunu mika alḛr giinii pa, 
ROM.1.12	hiika hii, ngunu taliisiila kone anyañ ka henje lo haro lupa siidupa, anyerulo nunu kiilo la ho ngiikiilo. 
ROM.1.13	 Ngo nunumi chinke nenado, anubarmii atañ, ngo kiirañ nunuko ahnañto (hojalo siisilohe pa atiñ tola done), niimpalukoda ngo amoo iche ladupa nunuka punkoho ho hiika agiñho khiibe Midomiyu atañka punko hokii tiirḛ. 
ROM.1.14	 Ngo miibidopa lyido anyerupa Grik la nyibomiyu atañpa, helamiyu la piicha nyipa tiirḛ: 
ROM.1.15	hopa ngo ayapuyu mi tonsḛrkhenyo nando nunu mitrḛ hutiina Rom ho dunii.
ROM.1.17	 Niimpalukoda siikaso Pinii ka denki mi kakiñdo henjelo henjenii atañpa; hiila ketola do, “Hukiihona henje giidonii denki lo sankiñ doke.”
ROM.1.19	Niimpalukoda niihna chinkiñ donii Pinii ka piigo mi mohlupa kadḛrpa do, niimpalukoda Pinii mohlumi hiimi kakiñ tiiku. 
ROM.1.20	Dohadolo mika pubii jaho hokii mohka kapalama nii henjuhii, myando koda, mohka lyulamasanii harchichike la piniiaju hii, kadḛrpa kakiñ tola do drih puniiñ atañ ho. Hopa mohlumi hello lakiñma; 
ROM.1.21	 mohlu Pinii mi chinsuda hojalo mohlu Pinii mi khiima malo mohmi payapacho luma, ho mohlu mohluka henjuho gonduama ho mohluka piigoamanii henju hii kamo giida. 
ROM.1.22	Piibi lusudo, mohlu piicha paya lyido, 
ROM.1.23	 ho shiilamanii Pinii ka tatukatu mi puchinii ajju paya liibiido, miyukapu malo piita malo achu-amyo malo tabutiyyo kapu pulala.
ROM.1.24	Hopa Pinii mohlumi kahpa biido mohluka helyihembyo miibḛr nii ahha ho, mohluka apoatañ mi khiisu mapa miiko mohluka punkoho, 
ROM.1.25	niimpalukoda mohlu jije Pinii ka piigo mi amuhlo liisu biido ho heriinyada ho miihonyada putolaka donii miya, Puniibomika hensa niimi, huna ayu dahepa lyakiñ donii! Amen.
ROM.1.26	Niimpalukoda siika piigopake Pinii mohlumi kahpa biinenii khiimanii henjuho. Mohluka nyimii atañ dumiñhenju miya opalala hensamanii yamiya herii nyada, 
ROM.1.27	ho milobo atañ tiirḛ hiichulipa dumiñka nyimii atañ agiñ hoka hensu niimiya opa lala ho mohlu anyañ ya hensu nyada, milobo atañ hiinyañ manii loda miinyada milobo agiñho ho mohlu mohluka miigyopa kapa kendoke mohluka miikha kopa.
ROM.1.28	Ho mohlu Pinii mi lukodopa lyima lyiniiñ; Pinii mohlumi kahpa biido piigo giimanii henjuho ho miidimako miijuluju ho. 
ROM.1.29	Mohlu kapane demma miiju poteje giida, diimmah, hemikaminiiñ, kanamapa miiniiñ. Poteje kariñ, miyumenii, gasupasu, surudonyo, nyapakoya luniiñ, mohlu biicho, 
ROM.1.30	nipanii, Pinii mika kahunii, lujutaru, hengiñhentii siiniiñ, hentiisiila luniiñ, diimmah mika miiliñnii, annii-aba luniiñ tamanii, 
ROM.1.31	piicha, henje giimanii, ahhagiimanii, kiinyi. 
ROM.1.32	Mohlu Pinii ka dapo mi chinsu dotrḛ hutiina siika drih atañmi miidonii shiido pa lyido hiila, mohlu kontii hiimi miima, hojalo hiimika miinii atañ miilañmi ayado ludota.
ROM.2.2	Ngunu chindo Pinii ka ayakacho kaniiñ hii ahdiko ahdu huna sitañ drih atañmi miinya danii. 
ROM.2.3	No hendoha, miyu, no mihmi halii lala huna sitañ drih atañmi miidonii ho no atohlya miila lala, no Pinii ka ayakacho kaniiñ hokii hargii todo hendoha? 
ROM.2.4	 Malo no helii henga lakiñ doha mohka hiimkane helakala ho yanupa pigiiniimi ho yanuniimi? No chimapo Pinii ka helakala niisi niimi henkur kiine dukupa hiila? 
ROM.2.5	Hojalo niika ahha alḛr ho henkur manii hii, niiko atii tiikuñ siibiido hadii mi niipa, hadii diidu ka allo hopa, niidana Pinii ka denki ayakacho kaniiñmi kakiñ talyinii. 
ROM.2.6	 Niimpalukoda mo kone abi miyu mi mohka miiniiñ chulipa bikiñdo: 
ROM.2.7	hutiina pigiibiidola aya miigo miibii dola medonii tatukatu mi ho khiiniiñmi ho lyula sama niimi, mo santḛrlamanii sango bikiñdo; 
ROM.2.8	hojalo hiika atañpa hutiina atohpa hensula ho jije mi luniiñ tamapa, hojalo diimmah mi miidonii, hiiko hadii ho hempḛrhadii dokiñdo. 
ROM.2.9	Hiiko ho hentḛrkanyi ho hengahenkha dokiñdo miyu koneabiko huna diimmah miidonii, Jew ko kapyopa ho Grik kotrḛ, 
ROM.2.10	hojalo tatukatu ho khiiniiñ ho chimie dokiñdo koneabiko huna aya miidonii, Jew ko kapyopa ho Grik kotrḛ. 
ROM.2.11	 Niimpalukoda Pinii khiingu khiire make.
ROM.2.13	 Niimpalukoda siikasi dapo mika tapanii atañ hii denki hiila make Pinii ka hataho, hojalo dapo hokii chulipa miinii mike denki lukiñ donii. 
ROM.2.14	Midomiyu atañ dapo nyima siitrḛ dumiñ henjuhii dapo hoka anna niimi miido koda, hiikahii mohlupa dapo pa lyido, mohlukii dapo nyima siijalo. 
ROM.2.15	Mohlu kakiñdo nii dapo anado hii mohluka ahha ho ketola do hiila, hiilamiibii dola mohluka henju hiitiirḛ haki bido ho mohluka chesu laka henju hii haliido malo mohlumi hellodo 
ROM.2.16	 hiika allo ho niidana, ngiika ayapuyu luniiñ pakoda, Pinii halii kendo hensi laka miyu ka heniiñmi Jisu Kristo kiilo.
ROM.2.17	Hojalo no matiirḛ atohmi Jew hiila lusu dokoda ho dapo mi hentiñla ho niika Pinii niinyi ka hensu niimi hentii siila ludo koda 
ROM.2.18	 ho mohka henju mi chinto ho niihna aya donii hiimi ayado hiila pato, niimpalukoda niimi dapo ho lukotola doke, 
ROM.2.19	ho no matiirḛ jije ngo micha mika lembo pagiinii hiila hendo milo, hiipa hutoh ke huna kamo ho danii, 
ROM.2.20	 piicha mika lulyañ giinii, himme atañ mika tonsḛrbo, dapo ho dabiidola chiniiñ la jije mi giido 
ROM.2.21	 no hokoda huna mihmi tonsḛr danii, no atohmi tonsḛr siitema ha? No diipyo make hiila tonsḛr khenyo biidola, no diipyo duha? 
ROM.2.22	No huna ipfyo make lubii dola, no ipfyo duha? No huna puchi niimi khiipa biidola, no piniiude hokii rododuha? 
ROM.2.23	No huna dapo mi hentii siila ludunii, Pinii mi khiima miiduha dapo mi chekho biidola? 
ROM.2.24	Niimpalukoda, hiila ketola do, “Pinii ka armyañ mi nipakoya biido Midomiyu atañka punkoho nunukiipa.”
ROM.2.25	Mitupipakoniiñ hii khiiniiñ pa lyido no matiirḛ dapo ka luniiñmi tado koda; hojalo no matiirḛ dapo mi chekho dokoda, niika mitupikonii hii pikomanii paya lyido. 
ROM.2.26	 Hopa, miyu matiirḛ huna mitupikomanii dapo ka lujju mi atii dokoda, hiika hii mohka mitupikomaniimi mitupikoniipa khiikiñ masu peha? 
ROM.2.27	 Hopa hutiina apo-loda lo mitupikomanii hojalo dapo ka luniiñmi atii donii nunumi khiilii kendo huko hona keniiñ hii donii ho mitupipakosu lala hojalo dapo mi chekho donii. 
ROM.2.28	 Niimpalukoda mo jijeka Jew ma huna ago-amo kontii kakiñ donii, malo jije mitupikoniima ago hosu ho asiialyo hosu. 
ROM.2.29	 Mo Jew huna ura hokiila aya donii, ho jije mitupikonii hii ahha hoke donii, yajiyallo hoke ho keto laka donii make. Mohka assañ nii hii miyu kokii make hojalo Pinii kokiike.
ROM.3.1	Ho Jew kii nii ayayanii do? Malo mitupikonii hii nii khiiniiñ pa lyido? 
ROM.3.2	 Abuje kapakohe lembo ho. Miitu ribiila, Jew atañmi Pinii mohka luniiñmi bitii. 
ROM.3.3	Nii miichi tonge matiirḛ lotii makoda? Hokoda mohluka lotiimanii hii Pinii ka lotii mi piigoama dopa miibii dopeha? 
ROM.3.4	Pema hiilama! Pinii jije ke hikha miyu amuh siijalo, hiila ketola do,
ROM.3.4	“niimi niika luniiñ loke niimi lotii lukiñ donii,
ROM.3.4	Ho lumiñ kendo niimika ayakacho kalyi ho.”
ROM.3.6	Pema hiilama! Niimpalukoda hokoda niihtañpa Pinii dohadolo mi ayakacho kachi? 
ROM.3.7	Hojalo matiirḛ ngiika amuh luniiñlo Pinii ka jijemi abugiido koda mohka tatukatuho, niimpa ngo siisilohepa halii kochi ingyamiigyanii hiila? 
ROM.3.8	 Ho niimpa diimmah mi miitema aya mi ahke nendupa? miyu tangenii ayamapa lula ngunumi luliido lubiidola. Mohlumika halii niisi handiko.
ROM.3.10	hiila keto la do:
ROM.3.10	“Kone tiirḛ denki ma hiila, ma, kone tiirḛma;
ROM.3.11	kone tiirḛ tachiñnyama, kone tiirḛ Pinii mi mema.
ROM.3.12	Miilañru mokur nyadoku, tongepa mohlu ingya nyada;
ROM.3.12	Kone tiirḛ aya miima, koneka kone tiirḛ.”
ROM.3.13	“Mohluka langu hii byuh ubuke,
ROM.3.13	Mohlu mohluka allyo mi gollu naniiñpa giido.”
ROM.3.13	“Tabu ka kiime hii mohluka nyachu ho giido.”
ROM.3.14	“Mohluka aguñ ho poteje beniiñ ho kochi giido.”
ROM.3.15	“Mohluka alih hii miyu menkiñ lyiho nyibya do,
ROM.3.16	mohluka lembo ho byasanii ho miliñdorso hii do,
ROM.3.17	ho chimie ka lembo mi mohlu chima.”
ROM.3.18	“Pinii mika biiso naniiñ hii mohluka amee ho giima.”
ROM.3.20	 Niimpalukoda miyumima kone tiirḛ lupya siila kema mohka hataho dapo miigo miiniiñlo, niimpalukoda dapo hokiila ingyamiigya niika chiniiñ hii ahtii.
ROM.3.22	 Pinii ka denki hii Jisu Kristo mika henje kopa ahkiñdo hikha hutiina henje nyadonii. Niimpalukoda hiiko khiingu khiire nyima; 
ROM.3.23	 niimpalukoda miilañru ingyamiigyanii adiñ ho Pinii ka tatukatu hokii hupalyunya tiiku, 
ROM.3.24	 mohlu denki lukotii mohka aroh-aya mika ahmiñayiñ paka biko hopasii, tupyabiniiñ lo niihna Kristo Jisu ko donii, 
ROM.3.25	humina Pinii atii tiisi bitiinii mohka ai lo bisi bidupa, henje lo larii kiinedupa. Siikasi Pinii ka denki mi kakiñ dupa, niimpalukoda mohka piniipigiiniiho mo kapyo hoka ingyamiigyanii atañmi impo biitiiku; 
ROM.3.26	 hiika hii hiila kakiñ dupa siika myoduso mo atoh loda denki ke hiila ho mo hiimi tiirḛ lupya bido huna Jisu mi henje donii.
ROM.3.27	Hokoda nii ngunuka hentiisiila ka luniiñ hii lyikiñdo? Siikasi lapa limbiilyi. Nii henjumiiju pa? henjumiiju ka miigo pa? Ma, hojalo henje ka henjumiiju pa. 
ROM.3.28	 Niimpalukoda ngunumi lukotii miyu mi henje kopa ke lupya tiikunii dapo ka miiniiñmi lapa lala. 
ROM.3.29	 Malo Pinii si Jew atañ kontii ka Pinii peha? Mo Midomiyu atañ katrḛ Pinii masu peha? Ḛh, Midomiyu kiitrḛ, 
ROM.3.30	 Pinii hii kone siilyi nii; ho mo mitupikonii mi lupya kendo mohluka henje giinii lo ho mitupipakoma niimi mohluka henje kopa. 
ROM.3.31	 Ngunu hokoda dapo mi jopa talyi peha siika henjelo? Pema hiilama! hiilamapa, ngunu dapo mi atii bikiñdo.
ROM.4.1	Nii hiila pe ngunu Abraham ka piigo mi luchi nii, ngunuka aba-apa asiialyo kii dalyilo? 
ROM.4.2	 Niimpalukoda Abraham mi matiirḛ miigomiiniiñ lo lupyatiikoda, mohko hentii siisanii hang ako dokiñdo, hojalo Pinii ka hata homa. 
ROM.4.3	 Niimpalukoda piniipota si nii hiila ludo? “Abraham Pinii mi henjetii, ho hiipa mohmi denki hiila khiitii.” 
ROM.4.4	 Siisi kone huna miigo miidonii, mohka miijo mi ahmiñayiñ hiila khiima hojalo mohka injo hiilasii. 
ROM.4.5	 Ho kone huna miigo miimanii hojalo mohmi henje dunii huna ingyamiigya miyu mi lupya bidu hiila, mohka henje mi denki hiila khiikodu. 
ROM.4.6	Hopa David tiirḛ lyaniiñ mi luliñtii hiika miyu mi humina Pinii denki hiila khiitiinii miigo hokii apalala:
ROM.4.7	“Lyanko kendo hiika atañ huka miigya niimina hello bitii kunii, ho huka ingyamiigya mi hipu tiiku nii;
ROM.4.8	lyanko kendo hiika miyu hii humina Attoh mohka ingyamiigya mi khiika keñkumanii.”
ROM.4.9	Siika lyaniiñ mika luniiñsi hokoda mitupipa konii pa kontii siipeha, malo mitupipakoma nii miilañ mipeha? Ngunu ludu henje hiisu Abraham mi denki hiila khiiko dopa lyisu tiinii. 
ROM.4.10	Hokoda niihtañpa hiikahii mohmi khiiko dopa lyine? Hiikahii kapyo hopeha malo mohka mitupipakoku lala peha? Hiikahii kami homa siipeha, hojalo mohka mitupipakoma rampa. 
ROM.4.11	 Mo mitupikonii mi kagiñnaniipa lariitii malo denki ke hiila tiiho kotii, nii mina mo henjelo giitiinii mohka mitupipakoma rampa. Hiilaka lyiniiñsi mohmi hikha dadoka aba pa miidupa hutiina henje nyadonii mitupipakoma siitrḛ ho huna mohlumi denki hiila khiidonii, 
ROM.4.12	ho hiichulipa mitupikonii atañka aba patrḛ hutiina mitupikonii kontii mapa hojalo henje mi katiñ nambii dola imbotiinii nii mina ngunuka aba Abraham giitiinii mohka mitupipakoma rampa.
ROM.4.14	 Siikasi matiirḛ dapo kokii kontiilo pensikokiñ dokoda, henje hii piigoama ho hemme binii hii araku. 
ROM.4.15	 Niimpalukoda dapo hii hadii mi ahgiitii, hojalo nohna dapo nyimanii hiiko talemiile hii nyima.
ROM.4.16	Hopa niihna henje mi hentiñ tiinii, niimpalukoda hemme niimi aroh-aya ho doke nendupa ho hikha mohka ohoasi mi chigiikiine dupa-dapo ka ashoh kontii mimapa hojalo hiika atañ miilañmi hutiina Abraham ka henje mi tache mondo nii, niimpalukoda mo ngunu miilañ ruka aba, 
ROM.4.17	 hiila ketola do, “Ngo niimi abuje halugiira ka aba pa miibii lyike” Pinii ka hataho humina mo henje tiinii, huna shiinii mi sango bidunii ho doliñtote lutiinii drih nyimanii atañmi. 
ROM.4.18	Hentinaniiñ nyimapa miilañ mo hentiñtii, mo abuje halugiira ka aba pa lyikiñdo; mohmika lukoniiñ chulipa, “Hiitañ niikii ohoasi dukiñ doke.” 
ROM.4.19	 Mo henjeho ajju yamatii mohka atoh apo mika henka siilyi ho, shiikiñ patrḛ lyisu tiiku niimpalukoda mo anyañ nyang lange pahe akha tiiku, malo mo Sarah ka taluñ niimi henka lala. 
ROM.4.20	Hang henjemanii mohmi Pinii ka hemme niimi hemmo dopa miimatii, hojalo mo uroyapa alḛr yayatii mohka henje ho Pinii mika mo assañdiilañ siilyinii, 
ROM.4.21	hikha yartokula dotiiku Pinii miila kendo hiila nii mina mo hemme bitiinii. 
ROM.4.22	 Hopa niihna mohka henje hii “mohmi khiigiitii denki hiila.” 
ROM.4.23	 Hojalo aguñ atañ, “hiika hii mohmika khiiniiñ hii,” mohpa kontii kematii, 
ROM.4.24	hojalo ngunu patrḛ. Hiika hii ngunumi khiigii kendo huna mohmi henje donii shiiniiñ hokiika turi kunii Jisu ngunuka Attoh hiila, 
ROM.4.25	 humina shiidopa miitiinii ngunuka palle kopa ho turiturku ku ngunumi luderbidupa.
ROM.5.2	 Mo kiilo ngunu ahla dopa lyido siika aroh-aya ho nii hona ngunu danii, ho ngunu hempyodo ngunuka hentiñho Pinii ka tatukatu mi ngunu hembo kendo hiila. 
ROM.5.3	 Hiimitiirḛ abuyapa, ngunu hempyodu ngunuka heruhenkoho, chimbiitola heruheniiñ hii pigiilaniiñ mi lingiidu, 
ROM.5.4	ho pigiilaniiñ hii henju miiju mi lingiidu, ho henju miiju hii hentiñnanii mi lingiidu, 
ROM.5.5	 ho hentiñnanii hii ngunumi heru miipama, niimpalukoda Pinii ka heniiñmi ngunuka ahha ho bito kula doku Darii Yajiyallo lo nii mina ngunumi bitii kunii.
ROM.5.6	Ngunu ka ajju laka do ho, shiidi ko jaho Kristo shiibitii piniimika heriimanii atañpa. 
ROM.5.7	Niimpa, cheche pasu kone shiibi lakiñ siidonii denki miyu pa hojalo denki miyu kone patrḛ ya shiibi dupa haro lama. 
ROM.5.8	 Hojalo Pinii ngunumi mohka heniiñmi kakiñtii ngunuka ingyamiigya laka darañho Kristo mi ngunu pa shiibi kiine biidola. 
ROM.5.9	 Hopa, ngunumi lupya bitiiku mohka ai lo, abuyapa ngunumi lyangur tiiku Pinii ka hadii hokii. 
ROM.5.10	 Niimpalukoda matiirḛ ngunuka ahha basula darañ ho Pinii ko ngunumi yardiñ bitii ku mohka Oho ka shiiniiñlo, abuyapa, siisi ngunumi yardiñ tiiku, ngunu mohka sango lo lyangur kokiñdo. 
ROM.5.11	 Hiila kontii mata, hojalo ngunu Pinii ko hempyo du Attoh Jisu Kristo kiilo, huko hokiina ngunu siisi larii tiikunii ngunumika yardiñ bikuniimi.
ROM.5.13	ingyamiigya hii lusudokoda dohadolo so dotiiku dapo mi bima rañhokii, hojalo ingyamiigya mi khiima nohna dapo nyimanii. 
ROM.5.14	 Hojalo shiiniiñ hii Adam kokiila Mose lohepa dotii, hiiko lohepa huka ingyamiigya na Adam ka talemiile nii chuli masu tiirḛ, huna hii chuli tiinii ahsa boka kone hiilyañ.
ROM.5.16	 Ho binyo paka ahmiñayiñ biniiñ hii miyu koneka ingyamiigya laka miijo chuli make. Niimpalukoda ayakacho kaniiñhii halii niimi ahgiido koneka palle kopa, hojalo ahmiñayiñ binyo biniiñ hii abujeka palle miiniiñmi luderbidupa. 
ROM.5.17	Hokoda matiirḛ, miyu koneka palle kopa, shiiniiñ hii dotii hiika miyu kokii, hiimi abuyapa hiika miyu larii kendo aroh-aya mi poteje ho binyo paka ahmiñayiñ denki hii domiñ biikiñdo miyu kone Jisu Kristo kiilo.
ROM.5.18	Hokoda miyu koneka palle kopa hikha miyu atañmi halii dopa lyigiitii, hopa miyu koneka denki miigo miiko hopa tupya giiko lembo pagii kendo ho abuje miyu pa sango dokiñdo. 
ROM.5.19	 Niimpalukoda miyu koneka luniiñtama kopa abujemi ingyamiigya giitii, hopa miyu koneka luniiñ tako hopa abujemi denki dopa miikiñdo. 
ROM.5.20	 Dapo hii ahtii, palle nii atañmi abu yake nendupa; hojalo nohna ingyamiigya hii abuyaya talyinii, aroh-aya hii abuyaya dori kendo, 
ROM.5.21	 hopa, ingyamiigya hii shiiniiñ mi dogiitii, aroh-aya hiitiirḛ dogii kendo denkilo santḛrlamanii sango mi Jisu Kristo ngunuka Attoh kiilo.
ROM.6.2	 Pema hiila ma! Niihtañpa ngunu huna ingyamiigya ho shiitii kunii hiira hiiko sankañ la dachi? 
ROM.6.3	 Nunu chimapo hikha ngunu miilañru hutiina Kristo Jisu ko baptisma latii kunii hii mohka shiiniiñ ho baptisma latii hiila? 
ROM.6.4	 Ngunu mi alie tiiku mohka agiñho shiiniiñ hoka baptisma laniiñ ho, hopa niihtañpa Kristo shiiniiñ hokii turi tiiku Aba ka tatukatu lo, ngunu mitrḛ imbo ladopa niti sango ho.
ROM.6.6	 Ngunu chindo ngunuka khu sanjugyaju hii mo agiñho leda leta kotii niimpalukoda ingyamiigya hii apo mi pyadu loke nendupa, ho ngunu hiika hiiba hokii ingyamiigyaniika miirapa lyikumadopa. 
ROM.6.7	 Niimpalukoda mo huna shiitii kunii hii ingyamiigya hokii tupya kotiiku. 
ROM.6.8	 Hojalo ngunu matiirḛ Kristo ka agiñho shiitii kukoda, ngunu henjedo ngunu tiirḛ mohka agiñho sambo kendo. 
ROM.6.9	 Niimpalukoda ngunu chindo Kristo mi turdo miitii shiinii hokii ho ronge tiirḛ shiiti keñkuma; shiiniiñ hii mohmi domiñ biila keñkuma. 
ROM.6.10	Shiiniiñ mohka shiiniiñ hii ingyamiigya ho mo shiitii, hikha ronge pada, hojalo sango mohka saniiñ mo Pinii pa sando. 
ROM.6.11	 Hopa nunu tiirḛ atohmi ingyamiigya ho shiitiiku hiila hensuto ho Pinii Kristo Jisu ko turdoku hiila.
ROM.6.12	Hopa ingyamiigya mi niika lyusanii apo mi sangii kiineyo, niimi mohluka henii mi tadopa. 
ROM.6.13	 Iche tiirḛ nunuka asiialyo kone mitrḛ ingyamiigya ho miita nankoyo diimmah ka miitaluta naniiñpa, hojalo nunu atohmi Pinii koya tiilii siibito, hiika miyuatañ hiilyañ humina shiiniiñ hokii sango biku tiikunii, ho nunuka asiialyo mi Pinii ka denki mika miitaluta naniiñ paya biito. 
ROM.6.14	 Niimpalukoda ingyamiigya hii nunumi domiñ biila keñku make, niimpalukoda nunu dapo ka ura ho nyiku make hojalo aroh-aya ka ura hoke.
ROM.6.16	 Nunu chimapo nunu matiirḛ konemijalo atohmi bilii siido koda luniiñ taniibo miirapa, nunu hiika miira ke huka luniiñ mina nunu tadonii, ingyamiigya ka, niihna shiigo ubu ho ingii donii, malo luniiñtanii kii ha, niihna denki dalyiho pagii donii? 
ROM.6.17	Hojalo Pinii mi payapacho lusa, niimpalukoda nunu huna ronge ingyamiigya ka miirapa danenii, ahha jijelo luniiñtanii bopa lyidoku tonsḛr nii chulipa nii mina nunu tapa tiiku nii, 
ROM.6.18	 ho, ingyamiigya hokii tupya koku lala, denki ka miira pa lyido ku. 
ROM.6.19	 Ngo miyu ka lujju hoke ludu nii, niimpalukoda nunuka dumiñ henju giikopa. Niimpalukoda nunu niihtañpa ronge nunuka asiialyo miibḛr la dane ho uro yaya uro yaya ingyamiigya muju ho, hopa siisi nunuka asiialyo mi denki ka asopaya lyikenento dardḛkunii naniiñpa.
ROM.6.21	 Hojalo nunu nii pakur tiiku nunuka hiika drih atañ hokii nii mina nunu siisi hiinyañ la danii? Hiika drih atañka miijo hii shiigo ke. 
ROM.6.22	Hojalo siisi nunumi tupya biilyi ke ingyamiigya hokii ho Pinii ka miira pa lyido ku, nunuka ahkur kuniisi dardḛkunii ho hiika hii dotḛr kuke, santḛrlamanii sango. 
ROM.6.23	 Niimpalukoda ingyamiigya ka miijo shiigo ke, hojalo Pinii ka binyo paka ahmiñayiñ biniiñ hii santḛrlamanii sango ke Kristo Jisu ngunuka Attoh.
ROM.7.1	Nunu chimapo, anubarmii atañ niimpalukoda hutiina dapo mi chindonii hiipa ke ngo ludunii. Dapo hii mohluka turla daho hosuke rataliitola dosu donii 
ROM.7.2	 Hiichulipa milo ingkunii nyimii mi dapo hii gapo liitola do nii dahepa mohka millo turla duchi; hojalo mohka millo matiirḛ shiido koda mohmi hiika dapo hii millo ka piigo hokii tupya tiiku. 
ROM.7.3	Hopa, mohmi ipfyo nii hiila lukiñdo mo matiirḛ millo turla durañpa khiibe miloboka agiñho dubo dokoda. Hojalo mohka millo matiirḛ shiine kukoda mo dapo hokii tupya kotiiku, ho mo matiirḛ koneya millo biidokoda mohmi ipfyonii hiila lukiñma.
ROM.7.5	 Ngunuka asiialyo hoka sala darañho, ngunuka ingyamiigyanii henjuhembyo, dapo loka heri dopa miiniiñ, ngunuka asiialyo kone miikañla done shiigo ka ahee higiipa. 
ROM.7.6	Hojalo siisi ngunumi dapo hokii apalintiiku, niimpalukoda nii hona ngunumi nyima latu tola dotiinii hokii ngunu shiitii ku, Hopa ngunu bilo ka khu keto laka dapo donii hiilyañ miiho make hojalo Yajiyallo ka niti sango hoke.
ROM.7.8	 Hojalo ingyamiigya hii, lujubiniiñ ho ayamyodu mi kapa biido, kapaneka helyihembyo mi ngiiko alii bitii. Dapo mi apa lala ingyamiigya hii shiila sii dosu dunii. 
ROM.7.9	Ronge ngo turla dato dapo mi apa lala, hojalo lujubiniiñ ka ahlyi kuho, ingyamiigya hii turiturku ho ngo shiitoku; 
ROM.7.10	 hiika lujubiniiñ niihna ngiimi sango mi hemme bidonii hii kakoso ngiipa shiigii dopa ya lyido. 
ROM.7.11	Niimpalukoda ingyamiigya hii, aya myodu mi kapa biido lujubiniiñ ho, ngiimi talubalotii ho hiilo ngiimi mentii. 
ROM.7.12	 Hopa dapo hii dariike, ho lujubiniiñ hii darii ho jije ho ayake.
ROM.7.13	Hokoda, niihna aya donii hiiha shiigo mi ngiipa ahgii biniiñ? pema hiila ma! Hiika hii ingyamiigya sii, shiiniiñ hii ngiiko miila do niihna aya donii hiimi miita nala, niimpalukoda ingyamiigya mi ingyamiigya hiila kadḛr kiine dupa, ho lujubiniiñ lo ingyamiigya mi uro yapa kadḛr yadopa.
ROM.7.15	 Ngo ngiika miiniiñmi chinsu ma. Niimpalukoda ngo miima niihna ngo miina donii, hojalo ngo miidu ngiika miina maniiñ jami. 
ROM.7.16	Siisi ngo matiirḛ miido koda nii mina ngo miina manii, Ngo taliimondu dapo si ayado hiila. 
ROM.7.17	Hopa siikasi ngoma siimika miinii bosi, hojalo ingyamiigya ngiika ura hoka duniibo. 
ROM.7.18	Niimpalukoda ngo chindo hang aya ngiiko giima hiila, hiika hii, ngiika asiialyoho. Ngo miinala hensudo niihna miidi konii, hojalo ngo miila ma hiimi. 
ROM.7.19	Niimpalukoda ngo miima aya mi nii mina ngo miina donii, hojalo diimmah miya nii mina ngo miina manii hiimi ngo miido. 
ROM.7.20	Siisi ngo matiirḛ miido koda nii mina miina manii, hiika hii ngoma hiimi ka miinii bo, hojalo ingyamiigya ngiika ura hoka dunii bo.
ROM.7.21	Hopa ngo kapa biido dapo mi niidana ngo miidi komi miina donii, diimmah hii aruñho do. 
ROM.7.22	Niimpalukoda ngo Pinii ka dapo ho hempyo du, ngiika atoh uraho, 
ROM.7.23	 hojalo ngo kapado ngiika asiialyo ka ura ho dapo koneya pasula do ngiika henju ka dapo agiñho ho ngiimi labii tola biido ingyamiigya ka dapo ngiika ura hoka duniisi. 
ROM.7.24	 Ngo aburnii miyu! huna ngiimi siika apo ka shiigo hokii tupya kendo kunii? 
ROM.7.25	Payapacho Pinii mi Jisu Kristo ngunuka Atoh kiilo! Hokoda, ngo atohpa Pinii ka dapo mi miiho talyi ngiika Punyu lo, hojalo ngiika asiialyo lo ngo ingyamiigya ka dapo mi.
ROM.8.2	 Niimpalukoda Yajiyallo ka dapo ka sango, Kristo Jisu koka doniihii ngiimi tupya tiiku ingyamiigya la shiiniiñ ka dapo hokii. 
ROM.8.3	 Niimpalukoda Pinii miitiiku dapo ka miila manii mi, asiialyo loka ajju giiniiñ mi: mohka atoh Oho mi ingyamiigya ka asiialyo kapupa ho ingyamiigya pa kiiniñ bilala, mo asiialyoho ingyamiigya mi khiiliitii, 
ROM.8.4	 niimpalukoda dapo ka denki anna niimi ngunuko lyipe kiine dupa, huna asiialyo ka henju ho imapa hojalo Yajiyallo kii dalyi indonii. 
ROM.8.5	Niimpalukoda huna asiialyo kii dalyi sandonii hii mohka ahha mi asiialyo ka drih dalyi hengado, hojalo huna Yajiyallo kiilo sandonii hii mohka ahha mi Yajiyallo kii dalyi hengado. 
ROM.8.6	 Punyu mi asiialyo dalyi henga dopa miiniiñsi shiigo ke, hojalo punyu mi Yajiyallo kii dalyi henga dopa miiniiñsi sango la chimie ke. 
ROM.8.7	Niimpalukoda ahha mi asiialyo kii dalyi henga dopa miiniiñsi Pinii mika ahha-banii ke; hiika hii Pinii ka dapo ho tiilii siibima, jijeloda tiilii lakiñma; 
ROM.8.8	 ho huna asiialyo kii dalyi danii hii pema Pinii mi hempyo miipa lakiñma.
ROM.8.10	 Hojalo Kristo matiirḛ nunuko dukoda, nunuka apo ingyamiigya kopa shiido jalo, nunuka yajiyallo turla doke denki kopa. 
ROM.8.11	 Hiika Yajiyallo matiirḛ nunuko giido koda huna Jisu mi shiinii hokii turdo miibii nenii, mo huna Kristo Jisu mi turdo pa miitiinii hii bikiñ doke sango niika shiinii apo ho mohka Yajiyallo niihna nunuko giidonii
ROM.8.12	Hopa, anubarmii atañ, ngunu gyandi giiniike, asiialyo homa, asiialyo ka sanchañ ho sandupa 
ROM.8.13	 niimpalukoda nunu matiirḛ asiialyo ka sanchañ ho sando koda nunu shiikiñ do, hojalo Yajiyallo lo matiirḛ nunu asiialyo ka miigomi mentii kukoda nunu sankiñ doke. 
ROM.8.14	 Niimpalukoda hikha hutiina Pinii ka Yajiyallo lo pagii kodonii hii Pinii ka oho atañ ke. 
ROM.8.15	 Niimpalukoda nunu miira lyigiibo yajiyallo mi larii make hiira biiso dupa, hojalo nunu oho lyidu paka yajiyallo mike larii tiinii. Niida ngunu gyochi, “Abba! aba!” 
ROM.8.16	 siikasi Yajiyallo mo atoh haki bido ngunuka yajiyallo agiñho ngunu Pinii ka wiinga ke hiila, 
ROM.8.17	 ho ngunu matiirḛ wiinga koda, ngunu pensi kosa nii, Pinii kiimi ka penko sanii ho Kristo ahiñpa pensi kosanii, ngunu mo agiñho heru hembodu niimpalukoda mohka tatukatu ho ngunu tiirḛ dubo dupa.
ROM.8.19	 Niimpalukoda miiliñ luliñnii atañ kalya rela doku Pinii ka oho atañ mika kakiñ saniiñ mi; 
ROM.8.20	niimpalukoda miiliñ luliñnii atañmi piigoama hiila khiipa dopa lyidoku, mohluka atoh henko homa hojalo mohka henko hosu huna hiimi hentiinii hiisu; 
ROM.8.21	 niimpalukoda miiliñ luliñnii atañmi lohe atoh tupya kendoku miirapaka bukonii hokii ho hempyo tupya koku niimi kapa kendoku Pinii ka oho atañka agiñho. 
ROM.8.22	Ngunu chindo hikha miiliñ luliñ konii atañ siisi lohe pa achihla do tongepa; 
ROM.8.23	 ho puliñnii kontiima, hojalo ngunu atoh tiirḛ, huko hona Yajiyallo ka ahee hipyoja donii, ura ho herula ngunu kalya du oho pa chiko nyadupa, ngunuka apo mika tupyabiniiñ mi. 
ROM.8.24	 Niimpalukoda siika hentiñ naniiñso ngunumi lyangur tiiku. Siisi kapa niika hentiñ naniiñ si hentiñ naniiñ make. Niimpalukoda hu hentiñdu mo kapa biidola? 
ROM.8.25	Hojalo ngunu matiirḛ hentiñ dokoda nii mina ngunu kapa manii, ngunu pigiibiidola hiimi kalya du.
ROM.8.26	Hiichulipa Yajiyallo ngunumi hembyuñ du ngunuka ajju ho; niimpalukoda ngunu chima niihtañpa kukiñdo ngunuka kusa niimi, hojalo Yajiyallo ngunupa kubidu hempḛr uropa hiimi hiika aguñmi luko lakiñma. 
ROM.8.27	 Ho mo huna miyu ka ahha mi medonii chindo Yajiyallo ka heniiñmi, niimpalukoda Yajiyallo kubidu piniimiyu atañpa Pinii ka henju jaho.
ROM.8.28	Ngunu chindo kapane drih hii Pinii aya kiipa sii miidunii hiipa huna mohmi hendonii, humina mohka miigo pa gyotiinii. 
ROM.8.29	 Niimpalukoda humina mo chimpyo tiinii mo bardiñsoyu mitiirḛ bitii mohka oho chuli lyidopa, niimpalukoda mohmi kapyo jaka wiinga bukoniipa miidupa abuje anubarmii atañka punkoho. 
ROM.8.30	Ho humina mo bardiñsoyu tiinii mo hiimi gyoduta; ho humina gyotiinii hiimi lupyatiiku; ho humina lupyatiikunii mo hiimi tatukatu kiine duta.
ROM.8.31	Nii hiila pe hokoda ngunu luchi nii siimi? Pinii ngunupa matiirḛ dukoda, hu ngunumi chekho kendo? 
ROM.8.32	 Mo huna atoh ka Oho mitrḛ atii siibii manii hojalo ngunupa hiila bipatii, mo ngunumi amane drih mi mo agiñho bikiñ mata ehna? 
ROM.8.33	 Hu Pinii ka kahe niimi halii lakiñdo? Siikasi Pinii ke huna lupya bidonii; 
ROM.8.34	 hu khiilii kendo? Hii Kristo Jisu peha, huna shiibi tiinii, ḛh, huna shiinii hokii turitiikunii, huna Pinii ka lahbi alah ho dunii, huna ngunupa kubila dunii? 
ROM.8.35	Hu ngunumi Kristo ka heniiñ hokii miipe kendo? Hentḛrkanyiha, malo hengahenkhaha, malo miihimiireha, malo diime ahniiñha, malo nyimadama niiha, malo hachesiireha, malo ilyoha? 
ROM.8.36	Hiila ketola do,
ROM.8.36	“Niimpalukoda niipa ngunu hikha allo loteje menkotii;
ROM.8.36	ngunumi subuñ menkosanii chulipa hentii.”
ROM.8.38	Niimpalukoda ngo hentiñdo shiigo jalo, sango jalo, miidopopi jalo, henjumiiju jalo, siisika drih atañ jalo, ahsanii drih atañ jalo, tamochikho jalo, 
ROM.8.39	ohoh jalo, urañ jalo, hikha puliñnii hokii hang kone tiirḛ, miipe lakiñma ngunumi Pinii ka heniiñ hokii Kristo Jisu ngunuka Attoh kokii.
ROM.9.1	Ngo jije mike ludu nii Kristo ko, ngo gollu make; ngiika heniiñ ngiimi haki bido Darii Yajiyallo ko, 
ROM.9.2	ngo hempḛr herudo ho ngiika ahha si hadiisi diingolama. 
ROM.9.3	Niimpalukoda ngo miila siido koda ngoya khiilii kopa hendo ho Kristo kokii khiipa kobii lyijalo ngiika anubarmii atañ kiipa, ngiika henii-myanii atañ kiipa. 
ROM.9.4	 Mohlu Isrel miyu, ho mohlu oho pa lyido, tatukatu, ahhe-siinii, dapo mika binii, heriinii, ho hemme binii atañ mohlupa; 
ROM.9.5	mohlu biloka aba-apa kokii, ho mohluka halu hokii, asiialyo kii dalyi lusu dokoda, hii Kristo. Pinii kapanemika kagiibo, hikha rumi lyankiñdo ayudahepa. Amen.
ROM.9.7	 ho hikha dado Abraham ka oho make niimpalukoda mohlu mohka ohoasi sii; hojalo “Isak kokii lake niika ohoasi mi myañkiñ donii.” 
ROM.9.8	 Siika lusaniisi hiilake siikasi asiialyo ka oho make hutiina Pinii ka oho nii, hojalo hemme biniiñ ka oho atañmi khiido ohoasi atañ hiila. 
ROM.9.9	Niimpalukoda siikasi hemme binii hiila ludo, “Siika myodu atta ho ngo ahkur talyi ho Sarah oho biikiñdo.” 
ROM.9.10	Ho hiila kontiima, hojalo niidana Rebeka wiinga giichinii miyu konepa kiilo, ngunuka aba-apa Isak, 
ROM.9.11	mohlu siisi biima ranjalo ho hang aya malo ayamanii miima jalo, Pinii ka kahe laka miigomi miipe kiine dupa, miigo miiko hopa ma hojalo mohmika gyoko hopa, 
ROM.9.12	mohmi lukotii, “Abañ hii anu mi miiho kendoke.” 
ROM.9.13	Hiila ketola do, “Jakob mi ngo hendu, hojalo Isau mi ngo kanama.”
ROM.9.14	Nii hiilape ngunu luchi nii hokoda? Pinii kii dalyiho miingu miire tiipeha? Pema hiilama! 
ROM.9.15	Niimpalukoda mo Mose mi lutii, “Ngo aroh talyi humina ngo aroh nandonii, ho ngo hembyuñ talyi humina ngo hembyuñ nandonii.” 
ROM.9.16	Hopa siikasi miyu ka henko malo miinañko domake, hojalo Pinii ka aroh koke. 
ROM.9.17	Niimpalukoda piniipota ho Paraoh mi ludo, “Ngo niimi miichatii niimpalukoda piigo kone lodapa ngiika harchichike mi niiko kakiñ dupa, niimpalukoda ngiika armyañ mi hikha kiiddiapiñ so gyuko kiine dupa.” 
ROM.9.18	 Hopa mo aroh du humina mo aroh nandonii, ho mo ahha mi alḛr dopa miidu humina mo miina donii.
ROM.9.19	Ho Nunu ngiimi lukiñdo, “Niimpa mo siisijalo miikha niimi kaliñdu? Niimpalukoda hu mohka heniiñmi miitrḛ lakiñdo?” 
ROM.9.20	Hojalo nunu hu miyu, Pinii mi lukurlusi dopa? Puko tola ka duniibo punii bomi lukur lakiñ dopeha, “Niimpa no ngiimi sitañpa pudu?” 
ROM.9.21	 Piichañ puniibo niihtañpa miinañdo miila kema peha dekiñmi, dekiñ ahiñ hokiila kone mi kapyo dopa ho konemi dumiñ miita naniiñpa? 
ROM.9.22	Hokoda Pinii matiirḛ, mohka hadii mi kakiñ nando koda ho mohka harchichike mi chinke nena dokoda, mo abuje pigiibiidola hadii ka piichañ mi pyadu dupa ka puniiñmi atiidu, 
ROM.9.23	 mohka hempḛr tatukatu mi chinke nena la niimpalukoda aroh ka piichañ tula mi, nii mina mo pupyo tiinii tatukatu mika kapyo yaho, 
ROM.9.24	 ngunu mitrḛ humina gyotii nii, Jew atañ hokii kontii mapa Midomiyu hokii tiirḛ? 
ROM.9.25	 Hiila mo Hosea ho lutii,
ROM.9.25	“Hutiina ngiika miyu manii
ROM.9.25	Ngo gyochi ‘ngiika miyu,’
ROM.9.25	ho mohpa huna heniiñ jamanii
ROM.9.25	Ngo gyochi ‘ngiika heniiñja.’”
ROM.9.26	“Ho hiika lengo jaho nohna mohlumi lutiinii, ‘Nunu ngiika miyuma,’
ROM.9.26	mohlumi gyokiñdo ‘Turnii Piniika oho atañ.’”
ROM.9.28	niimpalukoda Attoh halii kendo halii saniiñ hemi kiiddiapiñ so uropa ho menkiñdo.” 
ROM.9.29	Ho Aijaya ka lumyonii hiilyañ,
ROM.9.29	“Attoh matiirḛ ngunumi himmetange apabima tiikoda,
ROM.9.29	ngunu sodom hiilyañ tiido ho Gomora hiilyañ miiko tiido.”
ROM.9.31	 hojalo Isrel hutiina denki mi metiinii dapo kii dalyi lo, hiikahii mepa kema dapo mi miipebiido latrḛ. 
ROM.9.32	 Niimpa? Niimpalukoda mohlu denki mi henje lo mema, hojalo hiika hii miigo kii dalyilo. mohlu liichi kotola do dotiñ yalañ ho, 
ROM.9.33	 hiila keto la do,
ROM.9.33	Kato, Ngo Zayon ho yalañ atii biilyi ke hiika hii miyu atañmi liichi kendo,
ROM.9.33	yalañ hii mohlumi giihi dopa miikiñdo;
ROM.9.33	ho huna mohmi henje donii hiimi pema hiinyañ mohi ho atii kema.
ROM.10.1	Anubarmii atañ, ngiika ahha heniiñ ho Pinii mika mohlupa ka kuniiñ hii hiila siike mohlumi lyangur dokoda hiila. 
ROM.10.2	 Ngo mohlupa haki bidu niimpalukoda mohlu Pinii pa miichi hiila hendo, hojalo hiikahii chimbii dola miima. 
ROM.10.3	 Niimpalukoda, hang chimapa Pinii koka denki ahniiñmi, ho atohpa miiri talyi hiilaka meniiñsi, mohlu Pinii ka denki ho tiilii siima. 
ROM.10.4	 Niimpalukoda Kristo dapo ka kami jaku, hopa hujalopa henje talyi hiimi lupya bikiñdo.
ROM.10.5	Mose ketii miyu huna denki pa miidonii niihna dapo ho ketola donii hii hiilo sankiñdo. 
ROM.10.6	 Hojalo denki henje hoka doniibo ludo, Niika ahha ho luyo, “Hu dariiganda ho chakiñdo?” (hiika hii, Kristo mi akkañ ho togii dupa hiila) 
ROM.10.7	malo “Hu takhubiidañ ho tokiñ do?” (hiika hii, Kristo mi shiiniiñ hokii seri duku pa). 
ROM.10.8	Hojalo nii hiila si ludo? Aguñ hii nunuka aruñho doke, nunuka nyachuho ho nunuka ahha ho (hiika hii, henje ka aguñ nii mina ngunu tonsḛrkhenyo donii); 
ROM.10.9	 niimpalukoda, nunu matiirḛ nunuka nyachulo khako dokoda Jisu Kristo Attoh ho nunuka ahha ho henje dokoda Pinii mohmi shiinii hokii turdo miibiine, nunu lyangur kokiñdo. 
ROM.10.10	Niimpalukoda miyu mohka ahha lo henje du ho hiilo lupya kodu, ho mo mohka nyachu lo khakodu ho hopa lyangur kodu. 
ROM.10.11	 Piniiaguñ si ludo, “Kone mitrḛ huna mohmi henje donii hiimi hiinyañ aba kema.” 
ROM.10.12	 Niimpalukoda hiiko hang ponsa siima Jew la Grik nyi; Attoh ahiñsii hikha ruka Attoh ho mohka mingo mi bido hikha rumi huna mohmi gyodo nii. 
ROM.10.13	 Niimpalukoda, “koneabi huna Attoh ka armyañ mi gyodo nii lyangur kokiñdo.”
ROM.10.14	Hojalo niihtañpa miyuatañ mohmi gyokiñdo humina mohlu henje manii? Ho niihtañpa mohlu mohmi henje talyi humina mohlu ronge hetrḛ tapa manii? Ho niihtañpa tapa talyi mi tonsḛrkhenyonii nyima koda? 
ROM.10.15	Ho niihtañpa miyuatañ tonsḛrkhenyo talyi nii dahepa mohlumi kiiniñ tama? Hiila ketola do, “Niihtañ kapyo hiika alih hii huna ayapuyu mi tonsḛrkhenyo donii!” 
ROM.10.16	 Hojalo mohlu hikha ayapuyu ka luniiñmi tama; hopa Aijaya ludo, “Attoh, hu henje nyado niihna mo ngunukokii tapa tiinii?” 
ROM.10.17	Hopa henjehii ahdu tapa nii hokii, ho niihna tapa donii hiika hii Kristo mika tonsḛrkhenyo nii hokii.
ROM.10.18	“Mohluka luniiñ hikha kiiddiapiñ ho intii patii,
ROM.10.18	ho mohluka aguñ atañ dohadolo ka dotḛr lyihepa.”
ROM.10.19	“Ngo nunumi kariñdopa miichi hiika atañmi hutii na ganda kiimanii;
ROM.10.19	piicha ganda agiñho ngo nunumi hadii dopa miichi.”
ROM.10.20	“Ngo mepa kotii hiilo huna ngiimi memanii;
ROM.10.20	Ngo attohmi kakiñ siitii hiika atañmi huna ngiimi kumanii.”
ROM.10.21	Hojalo Isrel atañpa mo lutii, “Hikha allo loteje ngo ngiika alah mi lyuliñ tola atiibitii luniiñ tamaniipa ho chekhonii miyu atañpa.”
ROM.11.2	Pinii mohka miyu mi khiipama humina mo kapyo hokii chintii kunii. Nunu chimapo niihna piniipota hii Elija piigo mi ludonii, niihtañpa mo Pinii mi kutii Isrel mi chekhola? 
ROM.11.3	“Attoh, mohlu niika nyibuhenii atañmi mentii, mohlu niika agyañ mi pyadutii, ho ngo kontiisii dasu dakunii, ho mohlu ngiika sango miilañmi mempa miido.” 
ROM.11.4	Hojalo Pinii ka mohmika lusinii nii hiila? “Ngo ngiipa miyu jakkanuhe atii biidu Bal mika chukila heriimanii atañ hokii.” 
ROM.11.5	 Hopa siisika myodu hotiirḛ tonge darañ, aroh-aya loka kahenii. 
ROM.11.6	 Hojalo siikasi matiirḛ aroh-aya lokoda, hii miigo miiniiñmi henta nama; hiilamakoda aroh-aya hii aroh-aya pa lyikiñma.
ROM.11.8	 hiila ketola do,
ROM.11.8	“Pinii mohlumi hendḛr lama niika yajiyallo bitii,
ROM.11.8	amee mi kapalama dopa ho yaroo mi tapalama dopa,
ROM.11.8	siilo ka allo lohepa.”
ROM.11.9	Ho David ludo,
ROM.11.9	“Mohluka diitananii mi giimya la gyoh nyipa lyike nento,
ROM.11.9	liichipodo ho miili naniiñpa mohlupa;
ROM.11.10	Mohluka amee mi micha kiineto niimpalukoda mohlumi kapa lama dopa,
ROM.11.10	ho mohluka huhañ mi ayu dahepa poki dopa.”
ROM.11.12	Siisi matiirḛ mohluka palle hii dohadolo mi mingo giido koda, ho matiirḛ mohluka miipelamanii hii Midomiyu mi mingo giido koda, niimkane abu kendo hikha mohlu ahgyo dokoda!
ROM.11.14	 ngiika Jew ahiñ atañmi kariñkiine dupa, ho hiila miibiidola tonge mi lyangur kiine dupa. 
ROM.11.15	 Niimpalukoda mohluka khiipanii matiirḛ dohadolo mika yardiñgiiniipa lyigii dokoda, niilyigii kendo mohluka taliinii hojalo shiiniiñ hokii ka sango? 
ROM.11.16	Yatañ bipyo japa ka biniiñ matiirḛ darii dokoda, hiichulipa hikha aphu hiitiirḛ ke; ho liima hii matiirḛ darii dokoda, hiichulipa halloh atañ tiirḛ ke.
ROM.11.17	Hojalo halloh tonge matiirḛ tatu neku koda, ho nunu, morey kutuahee, hiiko matiirḛ mohluka dosako hiimi gagyo biido koda santa chake nendupa kutuahee sannii hokii, 
ROM.11.18	halloh atañ kiipa hentii siilyayo. Nunu matiirḛ hentii siido koda, hiila henge giito nunu liima mi tuge biima ke, hojalo liima ke nunumi tuge biidonii. 
ROM.11.19	Nunu lukiñ do, “Halloh atañ tatu neku hopa ngiimi gagyo giido.” 
ROM.11.20	 Hiika hii jije. Mohlu tatulineku niimpalukoda mohluka henje mako hopa, hojalo nunu dasuda henje kopa kontii. Hopa hentii nyayo, hojalo biiso biidola dato. 
ROM.11.21	Niimpalukoda Pinii matiirḛ halloh jije miya opa makoda, nunu mitrḛ opakema ke. 
ROM.11.22	Kagiito so Pinii ka helakala la kiinyi mi: kiinyi hii hiipa hutiina huhi nyatii kunii, hojalo Pinii ka helakala nunuko dolyi ke, nunumi bibii lyike mohka helakala ho dopa: hiilamakoda nunu mitrḛ papa kendoke. 
ROM.11.23	Ho khiibe atañ mitrḛ, mohlu henje tama hiila miikañ makoda, gagyo liibii kendo, niimpalukoda Pinii ko hiika harchichike hii do mohlumi hiira gagyo liibii ladopa. 
ROM.11.24	Niimpalukoda matiirḛ nunumi morey kutuahee sannii hokii pabii tiikoda, ho gagyo liitii, dumiñ sanju mi miikhola, alinii kutuahee sannii ho, niimkane siika jije sancha nii halloh atañ miya gagyo gakur liila kendo mohluka atoh kutuahee sannii ho.
ROM.11.26	ho hopa hikha Isrel hii lyangur kokiñdo; hiila ketola do,
ROM.11.26	“Tupya nii Zayon hokii ahkiñdo,
ROM.11.26	mo hikha diimmahkacho mi Jakob kokii lapa kendo”;
ROM.11.27	“ho siikasi ngiika hemmesiiniiñ ke mohluka agiñho
ROM.11.27	niidana ngo mohluka ingyamiigya atañmi lapa bichi nii.”
ROM.11.28	Ayapuyu mi henkako mohlu Pinii mika ahha-banii, nunu kiipa; hojalo kaheniimi kako mohlu heniiñja mohluka aba-apa atañ kiipa. 
ROM.11.29	Niimpalukoda ahmiñayiñ atañla Pinii ka gyoniiñ nyi lugu make. 
ROM.11.30	Si chulipa niihtañpa nunu ronge Pinii ka luniiñ tamapa dane hojalo siisi aroh mi larii tiiku mohluka luniiñ tama kopa, 
ROM.11.31	hopa mohlu siisi luniiñtamapa dasu dajalo niimpalukoda nunu mika aroh kakiñ nii hiilyañpa mohlutrḛ aroh mi larii ladopa. 
ROM.11.32	 Niimpalukoda Pinii hikha miyu atañmi luniiñtama niiho atii yatii, niimpalukoda mo miilañ rumi aroh dupa hiila.
ROM.11.34	malo hu mohmika lulyañ bopa dune?”
ROM.11.35	“malo hu mohmi ahmiñayiñ mi bitii
ROM.11.35	mo bili kodupa hiila?”
ROM.12.2	 Siika kiiddiapiñ ka luko talya yo hojalo lyiguhto nunuka ahhami niti dopa, hosuke nunu kakiñ lakiñ siidonii niihna Pinii ka henju, niihna aya donii ho larii lasanii ho digoabiaya nii.
ROM.12.3	Niimpalukoda ngiimika aroh-aya biniiñ lo ngo nunuka punkoho kone abimi lubii lyike niimkane no henkiñdo hiimi uroyapa attohmi kaye pa hensu lyayo, hojalo hendiko jaho ayakacho mi katolya, kone abi niimkane Pinii mohmi henje bitii. 
ROM.12.4	 Niimpalukoda apo kone ho abuje hakhu giido ngunuko, ho hikha hakhu ka miijuluju ahiñ siima ke, 
ROM.12.5	 Hopa ngunu, abuje dasuda, apo kone ke Kristo ko, ho kone kone ngunu ako anya ko giidiñ siido. 
ROM.12.6	 Ponsa ponsa ahmiñayiñ giido aroh-aya laka ngunu mika biniiñ, hiimi ngunu miita nansa: nyibuheniipa matiirḛ bitii koda, ngunuka henje giinii kane lo hensa; 
ROM.12.7	miihoniipa koda matiirḛ, ngunuka miihoko; mo huna tonsḛr donii, mohka tonsḛr koho; 
ROM.12.8	mo huna haro lupa donii, mohka harolupa koho; mo huna bibo donii, hempakaya biidola; mo huna bibyuñ donii, bichi hiila hembiidola; mo huna aroh ka miigomi miido nii, ngarka jije biidola miito.
ROM.12.9	Hensu niimi henju ho hento; niihna diimmah nii hiimi kachoto, niihna aya donii hiimi gabiito; 
ROM.12.10	kone anyañ mi anubarmii ka henchañho hensuto; kone anyañ mi khiisu tolya. 
ROM.12.11	Sacha laka miiniiñmi pema assu lyayo, Yajiyallo mi haropa giitolya, Attoh mi miiho to. 
ROM.12.12	 Nunuka hentiñ naniiñ ho hempyo tolya, hentḛrkanyi ahlyiho yanu tolya, kuniiñ mi kukañla dutolya. 
ROM.12.13	Bibo tolya piniimiyu atañka anna ho, nyibo ahnii atañmi helakala tolya.
ROM.12.15	Hempyo monto lya huna hempyo donii, khebo tolya huna khedo nii. 
ROM.12.16	Ahiñpa hembiidola kone anyañ agiñho santo lya; hentii siilya yo, hojalo arro yama agiñho dahiñ montolya; pema hentii siilyayo. 
ROM.12.17	 Kone mitrḛ diimmah miiniiñmi diimmah miili yayo, hojalo niihna hikha koneabi ka kata ho ayado hendo nii hiimi miitolya. 
ROM.12.18	 Miila lyimilo matiirḛ, hojalo si niika henko hoke dokiñ donii, hikha miilañ ruka agiñho chimiepa sandu pa miitolya. 
ROM.12.19	 Heniiñatañ, pema attohpa miili lyayo, hojalo hiimi apabitolya Pinii ka hadii ho; niimpalukoda hiila ketola do, “miilisanii hii ngiikii ke, ngo miili talyike, Attoh ludo.” 
ROM.12.20	 Ma, “nunuka ahha-banii matiirḛ haya domilo, diigobito; mo matiirḛ hangḛr domilo, tansa bito; niimpalukoda hiila miibiidola nunu mohka dinta ho lyala donii miiri ke piipu biido nii.” 
ROM.12.21	Diimmah lo pamiñ kolya yo, hojalo diimmah miya aya lo pamiñ tolya.
ROM.13.2	Hopa huna otority mi miitḛr siidonii hii Pinii nii mina kahe tiinii hiimi ke miitḛr siidonii, ho huna miitḛr siidonii hii ayakacho kako kendoke. 
ROM.13.3	 Niimpalukoda sangiibo aya miigomiinii mi muluñ make, hojalo diimmah mike. Nunu hang biiso mapo mohmi huna otority ho dunii? Hiilakoda niihna aya donii hiimi miito, ho nunu mohlo lyanko kendoke, 
ROM.13.4	 niimpalukoda mo Pinii ka miira ke nunuka aya kiipa. Hojalo nunu matiirḛ ayamapa miido koda, biiso nyato, niimpalukoda mo ilyo mi danyo pa bagii make; mo Pinii ka miirake mohka hadii mi tiilii dupa huna ayamapa miidonii. 
ROM.13.5	Hopa kone abi luniiñ tato, Pinii ka hadii mi lapa dupa kontii mapa hojalo attoh henka siiniiñ pa miilañ. 
ROM.13.6	Hiipa nunu tiirḛ biijokajo bido, niimpalukoda otority atañ Pinii mika ihomiiho niike, siika drih miigo siimi miidupa. 
ROM.13.7	 Bito hikha miilañru nunuka bisaniimi, biijokajo humina bikiñ donii hiimi biijokajo bito, iliimiilii biiniiñmi humina bikiñ donii hiimi iliimiilii biiniiñmi bito, khiito humina khiikiñ doniiñ kito humina kikiñ doniiñ.
ROM.13.9	 Lujubiniiñ, “nunu ipfyo lyayo, nunu miyu melya yo, nunu diipyo lyayo, nunu kalyi-kabyo lyayo,” ho khiibe lujju biniiñ atañ hiitiirḛ, siika luniiñ soke ahdonii, “Nunu atohka ariapii mi atoh mika henchañho hentolya.” 
ROM.13.10	 Hensunii hii ariapii mi hang ayamapa miima; hopa hansunii hii dapo mike miipe donii.
ROM.13.12	 ayoh hii yoja talyi kuke allo hii tunii dokuke. Kiije ngunu kamo hoka miigolugo mi apakusa ho hutoh ka gyambogiiju mi giisa; 
ROM.13.13	 Kiije ngunu atoh atohmi hutoh hoka danii hiilyañ dasa, hempyopa sola ho ow tangiitola damasa, ayamapa hela ho hensamanii hemasa, pasugasula ho kariñsiila miimasa. 
ROM.13.14	Hojalo Jisu Kristo mi atii biisa, ho asiialyo ka henju pa atiibimasa, hiika henju mi miipe kiine dupa.
ROM.14.1	Henje papo giinii miyu mi, mohmi ahgiito, hojalo lukaniimi chesu dupa mapa. 
ROM.14.2	Kone henje do mo kapanemi diila kendo hiila, hojalo ajju miyu hii hama kontiisii diisu dunii. 
ROM.14.3	 Hopa hiimi huna diido nii diima bomi khiipayo, ho huna diima nii hiitiirḛ diinii bomi ayakacho kayo; niimpalukoda Pinii mohlumi larii tiiku. 
ROM.14.4	No hu ayakacho kaniipa lyido mika miira mi? Siikasi mohka atoh ka hata hosu lyikiñ siidonii mo dakiñ doha malo huyi kendoha. Ho mohmi seri kendo, niimpalukoda Atoh mohmi guriladopa miila kendo.
ROM.14.6	Hii huna allo lohe mi khiiniiñ yapa hendonii, hiimi khiike nento Attoh mi khiibii dola. Hii huna diidonii, diito Attoh mi khiibii dola, niimpalukoda mo Pinii mi payapacho ludo; hii hutiina diima nii, Attoh mi khiibii dola miito ho Pinii mi payapacho hiila luto. 
ROM.14.7	 Ngunu kone hetrḛ atoh pa sansu make, ho kone hetrḛ ngunu atoh pa shiisuma. 
ROM.14.8	 Ngunu matiirḛ sando koda, ngunu Attoh ko sando, ho ngunu matiirḛ shiido koda, ngunu Attoh ko shiido; hiikohopa, ngunu sanchi ha malo ngunu shiichi ha, ngunu Attoh kiiku. 
ROM.14.9	Niimpalukoda siika sipa Kristo shiitii ho hiira turiturku tiiku, hiikohopa mo anye ruka Attoh pa lyikiñdo shiinii ho turnii katrḛ.
ROM.14.11	 niimpalukoda hiila ketola do,
ROM.14.11	“Ngiika sando so, Attoh ludo, koneabi ka liibañ ngiiko khañha kendoke,
ROM.14.11	ho aguñ gonge abi assañ kendo Pinii mi.”
ROM.14.12	Hopa kone abi ngunu luko siikiñ do atohka miiniiñ luniiñmi Pinii mi.
ROM.14.14	Ngo chindo ho ngiimi yartiiku Attoh Jisu ko hangja kacho make danyopa; hojalo hiikahii kachodo hiipa huna hii kachodo hiila hendonii. 
ROM.14.15	 Niika anubarmii matiirḛ niika diiko hopa heru dokoda, no hensu niiho damake. Niika diiko hopa pema kone mi lyuhi kiineyo hupana Kristo shiibi tiinii. 
ROM.14.16	 Hopa niika ayado hiiniiñmi diimmah hiila armyañ myanke neyo. 
ROM.14.17	Niimpalukoda Pinii ka raddeganda hii diigo la tango kiimake hojalo denki ho chimie ho hempyo ke Darii Yajiyallo agiñho; 
ROM.14.18	mo huna Kristo mi miiho donii hii Pinii ka talii lasanii ho miyu atañka kahe kuniiñ. 
ROM.14.19	 Kiije ngunu hokoda niihna chimie giidonii hiimiya mesa ho niimpalukoda kone anyañ ka aya sako. 
ROM.14.20	 Iche hetrḛ, diigotango pa, Pinii ka miigomi pyadu lyayo. Kapane lusu dokoda dariike, hojalo siikasi miikha doke koneabi huna khiibemiyu mi huhi dopa miidonii mohka diiniiñlo; 
ROM.14.21	 hopa yoh diima dokoda aya kendo malo ow tama dokoda malo hang drih jalo niihna niika anubarmii mi liichi giidonii. 
ROM.14.22	 Nunuka henje giiniiñ mi, atiito nunukala ho Pinii ka punkoho; hempyo kendo mo humina hang halii sanii giimanii atoh atohmi nii mina mo padotiinii. 
ROM.14.23	Hojalo mo huna hemmo donii hiimi khiilii tiiku, mo matiirḛ diido koda, niimpalukoda mo henje biidola miima; niimpalukoda niijalopa henje hokii lima hii ingyamiigya ke.
ROM.15.1	Ngunu hutiina alḛr nyadonii hembyuñ kendoke ajju atañmi, ho ngunu kontii hempyo miipa siikiñ make; 
ROM.15.2	hopa kone abi atohka ariapii miya hempyo miipasa mohluka aya kiipa, mohlumi miilyañ dupa. 
ROM.15.3	Niimpalukoda Kristo mo atohmi hempyo miipa siimake; hojalo, hiila ketola do, “Nyapakoya nii huna niimi nyapakoya donii hiimi ngiiko ahkenento.” 
ROM.15.4	 Niimpalukoda bilo allo hoka keniiñ hii ngunu mika tonsḛr naniiñ pake ketiinii, hiilo ranttiniiñ ho piniipota loka haro lupa niilo ngunu ko hentiñ naniiñ doke nendupa. 
ROM.15.5	 Hopa Pinii ka ranttiniiñ ho harolupa nii nunumi sanke nenkiñcho sitañpa ahiñpa kone anyañ mi samba siidopa, Kristo Jisu ka agiñho, 
ROM.15.6	ahiñpa nunu aguñ gongepa Pinii mi assañ dupa ho Attoh Jisu Kristo ka Aba mi.
ROM.15.7	Kone anyañ mi larii siito, hiikohopa, niihtañpa Kristo nunumi lariitii, Pinii mika assañ giina naniiñpa. 
ROM.15.8	Niimpalukoda ngo nunumi lukoso Kristo miirapa lyitii mitupipa konii atañpa Pinii ka lotii mi kakiñ dupa, biloka aba-apa mika hemme biniiñ mi jije ke hiila kakiñ naniiñpa, 
ROM.15.9	ho Midomiyu atañmi Pinii mi assañ kiine dupa mohka aroh kiipa. Hiila ketola do,
ROM.15.9	“Hopa ngo niimi assañ talyi Midomiyu ka punkoho,
ROM.15.9	ho niika armyañ pa biisie sichi”;
ROM.15.10	ho hiira si ludo,
ROM.15.10	“Hempyoto, O Midomiyu atañ, mohka miyuatañ agiñho”;
ROM.15.11	ho hiira,
ROM.15.11	“Attoh mi assañto, hikha Midomiyu atañ,
ROM.15.11	ho hikha miyuatañ mohmi assañto”;
ROM.15.12	“Jesse ka liima hii tuliñ kendoke,
ROM.15.12	mo huna Midomiyu atañmi sangii kendonii;
ROM.15.12	mohko Midomiyu atañka hentiñ naniiñ dokiñdo.”
ROM.15.13	Hentiñ ka Pinii nunu miilañ rumi poteje bikiñ cho hikha hempyo ho chimie henje ho, niimpalukoda Darii Yajiyallo ka harchichike lo nunuko hentiñ naniiñ poteje doke nendupa.
ROM.15.14	Ngo ngiipa koda nunumi hembyañ biisu du, ngiika anubarmii atañ, niimpa nunuko poteje ayahii dosudo, hikha chila hii poteje do, ho kone anyañ mi tonsḛr siila do. 
ROM.15.15	Hojalo drih tonge ho ngo hempḛr haro biidola nunupa keto ke nunuka hempa hengi naniiñpa, ngiimika Pinii ka aroh-aya biniiñlo 
ROM.15.16	 Jisu Kristo ka miira pa lyila Midomiyu atañ ko nyibu ka miigomi Pinii ka aya puyu mi ludupa, niimpalukoda Midomiyu atañka biniiñ mi larii ladopa, Darii Yajiyallo lo darii miibiidola. 
ROM.15.17	Kristo Jisu ko, hokoda, ngiiko hentii siina nanii do ngiika Pinii ka miigo miiniiñlo. 
ROM.15.18	 Niimpalukoda ngiika henko lutema hangdrih hojalo niihna Kristo ngiimi bitii nii ludopa Midomiyu atañmi lulii giila dopa, miiniiñ luniiñ lo, 
ROM.15.19	 kagiñnanii la kahotamo nyika harchichikelo, Darii Yajiyallo ka harchichike lo, hiikohopa Jerusalem hokii luri biila hikha Illyrikum lohepa ngo hikha Kristo ka ayapuyu mi lutii, 
ROM.15.20	 sitañ pa ngo ayapuyu luko niimi ngiika miigo pa khiibii tokula, nohna Kristo ka armyañ mi myamma ranii, hiilamakoda ngo kone ya miyu ka miikorho pencha bikiñdo, 
ROM.15.21	hojalo hiila ketola do,
ROM.15.21	“Mohlu kapa kendo nii mina mohmi ronge hetrḛ luko manii,
ROM.15.21	ho mohlu tala kendo nii mina ronge hetrḛ tapa manii.”
ROM.15.23	 Hojalo siisi, ngiiko hang miigo siika ganda so nyikuma, ho hempḛr anyañ diirii diiku nunuko ahdu paka henkunii, 
ROM.15.24	 Ngo hendo nunumi kapa todo hiila ngo Ispen ho bodupa impo biikoda, ho ngiika myodi bokoso nunulo hembyuñ kodupa, ronge ngo ichuchepa nunuka imbo niimi hempyo biito. 
ROM.15.25	 Siisi, hojalopa, ngo Jerusalem ho ilyi ke piniimiyu atañmi hembyuñ dupa. 
ROM.15.26	 Niimpalukoda Masedonia la Akaia nyi hempyo biidola bibyuñ tii arro atañmi piniimiyu atañka punko Jerusalem hoka dunii atañpa; 
ROM.15.27	 mohlu hempyo biine siimi miidupa, ho jije lusu dokoda mohlu siimi mohlupa miikiñdo loda, niimpalukoda Midomiyu atañ matiirḛ mohlumika Yajiyallo hoka lyaniiñ mi lache hapa ahdo, mohlu hopa drihpachi ka lyaniiñ mitrḛ mohlumi bikiñdo. 
ROM.15.28	 Hopa niida ngo siimi miipe talyi, ho siimi mohlumi biku lala niihna bikuñ bipa tiinii, ngo nunumi impo biila Spain ho inchi; 
ROM.15.29	 ho ngo chindo niida ngo nunuko ahchi ngo poteje Kristo ka lyaniiñ mi bagiila ahchi.
ROM.15.30	Ngo nunumi yarlyi ke, anubarmii atañ, ngunuka Attoh Jisu Kristo la Yajiyallo ka heniiñ lo, tonge pa ngiika agiñho hembyuñ mompe nunuka Pinii mika kuniiñ ho ngiika piigopa, 
ROM.15.31	 niimpalukoda ngiimi Judia daka henje manii atañ kokii tiipya dopa, ho ngiika Jerusalem daka piniimiyu atañ paka miiniiñmi larii lake nendopa, 
ROM.15.32	 niimpalukoda Pinii ka henko jaho ngiimi nunuko hempyo biidola ahchi dopa ho nunuka agiñho dabii dola niti ridopa. 
ROM.15.33	 Chimie ka Pinii nunu hikha miilañ ruko dokiñ cho. Amen.
ROM.16.1	Ngo ngunuka barmii Poibe mi lubii lyike, Kenkrea gyoliñkonii daka nyimii deakon mi, 
ROM.16.2	nunu mohmi Attoh ko larii tolya piniimiyu atañ miichañ ho, ho mohmi hembyuñ tolya niihna mo nunukokii anna donii, niimpalukoda mo abuje miyu mi hembyuñ niipa dane ho ngiimi tiirḛ.
ROM.16.4	huna mohluka sango mi ngiika sango pa hempa siibi nii, humina ngo kontiima hikha Midomiyu hokiika gyoliñkonii atañ payapacho lukiñdo; 
ROM.16.5	 mohluka ude daka gyoliñkonii atañ mitrḛ ayahelyi luto. Ngiika heniiñja Ipanetas mi ayahelyi, huna kapyo japa ka Asia hokii Kristo pa lyiguhnii. 
ROM.16.6	Mary mi ayahelyi, huna hempḛr uro miigo miitiinii nunuka punkoho. 
ROM.16.7	Endronikas la Junias nyimi ayahelyi, ngiika henii-myanii ho ngiika pattiih tuhiñ koniiñ; mohlu kiiniñkonii punko hotiirḛ khiikonii miyuatañ ke, ho mohlu ngiimi tiirḛ kapyo yake Kristo ko. 
ROM.16.8	Emplitas mi ayahelyi, ngiika heniiñja Attoh ko. 
ROM.16.9	Arbanas mi ayahelyi, ngunuka miigo miihiñnii Kristo ko, ho ngiika heniiñja Istakis. 
ROM.16.10	Apelles mi ayahelyi, humina Kristo ko patiinii. Hiika atañ mitrḛ ayahelyi Eristobulus ka uru atañmi. 
ROM.16.11	Ngiika disho Herodian mi ayahelyi. Hiika atañmi ayahelyi hutiina Narsisas ka uru hokiinii. 
ROM.16.12	Attoh koka miigo miinii atañmi ayahelyi, Tripena la Triposa mi. Heniiñja Parsis mi ayahelyi, huna Attoh ko uro miigo miine nii. 
ROM.16.13	Rupus mi ayahelyi, ayaloda miinii Attoh ko, mohka annii la ngiikii mitrḛ. 
ROM.16.14	Esinkritas mi ayahelyi, Plegon, Harmes, Petrobas, Harmes, ho anubarmii hutiina mohluka agiñho danii atañmi. 
ROM.16.15	Pilologus mi ayahelyi, Julia, Nerias ho mohka barmii mi, ho Olimpas, ho hikha piniimiyu atañmi hutiina mohluka agiñho dabo danii. 
ROM.16.16	 Kone anyañ mi dariipa mochu biidola ayahelyi hiila lusu tolya. Hikha Kristo koka gyoliñkonii atañ nunumi ayahelyi.
ROM.16.18	Niimpalukoda sitañ miyu atañsi ngunuka Attoh Kristo mi miiho make, hojalo mohluka erre misuke, ho lujuaya ho luhiluso la aguñ lula la mohlu chimanii miyu atañmi gollu nyabiido. 
ROM.16.19	 Niimpalukoda niika lunii taniiñ mi hikharu chindo ke, hopa ngo niimi hempyo biidu, Ngo hendo no niihna aya nii hiimi chinkiñ cho ho niihna diimmah nii hiimi chima kencho hiila; 
ROM.16.20	 ho chimie ka Pinii nyibya loda Saitan mi nunuka alih lo nyota lokiñ do. Ngunuka Attoh Jisu Kristo ka aroh-aya nunuka agiñho dabo kencho.
ROM.16.22	Ngo Tartius, siika pota siimika keniibo, Attoh ko ayahelyi.
ROM.16.25	Siisi mohko huna nunumi alḛr giila kendonii ngiika ayapuyu chulipa ho Jisu Kristo ka tonsḛr khenyo nii hokii, chila maniiñ mika mihukakiñ nii chulipa nii mina ayu kolyuñ kolo hokii achuñ tola doniimi mih chimapa 
ROM.16.26	hojalo siisi kakiñ doku ho nyibuhenii atañ keniiñho hikha miyu atañmi kakiñ tiiku, shiilamasa nii Pinii ka luniiñ chulipa, agiibitii henje laka luniiñ talii niimi 
ROM.16.27	chiniiñ Pinii mi kontii assañ kencho ayudahepa Jisu Kristo kiilo! Amen.
1CO.1.5	kapa koye lembo ho nunumi mingo dopa miitii hikha lula ho hikha chilaho 
1CO.1.6	Kristo mika pyako nii hiitiirḛ nunuko kapa tiiku 
1CO.1.7	niimpalukoda nunumi yajiyallo ka ahmiñayiñ ho papo kiine diila hiila, ngunu Attoh Jisu Kristo mika kakiñ siiniiñmi nunuka kalyala doho; 
1CO.1.8	 huna nunumi kamikalo lohe turdo atii kendo nii, Attoh Jisu Kristo ka allo ho hang pa hansa giima dopa. 
1CO.1.9	 Pinii lotii ke, hulona nunumi mohka Oho agiñho dukuñ mondo pa gyotiinii, Jisu Kristo ngunuka Attoh.
1CO.1.10	Ngo nunumi lyarlyi ke, anubarmii atañ, ngunuka Attoh Jisu Kristo ka armyañ pa, hikha nunu taliito ho nunuka punkoho chekho siiyo, hojalo nunu tongepa ahha puhe pa giito ho ahiñpa ayakacho mi kato. 
1CO.1.11	Niimpalukoda hiila ngiimi lukoda Klos miyuatañ kokii nunuka punkoho pasudo hiila, ngiika anubarmii atañ. 
1CO.1.12	 Nii hiila ngiika lusa niisi hiikoda kone abi nunu hiila ludo, “Ngo Pol kiisu,” malo “Ngo Apollos kiisu,” malo “Ngo Cepas kiisu,” malo “Ngo Kristo kiisu.” 
1CO.1.13	 Kristo mi tache tiipeha? nunupa Pol leda kotii peha? Malo nunu Pol ka armyañ papeha baptisma latiinii? 
1CO.1.14	 Ngo payapacho ludu ngo kone mitrḛ baptisma bima nunumi Krispas la Gayas mi opalala la; 
1CO.1.15	hiilamakoda koneabi lududo nunu ngiika armyañ pa baptisma latii hiila. 
1CO.1.16	 (Ngo Istepanas ka uru atañ mitrḛ baptisma bitii. Hiikahaho ho, ngo chima ngo mih khiibe mi baptisma bitii tapadu.) 
1CO.1.17	 Niimpalukoda Kristo ngiimi baptisma bidupa kiiniñ make hojalo ayapuyu mi tonsḛrkhenyo kiine dupa, ho kiiddiapiñ ka chila loma, hiila makoda Kristo ka pogyañ ka hiika harchichike hii ara kendoku.
1CO.1.18	Niimpalukoda pogyañ ka aguñ si piigoama hiipa hutiina lyunya donii, hojalo ngunupa hutiina lyangur kotii kunii siikasi Pinii ka harchichike pa lyido. 
1CO.1.19	Niimpalukoda hiila ketola do,
1CO.1.19	“Ngo chilamiyu ka chiniiñmi pyadu lochi,
1CO.1.19	ho piibimiyu ka piibi mi ngo lapa yachi.”
1CO.1.20	No chilamiyu da? No pagenii da? No da siika santuñ soka cheriibo? Pinii piicha mi siika dohadolo ka chila pa miima siipeha ehna? 
1CO.1.21	Niimpalukoda, Pinii ka chilaho, dohadolo hii Pinii mi chila lo chimake, si Pinii mi hempyo miipa do piicha paka ngunuka tonsḛrkhenyo niilo lyangur dupa hutiina henje nyadonii. 
1CO.1.22	 Niimpalukoda Jew atañ kagiñnanii kunya da ho Grik atañ chila mi menyada, 
1CO.1.23	 hojalo ngunu Kristo ka leda niimi tonsḛrdu, Jew atañ paka liichi nanii ho Midomiyu atañ pakoda piigoama, 
1CO.1.24	hojalo hutiina gyotii tiinii, anyeru Jew la Grik, Kristo Pinii ka harchichike ho Pinii ka chila. 
1CO.1.25	Niimpalukoda Pinii ka piicha hii miyu atañmi hentola chila yado, ho Pinii ka ajju hii miyu atañmi tamo yado.
1CO.1.26	Niimpalukoda nunu mika gyoniiñ mi henka tokurañ, anubarmii atañ; nunu abuje chilamane kiiddiapiñ ka henju ho henka siido koda, nunu tamo mane, nunu halugiira ka khiiko ho bukomanii; 
1CO.1.27	 hojalo Pinii kahetii dohadolo hoka piicha mi chila mi hiinyañ miipyu dupa, Pinii kahetii dohadolo hoka ajju mi tamo atañmi hiinyañ miipyu dupa, 
1CO.1.28	 Pinii dohadolo hoka atu ho khiipa niimi kahetii, ho piigo giima hiiniiñmi, niimpalukoda piigogiido hiila ka drih luniiñmi piigogiima hiila miipa dupa, 
1CO.1.29	 niimpalukoda miyumima kone mitrḛ hentii siima yapa Pinii ka agiñho. 
1CO.1.30	 Mohke nunuka sango sanginanii Kristo Jisu ko, humina Pinii ngunuka chilananiiñ pa miitiinii, ngunu mika denkigiiko ho dardḛkunii ho tupyabiniiñ ho; 
1CO.1.31	 hopa, hiila keto laka doniiñ hiilyañpa, “Huna khansu donii, Attoh paya khanto.”
1CO.2.2	 Niimpalukoda ngo hiila henjutii nunulo hang chinko tama Jisu Kristo la mohmika leda niimi opa lala. 
1CO.2.3	 Ho ngo nunuka ajju ho dabo monto ho hempḛr biiso ho la alye laka daho; 
1CO.2.4	 ho ngiika luniiñ la ngiika puyu hii chila loka lujuaya luniiñ chuli mane, hojalo Yajiyallo la harchichike nyika kakiñ niiñ, 
1CO.2.5	 niimpalukoda nunuka henje mi miyu atañka chila ho doma dopa hojalo Pinii ka harchichike ho.
1CO.2.7	 Hojalo ngunu mih chimanii ho Pinii ka achuñ tola donii chila mike tiilii duniiñ, Niimina Pinii ayuho miiju tiinii ngunu mika assañ naniipa. 
1CO.2.8	 Kone hetrḛ siika santuñ soka sangii nii atañ siimi chima; niimpalukoda mohlu matiirḛ chintii koda, mohlu leda diimmah tatukatu ka Attoh mi. 
1CO.2.9	Hojalo, hiila keto laka donii hiilyañpa,
1CO.2.9	“Amee kone katrḛ kapa manii, malo yaroo tapa manii,
1CO.2.9	malo miyu ka ahha ka henka manii,
1CO.2.9	nii mina Pinii miiju bitiinii hiipa huna mohmi hendonii,”
1CO.2.11	Niimpalukoda niihtañ miyu na chindonii miyu ka henju mi hii mohka yajiyallo lomasiipeha niihna mohko giidonii? Hii chulipa kone hetrḛ Pinii ka henju mi chila kema Pinii ka Yajiyallo mapa. 
1CO.2.12	 Siisi ngunu larii tiiku dohadolo ka yajiyallo ma, hojalo Yajiyallo niihna Pinii kokii nii, niimpalukoda ngunu chindupa ahmiñayiñ mi ngunu mika Pinii ka biniiñ mi. 
1CO.2.13	 Ho ngunu siimi aguñ pa luko lusidu miyu ka chila lomapa hojalo Yajiyallo ka chila lo, lukolusi la yajiyallo ka jijemi hiimi huna Yajiyallo giidonii.
1CO.2.15	 Yajiyallo miyu hii hikha drih mi kaladu, hojalo mo kone lotrḛ halii koma du. 
1CO.2.16	 “Niimpalukoda hu Attoh ka henju mi chila kendo ho mohmi hiila miito hiila lula dopa?” Hojalo ngunu ko Kristo ka henju hii do.
1CO.3.2	 Ngo nunumi anyi hokii asiñto, alrḛ diigo diisanii hokiima; niimpalukoda nunu hiimi diidupa lyima rane; ho siisi jalopa nunu lyimarañ, 
1CO.3.3	niimpalukoda nunu siisi jalo asiialyo kiirañ ke. Niimpalukoda nunuka punkoho kariñ siinii ho hadiimikha dorañ, nunu asiialyo kiima ehna, ho dumiñ miyu miiju hiilyañ miima ehna? 
1CO.3.4	 Niimpalukoda niida kone luchi, “Ngo Pol kii,” ho koneya, “Ngo Apollos kii,” nunu dumiñ miyu siima siipeha?
1CO.3.6	 Ngo alinii, Apollos yasie binii, hojalo Pinii sii sanke nensu donii. 
1CO.3.7	Hopa huna mo alie donii malo mo huna yasie bidonii hii hang make, hojalo Pinii kontiisii sanke nensu donii. 
1CO.3.8	Mo huna ali donii ho mo huna yasie bidonii ahiñ siisu, ho kone abi kapa kendo atoh ka miijo mi niihtañ mo miitii. 
1CO.3.9	 Niimpalukoda ngunu Pinii ka miigo miihiñ ahiñ; nunu Pinii ka aji, Pinii ka ude.
1CO.3.11	 Niimpalukoda kone hetrḛ liidi rasḛrla racha lakiñma niihna rato kula dokunii, hiika hii Jisu Kristo. 
1CO.3.12	Siisi mih kone matiirḛ pencha dokoda liidi racha biila rupu, ayyiñ, khiiniiñ yalañ, yasañ, liisi, tapo hokii 
1CO.3.13	 kone abika miigo miiniiñmi kakiñ kendo; niimpalukoda Allo hii hiimi lokiñ kendo, niimpalukoda hiika hiimi yamulo yakiñ kendo, ho yamu hii yaka kendo niihtañ miigona kone abi miitiinii hiila. 
1CO.3.14	Miigo miiniiñ matiirḛ miyu kone kii jalo liidi racha ko dola dokoda, mo injomiijo mi kapa kendoke. 
1CO.3.15	Hukii mijalo miigo miinii mi matiirḛ lyabii nekoda, mo alyu siikiñdo, mo lyangur kojalo, hojalo yamu lo lyaka kobii dolasii.
1CO.3.17	Hu kone jalopa Pinii ka piniiude mi pyadu lochi, Pinii mohmi pyadu lokiñdo. Niimpalukoda Pinii ka piniiude hii dariike, ho hiika piniiude hii nunu ke.
1CO.3.19	 Niimpalukoda siika dohadolo ka chiniiñhii Pinii pa piigoama, Niimpalukoda hiila ketola do, “Mo chila mi latudu mohluka lyolyi ho,” 
1CO.3.20	ho hiira, “Attoh chindo chila miyu ka henju hii piigoama hiila.” 
1CO.3.21	 Hopa kone hetrḛ hentii siinyayo miyu atañka miila niipa. Niimpalukoda hikha drih hii nunu kiisu ke, 
1CO.3.22	 Pol jalo malo Apollos jalo malo Cepas malo dohadolo malo sango malo shiiniiñ malo siisi ka myodu malo ahsanii myodu, hikha nunu kiisuke; 
1CO.3.23	ho nunu Kristo kii; ho Kristo Pinii kiike.
1CO.4.2	Hiikahaho siikasi kabiibinii atañ ko hentiñ lako saniiñ giinya kendo. 
1CO.4.3	Hojalo ngiipa koda siikasi hempḛr atu drih sii ngo nunu lo halii kodopa malo hikha miyu ka gondu lusuko hojalo. Ngo atoh tiirḛya halii hangka siima rañ. 
1CO.4.4	 Ngo hang chima hang drih ngiimi chekhola, hojalo ngo hang chima hiilama. Siikasi Attoh ke huna ngiimi halii dunii. 
1CO.4.5	 Hopa iche hetrḛ ayakacho kaniiñmi lulya yo myodu ahma rampa, Attoh ka ahma rampa, huna hutoh mi ahgii kendo nii siisi ka kamo hoka drih achuñ tola donii atañpa ho luko kendo ahha hoka heniiñ atañmi. Ho hikha miyuatañ kapa kendo mohluka heniiñmi Pinii kokii.
1CO.4.7	Niimpalukoda hu kado nunuko hangdrih ponsa yapa? Nunu ko nii do nunuka larii maniiñ, nunu matiirḛ hiimi larii tiikoda, niimpa nunu khansu du hii matiirḛ ahmiñayiñ manii hiilyañ?
1CO.4.8	Nunu ko poteje doku byo! nunu mingo doku byo! ngunu nyimapa nunu radde lyinya doku byo! Ho hiilo ha nunu sangii tiinii, niimpalukoda ngunumi nunuka sangii ko santa montiibyo! 
1CO.4.9	 Niimpalukoda ngo hendo rongkoda Pinii ngunu kiiniñkonii atañmi kakiñtii hikha rumika kami kalojaho, miyuatañ mika shiidopa lutii nii hiilyañ; niimpalukoda ngunu dohadolo ka kata naniiñpa lyido, miidopopi atañpa ho miyu atañpa. 
1CO.4.10	 ngunu Kristo kiipa piicha pa lyido, hojalo nunu Kristo ko chila ke. Ngunu ajju, hojalo nunu tamo. Nunu khiiko biido, hojalo ngunu khiipa kodo. 
1CO.4.11	 Siika myodu so ngunu hayado ho hangḛrdo, ngunu abitarii aya giima ho chekorekonii ho udenyima nii, 
1CO.4.12	 ho ngunu khendu, ngunuka atoh alah lo miidu. Niida bechi, ngunu lyandu; niida miihimiire talyi, ngunu pigiidu; 
1CO.4.13	niida danyopa halii talyi, ngunu lyarka du; ngunu lyidoku, ho siisi, dohadolo ka khiipa kuniiñ, hikha drih mika khiipa kuniiñ.
1CO.4.14	Ngo siimi nunumi hiinyañ miipyu dupa kemake, hojalo nunumi tonsḛr dupa ngiika heniiñja himme atañpa. 
1CO.4.15	 Niimpalukoda nunuko khiikha lama lembo pagiinii dasu daja lopa Kristo ko, nunuko abuje aba nyima. Niimpalukoda ngo nunuka aba pa lyido ku Kristo Jisu ko ayapuyu kiilo. 
1CO.4.16	Ngo nunumi yarlyi ke, hokoda ngiika miiko miijo montote. 
1CO.4.17	 Hopa ngo kiiniñ tiike
1CO.4.18	Tonge nunu hentii siinyada, ngo nunuko ahkiñ manii hiilya pa. 
1CO.4.19	Hojalo ngo nunuko nyibya ahchi ke, Attoh matiirḛ hendo koda, ho ngo meliñ talyi siika hentii siinii miyu atañka luniiñ mimapa hojalo harchichike mi. 
1CO.4.20	Niimpalukoda Pinii ka raddeganda hii luniiñ kontii ho doma ke hojalo harchichike hoke. 
1CO.4.21	 Nunu nii hiila hendo? ngiimi nunuko lopa biila ahto hiila hendoha, malo hensunii yajiyallo ka ahhakeyiñ miha?
1CO.5.1	Siikasi jijemi ludo koda hiila lukodo nunuka punkoho ingyamiigya henju hii do, ho hiitañje nii mina khiibemiyu kotrḛ ya kapa ma; niimpalukoda miyu hii dubo da aba ka mihie agiñho. 
1CO.5.2	Ho nunu hentii siinya da! lusudokoda nunu heru laya heru kema siipeha? Huna siimi miidonii hiimi nunuka punko hokii nempa linto.
1CO.5.4	 Attoh Jisu ka armyañ pa huna sitañ drih miida nii. Niida nunu dakuñ talyi, ho ngiika yajiyallo hii dabo doke, ngunu Attoh Jisu ka harchichike lo, 
1CO.5.5	 Nunu siika miyu mi saitan mike nembi kendo nii asiialyo mi miidu loke nendupa, niimpalukoda mohka yajiyallo mi lyangur kiine dupa Attoh Jisu ka allo ho.
1CO.5.7	Aseto khu ipomi ho nunu niti aphu pa lyikiñ doke, nunu jije ipo miiyomanii hiilyañ kendo. Niimpalukoda Kristo, ngunuka impobiiniiñ dituñ ka subuñ, membi tiiku. 
1CO.5.8	Kiije ngunu, hopa, dituñ mi sosa, khu ipo lamapa, kanatana mapa miiniiñ ho diimmah ipo lamapa, hojalo jije ho lotii ka ipo miiyomanii yatañ lo.
1CO.5.10	 hikha siika dohadolo si helyihembyo henii hiila make, malo diibuñbo rorenii, malo puchiniimi ka heriinii, hiila koda nunu dohadolo hokii ago limpa dopa lyikiñdo. 
1CO.5.11	 Hojalo ngo hiila yake kebii lyinii nunumi iche hetrḛ dabo yayo kone katrḛ agiñho huna anubarmii ke hiila lubiidola mo matiirḛ miigyala ingyamiigya henju hendo milo malo diibuñ, malo puchiniimi ka heriibo, nyapakoya bo, ow taniibo, malo rorebo-hiika agiñho diibo tiirḛ diibo yayo. 
1CO.5.12	 Niimpalukoda ngo nii tola ago miyu atañmi halii dopa lyido? Si gyoliñkonii ura hoka dunii misu masu peha nunu halii kensu donii? 
1CO.5.13	 Pinii agomiyu dagii niimi halii du. “Diimmah miyu mi nunuka punko hokii mompato.”
1CO.6.2	Nunu chimapo piniimiyu atañ dohadolo mi halii kendo hiila? ho dohadolo hii matiirḛ nunulo halii kokiñ dokoda, nunu atuama lugo mi lula siima ha ehna? 
1CO.6.3	Nunu chimapo ngunu miidopopi miilañmi halii kendo? Niimkane abu, siika sango ka piigo mi hentola! 
1CO.6.4	hokoda nunuko matiirḛ sitañ lugo dokoda, niimpa nunu hiimi atii bidu mohluka hataho humina gyoliñkonii hii khiima janii? 
1CO.6.5	Ngo siimi nunuka hiinyañ kiipa ke lubii lyinii. Hiila nyima nunuka punkoho hiimkane tiirḛ chila miyu huna anubarmii ka punko daka lugo mi lupya bidopa, 
1CO.6.6	hojalo anubarmii hii anubarmii mi chekho la dapo ko indo, ho hiika hiitiirḛ henjemanii atañka hataho ha?
1CO.6.8	Hojalo nunu atohlya miikhado ho talubalodo, ho nunuka atoh anubarmii atañ tiirḛ.
1CO.6.10	malo diipyonii, malo diibuñ, malo ow taniibo, malo cheriibo, malo rorebo hii Pinii ka raddeganda mi peñko kema. 
1CO.6.11	 Ho sichuli ke nunu tonge. Hojalo nunu asekokunii, nunu darii miiko kunii, nunu lupya kokunii Attoh Jisu Kristo ka armyañ pa ho ngunuka Pinii ka Yajiyallo ho.
1CO.6.13	“Diigo si erre pake ho erre si diigo pake” ho Pinii anye rumi mudu lokiñdo kone ma ho konemiilañ mi. Apo si ingyamiigya henju kiipa make, hojalo Attoh kiipake, ho Attoh si apo pake. 
1CO.6.14	Ho Pinii Attoh mi seri tiiku ho ngunumitrḛ seri kendo mohka harchichike lo. 
1CO.6.15	 Nunu chimapo nunuka apo si Kristo ka hakhu ako hiila? Hokoda ngiimi Kristo ka hakhu mi biila hiimi pfyoari ka hakhupa miito hiila? Pema miitema! 
1CO.6.16	 Nunu chimapo huna pfyoari boka agiñho dobo donii hii mohka apo konepa lyita mondo ku hiila? Niimpalukoda, hiila ketola do, “Anye hii apo konepa lyikiñdo.” 
1CO.6.17	 Hojalo huna Attoh ko konepa lyido kunii yajiyallo konepa mo agiñho lyidoku. 
1CO.6.18	Helyihembyo mi apato. Kapane ingyamiigya miyuka miiniiñ hii apo ka ago hosu; hojalo helyihembyo henii miyu mohka atoh apo misu ingyamiigya siidanii. 
1CO.6.19	 Nunu chimapo nunuka apo hii Darii Yajiyallo ka piniiude hiila, nii mina nunu Pinii kokii larii tiinii? Nunu atoh kiisu kuma ke; 
1CO.6.20	 nunumi arie bila riitii ku. Hopa nunuka apo lo Pinii mi assañ diilañto.
1CO.7.1	Siisi nunuka piigo nii mina nunu ketiinii. Siikasi ayado milobo matiirḛ nyimii mi tene mado koda. 
1CO.7.2	Hojalo niimpalukoda helyihembyo dopaka tenkalarka kosa niimi, miyu kone abi atohpa mihie ho nyimii kone abi atohpa millo biisuto. 
1CO.7.3	Millo hii atoh ka mihie mi mohka millo ka miigomi miibito, ho hii chulipa mihie hii atohka millopa. 
1CO.7.4	Niimpalukoda mihie hii atohka apo mi sangii siimake, hojalo millo hiike sangii dunii; hii chulipa millo hii atoh apo mi sangii siima ke, hojalo mihie hiike sangii dunii. 
1CO.7.5	Kone anya mi ma hiila lulyayo hojalo talii siibii dola myodu myolo mi kabii dola, niimpalukoda niinyi kuniiñ ho henga dupa; hojalo hiira anyeru adiñ siito kulya, hiilamakoda Saitan tenkalarka kendoke hendimiidi papo kopa. 
1CO.7.6	Ngo siimi hena lake ludunii, miito loda hiila lumake. 
1CO.7.7	 Ngo hendo nunu miilañru ngo chuli dado koda hiila. Hojalo kone abiko atoh atohpa ahmiñayiñ bingu tola do Pinii kokii, kone mi pongelya ho kone mi akoya.
1CO.7.8	Mihie millo biima ranii mi la hiimi atañmi ngo ludu siikasi aya yado ke nunu atoh kone kontii pa dusu dokoda ngo chitañ. 
1CO.7.9	 Hojalo mohlu matiirḛ hendimiidi siila makoda, nunu mihie millo biito. Niimpalukoda siikasi mihie millo biiniiñ ya aya yado pigii lama paka henga henkha saniiñ mi.
1CO.7.10	Mihie millo buku niimi ngo ludu, ngoma hojalo Attoh kokii, mihie hii mohka millo kokii ponsa pa ilya yo 
1CO.7.11	(hojalo mo matiirḛ hiila miido koda, mohmi kontii atohpa duke nento, malo mohka millo agiñho ludiñ bito ku) ho millo hii atoh ka mihie mi byasu lyayo.
1CO.7.13	Huka nyimii kii matiirḛ millo henjemanii hokii biido koda, ho mo matiirḛ niika agiñho dubo nando koda, no mohmi byasu kema. 
1CO.7.14	Niimpalukoda henje manii millo mohka mihie kii dalyi lo darii miitii kuke, ho henjemanii mihie mi mohka millo kii dalyi lo darii miitii ku. Hiilamakoda, nunuka wiinga atañ darii kema, hojalo hiika hii hiipa mohlu darii do. 
1CO.7.15	Hojalo henjemanii dubasiinii matiirḛ apasiina dokoda, apa siike nento; si chitañ lugo ho anu mijalo barmii mijalo lutiñ yo. Niimpalukoda Pinii ngunumi gyotii chimie kiipa. 
1CO.7.16	 Mihie, niihtañpa no chindo niika millo mi no lyangur lakiñdo hiila? Millo, niihtañpa no chindo no niika mihie mi lyangur lakiñdo hiila?
1CO.7.18	 Kone matiirḛ mohmika gyolyi ho mitupiko tola dotii koda. Hiimi mohka mitupipa laka miiho niimi lapa siichi hiila miike neyo. Kone matiirḛ mohmika gyolyi ho mitupipa koma rankoda. Mohmi mitupiko talyi hiila miike nenyo. 
1CO.7.19	 Niimpalukoda mitupiko niiñ jalo mitupiko maniiñ jalo hiimi hang pa khiimake, hojalo Pinii ka lujubiniiñ mika atii niimi ke. 
1CO.7.20	Kone abi hiila dato niihtañpa mohmika gyolyi ho mo datii. 
1CO.7.21	Nunu miira pa dato ha gyolyiho? Pema henayo. Hojalo no matiirḛ tupya kola dokoda, no atohmi tupya siidu pa miito. 
1CO.7.22	 Niimpalukoda huna Attoh ka gyolyi ho miirapa datiinii hii Attoh ko tupya konii miyu hiilyañke. Hiichulipa huna tupya kotola datiinii hii gyolyi ho hii Kristo ka miira ke. 
1CO.7.23	 Nunumi arie bila riitii kuke; miyu ka miira pa lyiyo. 
1CO.7.24	Hopa, anubarmii atañ, niihtañpa nunu kone abimi gyotii, hiitañpa Pinii ko dato.
1CO.7.25	Siisi mihie millo biima ranii ka piigomi, Ngiiko Attoh ka lutolya hiila ka luniiñ nyimasii, hojalo ngo ngiika heniiñmi ludu humina Attoh ka aroh lo henje taje ladopa bitii nii. 
1CO.7.26	Ngo hendo siika myodu soka hengahenkha mi kala la mo atoh paya hiila duda dokoda aya kendo. 
1CO.7.27	No mihie biidu kuha ehna? Ponsa pa dachi hiila meyo. No mihie biima rañ ehna? Mihie biichi hiila meyo. 
1CO.7.28	Hojalo no matiirḛ mihie lalyi milo, no ingyamiigya make, ho nyimii matiirḛ millo indo koda mo ingyamiigya make. Hojalo huna mihie millo lasu donii hiiko kiiddiapiñ ka heru hii dokiñdo, ho ngo hiiko hokii niimi lakhu dupa hiila ke. 
1CO.7.29	 Ngiika lusa niisi, anubarmii atañ, myodu myolo si tunii lyiku ke; siisi kiija, hutii kiina mihie dunii nunukii nyima niihtañ santo, 
1CO.7.30	ho hutiina heru nyadonii nunu heru maniiñ hiilyañ, ho hutiina hempyo nyadonii hempyo maniiñ hiilyañ, ho hutiina riidonii nunu drih nyimanii hiilyañ, 
1CO.7.31	ho hutiina dohadolo ka drih kiiri miinya donii nunu hiika drih mi miima niihtañ. Niimpalukoda siika dohadolo si lyula ke doku nii.
1CO.7.33	hojalo mihie bukunii dohadolo dalyi ka piigo mi hena nyada, niihtañ pana atoh ka mihie mi hempyo miipa talyinii hiila, 
1CO.7.34	ho mohka henga nii hii henche siitola do. Ho millo ima ranii annii akha malo nyimii hena nyada Attoh ka piigo mi, niihtañ pana darii pa dachi nii apo la yajiyallo nyimi; hojalo millo inkunii annii akha hii dohadolo dalyi ka piigo mi hena nyada, niihtañ pana atoh ka millo mi hempyo miipa talyi nii hiila. 
1CO.7.35	Ngo siimi nunuka aya kiipa ke ludu nii, hang nunumi lutiñ pama ke, hojalo aya miiju mi ayayadopa miipa ho nunuka Attoh mika henche mapa herii niimi henka dopa.
1CO.7.36	Kone matiirḛ hendo koda mo atoh ka mihie biisa bomi miidi ko miima hiila, mohka heniiñ hii matiirḛ latrḛ dokoda, ho hiila miikiñ dokoda, mohmi miike nento mo nii hendo: mohlumi mihie biike nento, hiika hii ingyamiigya make. 
1CO.7.37	Hojalo hujalopa latrḛpa mohka ahha ho hendo koda, biima jalo hiila hojalo mohka heniiñmi pigii lado koda, ho mohka ahha ho siimi hendo koda, mohmi nyimuñ pa dake nensu talyi hiila, mo miidi ko miido. 
1CO.7.38	Hopa huna mohka mihie biisa niimi biidonii aya siido; ho huna mihie biitema hiila dunii hii hiimi tiirḛ aya yado.
1CO.7.40	 Hojalo ngiika ayakacho kaniihii mo hempyo yakiñdo mo matiirḛ atoh pa dusu dokoda. Ho ngo hendo ngiiko Pinii ka Yajiyallo hii giido hiila.
1CO.8.2	 Mi kone matiirḛ hendo koda mo hangdrih chindo hiila, mo siisi lohe pa chima mohka chinsa niimi. 
1CO.8.3	 Hojalo kone matiirḛ Pinii mi hendo koda, kone hii mohlo chinko do.
1CO.8.5	Niimpalukoda rongkoda-pinii gyokonii atañ dudo dariiganda ho malo kiiddiapiñ so-niihtañpa abuje “pinii” ho “attoh atañ” du lunyada 
1CO.8.6	 hojalopa ngunupa Pinii kone sii dunii, Aba, nohkiina hikha drih atañ ho hupana ngunu dunii, ho Attoh kone sii, Jisu Kristo, hukohokiina hikha drih atañ ho hupana ngunu dunii.
1CO.8.8	 Diigo hii ngunumi uroyapa Pinii ko ahde dopa miigii kemake. Ngunu ayamaya pa lyikiñdo hiila lyimake siimi diimmah kopa hiila, ho aya lyakiñdo hiila tiirḛ lyimake ngunu matiirḛ diido koda. 
1CO.8.9	 Hendi laya hendito hiilamakoda siika niimika atoh henko miila dopaka biniiñsi niitañpajalo ajju nii atañmi liichi dopa lya lyigii kendoke. 
1CO.8.10	Niimpalukoda mi kone matiirḛ niimi kapa dokoda, chiniiñ miyu, puchiniika piniiude ka diitananii ho, ajubo hiimi kala la haro kemasa, mohka henju matiirḛ ajju dokoda, puchinii mika diigo biniiñ mi diido koda? 
1CO.8.11	 Hopa nunuka chiniiñlo siika ajju miyu mi mudu lotii, anubarmii hupana Kristo siibi tiinii. 
1CO.8.12	 Hopa, nunu anubarmii atañmi ingyamiigya dokoda mohluka henju mika une agii niisi mohluka ajju laka doho ho, nunu Kristo mi chekho la ingyamiigya do. 
1CO.8.13	 Hopa, diigo matiirḛ ngiika anubarmii mi huhi giido koda, ngo pema diitema yoh mi, hiila makoda ngo ngiika anubarmii mi huhi giido.
1CO.9.2	Ngo matiirḛ mipa kiiniñkonii pa lyima siijalo, oha nunupa ngo lyisu dokeha; niimpalukoda nunu Attoh ko ngiika kiiniñkonii ka tiihonanii pa lyido.
1CO.9.3	Siikasi ngiika lutrḛ siina naniiñpa lyido huna ngiimi taka talyi nii. 
1CO.9.4	 Ngunu nii ngunuka diigo tango mi diila tala kema ha ehna? 
1CO.9.5	 Ngunu mihie lo inkuñ kola kema ha, khiibe kiiniñkonii hiilyañ ho Attoh koka anubarmii atañ ho Cepas hiilyañ? 
1CO.9.6	 Malo si Barnabas ngiinyi mi kontii siipeha sandu pa injomiijo miiniiñ hokii apalakiñ ma hiila? 
1CO.9.7	Huna sipahi lyila miiho donii atoh masu biidola? Hu robalu miidu hang diima pa hiika ahee hiniiñ hokii? Hu dulu kadu kajo lamapa?
1CO.9.8	Ngo siimi miyu ka otority lapeha ludonii? Dapo sitrḛ ahiñ pa luma siipeha? 
1CO.9.9	 Niimpalukoda hiila ketola do Mose ka dapo ho, “Nunu hiibo nyegomi pupyañyo niida hiika hii elyañ mi nyorlo talyi.” Siikasi Pinii siih mipeha hena donii ehna? 
1CO.9.10	 Siika hikha luniiñsi ngunumi hena lama siipe ha lusu donii? Siikasi ngunu pasu kesu tiinii, niimpalukoda halebanii miyu mi halebabii dola hentiñ dopa ho amoo pinii mi amoo pibii dola hentiñ dopa pijo dokiñdo hiila. 
1CO.9.11	 Ngunu matiirḛ yajiyallo ka drih nunuka punkoho lilo dokoda, siikasi abu haja dopeha ngunu matiirḛ drihpachi ka amoo pido dokoda nunukokii? 
1CO.9.12	 Siimi matiirḛ khiibe nunu kokii kula do koda, ngunu hiimi abu yapa kula kema siipeha?
1CO.9.12	Hojalopa, ngunu siika kugo siimi kuma, hojalo ngunu pigii du niijalo miitiñ miiko saniiñmi Kristo ka ayapuyu ka lembo mi. 
1CO.9.13	Nunu chimapo hutiina piniiude ho miiho niipa atii tiinii mohlu mohluka diigo piniiude hokii diikiñdo hiila, ho hutiina agyañ ho miiho donii hii membilaka biniiñ hokii diiche monkiñdo hiila? 
1CO.9.14	 Hii chulipa, Attoh lutola do hutiina ayapuyu mi gyuko donii hii ayapuyu ka gyujo hokii mohluka sango pa bikiñdo.
1CO.9.16	Niimpalukoda ngo matiirḛ ayapuyu mi tonsḛrkhenyo dokoda, hii ngiimi khansu dopa hang bima. Niimpalukoda ngiimi miidopa bitii. Aiya lulyido ngo matiirḛ ayapuyu mi tonsḛr khenyo makoda! 
1CO.9.17	 Niimpalukoda ngo matiirḛ siimi ngiika henko miido koda, ngiipa ajju junii hii dokiñdo; hojalo hii matiirḛ ngiika henko homa koda, ngo miigomi khiilii kotola do. 
1CO.9.18	 Nii hokoda ngiipa ajju junii dokiñdo? Si kontiisii: ngiika tonsḛrkhenyo ko ngo ayapuyu mi hang lujo lama, hikha ayapuyu ka miijo mi ngo lama.
1CO.9.19	Niimpalukoda ngo hikha miyuatañ kokii dasḛr siido, ngo atohmi hikha ruka miira pa miisutii, niimpalukoda ngo abuyapa lumiñ biidu pa hiila. 
1CO.9.20	 Jew atañ ko ngo Jew lyibo mondu, Jew atañmi lumiñ biidu pa; hutiina dapo ho dunii ngo dapo hoka dunii hiilyañ lyibo mondu, ngo dapo ho duma siijalo niimpalukoda dapo hoka duniiñ mi lumiñ biidupa hiila. 
1CO.9.21	 Hutiina dapo ho damanii ngo dapo hoka dama niipa lyibo mondu-Pinii ka dapo ho damapa hiila mapa hojalo Kristo ka dapo ho, ngo dapo hoka damanii atañmi lumiñ biidupa. 
1CO.9.22	 Ajju agiñho ajju mondu, ngo ajju mi lumiñ biidupa. Ngo hikha drihpa lyidu hikha miyu atañpa, niimpalukoda ngo hikha miina naniiñlo tange mijalo lyangur dupa hiila. 
1CO.9.23	Ngo hikha siika atañ siimi ayapuyu kiipa siike miisu dunii, niimpalukoda ngo hiiko hokii lyaniiñ mi tache kodupa hiila.
1CO.9.25	 Khelinii miyu kone abi miinyodu hendimiidi mi hikha drih ho. Mohlu siimi miinyada lyula samanii karniiñbyopa mi larii dupa, hojalo ngunu lyula samaniimi. 
1CO.9.26	Ayado, hopa ngo harpa harla hamake, ngo kiisuñ ara allyi ho kiimake; 
1CO.9.27	hojalo ngo ngiika apo mi uro yapa kiisudu ho hiimi kiimya losudu, niimpalukoda mihmi tonsḛr khenyo lala ngo atoh ya piigo ama dadii la hiila.
1CO.10.2	 ho hikha miilañru baptisma labiine Mose ko jomii la yasie siimie nyiho, 
1CO.10.3	ho hikha miilañru yajiyallo ka diigo ahiñmi diibiine diigo 
1CO.10.4	ho hikha miilañru yajiyallo ka tango mi tahiñ biine tambiine. Niimpalukoda mohlu yajiyallo hokii tambiine Yalañ niihna mohlumi imbo montiinii, ho hiika yalañ hii Kristo. 
1CO.10.5	Hojalopa abuyami Pinii hempyo biimane; niimpalukoda mohluka shiima hii jabyo ho kupa kuya tola done.
1CO.10.6	Siisi siika drih atañsi ngunupa luluñ naniiñ pake lyidonii, diimmah miigomi hema yapa hiila mohluka miiniiñ chulipa. 
1CO.10.7	Iche hetrḛ puchiniimi herii niipa lyilyayo tange ka miinii chuli; hiila ketola do, “Miyu atañ diidu tandupa duha nyatii ho nasu sodu pa guri nyatii.” 
1CO.10.8	Ngunu iche hetrḛ ingyamiigya henju ho miibḛr nyamasa tonge ka miiniiñ chitañ, ho nyikhañhela jariñhe allo lohe pada shiine. 
1CO.10.9	Ngunu Attoh mi tenka kema, tange ka miiniiñ chuli ho tabu lo takhii konya biine; 
1CO.10.10	malo budu kema, tange hiila miitii ho miidu loko biinyane miiduloniilo. 
1CO.10.11	Siisi siika drih atañsi lyitii mohlumi ka luluñ naniiñpa, hojalo hiika atañmi ketola do ngunu mika kakiñ naniipa, huko hona santuñ ka sanja sanii hii ahkiñ donii. 
1CO.10.12	Hopa kone abi huna hensu donii mo da hiila hii hendito hiila makoda giihi diike. 
1CO.10.13	 Hang tenkalarka hii nunumi hamelokiñ make niihna miyuatañ koka amayanii. Pinii lotiike, ho mo nunumi tenkalarka kiine kemake nunuka dagii lasa manii hokii, hojalo tenkalarka ka agiñho lembo tiirḛ pabi kendoke hargii kopa, niimpalukoda nunumi hiimi pigii ladopa.
1CO.10.15	Ngo ludu dadimiiri nii miyu hiilyañ; atoh atoh hanka siinya tolya niihna ngo ludonii. 
1CO.10.16	 Lyaniiñ ka turla si nii mina ngunu lyantii kunii, siikasi miibo kuma siipeha Kristo ka ai ho? Yatañ nii mina ngunu petu donii, siikasi miibo kuma siipeha Kristo ka apo ho? 
1CO.10.17	 Niimpalukoda hiiko yatañ pere sii dosu donii, ngunu hutiina abuje danii apo kone sii, niimpalukoda ngunu hikha yatañ pere mika diibonii. 
1CO.10.18	Isrel daka miyu atañmi henka to; hutiina membi niimi diinya donii hii agyañ ho miibo kuma siipeha? 
1CO.10.19	Nii mipe hokoda ngo ludo niisi? Diigo puchiniimi ka biniiñsi hang drihpeha malo puchiniisi ya hang drihpeha? 
1CO.10.20	Ma, ngo hiila ludu niihna henjemanii atañ membi donii mohlu igii mi bido ho Pinii mima. Ngo nunumi igii ka agiñho diihiñmonii pa lyima dokoda hiila hendo. 
1CO.10.21	 Nunu Attoh ka turla lo la igii atañka turla lo tarla kema. Nunu Attoh ka diitananii hola igii ka diita naniiñ ho diibo lakiñma. 
1CO.10.22	Ngunu Attohmi kariñ dopa miichi peha ehna? Ngunu mohmi alḛr yadoha ehna?
1CO.10.24	Hopa kone hetrḛ mo atoh ka aya kiipa meyo, hojalo mohka ariapii ka aya kiipa. 
1CO.10.25	Diito niijalo kiirimiiko yoh pyudo ho hang taka tamapa henkala. 
1CO.10.26	Niimpalukoda “kiiddiapiñ si Attoh kiike, ho hikha hoka donii hii.” 
1CO.10.27	Henje manii kone matiirḛ nunumi alyiñapiñ dudupa gyolyi milo ho inchi hiila hendo koda, diito nii nunuka hataho joliñtii hang taka tamapa henkala. 
1CO.10.28	 (Hojalo mi kone matiirḛ niimi lulyi milo, “Siikasi membi koho hoka biniiñ,” hokoda hiika miyu pa henka biidola huna nunumi luko tiinii, ho henkanii kiipa 
1CO.10.29	Ngiika lusa niisi mohka henka kiipa, niikii mapa-hiimi diilya yo.) Niimpa ngiika dasḛrpaka danii mi kone yaka heniiñ lo luko kochi? 
1CO.10.30	Ngo matiirḛ payapacho luko lubo dokoda, niimpa ngo ma luchi nii mina ngo payapacho lutii kunii?
1CO.10.31	Hopa, nunu diichiha malo tanchiha, malo niijalo nunu miichi, miito hikha rumi Pinii mika assañ giina naniiñpa. 
1CO.10.32	 Ahiare miipayo Jew atañmi malo Grik atañmi malo Pinii ka gyoliñkonii mi, 
1CO.10.33	 niihtañpa ngo hikha miyu atañmi hempyo miipa dupa miidu kapane ngiika miiko ho, ngiika aya kiipa memapa, hojalo abujepa, niimpalukoda mohlumi lyangur kiine dupa.
1CO.11.3	 Hojalo ngo nunumi hiila chingii kiine nando miyu kone abika attohja Kristo ke hiila, mihie ka atoh mohka millo ke, ho Kristo ka attoh Pinii. 
1CO.11.4	Hu milobo jalo huna kudonii malo nyibu hendonii mohka adiñ mi kulu giitola hii mohka attoh khiima miipado, 
1CO.11.5	 hojalo hu nyimii na huna kudonii malo nyibuhendonii mohka adiñ mi kulu giimapa-siikasi ahiñ siidado mohka adiñ mi matiirḛ denge rekoniinyi. 
1CO.11.6	Niimpalukoda nyimii kone matiirḛ atohmi byoke khompu giima koda, hokoda mo atohka dimmu mi chepa koto; hojalo siikasi matiirḛ nyimii mi khiima miipa domilo dimmu tudii malo denge rekonii, hokoda mohmi byoke giike nento. 
1CO.11.7	Niimpalukoda milobo mohka adiñ mi kulu giikiñma, niimpa mo Pinii mika kagiñnanii ho tatukatu giinii; hojalo nyimii hii milo bomi ka tatukatugiinii. 
1CO.11.8	(Niimpalukoda milobo nyimii kokii puma ke, hojalo nyimii hii miloboko hokiike. 
1CO.11.9	Malo milobo hii nyimii kiipa puko make, hojalo nyimii hii milo bopa ke.) 
1CO.11.10	Hiiko hopa niihna nyimii hii byoke giikiñ donii mohka adiñ ho, niimpalukoda miidopopi kiipa. 
1CO.11.11	(Hojalopa, Attoh ko nyimii hii dasḛr make milo boko hokii malo nyimii kokii milobohii; 
1CO.11.12	 niimpalukoda nyimii hii milo boko hokii putii, hopa siisi milo bohii nyimii kokii buko do. Ho hikha drih hii Pinii kokii.) 
1CO.11.13	Atohpa hanka siito; siikasi miidi kopeha nyimii atañpa Pinii mika kulyiho mohka adiñ mi kulu giima paka giinii si? 
1CO.11.14	Dumiñ sanju tiirḛ hiila tonsḛr masu peha nunumi milo boka adiñ obyo paka giinii hii mohmi khiima miipa do hiila, 
1CO.11.15	hojalo nyimii matiirḛ adiñ obyo pa giido koda, hiika hii mohka hentii siina naniiñpa lyima siipe ha? Niimpalukoda mohka adiñ hii mohmika kulu giina naniiñpa lyido. 
1CO.11.16	 Mi kone matiirḛ siimi talii makoda, ngunu yohe ya miiju miima ke, malo Pinii ka gyoliñkonii atañ tiirḛ.
1CO.11.17	Hojalo akañ soka luko koso ngo nunumi assañ malyi ke, niimpalukoda nunuka tonge paka ahkuñ niisi hiika hii aya kiipama hojalo ayamaya paya. 
1CO.11.18	 Niimpalukoda, kapyo japa, nunuka gyoliñkonii paka dakuñ lyiho, ngo hiila tapa do nunuka punkoho tache tahe siido hiila; ho ngo tange mi hiila henjedo, 
1CO.11.19	nunuka punkoho khiingu khiire hii do niimpalukoda hutiina aya donii nunuka punkoho hiimi kala dupa hiila. 
1CO.11.20	Nunuka tonge paka kapa siilyi ho, siikasi Attoh ka apiñ ma nunuka diiniiñ si. 
1CO.11.21	Niimpalukoda diilyi ho, kone abi diile siido atoh ka apiñ mi, ho kone hii haya la do ho tonge hii tangii doku. 
1CO.11.22	Nii! Nunu kii ude nyinya ma ha diiko tangko pa? Malo nunu Pinii ka gyoliñkonii mi khiima miipa dunii ho mupyu dupa hiila hukiina hang nyima nii? Nii hiila ngo nunumi luchi? Ngiimi nunumi assañ pe la siika sipa? Ma, ngo assañ tama.
1CO.11.24	ho mo payapacho lula la, mo hiimi petutii, ho lutii, “Siikasi ngiika apoke niihna nunupa. Siimi miitolya ngiimi hempa hengi naniiñpa.” 
1CO.11.25	 Hii chulipa turla mitrḛ, apiñ diiku lala, lubiido, “Siika turla si niti hemmesiiniiñ ke ngiika ai ho. Siimi kiirañ miitolya, siimi tanto lya, ngiimika hempa hengi naniiñpa.” 
1CO.11.26	 Niimpalukoda niimkane kiirañ nunu diichi siika yatañ siimi ho tanchi siika turla siimi, nunu gyukodo Attoh ka shiiniiñ mi mohka ahku menda hemi.
1CO.11.27	Hujalopa, hopa, yatañ mi diichi malo turla mi tanchi Attoh kiimi khiima pama pa hii ingyamiigya niipa halii kokiñ do Attoh ka apo la ai nyipa. 
1CO.11.28	Miyu mi kapyopa atohmi kaka siike nento rañ, ho diito yatañ mi ho tanto turla mi. 
1CO.11.29	Niimpalukoda hu jalopa diido ho tando apo mi chimapa hii diilii talii giido ayakacho kaniiñmi atohka. 
1CO.11.30	Hiipa niihna abuje nunu ajju do ho achih nyadonii, ho tonge hii shiine kuta. 
1CO.11.31	Hojalo ngunu matiirḛ atohmi jije hanka siido koda, ngunu halii kokiñma. 
1CO.11.32	 Hojalo niida ngunu Attoh lo halii kochi, ngunu diikhiiñ lukhiiñ kotii ku
1CO.11.33	Hopa hokoda, ngiika anubarmii atañ, niida nunu diidu pa ahkuñ siichi, kone anyañ mi kalya siito 
1CO.11.34	 mi kone matiirḛ haya dokoda, mohmi ude ho diike nento-hiila makoda nunu halii kodupake ahkuñ siidonii. Khiibe drih atañka piigo mi ngiika ahlyi ho ngo luko lyaso.
1CO.12.1	Siisi yajiyallo ka ahmiñayiñ ka piigo mi, anubarmii atañ, ngo nunumi luko mapa biina ma. 
1CO.12.2	 Nunu chindo nunuka Pinii mika henje mapa ka dalyiho, nunumi ngogiila lyitii luhanii puchiniiko, ho nunu imbo montii. 
1CO.12.3	 Hopa ngo nunumi hiila chinke nenado kone hetrḛ Pinii ka Yajiyallo lo lunii bo lukiñma, “Jisu mi beto!” ho kone hetrḛ lula kema “Jisu Attoh” Yajiyallo lo lumapa.
1CO.12.4	Siisi abuje ahmiñayiñ atañ do, hojalo Yajiyallo ahiñ losu; 
1CO.12.5	ho abuje miiho sanii do, hojalo Attoh kone sii; 
1CO.12.6	ho abuje miigo do, hojalo hiika hii Pinii kone sii huna hiika atañmi miidopa haro lupa donii kone abimi. 
1CO.12.7	Kone abimi Yajiyallo mi bitii miilañruka aya kiipa. 
1CO.12.8	Kone mi Yajiyallo lo bitii chila mi luliñ dopa, ho kone mi chiniiñmi bitii Yajiyallo ahiñlo, 
1CO.12.9	kone mi bitii henje mi Yajiyallo ahiñlo, kone mi miipya lanii ka ahmiñayiñ Yajiyallo kone lo, 
1CO.12.10	 kone mi miimalyanii miigomi miidopa, kone mi nyibu hendopa, kone mi yajiyallo atañmi kangu kare ladopa, kone mi abuje aguñ lula dopa, kone mi lusi bila dopa aguñ atañmi. 
1CO.12.11	Hikha siika atañsi ahiñ ho Yajiyallo kone loka miiniiñsii, huna kone abimi kabii dola mohka henko ho bidonii.
1CO.12.13	 Niimpalukoda Yajiyallo konelo ngunu hikha baptisma bikotii apo koneho-Jew atañ malo Grik atañ, miira atañ malo dasḛr danii atañ-ho hikha rumi miitii Yajiyallo kone mi tandopa.
1CO.12.14	Niimpalukoda aposi hakhu konelo kontii miimake hojalo abu jelo ke. 
1CO.12.15	Alih matiirḛ ludo koda, Niimpalukoda ngo alahma, hopa ngo apo kiima, hiika hii hiimi apo hokii ponsa giima. 
1CO.12.16	Ho yaroo matiirḛ ludo koda, “Niimpalukoda ngo amee ma, ngo apo kiima,” hiika hii hiimi apo hokii ponsa giima. 
1CO.12.17	Hikha apo hii matiirḛ amee koda, tanananii nohna? Hikha apo hii matiirḛ yaroo koda, nempa nanii hii nohna? 
1CO.12.18	Hojalo siikasi hiila sii, Pinii hakhu atañmi apo ho giidopa miitii, kone abimi, mohka henko jaho. 
1CO.12.19	Hikharu matiirḛ hakhu ako kontii tiikoda, apo hii no pe dokiñ donii? 
1CO.12.20	Hiiko hopa, hakhu abuje giido, hojalo apo konesii. 
1CO.12.21	Amee hii lula kema alah mi, “Ngo niimi anna make,” malo adiñ hii lula kema alih mi, “Ngo niimi anna ma.” 
1CO.12.22	Yoheyapa ludo koda, apo ka hakhu hii niihna ajju kapa kado nii hii uro ya piigoanii pa lyido. 
1CO.12.23	ho hiika apo ka hakhu atañmi nii mina ngunu hendo nii ano khiiniiñ ma hiila ngunu hiimi uro yapa khiido pa miidu, ho ngunuka kakiñ lasamanii hakhu atañmi aya yapa khiibiido, 
1CO.12.24	niihna ngunuka abuya kakiñ lasanii hakhu atañ ho anna manii. Hojalo Pinii apo mi hiila dopa miitii, uroyapa khiidopa khiimanii hakhu mi, 
1CO.12.25	niimpalukoda apo ho tache tahe giima dopa, hojalo hakhu atañmi ahiñpa kalyañkada kahiñ siidopa kone anyañ mi. 
1CO.12.26	Hakhu kone matiirḛ heru dokoda, hikharu tongepa heru mondo; hakhu kone mi matiirḛ khiido koda, hikharu tongepa hempyo mondu.
1CO.12.28	 Ho Pinii kapyo japa gyoliñkonii ho kiiniñkonii mi kahetii, anye niipa nyibuhenii atañmi, hinge niipa tonsḛrbo atañmi, hiika hiibaho miimalyanii miigo miinii atañmi, hiikahiiba ho achih miipya niimi, hembyuñ niimi, giirasogiinii atañmi, ponge ponge aguñpaka lunii atañmi. 
1CO.12.29	Miilañru kiiniñkonii peha? Miilañru nyibuhenii adiñ peha? Miilañru tonsḛrbo adiñ peha? Miilañru miimalyanii miido peha? 
1CO.12.30	Miilañru miipya lanii ka ahmiñayiñ mi giido peha? Miilañru ponsa ponsa aguñpa ludo peha? Miilañru lusi bido peha? 
1CO.12.31	Hojalo uroya ahmiñayiñ atañmi hemi nyato.
1CO.12.31	Ho ngo nunumi aya ya lembo kakiñso.
1CO.13.1	Ngo matiirḛ miyu atañka aguñ ludo koda ho miidopopi atañ kiijalo, hojalo hensu giima koda, ngo tasubo uyitalo malo piigoamanii talo hiilyañ. 
1CO.13.2	 Ho ngo matiirḛ nyibu hela naniiñ tamo giido jalo, ho hikha mi-chima niimika chiniiñ la hikha chila naniiñ giido jalo, ho ngiiko matiirḛ hikha henje giido jalo, putoo mika jopa naniiñpa, hojalo hensu giima koda, Ngo hangma. 
1CO.13.3	Ngo matiirḛ hikha ngiiko hoka doniimi bipa siitii jalo, ho ngo matiirḛ ngiika apo mi yamu hompa kodopa bisu tiijalo, hojalo hensu giima koda, ngo hang kapa kema.
1CO.13.4	Hensu hii ahhakeyiñ niike ho helakala ke; hensu hii kariñsiiniiñ make malo khansu niima ke; 
1CO.13.5	 siikasi hentii siinii make malo lukheluniiñ make. Hensu hii atoh henko miichi hiila miimake; siikasi hadii diiga niimake malo hadiimikha make; 
1CO.13.6	si miikha lyiho hempyo make, hojalo miida lyiho hempyo du. 
1CO.13.7	 Hensu hikha rumi pigiidu, hikha drih mi henje du, hikha drih mi hentiñ du, hikha drih mi pigiidu.
1CO.13.8	Hensu hii henguñ kemake; nyibuhenii mi ludo koda, hiika atañ lyukiñ do; aguñ atañmi ludo koda, hiika atañ lyikiñ kuma; chiniiñmi ludo koda, hiika hii lyukiñdo. 
1CO.13.9	Niimpalukoda ngunuka chiniiñhii digoabiayama ho ngunuka nyibuhenii hii digoabiayama; 
1CO.13.10	hojalo niida digoabiaya hii ahchi, digoabiaya manii hii lyukiñdo. 
1CO.13.11	Ngiika wiinga ajañ paka doho, ngo himme chuli luto, ngo himme chuli hento, ngo himme chuli lukoto; ngiika yapa lyikuho, ngo himme henju mi apatiiku. 
1CO.13.12	Niimpalukoda siisi ngunu keretalo ho kamukage pasu kasu donii, hojalo hiikahiiba ho kaniiñla kasu kendo. Siisi ngo tache misu chinsu donii; hiikahiiba bo ngo hikharumi chiñkiñdo, niihtañpa hikha rumi ngo chiñkotii. 
1CO.13.13	Hopa henje, hentiñ, hensu dokiñdo, siika hinge hokii; hojalo siika sokii kahe jahii hensu ke.
1CO.14.1	Hensu niimi miichitalyi hiila nunu hento, ho uropa anna la hento yajiyallo ka ahmiñayiñ mi, luchila lusupakoda nunu nyibuhela dopa. 
1CO.14.2	Niimpalukoda kone huna khiibe aguñ ludonii hii miyu atañmi lumake hojalo Pinii mike; niimpalukoda kone hetrḛ mo kiimi tachiñ ma, hojalo mo miyu chimanii drih mi Yajiyallo ho ludo. 
1CO.14.3	Yoheyapa ludokoda, huna nyibu hendo nii hii miyu mi luriido mohluka aya kiipa ho haro lupado ho myado. 
1CO.14.4	Huna khiibe aguñ ludonii hii atoh mi lulyañ siido, hojalo huna nyibuhendonii hii gyoliñkonii mi miilyañ giido. 
1CO.14.5	Siisi ngo miilañ rumi khiibe aguñ lukiñcho hiila hendo, hojalo nyibuheniiñ mi uro yapacho henkiñcho hiila hendo. Huna nyibuhendo nii hii kahe yado khiibe aguñ luniiñmi hento la, nii dahepa mi kone hiimi luko lusi bitema, gyoliñkonii mi miilyañ giidupa.
1CO.14.6	Siisi, anubarmii atañ, ngo matiirḛ nunuko ahbiila khiibe aguñpa ludo koda, niihtañpa ngo nunupa aya giikiñdo nii dahepa ngo ahgii tama nyibuheniiñ malo chiniiñ malo nyibuheniiñ malo tonsḛrnii? 
1CO.14.7	Sango giimanii miina-luna nanii lohepa, ellu chitañ malo berañ chitañ, nii dahepa benna nanii mi bengula bentema, niihtañpa mi kone tala kendo nii mi bendo hiila? 
1CO.14.8	Ho siirii muniiñ mi matiirḛ tangu lama dopa miido koda, hu henju kendo gyambo padupa? 
1CO.14.9	Hopa nunu atohpa; nunu matiirḛ khiibe aguñ lo luliñ dokoda hiika hii tadḛr makoda, niihtañpa mi kone tachiñ talyi nii ludo hiila? Niimpalukoda nunu allyi hosu lupa siidonii. 
1CO.14.10	Hemmosanii giima abuje ponsa ponsa aguñ do dohadolo so, ho kone hetrḛ piigo giimanii hiila nyima; 
1CO.14.11	hojalo ngo matiirḛ aguñ luniiñmi tala makoda, ngo nyibo pa lyido hiika lunii bopa ho luniibo ngiipa nyibo pa lyido. 
1CO.14.12	Hopa nunu atohpa; nunu uropa yajiyallo ka kakiñ niimi anado, uro yapa meto gyoliñkonii atañ mika sancha giina naniiñpa.
1CO.14.13	Hopa, huna khiibe aguñ ludonii kuto lusi naniiñ ka harchichike mi bipe hiila. 
1CO.14.14	Niimpalukoda ngo matiirḛ khiibe aguñ lo kudo koda, ngiika yajiyallo hii kudo hojalo ngiika henju hii ahee higiima. 
1CO.14.15	 Nii pe ngo miikiñ donii? Ngo yajiyallo lo kuchi ho ngo punyu lotrḛ kuchi; ngo yajiyallo lo biisie sichi ho ngo punyu lotrḛ sichi. 
1CO.14.16	 Hiilamakoda, no matiirḛ kudo koda yajiyallo lo, niihtañpa mi kone ago hoka ahnii luchi “Amen” niika payapacho luniiñmi nii dahepa mo chintema niika luniiñmi? 
1CO.14.17	Niimpalukoda rongkoda no khepa payapacho hiila lusu dudo, hojalo khiibemiyu atañmi miilyañ giima. 
1CO.14.18	Ngo Pinii mi payapacho ludu niimpalukoda ngo nunu miilañrumi uro yapa khiibe aguñ ludu; 
1CO.14.19	hojalopa, gyoliñkonii ho ngo aguñ gongo hesu lusu talyinii ngiika henju lo, jalyañhe khiibe aguñ loka lusa niimi, mihmi kakiñ naniiñpa.
1CO.14.21	Dapo ho hiila keto la do, “Miyu atañka khiibe aguñ lo la nyibo atañka nyachu lo ngo miyu atañmi lurii talyi, ho hojalo mohlu ngiika luniiñmi takiñma, Attoh ludo.” 
1CO.14.22	Hopa, khiibe aguñ luniiñsi kagiñnanii ke henjebo atañ pamapa hojalo henje maniibo atañpa, hojalo nyibuheniiñsi henje maniibo atañ pamapa hojalo henjebo atañ pake. 
1CO.14.23	Hopa, matiirḛ, hikha gyoliñkonii dakuñ dala ho khiibe aguñ ludo koda, ho ago hokii malo henjemanii ahdo koda, mohlu lukiñ masu peha nunu rundo hiila? 
1CO.14.24	Hojalo matiirḛ hikha nyibuhendo koda, ho henjemanii malo ago miyu ahdo koda, mo miilañ rulo halii kokiñdo, mo miilañ rulo taka kokiñdo, 
1CO.14.25	mohka mi chima paka ahha hoka giiniiñmi kakiñ kendo; ho hiila, nyimo chukila, mo Pinii mi herii kendo ho lukiñ do jije Pinii nunu punkoho da hiila.
1CO.14.27	Hu jalo matiirḛ khiibe aguñ ludo koda, hiiko anye kontii luke nento malo abujapa hinge, ho kone kone luri biila; ho kone lusi bito. 
1CO.14.28	Hojalo hiiko matiirḛ mi lusi binii nyima koda, kone abi adu mapa dato gyoliñkoniiho ho mohpa la Pinii pa luke nento. 
1CO.14.29	Anye malo hinge nyibuhenii mi luke nento, ho khiibe nunu taka to nii ludo hiila. 
1CO.14.30	Hoka koneya dunii mi matiirḛ mihukakiñ dokoda, kapyobo adu kumapa dulya bito. 
1CO.14.31	Niimpalukoda nunu hikha nyibuhela kendoke kone kone herila, hikharu chingii dupa ho miilañru haro lupa siidupa; 
1CO.14.32	ho nyibuhengii bo yajiyallo atañ hii nyibuhenii atañka luniiñmi tadu ke. 
1CO.14.33	Niimpalukoda Pinii hempuhenka ka Pinii make hojalo chimie ka Pinii ke.
1CO.14.33	Hikha gyoliñkonii atañ hoka piniimiyu atañ hiilyañ, 
1CO.14.34	 nyimii atañ adumapa duto gyoliñkonii atañ ho. Niimpalukoda mohlumi ludo pa bimake, hojalo atuyapa dunii pake, dapo lohe ludo. 
1CO.14.35	Mohlu matiirḛ hang chinna la lyido milo, mohlumi mohluka millo mi taka kiineto ude ho. Niimpalukoda siikasi nyimii atañpa hiinyañmohi ke gyoliñkonii hoka luniiñsi. 
1CO.14.36	Nii! Pinii ka aguñsi nunu kokiiha lintu pa lingii nenii, malo nunuko kontii siiha si ahchi siidonii?
1CO.14.37	Mi kone matiirḛ hendo koda mo nyibuhenii hiila, malo yajiyallo ho danii hiila, mohmi chinke nento niihna ngo ketiinii hii Attoh kokiika miitolya lunii hiila. 
1CO.14.38	Mi kone matiirḛ siimi tama koda, mohkiimi tiirḛ talya yo. 
1CO.14.39	Hopa, ngiika anubarmii atañ, uropa anala hento nyibuhenii siimi, ho khiibe aguñ luniiñmi luyo hiila lutiñ yo; 
1CO.14.40	hojalo hikha drih mi miidiko ho miichañ ho miito.
1CO.15.1	Siisi ngo nunumi lupa nando, anubarmii atañ, ngiika nunumika ayapuyu luko niimi, nii mina nunu larii tiinii, niihona nunu danii, 
1CO.15.2	niilona nunu lyangur kotiinii, nunu matiirḛ siimi biikañ dokoda, hiila makoda nunuka henjenii piigo ama.
1CO.15.4	 mohmi alie tiiku hiila, lohiñnii allo ho mohmi seri tiiku piniipota ka keniiñ chulipa, 
1CO.15.5	 ho mo Cepas ko ahtii, hiikahiiba ho alyañlenye ko. 
1CO.15.6	Hiikahiiba ho mo langohemi abuyanii anubarmii atañ ko rongepa ahtii, abuya siisi jalo durañ, tonge miti neku jalo. 
1CO.15.7	Hiikahiiba ho mo Jems ko ahtii, ho hikha kiiniñkonii atañko. 
1CO.15.8	 Kami japa, budu mapa ka bukonii, mo ngiiko hotiirḛ ahhii. 
1CO.15.9	 Niimpalukoda ngo kiiniñkonii hopa atu jaku, kiiniñkonii hiila gyoko dupa tiirḛ lyima, niimpalukoda ngo Pinii ka gyoliñkonii mi miihimiireto. 
1CO.15.10	Hojalo Pinii ka aroh-aya kopa ngo da niihtañ pajalo ngo da, ho mohka ngiikii dalyi hoka aroh-aya niisi piigoama miima. Yoheyapa ludo koda, ngo uro yapa miigo miinii kone abimi, hii ngoma siijalo, hojalo Pinii ka aroh-aya niihna ngiiko donii. 
1CO.15.11	Hiikohopa hiika hii ngo ha malo mohluha, ngunu tonsḛr khenyo du ho hopa nunu henje nyado.
1CO.15.12	Siisi Kristo mi shiinii hokii turikunii hiila tonsḛr khenyo dokoda, niihtañpa nunu tonge lula kendo shiinii atañ turiturku kema hiila? 
1CO.15.13	Hojalo shiiniiñ hokii turiturku kuniiñ matiirḛ nyima koda, hokoda Kristo mi turiturku kiine kudii matii; 
1CO.15.14	 Kristo matiirḛ turiturku matii koda, ho ngunuka tonsḛrkhenyo niisi piigo ama ho nunuka henje hii piigo giima. 
1CO.15.15	Ngunumi amuhpa Pinii mi lukodopa lukiñdo, niimpalukoda ngunu Pinii kiimi pyakodo mo Kristo mi turidopa miibii ne hiila, mohmi turi dopa miima tiikoda siika luniiñsi matiirḛ jije koda shiinii hii turiturku dukuma. 
1CO.15.16	Niimpalukoda shiinii hii matiirḛ turiturku kuma koda, hokoda Kristo tiirḛ turiturku diima. 
1CO.15.17	Kristo matiirḛ turiturku matii koda, nunuka henjenii piigo ahkiñma ho siisi jalo nunu nunuka ingyamiigyaniiho darañdo. 
1CO.15.18	 Ho hutiina Kristo ko miti nyatiikunii hiika atañ tiirḛ lyuja tiiku. 
1CO.15.19	Niimpalukoda ngunuka Kristo mika hentiñ naniiñ hii matiirḛ siika sango pa kontii siikoda, ngunu hikha dohadolo hopa koda arohkapa japa lyikiñdo.
1CO.15.20	Hojalo jije hii hiila Kristo shiinii hokii turiturku tiiku, kapyo japa ka ahee hipyoja hutiina miti nyatiikunii. 
1CO.15.21	 Niimpalukoda miyu kone kokii shiiniiñ hii ahtii, hiichuli miyu kone kokii shiinii hokii ka turiturku kuniiñ ahdo. 
1CO.15.22	 Niimpalukoda hikha Adam ko shiitii, hiichulipa Kristo ko hikha rumi turdo miikiñdo. 
1CO.15.23	 Hojalo kone abi atoh ka myoduho: Kristo ahee hipyoja, hiikahiiba ho mohka ahlyi kuho hutiina Kristo kiinii. 
1CO.15.24	Hiikahiiba ho santrḛ kendoku, niida mo bichi ku raddeganda mi Pinii Aba mi hikha sangiinii, ho kapane otority mi ho kapane harchichike mi pyadu loke nenku lala. 
1CO.15.25	Niimpalukoda mo sangii kendo loda nii dahepa mo hikha mohmika ahha banii mi mohka alih ho nyota nantema. 
1CO.15.26	Kami japa ka ahha banii mika mudu losanii hii shiinii. 
1CO.15.27	 “Niimpalukoda Pinii hikha drih mi mohka alih ho nyota naniiñpa atii kento.” Hojalo hiila ka luniiñsi, “Hikha drih mi mohka ura ho dokiñdo luniiñsi,” siikasi hiila mohmi apa tiila, huna hikha drih mi mohka ura ho atii tiinii. 
1CO.15.28	 Niida hikha drih atañmi mohmi sangii dopa atii bichi, ho Oho mo tiirḛ atohmi mohka ura ho atii siikiñdo huna hikha drih atañmi mohko atii bitiinii, hopa Pinii kapanepa lyikiñdo kone abipa.
1CO.15.29	Hiilamakoda, niipa miyuatañ baptisma bichi shiinii pa hiila? Shiinii mi matiirḛ turi kiine kuma loda koda, niimpa miyuatañ mohlupa hiila baptisma lanya da? 
1CO.15.30	Niimpa ngo gunta tahe abi achi-ahlya talyi? 
1CO.15.31	Ngo lulyike, anubarmii atañ, ngiika nunukoka hentii siiniiñ niihna ngiiko Kristo Jisu Attoh ko donii, Allo karmyañmi ngo siidu! 
1CO.15.32	 Nii pe ngo miiliñ biikiñ donii, miyu kii dalyi pa matiirḛ ludo koda, ngiika Ipisia ho achu-amyo agiñ hoka pasuko? Shiiniiñ hokii matiirḛ turi kuma koda, “Kiije ngunu diisa tansa, niimpalukoda arda ngunu shiikiñ do.” 
1CO.15.33	Talubalo koyo: “diimmah ajiñhii denki henju mi miipya lodo ke.” 
1CO.15.34	 Nunuka henju aya ho henya toku, ho ingyamiigya nyakuyo. Niimpalukoda tonge Pinii mi chinya make. Ngo siimi nunuka hiinyañ kiipa ke ludu nii.
1CO.15.35	Hojalo mi kone taka kendo, “Niitañpa shiinii hii turi kendo? Niitañ apo giitola mohlu ahkiñdo?” 
1CO.15.36	 Nunu piicha miyu! Nii nunu lilodo hii sancha kemma nii dahepa hii shiite ma. 
1CO.15.37	Ho nii nunu lilo do hii apo make hiikahii lyisa niike, hojalo kormo arasii, rongkoda emmo malo khiibe kormo do. 
1CO.15.38	Hojalo Pinii hiimi apo bido niihtañpa mo kahetii, ho kormo pere abika apo mi. 
1CO.15.39	Niimpalukoda hikha apo atañ kone chitañ make, hojalo miyu pa kone sii, achu-amyo atañpa koneya, piita atañpa koneya, ho koneya ngiiyyi pa. 
1CO.15.40	Miidoago ka apo tiirḛ donya do ho kiiddiapiñ ka apo tiirḛ donya do; hojalo miidoago ka tatukatu nanii kone, ho kiiddiapiñ mika tatukatu nanii koneya. 
1CO.15.41	Danyi pa tatukatu nanii kone, ho koneya piilo paka tatukatu nanii, ho takḛr atañpa tatukatu koneya; niimpalukoda takḛr pere hokiila takḛr pere hii tatukatu nanii ponsa yado.
1CO.15.42	Hii chulipa shiinii ka turiturku kuniiñ tiirḛ. Niimina lilo donii hii lyula sanii, niihna turidokunii hii lyula samanii. 
1CO.15.43	Siika siimi khiimapa lilotii, siikasi tatukatu ho turido. Siika siimi ajju ho lilo tii, siika si harchichike ho turido. 
1CO.15.44	Siika siimi ahuapo pa lilotii, siikasi yajiyallo ka apo lo turido. Hiiko matiirḛ ahuapo giido koda, hiikaho yajiyallo ka apo tiirḛ giido. 
1CO.15.45	Hopa hiila ketola do, “Kapyo ja miyu Adam turnii miyu pa lyitii”; kami Adam yajiyallo ka sango binii. 
1CO.15.46	Hojalo siikasi yajiyallo make kapyo hii ahuapo siike, ho hiikahiiba ho yajiyallo. 
1CO.15.47	Kapyo miyu hii kiiddiapiñ hokiitii, dimḛr ka miyu; anyenii miyu hii dariiganda hokii. 
1CO.15.48	Niihtañpa dimḛr hokii miyu lyitii, hiichuli hiika atañ tiirḛ hutiina dimḛr hokii; ho niihtañpa dariiganda hokii miyu, hiichulipa hiika atañ tiirḛ dariiganda hokii. 
1CO.15.49	Niitañpa ngunu dimḛr ka miyu ka ajju mi giido, ngunu tiirḛ dariiganda ka miyu ajju mitrḛ giikiñdo. 
1CO.15.50	Ngo siimi nunumi lukodu, anubarmii atañ: asiialyo la ai nyi Pinii ka raddeganda mi penko lakiñma, malo lyula sanii hii penko lakiñma lyula sama niilo.
1CO.15.52	ohepada, amee mibey tado ho, kamikalo jaho joka siirii mulyi ho. Niimpalukoda siirii mukiñdo, ho shiinii hii turikendo lyulasama niiho, ho ngunu lyiguh kendo. 
1CO.15.53	Niimpalukoda siika lyula sanii mi lyula sama niiho alii bikiñdo, ho siika shiila sanii mi shiila sama niiho alii bikiñdo. 
1CO.15.54	Niida lyula sanii mi lyula sama niiho atii talyi, ho shiila sanii mi shiila sama niiho, ho ahkiñdo siisi ka luniiñ atañ keto laka donii hii:
1CO.15.54	“Shiigo mi pamiñniilo aniiñbiine.”
1CO.15.55	“O shiigo, noh niika pamiñii hii?
1CO.15.55	O Shiigo, noh niika iitha hii?”
1CO.15.56	Shiigo ka iitha hii ingyamiigya, ho ingyamiigya ka harchichike hii dapo ke. 
1CO.15.57	Hojalo Pinii mi payapacho hiisa, huna ngunumi pamiñ dopa bidonii Attoh Jisu Kristo kiilo.
1CO.15.58	Hopa, ngiika heniiñja anubarmii atañ, ranttito, abyukomapa, kiirañ Pinii ka miigomi miingu mapa miito, chimbiidola Attoh koka niika miiniiñ hii piigo ama lyikiñ ma hiila.
1CO.16.2	 Kanualo karmyañ ka kapyoja allo ho, kone abi nunu hang drih kone lakhu linto la atiito ho hiimi atii tiikuñto, mohka donii hokii, niimpalukoda bibyuñ bitiñ dopa lyikiñ make ngiika ahlyi ho. 
1CO.16.3	 Ho niida ngo ahchi, ngo kiiniñ talyike humina nunu siitipota ho ketola giinenii nunuka ahmiñayiñ mi Jerusalem ho biilii dopa. 
1CO.16.4	Hiila matiirḛ ludo koda ngiimi tiirḛ inkiñcho hiila, mohlu ngiimi imbo molyi diike.
1CO.16.6	ho rongkoda ngo nunuka agiñho dubo todiike malo rongkoda dorii piilo hemi duto diike, niimpalukoda nunulo ngiika myodi ingo mi nyibya yapa indo pa miiko dupa, no jalo ngo inchi. 
1CO.16.7	 Niimpalukoda ngo nunumi siisi impo biila kontii kaka nama; Ngo hendo nunu agiñho myodu iche myopa monto do hiila, Attoh matiirḛ talii dokoda. 
1CO.16.8	 Hojalo ngo Ipisia ho duchi penticost allo lohepa, 
1CO.16.9	 niimpalukoda lyego kahe pa ngiika miigo miiko pa miiko bitii, ho hiiko ho abuje chekho niitrḛ du.
1CO.16.11	Hopa kone hetrḛ mohmi khiipa lyayo. Hembyuñ tolya mohka lembo mi chimie pa, mohmi ngiiko ahkur lado kupa; niimpalukoda ngo mohmi anubarmii atañka agiñho ahdo kukoda hiila hendo.
1CO.16.14	Hikha nunuka miiniiñ hemi hensu ho miitolya.
1CO.16.15	Siisi, anubarmii atañ, nunu chindo Istepanas ka uru atañ Akaia hopaka kapyo japa ka lyiguhnii, ho mohlu atohmi piniimiyu atañpa miigo miibi ko hengala miine; 
1CO.16.16	Ngo nunumi yarlyike sitañ miyu atañka luniiñmi tatolya ho kone abi agiñho ho miigo miinii agiñho. 
1CO.16.17	Ngo hempyo do Istepanas ho Portunatas ho Akaikas ka ahniiñmi, niimpalukoda mohlu nunuka nyima niimi hempa madopa miibii ne; 
1CO.16.18	niimpalukoda mohlu ngiika yajiyallo mi ho nunu kiimi tiirḛ niti dopa miibiine. Sitañ miyu mi kala tolya.
1CO.16.20	 Hikha anubarmii atañ ayahelyi hiila bilii biilyi ke. Kone anyañmi ayahelyi hiila darii mochu mi mosu tolya.
1CO.16.22	 Kone ko matiirḛ Attoh kiipa heniiñ nyima koda, mohmi beko kiineto. Ngunuka Attoh, ahlyiku! 
1CO.16.23	 Attoh Jisu ka aroh-aya nunuka agiñho dokiñ cho. 
1CO.16.24	Ngiika heniiñ nunu miilañ ruko dolyike Kristo Jisu ko. Amen.
2CO.1.1	Pinii ka gyoliñkonii Korint hoka dunii atañmi, hikha piniimiyu atañka agiñho hutiina Akaia ho dunii:
2CO.1.4	 huna ngunumi hembyuñ dunii hikha ngunuka ahiare ho, niimpalukoda ngunu tiirḛ hembyuñ ladopa huna ahiare ho dunii, hiika hembyuñ niilo nii mina ngunu atohpa Pinii lo hembyuñ kotiinii. 
2CO.1.5	Niimpalukoda ngunu abuje Kristo ka heru henko ho hembo tii, hiichulipa Kristo ko abuje henjuñ mitrḛ hembo kendo. 
2CO.1.6	Ngunu matiirḛ pamyo batii koda, hiika hii nunuka henjuñ kiipa la sangopyako kiipake; ho ngunu matiirḛ hembyuñ kotii koda, hiika hii nunuka henjuñ kiipake, nii mina nunu henka tiiku nii chimiepa pigii biidola heru heniiñ ahiñlo nii mina ngunu heru hentiinii. 
2CO.1.7	Ngunuka nunupaka hentiñ hii abyumake; niimpalukoda ngunu chindo nunu ngunuka heru henko ho hembo mondo koda, nunu ngunuka henjuñ hotiirḛ hembo monkiñdo.
2CO.1.8	Niimpalukoda ngunu nunumi chimapa dake nena ma, anubarmii atañ, Asia hoka ngunuka pamyotakho heniiñmi ngunumi hiimkane uropa, ho pigiilama dopa nyorpilo ngunu santo kudo hiila tiirḛ henku mato. 
2CO.1.9	Niimpa, ngunu hento ngunumi shiigo mi bitii ku hiila; hojalo hiika hii henka biikele ngunumi atoh mi hentiñ siima yapa hiila hojalo Pinii mi huna shiinii mi seri dunii; 
2CO.1.10	mo ngunumi hiimkane shiigo lyusanii hokii tupya tiiku, ho mo ngunumi tupya kendo, mohko ngunuka hentiñ naniiñ do ho hiika hii hiira ngunumi tupya kendo. 
2CO.1.11	Nunu tiirḛ ngunumi hembyuñ kendo loda kuniiñ lo, niimpalukoda abuje miyu mi ngunu kiipa payapacho hiila luke nendupa ngunu paka abuje kuniiñ mika talii laka biniiñmi.
2CO.1.12	Ngunu ka hentii hii sike, ngunu henju ka pyakonii hiilake niihtañ pana ngunu dohadolo ho datiinii, ho abuyaya nunuka hataho, darii ho pinii henju jaho, kiiddiapiñ ka chila lomapa hojalo Pinii ka aroh-aya lo. 
2CO.1.13	Niimpalukoda ngunu nunumi hang kema lyike hojalo nii mina nunu puri lakiñ donii ho tala kendo nii hiimi siike; ngo hentiñ do nunu aya loda tala nedo hiila, 
2CO.1.14	niihtañpa nunu tange mi tala do, hiipa nunu ngunupa hentii lakiñdo niihtañpa ngunu nunupa, Attoh Jisu ka allo ho.
2CO.1.15	Niimpalukoda ngo sipa henjeto, ngo kapyopa niiko ahnañto, niimpalukoda niiko hempyo mi ronye abu yapa dopa; 
2CO.1.16	 Ngo nunuko ahnañto ngo Masedonia ho bolyila, ho nunuko ahbii talyi kuke Masedonia hokii ho nunulo Judia ho indu pa hembyuñ kochi. 
2CO.1.17	ngo ludḛr mapa dane peha ngiika siimi ka miichi hiila helyiho? Ngo ngiika miichi hiila hemmyo niimi dohadolo miyu ka henchañho hene peha, ohepada ḛh hiilala ho ma hukula? 
2CO.1.18	Pinii ka lotii nii chulipa, ngunuka aguñ nunupaka ḛh hiiku lala ho ma hiiku make. 
2CO.1.19	 Niimpalukoda Pinii ka Oho, Jisu Kristo, humina ngunu nunuka punkoho tonsḛrkhenyo tonii, Silvanas, Timoti ho ngo, hii ḛh la ma nyimaneke; hojalo mohko ḛh adike. 
2CO.1.20	 Niimpalukoda hikha Pinii ka hemme nii hii mohko ḛh hiido. Hopa niihna ngunu Amen ludu nii mohkokiila, Pinii ka tatukatu kiipa. 
2CO.1.21	Hojalo siikasi Pinii ke ngunumi nunu agiñho dadopa miidonii Kristo ko, ho ngunumi kiiniñ tiinii; 
2CO.1.22	mo mohka tiihonanii lo ngunumi tiihotii ho ngunumi mohka Yajiyallo mi bitii ngunuka ahha ho hentiñ naniiñpa.
2CO.1.23	Hojalo ngo Pinii mi gyodu ngiipa haki biniipa-siikasi niimi hempa lake ngo Korint hoka ahsa niimi apa lyatiinii. 
2CO.1.24	Hiila make ngunu niika henje ka attoh lyidupa hiila; ngunu niika agiñho miigo miidu niika hempyo kiipa, niimpalukoda no niika henje ho alḛrpa da.
2CO.2.1	Niimpalukoda ngo ngiika ahha ho hiila hentii ku niiko ahbii takuma niimi hiira heru miipa dupa. 
2CO.2.2	Niimpalukoda ngo matiirḛ niimi herumiipa dokoda, hu du ngiimi hempyo miipa dupa hojalo kone humina ngo heru dopa miitiinii. 
2CO.2.3	Ho ngo ketii ngiika miiniiñ hiilyañ, niimpalukoda ngiika ahlyi ho ngo heruya miipa tama siiyuha huna ngiimi hempyo miipa dunii, niimpalukoda ngo henjedo hikha nunumi, ngiika hempyo hii hikha nunu miilañ ruka hempyo. 
2CO.2.4	Niimpalukoda ngo ano pamyotakho ho ahha heru biidola ho ano khebii dola ngo niimi keto, niimi heru miipa dupa hiila ma hojalo ngiika ano uro niipaka heniiñmi chinke nendupa hiila.
2CO.2.5	Hojalo mi kone matiirḛ heru miipa tiikoda, mo ngiimi make, hojalo kakako (siimi ano uropa luliila luyo) nunu miilañ rumike. 
2CO.2.6	Niimpalukoda sichuli konemika taroyalloka diikhiiñ lukhiiñ nii khe doke; 
2CO.2.7	Hopa nunu hiilamapa mohmi hello ho hembyuñ toku, malo hiilamapa mo urohaja heru kiine diike. 
2CO.2.8	Hopa ngo nunumi yarlyi ke nunuka mohpaka hensu niimi hentitoku. 
2CO.2.9	Niimpalukoda siikasi hopa niihna ngo ketiinii, nunumi tenka dupa ho chindupa nunu kapane drih ho talii doha talii ma hiila. 
2CO.2.10	Hujalo humina nunu hello talyi nii, ngo tiirḛ hello talyi, Niimina ngo hello tiikunii, ngo matiirḛ hang drih mi hello tiiku koda, hiikahii nunu kiipa Kristo ka hataho, 
2CO.2.11	Saitan mi ngunuko myodu lake nendiila hiila; niimpalukoda ngunu mohka henju atañmi chima miima.
2CO.2.13	hojalo ngiika ahha iche hetrḛ henga lamato niimpalukoda ngo ngiika anu Taitas mi hiiko kapa makopa. Hopa ngo mohlumi apa tekula ho Masedonia ho intiihe.
2CO.2.14	Hojalo Pinii mi payapacho lulyi, huna kiirañ ngunumi Kristo kiilo pamiñ giidonii, ho ngunu kiilo mohmika chiniiñ ka riso mi kapakohe sutii kiine donii. 
2CO.2.15	Niimpalukoda ngunu Kristo ka narunempyo Pinii pa hiika atañ ko hutiina lyangur kola donya donii ho hiika atañ kotrḛ hutiina lyunya donii, 
2CO.2.16	konepa riso shiigo hokii shiigo lohe, kone yapa riso sango hokiila sango lohepa. Hu khe biido siika drih atañmi? 
2CO.2.17	Niimpalukoda ngunu hiilama, niihtañ abuje miinyada, Pinii aguñ mika kiiridudobo; hojalo lotii miyupa lyila, Pinii ka kiiniñkonii pa, Pinii ka kata ho ngunu Kristo pa ludu.
2CO.3.2	Nunu atoh siike ngunuka ayadoke hiila ka siiti, nunuka ahha hoka kenya tola doniiñ, chinke nendupa ho hikha miyu atañmi puri kiinedupa; 
2CO.3.3	ho nunu kakiñ do nunu Kristo kokiika siiti hiila ngunuka biniiñ, pagenaniiñ laka keniiñ mapa turnii Pinii ka Yajiyallo laka keniiñ, yalañ mata homapa hojalo miyu ka ahha ho.
2CO.3.4	Sitañ ka henje naniiñ ke ngunu ko donii Kristo kiila Pinii kii dalyi. 
2CO.3.5	Hiilamake ngunu ko miilalula nanii do hiila lubiidola miilalula naniisi ngunu kokii sii ahsu donii hiila; ngunuka miilalula nanii si Pinii kokii siike, 
2CO.3.6	huna ngunumi miilalula dopa bitiinii niti hemmesiiniiñ ka miirapa, keto laka dapo homapa hojalo Yajiyallo ho; niimpalukoda dapo hii mendu, hojalo Yajiyallo hii sango bidu.
2CO.3.7	Siisi shiigo mika biniiñ matiirḛ, yalañ ho keto la dotii koda, hiitañ tatukatu pa ahtii Isrel miyuatañ Mose ka nyimo mi karii lamatii kanyañ kopa, hiitiirḛ ya moyo yutii, 
2CO.3.8	hiila lyikiñma ha Yajiyallo mika biniiñ hii uro yapa tatukatu giikiñ masu peha? 
2CO.3.9	Niimpalukoda tatukatu hii dotiikoda halii niimi ka biniiñ ho, denki mika biniiñ ho hiimi uro yala tatukatu kendo. 
2CO.3.10	Jije lupa koda, siika lugo so, niihna ronge tatukatu tiikunii hii siisi tatukatu giikuma loda, niimpalukoda siisika tatukatu hii hiimi hamiñ lobii doku. 
2CO.3.11	Niimpalukoda niihna lyune kunii hii matiirḛ tatukatu ho ahla tiikoda, niihna dopekendo nii hii uroya tatukatu kendo.
2CO.3.12	Ngunu ko sitañ ka hentiñ naniiñ doko hopa, ngunu hempḛr harodo, 
2CO.3.13	Mose chulima, huna byoke kepu giinii nyimo ho niimpalukoda Isrel atañmi kamikalo hoka tatukatu ka lyuhi niimi kapa maya pa hiila. 
2CO.3.14	Hojalo mohluka ahha hii alḛrtii; siika allo lohepa, mohlu khu hemmesiiniiñ mika puri lyiho, hiika byoke hii khongko mapa dorañ, niimpalukoda Kristo lo kontii lasu lapa lakiñ siido nii. 
2CO.3.15	Ḛh, siika allo lohepa niida Mose mi puri talyi byoke hii dorañ mohluka ahha ho; 
2CO.3.16	hojalo niida miyu Attoh ko dalyi mobo talyi byoke mi lapa bitii. 
2CO.3.17	Siisi Attoh Yajiyallo ke, ho nohna Attoh ka Yajiyallo danii, hiiko dasḛr hii dodu. 
2CO.3.18	Ho ngunu miilañru, byoke giimanii nyimo, giinyado Attoh ka tatukatu mi, mo kapu pa lyiguh lado koneya tatukatu hokii koneya lohepa; niimpalukoda si Attoh kokii ahdo huna Yajiyallo nii.
2CO.4.1	Hopa, Pinii ka aroh kopa siika miigo siimi biidola, ngunu ahha mi hame masa. 
2CO.4.2	Ngunu hiinyañmohi mi apatiiku, miisilaka miigo miiniiñmi; ngunu surudonyo lembo mi apatiiku malo Pinii ka aguñmi miibḛr miilyi ma, hojalo jije lugo mi ngunu atohpa lubii dola miyu kone abika henju mi Pinii ka hataho atii bidu. 
2CO.4.3	Ho ngunuka ayapuyu mi matiirḛ byoke byotiñ biido koda, siikasi hiika atañ misu byotiñ biisu donii huna lyunya danii. 
2CO.4.4	 Mohluka piigo ho siika dohadolo ka uyi ke henjemanii atañka ahha mi micha dopa miibii donii, mohlumi ayapuyu ka hutoh Kristo ka tatukatu mi kapa madopa, huna Pinii kapu donii. 
2CO.4.5	Niimpalukoda niihna ngunu tonsḛrkhenyo donii hii ngunu atoh mima ke, hojalo Jisu Kristo mi Attoh hiila, ngunu atohmi nunuka miira atañ hiila Jisu kiipa. 
2CO.4.6	Niimpalukoda siikasi Pinii ke lunenii, “Hutoh mi kamo hokii byoliñ kiineto,” huna ngunuka ahha ho kakiñ tiinii chiniiñ ka hutoh Pinii ka tatukatu mi Kristo ka nyimo ho byoke nentii nii.
2CO.4.7	Hojalo ngunu ko siika alḛrdrih si dekiñ piichañ ho do, hiila kakiñ naniiñpa luchilamanii harchichike hii Pinii kiike ho ngunu kiimake. 
2CO.4.8	Ngunu mi kapakohe herumyanka miipada, hojalo nyorpi make; hendḛr lama siitiirḛ, hojalo sakhii giidopa miipama; 
2CO.4.9	miihimiire siitii, hojalo kapa ma; giihidopa miisutii, hojalo pyadu loma; 
2CO.4.10	kiirañ apo ho Jisu ka shiiniiñ mi bagii tola, niimpalukoda Jisu ka sango mi ngunuka apo atañ hotiirḛ kakiñ dupa. 
2CO.4.11	Niimpalukoda ngunuka sala ka dohoso ngunu kiirañ shiigo lohe pa hempa bitii Jisu kiipa, niimpalukoda Jisu ka sango mi ngunuka shiila sanii apo ho kakiñ dupa hiila. 
2CO.4.12	Hopa shiigo hii ngunu ko miigo miikañ la do, hojalo sango hii niiko.
2CO.4.13	Ngunu ko henje ka yajiyallo ahiñpa giido huna ketiinii, “Ngo henjedu, hopa ngo ludu,” ngunu tiirḛ henjedu, hopa ngunu ludu, 
2CO.4.14	 chimbiitola huna Attoh Jisu mi seri tiinii hii ngunu mitrḛ Jisu ka agiñho seri kendo ho ngunumi nunuka agiñho mohka dako ho ahgii kendo. 
2CO.4.15	Niimpalukoda siikasi hikha nunu kiipa ke, aroh-aya mi abu yaya miyu ko doke nendupa payapacho luniiñmi, Pinii ka tatukatu pa.
2CO.4.16	Hopa ngunuka ahha hame ma. Ngunu ka ago-amo daka henju hii lyuja siine jalo, ngunuka ura daka henju hii hiira niti nikañdo allo karmyañmi. 
2CO.4.17	Niimpalukoda siika attahepa ka herumyanka hii ngunupa lyula samanii tatukatu mi miimyo bido hiika hii hang khiitiñ lasa manii, 
2CO.4.18	niimpalukoda ngunu nii mina kapa donii hiimi kama ke hojalo drih nii mina kapa manii; niimpalukoda kapa laka donii drih hii lyusa niike, hojalo kapamanii drih hii lyula masanii.
2CO.5.1	Niimpalukoda ngunu chindo kiiddiapiñ daka ngunuka tabyo mi matiirḛ mudu siitii jalo, ngunuko ude do Pinii kokii, alah loka ude peniiñ mapa, lyulasamanii dariiganda ho. 
2CO.5.2	Jije lusudokoda so ngunu siikhiiñdo, ho ano hentudo ngunuka dariiganda daka duko mi atii budu pa, 
2CO.5.3	niimpalukoda siimi atii biidola ngunumi arapa kapa koma dopa. 
2CO.5.4	Niimpalukoda ngunuka siika tabyo soka durañ so, ngunu herudo ho henado; hiilama ngunu abitarii agiikoma pa du hiila, hojalo ngunumi piijoda ahgii kendo, niimpalukoda niihna shiila sanii hiimi sango ho huha dopa. 
2CO.5.5	Mo huna siika drih siimi ngunupa miimyo bidonii hii Pinii, huna ngunumi Yajiyallo mi bitiinii chigiiniipa.
2CO.5.6	Hopa ngunuko kiirañ aya haro nanii do; ngunu chindo ngunuka ude hoka apo pa dulyi ho ngunu Attoh kokii adho pa da, 
2CO.5.7	niimpalukoda ngunu henje loke indunii, kapa niilo make. 
2CO.5.8	Ngunu ko aya haro nanii do, ho ngunuka apo hokii inkula ho Attoh ka agiñho ude hoka dubo saniimi hensañ hepa henchi. 
2CO.5.9	Hopa ngunu ude ho duchiha malo adho pa dachiha, ngunu mohmi hempyo miipa talyi hiilaka heniiñ hii ngunuka miisanii. 
2CO.5.10	 Niimpalukoda ngunu miilañru Kristo ka ayakacho kako duko ho ahkiñdo loda, niimpalukoda kone abimi aya malo ayamanii mi larii kiine dupa, niihtañ pana mo miitiinii mohka apo ho.
2CO.5.11	Hopa, Attoh mika biiso mi chimbii tola, ngunu miyu atañmi yardu; hojalo ngunumi Pinii chindo, ho ngo hendo siika siimi nunuka henju hotiirḛ chindu do. 
2CO.5.12	 Ngunu atohmi nunuka agiñho hiira assañ siima lyike hojalo luko biilyi ke ngunu mika hentii monsa niimi, niimpalukoda nunu hiika atañmi luko lakiñdo huna miyu ka sanju gyaju mi hentii siinya danii ho mohka ahha homa pa. 
2CO.5.13	Niimpalukoda ngunu matiirḛ hendḛr lamapa lyido koda, hiika hii Pinii pake; ngunu matiirḛ hendi ko hendo koda, hiika hii nunu pake. 
2CO.5.14	 Niimpalukoda Kristo ka heniiñ hii ngunumi lutiñ biitola biido, niimpalukoda ngunumi talii dopa lutiiku miyu kone miilañ rupa shiibi tii hiila; hopa miilañru shiikiñdo. 
2CO.5.15	Ho mo miilañ rupa shiibi tii, niimpalukoda hutiina sando nii hii atoh pa sansu madopa hojalo hiipa huna mohluka piigo pa shiibi tiinii ho turi tiiku tiinii.
2CO.5.16	Siisi kiija, hopa, ngunu kone mitrḛ miyu ka henju ho hente kuma; ronge ngunu Kristo mi miyu ka henju ho hentii kujalo, ngunu siisi kiija hemba takuma. 
2CO.5.17	 Hopa, mi kone matiirḛ Kristo ko dado kukoda, mo niti puniiñ ke; khu hii lyune kuke, kato, niti doku. 
2CO.5.18	 Hikha siika atañsi Pinii kokii ke, huna Kristo kiilo ngunumi yardiñ tiikunii mohka agiñho ho ngunumi yardiñ niika miigomi bitiinii; 
2CO.5.19	hiika hii, Kristo ko Pinii mi yardiñ tiiku dohadolo mi mohko, mohluka ilemiile niimi khiiku mapa, ho ngunumi yardiñbiniiñ ka puyu mi luko tote hiila lutii. 
2CO.5.20	 Hopa ngunu Kristo ka puyu mika bako binii, Pinii ngunu kiilo mohka yarniiñ mi yardo. Ngunu nunumi yarlyi ke Kristo kii dalyi pa, Pinii ko ahdiñ nyato ku. 
2CO.5.21	 Niimpalukoda ngunu kiipa mohmi ingyamiigya niipa miitii huna ingyamiigya luniiñ mika chima niimi, niimpalukoda ngunumi Pinii ko denki hiila miidupa hiila.
2CO.6.1	Mohka agiñho tongepa miihiñsa, ho, ngunu nunumi lubii lyike Pinii ka aroh-aya mi danyo pa impa kiine lyayo. 
2CO.6.2	Niimpalukoda mo ludo,
2CO.6.2	“Myodu ka khiirii lyiho ngo nunuka luniiñmi tage talyi,
2CO.6.2	ho hembyuñ talyi nunumi sangopyako allo ho.”
2CO.6.2	Kato, siisi ke khiirii niika myodu; kato, siisi ke sangopyako allo. 
2CO.6.3	Ngunu kone katrḛ lembo ho miitiñmiiko ma, niimpalukoda ngunuka miigolugo ho hang miikha lukhanii kapa madopa, 
2CO.6.4	 hojalo Pinii ka miira siilyinii ngunu kapakohe lembo ho lusudu: uropa pigii biidola, herumyanka ho, henkhiimilyiñ ho, hachesiire ho, 
2CO.6.5	 hikotii, tunkobiidola, gyupyukobii dola, apo khembii dola, imima dola, haya pibii dola; 
2CO.6.6	dariipa dala, chimbiidola, pigiibiidola, helakala biidola, Darii Yajiyallo lo, aya hensu niilo, 
2CO.6.7	 lotiipa lubiidola, ho Pinii ka harchichike; denki ka dankho panyi biitola lahbi alah ho lahchi alah pama; 
2CO.6.8	khiido jalo ho khiima jalo, khiipa dojalo ho assañ dojalo. Ngunu mi gollunii hiila khiitii hojalo jijelunii; 
2CO.6.9	 lusu dokoda chimaniisu, hojalo aya loda chiniiñ; shiila donii, ho kato ngunu turla da; miikhiiñtii, hojalo memma; 
2CO.6.10	 heru siido, hojalo kiirañ hempyodo; aroh siido, hojalo abujemi mingo dopa miitii; hang nyima siitrḛ, hojalo kapane hemi biidu.
2CO.6.11	Ngunu nunupa lubilyike, Korint daka miyuatañ; ngunuka ahha mi ngeko bitiike. 
2CO.6.12	Nunumi ngunu lutiñ malyike, hojalo nunu nunuka atoh henju hoke miitiñ siibiidonii. 
2CO.6.13	Bili lyila ngo nunumi himme hiilyañ hembiidola lulyi-nunuka ahha mitrḛ ngeko bito.
2CO.6.14	Henjemanii atañka agiñho miiboyo. Niimpalukoda denki la ingyamiigya nyi duhiñ lakiñ dopeha? Malo hutoh la kamo nyi dukuñ siila kendo peha? 
2CO.6.15	Niitañpa Kristo la Igii nyi talii siila kendo? Malo Niitañpa henjebo hii ahiñ siila kendo henjemanii agiñho? 
2CO.6.16	 Niitañpa talii lakiñdo Pinii ka piniiude hii miichi niika agiñho? Niimpalukoda ngunu turnii Pinii ka piniiude; Pinii hiila lutii,
2CO.6.16	“Ngo mohluka agiñho dubo monchi ho mohluka agiñho imbo monchi,
2CO.6.16	ho ngo mohluka Pinii,
2CO.6.16	ho mohlu ngiika miyu.
2CO.6.17	Hopa mohluka agiñ hokii linto ku,
2CO.6.17	ho mohluka agiñ hokii ponsa pa dato, Attoh ludo,
2CO.6.17	ho kacho drih mi tenne yo;
2CO.6.17	ho ngo nunumi larii talyi,
2CO.6.18	ho ngo nunuka aba pa lyikiñdo,
2CO.6.18	ho nunu ngiika milobo ho nyimii wiinga atañ,
2CO.6.18	Attoh Tamojabo ludo.”
2CO.7.1	Ngunu ko siika hemme nii atañ hii do, ngiika ajiñ atañ, kiije ngunu atohpa harsu kusa ngunuka apo ho yajiyallo mika hikha miibḛrnii hokii, ho darii ho digoabiaya dopa miisa Pinii mi biiso biidola.
2CO.7.3	 Ngo nunumi halii dupa hiila siimi luma ke, niimpalukoda ngo kapyo ho luto nunu ngunuka ahha ho du hiila, shiijalo shiihiñ dupa ho turja lo tuhiñ dupa. 
2CO.7.4	Ngo nunumi hempḛr hentiñdo; ngo nunumi hempḛr hentii nandu; ngiimi hembyuñtii. Hikha ngunuka pamyotakho bako hotiirḛ, ngo ano hempyo siido.
2CO.7.6	 Hojalo Pinii, huna khiipa konii mi aroh dunii, ngunumi hembyuñ tii Taitas mi ahke nela la, 
2CO.7.7	ho mohka ahniiñ lo kontii mapa hojalo hembyuñ tiita niilona mo nunumi hembyuñ tiinii, mo nunuka kalyareniiñ mi ngunumi lukotii, nunuka heru niimi, nunuka ngiipa ka hembi niimi, hopa ngo uro yapa hempyodo. 
2CO.7.8	 Niimpalukoda ngo matiirḛ ngiika siiti keniiñlo nunumi heru miipa tiikoda, ngo hiimi henkur taku ma (ngo henkur siitii kujalo), niimpalukoda ngo kapa do hiika siiti hii nunumi heru miipa tii, atahepa siijalo. 
2CO.7.9	Hiila siido jalo, ngo hempyodo, nunuka heru kopa hiilama, hojalo nunuka heruko nunu henkur nyado ku; niimpalukoda nunu pinii henju ka heru mi hendo, hopa nunuka herunii ngunupa hang alyu giima. 
2CO.7.10	Niimpalukoda piniihenju ka heru hii henkur mi lingiido hiika hii sangopyakoho ingiidu ho hengahenkha mi ahgiima, hojalo dohadolo ka heru hii shiigo mi ahgiidu. 
2CO.7.11	Kato niihtañ henkiñ siika piniihenju ka heru si nunuko lingiido, niihtañ nunu atohmi lupya siido pa miibiido, niihtañ hadiine, niihtañ henjune, niihtañ kalya nyane, niihtañ miinala henyane, niihtañ pamyo kenkone! Kapakohe nunu atohmi lugo giima dopa kakiñ siitii siika drih ho. 
2CO.7.12	 Hopa ngo nunumi kebii siilyi jalo, siikasi hiika koneka miikha kopa hiila make, malo hiika koneka miikha kopa ka heru henko hopa make, hojalo nunuka ngunu paka miibitalyi hiila ka heniiñmi Pinii ka kata ho kakiñ dupa hiila ke. 
2CO.7.13	Hopa ngunumi hembyuñ kabyuñ tii.
2CO.7.13	Ho ngunumika hembyuñ ko ayoh ho ngunu uro yapa hempyo do Taitas ka hempyo koho, niimpalukoda mohka henju mi nunu miilañru miidḛr bitii. 
2CO.7.14	Niimpalukoda ngo matiirḛ mohmi luko dokoda nunu paka hentii niimi, ngo hiinyañ miipyu ma; hojalo kapane ngunuka nunumika luniiñ hii jije, hopa ngunuka Taitas ka hata hoka hentii nii hii jije hiila kakiñ tiiku. 
2CO.7.15	Ho mohka ahha hii uro yapa nunupa henda, mo hikha nunuka luniiñ talii niimi hempa lala, ho biiso ho alye biido laka nunuka mohmika karii niimi. 
2CO.7.16	Ngo hempyo do, niimpalukoda ngo jije nunumi hentiñdo.
2CO.8.1	Ngunu nunumi chinke nenado, anubarmii atañ, Pinii ka aroh-aya piigo mi Masedonia gyoliñkonii atañ mika kakiñ niimi, 
2CO.8.2	niimpalukoda ano uropa pamyotakho agiilaka tenka lyiho hotiirḛ, mohluka ano hempyo ho hempḛr arro hotiirḛ hempa biidola bine mohluka bigo mi. 
2CO.8.3	 Niimpalukoda mohlu bitii mohlu niimkane bila kendo, ngo luko lakiñdo, ho hiimi tiirḛ abuyapa, mohlu atoh hembii siidola, 
2CO.8.4	 denki loda ngunumi myabii dola hembola piniimiyu atañ paka bibyuñ ko bibo monke nempe hiila 
2CO.8.5	ho siikasi, ngunuka bikiñcho hiila ka henko homa, hojalo kapyopa mohlu atoh Attoh mi bipyo lala ho ngunumi Pinii ka henko jaho. 
2CO.8.6	 Hiichulipa ngunu Taitas mi yartii no siimi miiri biitii, no hiira miipe giito mohluka punkoho siika khiiniiñ miigo siimi. 
2CO.8.7	Siisi no kapaneho aya yapa miido, henje ho, luniiñ ho, chiniiñho, hikha denki miigoho ho nunuka ngunu paka heniiñho-kato no siika khiiniiñ miigo sotrḛ aya yapa miito.
2CO.8.8	Ngo siimi miitoloda hiila luma lyike, hojalo khiibemiyu mi denki mi kakiñ naniiñpa nunuka hensu niisi tiirḛ jije ke hiila. 
2CO.8.9	 Niimpalukoda no chindo Attoh Jisu ka aroh-aya mi, mo mingo siitii tiirḛ, hojalo ngunu kiipa mo aroh pa lyitii, mohka aroh kopa ngunumi mingo kiine dupa. 
2CO.8.10	 Ho siika piigoso ngiika Tonsḛrniiñ sike: siisi ke anoaya kendo nii nunupa biinya ka miigo miiri niimi miija dupa miiniiñ kontii mapa hojalo heniiñ mitrḛ, 
2CO.8.11	Hopa nunuka siika heniiñ mika henju giiniimi ahiñ siila dopa nunuka miigo miija niilo nunuko hoka niijalo doniiñlo. 
2CO.8.12	Niimpalukoda henjuniiñ hii ho dokoda, hiika hiimi talii kendoke miyu ko niihna donii, mohko niihna nyimanii hiila mapa. 
2CO.8.13	Ngo hiila luma lyike khiibemiyu ka haju kiipa ho nunuka rengepehe pa, 
2CO.8.14	hojalo ahiñsiido pa lusu dokoda nunu koka abuje doniiñ hii siika myodu so mohluka anna mi bibyuñ kendo, hiichulipa mohluko abuje dolyi koho nunuka anna mitrḛ bibyuñ kodupa, hiikoho ahiñ siikiñ do. 
2CO.8.15	Hiila ketola do, “Huna abuje tiikuñ biidonii abuje dopama, ho huna lamapa tiikuñ biidonii hiikii henkhii ma.”
2CO.8.16	Hojalo Pinii mi payapacho luto huna hiimkane denki nunumi kalyañkada dopa Taitas ka ahha ho bitii nii. 
2CO.8.17	Niimpalukoda mo ngunuka yarniiñ mi kontii taliima, hojalo mo atoh denkiloda nunuko mo ahchi hiila ahne mo atoh hensu biidola. 
2CO.8.18	 Mohka agiñho ngunu kiiniñ biilyi ke anu kone mi humina hikha gyoliñkonii atañ ho ano tapa la lyidonii mohka ayapuyu mika tonsḛrkhenyo niimi; 
2CO.8.19	 ho hii kontiima, hojalo mohmi kahetii gyoliñkonii atañ ngunu agiñho imbo niipa siika khiiniiñ miigo siimi miibo niipa ngunuka miila donii siimi, Attoh mika assañ naniipa ho ngunuka ayahenju mi kakiñ dupa. 
2CO.8.20	Ngunu hendi biidola miidu kone lotrḛ pahañ halii koma dopa siika mibya laka ahmiñayiñ biniiñmi nii mina ngunu miigii donii, 
2CO.8.21	niimpalukoda ngunu miiniiñsi niihna ayadonii Attoh ka kata ho hiimi kontii mapa hojalo miyu ka kata hotiirḛ. 
2CO.8.22	Ho mohluka agiñho ngunu kiiniñ biilyi ke ngunu anu mi humina ngunu kiirañ tenka tiikunii ho abuje piigo ho denki dopa kappatii, hojalo siisi ada uro yapa denki yado kapyo hokii mitrḛ niimpalukoda mohka nunu mika hentiñ ko hopa. 
2CO.8.23	Taitas mi ludo koda, mo ngiika miigo miihiñ ahiñ ho nunu mika miiho ko miigo miihiñnii; ho ngunuka anubarmii ludo koda, mohlu puyu bakonii atañ gyoliñkonii atañ ho, Kristo mika assañ naniipa. 
2CO.8.24	Hopa kakiñto, gyoliñkonii atañ ho hataho, nunuka hensu niimi ho ngunuka hentii niimi nunuka piigomi siika miyu atañmi.
2CO.9.2	 niimpalukoda ngo chindo nunuka henju niimi, nii mina ngo nunumi khambii dunii Masedonia miyuatañ agiñho, lubiidola Akaia ada biinya kiija henju la do; ho nunuka miichi hiila ka heniiñ hii abujemi haro miipa giitii. 
2CO.9.3	 Hojalo ngo anubarmii mi kiiniñ biilyi ke niimpalukoda nunu paka ngiika hentii niisi mi danyo pa impa madopa siika drih so, niimpalukoda nunumi henjula duke nendupa, ngiika luniiñ hiilyañpa nunu lyito; 
2CO.9.4	hiila makoda Masedonia hokii miyu tonge ahbo kendo ngiika agiñho ho nunumi henju mapa kapa koda, ngunu hiinyañ kendoke-nunumi hang lusa giimapa-niimpalukoda hiimkane hentiñdo. 
2CO.9.5	Hopa ngo hentii anubarmii tonge mi kiiniñ dopa lyido ngiika ahma rampa ahpyo hete hiila nunuko, ho miimyo he siika ahmiñayiñ bisa niimi nunuka hemme niimi, niimpalukoda siika siimi khoniiñ hiila mapa hojalo hembiidola ka ahmiñayiñ biniiñ hiila.
2CO.9.6	Drih hii hiila ke: huna henjḛr biidola bichi nii hii henjḛr biidolasu bisi kokiñ donii, ho huna abuje ali talyinii hii abuje pikiñdo. 
2CO.9.7	Kone abi miito nii hiila niika ahha ho hentii, bina mapa hembiidola malo bikiñ doku loda hiila mapa, niimpalukoda Pinii hendu huna hempyo biidola bidonii. 
2CO.9.8	 Ho Pinii nunumi bila kendo kapane lyaniiñ mi abuje dopa, niimpalukoda kiirañ nunuko kapanehemi khepa doke nendupa ho abupa hembyuñ kiinedupa kapane aya miigopa. 
2CO.9.9	Hiila ketola do,
2CO.9.9	“Mo pipyapisatii, mo arroatu mi bidu;
2CO.9.9	mohka denkihii ayudahe dokiñdo.”
2CO.9.10	Huna alikormo mi ali niimi bidonii ho yatañ mi diisa niipa bidonii ho bikiñ doke nunuka anna niimi ho niika denki ka amoopigo mi abuyapa miibi kendoke. 
2CO.9.11	Nunumi kapakohe mingo dopa miikiñ doke uropaka bibyuñ kopa, ngunu kiilo Pinii mi payapacho hiila assañnii linkiñdo; 
2CO.9.12	niimpalukoda siika miigo soka miibyuñ nii hii piniimiyu ka anna mi kontii bibyuñ do hiila ma hojalo Pinii mika abuje payapacho luko hotiirḛ bipa la doku. 
2CO.9.13	 Siika miigo soka tenka koso, nunu
2CO.9.14	hopa mohlu nunumi kapa nala henyada ho nunupa kubi nyada, niimpalukoda abuje Pinii ka aroh-aya nunuko doko hopa. 
2CO.9.15	 Pinii mi payapacho niimpalukoda mohka luko shiilamanii ahmiñayiñ biko hopa!
2CO.10.2	 Ngo nunumi yardu ngiika dalyiho ngo kakiñma sitañ haropa nunumi, niihtañpa ngo kakiñdu tonge mi hutiina hemmo nyadonii ngunumi asiialyo ka henchañho hendo hiila. 
2CO.10.3	Niimpalukoda ngunu dohadolo so dasu dajalo ngunu dohadolo ka gyambo pajupa pama ke, 
2CO.10.4	niimpalukoda ngunuka gyambo panananii ka dankho panyi si dohadolo kiitañ make hojalo yajiyallo ka harchichike lo adañpaka punii atañmi pyadu lona naniiñpa. 
2CO.10.5	Ngunu pyadu lodu chesuniimi ho kapane hentii siila ka Pinii ka chiniiñ mika miitiñ miiko niimi, ho kapane heniiñmi latubiidu Kristo ka luniiñmi tadopa, 
2CO.10.6	 luniiñ tama niimi miikhiiñ dupa hembyola, niidana ngunuka luniiñ taniiñ hii miipe talyinii.
2CO.10.8	Hojalo ngo matiirḛ hentii dokoda ngunuka otority mi iche jalo uro yapa hendo koda, nii mina Attoh bitiinii nunu mika hata chagii naniipa ho nunumi pyadu lodu pamapa, ngo hiinyañ tama. 
2CO.10.9	Ngo nunumi siiti lo biiso muluñpa miima ke. 
2CO.10.10	 Niimpalukoda mohlu luda, “Mohka siiti si anoaya ketii ho chikhodo, hojalo mohka aruñhoka dalyiho ajjudo, ho mohka luniiñsi hang piigo giima.” 
2CO.10.11	Sitañ miyu mi chinke nento niihna ngunu siiti ho ludonii ngunuka nyima lyiho, ngunu hiimi miidu dalyiho. 
2CO.10.12	Hiilamake ngunu mohluka ahiñpa lyidupa malo atohmi khiitiñ siila tonge ka agiñ hutiina atohmi assañ siidonii. Hojalo niidana mohlu kone anya mi khiika siichinii, ho kone anyañ mi khiitiñ siichinii, mohlu hang chimapa.
2CO.10.13	Hojalo ngunu hentii siitema heleyala, hojalo noh lohena Pinii ngunumi bitiinii ho lohe atii talyi, nunuko lohe pa ahchidupa. 
2CO.10.14	Niimpalukoda ngunu atohmi ile yabiila imake, ngunu nunumi kachi kula lyiku majalo; ngunu ke atujapa ka ahnii hiimkane adho hokiila nunuko Kristo ka ayapuyu agiñho. 
2CO.10.15	 Ngunu heleyala hentii siima ke, khiibemiyu ka miigo miiniiñ ho; hojalo ngunuka hentiñ hii hiisuke nunuka henje abuyalyi ho, ngunuka miigo nunukoka doniimi uro yapa kahe kiine dupa, 
2CO.10.16	Niimpalukoda ngunu ayapuyu mi tonsḛrkhenyo dupa nunuka ganda pache dalyi lohepa, mika aji hoka mika miigo miito kula doku niimi hentii siimapa. 
2CO.10.17	“Huna hentii siina donii, Attoh ko hentii siinya kiineto.” 
2CO.10.18	Niimpalukoda siikasi miyu make huna atohmi assañ siidonii taliitiiku hiila, hojalo humina Attoh assañdonii.
2CO.11.2	 Ngo piniikariñ kachañ ho nunumi kariñdo, niimpalukoda ngo nunumi lumyo bitiiku Kristo pa nunumi darii mihie konepa hiila mohpa millo ako kontii pa. 
2CO.11.3	Hojalo ngo biisodo niihtañpa tabu Eve mi talubalo mohka piibilo, nunuka henju tiirḛ nunumi ngogii tama suyuha hiila siika denki ho darii Kristo mika heriinii kiiso hokii. 
2CO.11.4	 Niimpalukoda mi kone matiirḛ ahbiila ho ngunuka tonsḛrkhenyo nii hokii Koneya Jisu mi tonsḛrkhenyo dokoda, malo nunu matiirḛ koneya yajiyallo mi larii dokoda nunuka kone lakunii hokii, malo nunu matiirḛ ponsa ya aya puyu mi talii mondo koda nunuka talii kuniiñ hokii, nunu siimi talii tiiku khepa. 
2CO.11.5	 Ngo hendo ngo siika kayeya kiiniñkonii atañ hiilaka lusu boko hokii atu yama hiila. 
2CO.11.6	 Ngo lujuaya ho luchiñ masu jalo, ngo chiniiñ ho hiila make; kapane lembo ho ngunu nunumi taladopa lukoto kapane drih ho.
2CO.11.8	 Ngo khiibe gyoliñkonii atañmi rotii mohluka hembyuñ niimi larii biidola nunumi miiho dupa hiila. 
2CO.11.9	Ho ngiika nunuka agiñ hoka dalyiho ho anna lyiho, ngo kone mitrḛ alluabama, niimpalukoda ngiika annami Masedonia hoka anubarmii ahnii atañ bibyuñ tii. Hopa ngo nunumika alluaba saniiñ mi lapatii ho piijo dajalo lapatalyi kapane lembo hokii. 
2CO.11.10	 Kristo ka jije ngiiko giiniiñ hiilyañ, siika ngiika khanniiñ si pema khañngo kema Akaia daka gandaho. 
2CO.11.11	 Ho niimpa? niimpalukoda ngo nunumi hema ehna? Pinii chindo ngo hendu hiila!
2CO.11.13	Niimpalukoda sitañ miyuatañ amuh kiiniñkonii atañ, gollunii miigomiiniiñ, atohmi Kristo ka kiiniñkonii hiila kachiñ mado paka miigii nyanii. 
2CO.11.14	Ho kahotamo tamapa, niimpalukoda saitan tiirḛ atohmi kachiñ komadopa miigiidu hutoh ka miidopopi kapupa. 
2CO.11.15	Hopa siikasi mutu make mohka miira atañ matiirḛ atohmi kachiñ koma dopa miigii niisi denki ka miira atañ kapu nyadopa. Mohluka kamikalo hii mohluka miiniiñ hiilyañ pake kapa kendonii.
2CO.11.16	Ngo luti biilyi ke, kone tiirḛ ngiimi piicha hiila heyo; hojalo nunu matiirḛ henjalo, piicha hiila hembiidola ngiimi lariipe, niimpalukoda ngiimi tiirḛ iche khansu ladopa. 
2CO.11.17	 (Niina ngo ludonii ngo Attoh ka otority la lumake hojalo piicha pa lyilake, siika hiilasii hiilaka khansu koso; 
2CO.11.18	niihtañpa abuje dohadolo ka drih atañmi khansu biidu, ngo tiirḛ khansu talyi.) 
2CO.11.19	 Niimpalukoda nunu hempyo biidola piicha atañ agiñ hembo monda, nunu atoh piibi siido tiirḛ! 
2CO.11.20	Niimpalukoda nunu pigii nyada miyuatañ nunumi miira pa miibii dojalo, malo nunupa gyoh pesu tiijalo, malo nunumi diimiñlumiñ biido jalo, malo kamikalo siido jalo, malo moru ho pita biidojalo. 
2CO.11.21	Ngiika hiinyañsi, ngo luchi loda, ngunu uro haja ajju doke siika atañpa!
2CO.11.21	Hojalo niijalo kone abi henyada khansu dupa-ngo piicha hiilyañ pake lulyi nii-ngo tiirḛ khansu siila kendo hiipa. 
2CO.11.22	Mohlu Hebrew peha? Ngo tiirḛ. Mohlu Isrel miyu peha? Ngo tiirḛ. Mohlu Abraham ka oho asi peha? Ngo tiirḛ hiila. 
2CO.11.23	 Mohlu Kristo ka miira atañ peha? Ngo hiimi tiirḛ aya yanii-ngo runii miyu hiilyañ lulyi-uro yapa miigo miitii, abuyapa patii tunkotii, khiikha lama hikotii, ho shiipa miida dopa. 
2CO.11.24	Rongohe ngo Jew atañka alah ho ahtii alyañpiilye mi lama yapa hidu luniiñmi hikotii. 
2CO.11.25	 Rohiñhe ngo dachañlo hikotii; ronge yalañ kukotii. Rohiñhe yasie jaji tatula lyitii; ihe la lohe ngo siimie ho dotii; 
2CO.11.26	 kiirañ myodi bokoso, kiiley atañka biisokacho hokii, diipyonii atañka biisokacho hokii, ngiika atoh miyu ka biisokacho hokii, Midomiyu atañka biisokacho hokii, citi ka biisokacho hokii, jabyo hoka biisokacho hokii, yasie siimie ka biisokacho hokii, amuh anubarmii atañ kokiika biisokacho hokii; 
2CO.11.27	 apo khensula miigomiiko, abuje ayoh imi mapa, haya pibii dola hangḛr biidola, kiirañ diigo diipa mapa, lakhiiho abitarii giimapa. 
2CO.11.28	Ho, khiibe drih atañ hokii apalala, hikha gyoliñkonii atañ paka kiirañ hena hii ngiimi khelii dota. 
2CO.11.29	 Hu ajjudo, ho ngo ajju ma ehna? Humina huhi dopa miibii nenii, ho ngo hadiima ehna?
2CO.11.30	Ngo matiirḛ khansu talyi hendo koda, ngo hiika drih atañpa khansu talyi niihna ngiika ajju mi kakiñ donii. 
2CO.11.31	Pinii ho Attoh Jisu ka Aba, huna ayu dahepa lyankiñ donii, chindo ngo golluma hiila. 
2CO.11.32	 Damaskas ho, govonor Radde Aretas ka agiñ hoka dabonii Damaskas citi mi dagurbii ngiimi latu dupa hiila, 
2CO.11.33	hojalo ngiimi yagii ho jolii lala ude ka ugo hopa jopa ling, ho mohka alah hokii hargii ku.
2CO.12.1	Ngo khansu talyi loda; hang hiiko hokii khaliñ biima jalo, hojalo ngo mihukakañ talyi ho Attoh ka mihukakiñnii atañmi. 
2CO.12.2	Ngo chindu miyu kone mi Kristo ko humina nyalyañ hela nyampe kapyo yaho hingenii dariiganda ho chagii nenii ahuapo pa ha malo ahuapo giima pa ha ngo chima, Pinii sii chinsu donii. 
2CO.12.3	Ho ngo chindo siika miyu mi Diilyañdiiloganda ho chagiine ahuapo pa ha malo ahuapo pamaha ngo chima, Pinii sii chinsu donii 
2CO.12.4	 ho mo tapatii drih atañmi nii mina luko lakiñmanii, rongkoda miyu hiimi ludii ma. 
2CO.12.5	Siika miyu kii dalyipa ngo khanko talyi, hojalo ngo ngiikii atohkii dalyipa ngo khansu tama, ngiika ajumi apa lala. 
2CO.12.6	Ngo matiirḛ khansu nando jalo, ngo piicha kemake, niimpalukoda ngo jije mi luchi. Hojalo ngo hiimi miima apa biilyi kuke, niimpalukoda kone mitrḛ abu yapa ngiimi hema dopa huna ngiimi mo kapa tiinii malo ngiiko hokii tapa tiinii. 
2CO.12.7	Ho ngiimi abuje mihukakiñnii hokii ka ano hempyo sanii hokii adho atii dupa, tare sohe ngiika ayah ho niitii, Saitan ka puyu bakobo, ngiimi henga henkha miipa dupa, ngiimi hempḛr hempyo hokii adho atii dupa. 
2CO.12.8	Rohiñhe ngo siika piigo sipa Attoh mi kuto, siika siimi ngiimi apa dokupa; 
2CO.12.9	hojalo mo ngiimi lutii, Ngiika aroh-aya hii niipa khe biikiñ doke, niimpalukoda ngiika harchichike hii digoabiaya giikiñ doke ajju hotiirḛ. Ngo uro yapa hempyo biidola khansu talyi ngiika ajju mi, niimpalukoda Kristo ka tamo hii ngiiko doha kendo. 
2CO.12.10	 Niimpalukoda Kristo kiipa, hokoda, ngo hembyañ biichi ajju hotiirḛ, hiinyañmiipanii, henkhiimilyiñ, miihimiire, ho hachesiire hotiirḛ; ngiika ajju lyiho, ho ngo alḛrdu.
2CO.12.12	Jije kiiniñkonii atañ hiila ka kagiñnanii mi nunuka punkoho miikiñtii pigiibiidola, kagiñnanii la kahotamo ho kahe miigo atañ agiñho. 
2CO.12.13	 Niimpalukoda nii drih ho khiibe gyoliñkonii atañ hokii ponsa yane, hiila taliimonto ngo atohloda nunupa alluabapa lyite make? Hello kupe siika miigya niipa!
2CO.12.14	Si ngo rohiñniipa nunuko ahdupa hendila du. Ho ngo alluaba giiniiñpa lyite masuke, niimpalukoda ngo niihna nunukiinii hiimi memake hojalo nunu misuke; niimpalukoda himme atañ annii-aba pa hiila atii tiikuñ make, hojalo annii-aba ke himme atañpa atii dunii. 
2CO.12.15	Ngo hempḛr hempyo biidola miipa talyi ho miipa talyi nunuka yallo atañpa. Ngo matiirḛ nunumi uropa hendo koda, ngo lamapa henko kendo peha? 
2CO.12.16	 Hojalo lulyike ngo nunumi alluaba giiniiñpa lyimake, ngo lyolyichochi hiila, nunu luda, ho nunumi amuh biidola haliitii. 
2CO.12.17	Hang ngo nunumi diimiñlumiñla miibii nepeha ngiika nunu koka kiiniñnii kone lojalo? 
2CO.12.18	 Ngo Taitas mi inge hiila yartii, ho anubarmii atañmi mo agiñho kiiniñtii. Taitas nunumi hang diimiñlumiñla miibii nepeha? Ngunu yajiyallo koneka miichañ ho miima peha? Ngunu ahiñpa miinya mapeha?
2CO.12.19	Nunu hiila ha hendunii ngunu atohmi lupya siido nunuka hataho hiila? Siikasi Pinii ka kataho ngunu Kristo ko ludu, ho hikha rusi nunuka ayakiipa, ngiika anubarmii atañ. 
2CO.12.20	 Niimpalukoda ngo biisodo ngo ahbiila nunumi ngiika heniiñ hiilyañ mapa kapa tama byopeha hiila, ho nunu ngiimi nunuka heniiñ hiilyañ mapa kapa tama byopeha; hiilakoda hiiko pasugasu dokiñdo, kariñsiiniiñ, hadii, chahi, nipasiiniiñ, biicho, hentiisiinii, ho luniiñtasumanii. 
2CO.12.21	Ngo biisodo niida ngo hiira ahchi ngiika Pinii ngiimi nunuka hataho chimie dopa miilyi do hiila, ho ngo abujepa heru kendo hutiina kapyo ho ingyamiigya la danenii ho hutiina henkur nyamanii miibḛrnii hokii, hensamanii heniiñ hokii, kachotanii nii mina mohlu miinyatiinii.
2CO.13.2	Ngo luluñ lyike nunumi hutiina kapyo ho ingyamiigya nyatii nii ho hikha khiibe atañmi, ho ngo siisi mohlumi luluñ lyike nyima jalo, niihtañpa ngiika daho ngo miito ngiika ronye niipaka ahlyi ho, ngo matiirḛ hiira ahkur lyimilo ngo apataku make mohlumi 
2CO.13.3	nunu jije siiha hiila chinna nyada ngiimi Kristo lurii do hiila. Mo ajju make nunumi miilyañ dupa, hojalo nunuka uraho tamo lake donii. 
2CO.13.4	 Niimpalukoda mo mi ledatii ajjuho, hojalo turla da Pinii ka harchichikelo. Niimpalukoda ngunu mohko ajjudo, hojalo nunumi miilyañ biidola ngunu mo agiñho turkiñdo Pinii ka harchichikelo.
2CO.13.5	Nunu atohmi henka siito, kaka siito nunu nunuka henje mi gabii tola dasuda hiila. Tenka siito nunu atohmi. Nunu hendḛr siimapo Jisu Kristo nunuko da hiila? nii dahepa hiila tama nunu tenka siiko ho miipelama pa lyido! 
2CO.13.6	Ngo hentiñdo nunu hiila kapanedo ngunu miipelama pa miima hiila. 
2CO.13.7	Hojalo ngunu hiila Pinii mi kudu nunu miigya mado koda hiila-ngunuka ahniiñsi tenka niimi kapa dupa hiilama, hojalo nunumi niihna jijenii hiimi miike nendupa, ngunu miipelama pa lyisu dojalo. 
2CO.13.8	Niimpalukoda ngunu jije mi miikho la mudu hiila miila kema, hojalo jije pa kontiisii. 
2CO.13.9	Niimpalukoda ngunu hempyo do niida ngunu ajju talyi ho nunu tamo talyi. Niina ngunu kudo nii hiikoda nunuka hatachasa niipake. 
2CO.13.10	 Ngo siimi ketii ngiika nunu kokiika adho daho, niimpalukoda ngiika ahlyi ho ngo uropa ngiika otority mi miima dopa nii mina Attoh ngiimi bitiinii hata chagii naniiñpa ho miidulodu pamapa.
2CO.13.11	Kamijapa anubarmii atañ, hempyo tolya. nunuka lembo mi miilyañ siitolya, ngiika tonsḛr niimi henge giitolya, kone anyañ mi talii siitolya, chimie pa duhiñ tolya, ho Pinii ka hensunii ho chimie nunuka agiñho dobo kencho. 
2CO.13.12	 Ayahensu tolya kone anyañ mi darii mochu siibii dola. 
2CO.13.13	 Hikha piniimiyu atañ nunumi ayahelyi ke. 
2CO.13.14	 Attoh Jisu Kristo ka aroh-aya ho Pinii ka hensunii ho Darii Yajiyallo ka dabo monii hikha nunuka agiñho dabo kencho.
GAL.1.1	Pol kiiniñkonii kone. Miyu kokiima malo miyu loma, hojalo Jisu Kristo ho Pinii Aba kiilo, huna mohmi shiinii hokii seri tiinii, 
GAL.1.2	ho hikha anubarmii hutiina ngiika agiñho dabo danii,
GAL.1.2	Gelesia daka gyoliñkonii atañ mi:
GAL.1.4	 huna atohmi ngunuka ingyamiigya kopa bisu tiinii ngunumi tupya dupa siilobiilyo ka diimmah myodu sokii, ngunuka Pinii ho Aba ka henju jaho; 
GAL.1.5	 mohmi assañ kencho ayu dahepa. Amen.
GAL.1.6	Ngo hemurdo nunuka hiimkane nyibya nunumika Kristo ka aroh-aya laka gyoniiñ bomi apatela ho pongelya ayapuyu hoka larii danii, 
GAL.1.7	ayapuyu koneya do hiilama, hojalo tonge da hutiina nunumi ahiare miipa danii ho Kristo ka ayapuyu mi ngogiinala henya danii. 
GAL.1.8	 Hojalo ngunu jalo, malo miidopopi dariiganda hokii jalo, tonsḛrkhenyo dokoda nunumi ayapuyu ngunuka tonsḛrkhenyo niimi pongeyapa, hiimi beko kiinesa! 
GAL.1.9	Ngunu kapyo ho luto, siisi hiira ngo luchi, mi kone matiirḛ nunumi ayapuyu tonsḛrkhenyo dokoda nunuka talii kunii hokii pongeyapa, hiimi beko kiinesa.
GAL.1.12	Niimpalukoda ngo siimi miyu kokii larii make, malo ngo simi luko komake, hojalo siikasi Jisu Kristo ka mihukakiñ laka ahniiñ. 
GAL.1.13	 Nunu ngiika bilo ka Judaism hoka sanju mi tapa biine, niihtañpa ngo Pinii ka gyoliñkonii atañmi patogato ho hiimi pyadu lopa miito; 
GAL.1.14	 ho ngo Judaism ho abuje ngiika atohka santi ajiñ miyu atañmi chila yala lyito, hempḛr uropa ngo ngunuka aba-apa ka miijuluju mi hengala miito. 
GAL.1.15	 Hojalo mo huna ngiimi kahe kapyo tiikunii ngiimika biima rampa, ho mohka aroh-aya lo ngiimi gyotii nii, 
GAL.1.16	hempyo biidola mohka oho mi kakiñtii ngiimi, niimpalukoda ngiimi Midomiyu atañka punkoho tonsḛrkhenyo kiine dupa, ngo asiialyo la ai nyimi taka mato, 
GAL.1.17	malo ngo Jerusalem ho chama taka dupa ngiimika kapyo yapa ka kiiniñkonii atañmi, hojalo ngo Arabia hoya inte; ho hiira ngo Damaskas ho ahkur ku.
GAL.1.19	Hojalo ngo kone mitrḛ kapa mate kiiniñkonii atañmi Jems Attoh ka anu mi apa lala. 
GAL.1.20	(Niihna ngo nunumi kedonii, Pinii ka hataho, ngo amuh make!) 
GAL.1.21	Hiikahiibaho ngo Sairia la Silisia gandaho inte. 
GAL.1.22	Ho ngo siisi lohepa Judia daka Kristo ka gyoliñkonii atañlo kachiñ komato; 
GAL.1.23	mohlu luniiñmi kontiisii tapa siinenii, “Mo huna ronge miihimiire nenii ngunumi siisi tonsḛrkhenyo la daku henje mi ronge mohka pyadu lopa ka miiniiñmi.” 
GAL.1.24	Ho mohlu Pinii mi assañne ngiika piigopa.
GAL.2.2	Ngo chate mihukakiñ niilo; ho ngo mohluka hataho atii bitii (hojalo mi chimapa hiika atañka hataho hutiina khiiko nyadonii) ayapuyu nii mina ngo Midomiyu atañka punkoho tonsḛrkhenyo tonii, hiilamakoda niitañpajalo ngiika harniiñsi malo harkuniisi piigoama. 
GAL.2.3	Hojalo Taitas tiirḛ, huna ngiika agiñho danii, mohmitrḛ cheche mitupipakodo ma miima, mo Grik siitrḛ. 
GAL.2.4	Hojalo gollunii anubarmii atañ ahsiela ura ho ahla, hiikahii rohnii pa lyila chintii ngunuka dasḛrpa Kristo Jisu koka danii mi, mohlu ngunumi miira pa ahgii dupa hiila, 
GAL.2.5	 mohlupa ngunu iche hetrḛ tiilii siimato atta pere patrḛ, niimpalukoda jije ka ayapuyu mi nunupa atii bidu pa hiila. 
GAL.2.6	Ho hiika atañ kokii huna khiiko nyadonii hang drih ako pajalo (mohlu nii siijalo ngiipa hang lyiguhma; Pinii khiingukhiire make) hiika atañmi, ngo ludu, hutiina khiikonii hang ngiipa miibyañ liigiima; 
GAL.2.7	hojalo yohe yapaya koda, mohlu kapa lala ngiimi mitupipa komanii atañmi ayapuyu mi luko niipa kahetii hiila, niihtañpa Pitar mi kahetii mitupipa koniiñ mi ayapuyu mi luko niipa 
GAL.2.8	(hii huna miigo miitiinii Pitar kii dalyilo mitupipa koniiñ atañka miigo pa ngiikii dalyi lotrḛ miido Midomiyu atañpa), 
GAL.2.9	ho mohlu chilakula la ngiimika aroh-aya biniiñmi, Jems ho Cepas ho Jon, hutiina khiiko nyatii nii siirañ rañtupa dugii nyado hiila, Barnabas ngiinyi mi lahbi alah ka dukuñ siiniiñ mi lyuriila mi, ngiinyi mi Midomiyu ko indopa ho mohlu mitupipa koniiñ atañ ko; 
GAL.2.10	hiilakontii hene mohlu ngiinyi mi arroatu atañmi hempa kencho hiila, nii mina ngo ano miina totanii.
GAL.2.12	Niimpalukoda miyu tonge Jems kokii amarampa, mo Midomiyu atañka agiñho diibotii; hojalo mohlu ahkele mo dasa lingiitii ho mo atohpa ponsa giitii, biisola mitupipa koniiñ atañmi. 
GAL.2.13	Ho mo agiñho khiibe Jew atañ miilañ miibo montii, hiila lyikohopa Barnabas lohepa miibo mone ku mohluka agiñho. 
GAL.2.14	Hojalo ngo kapa lala mohlu miidiko miimalyi jije ayapuyu ka piigomi, ngo Cepas mi lutii hikha ruka agiñho, “No matiirḛ, Jew siitrḛ, Midomiyu hiilyañ sando ho Jew hiilyañ pama, niihtañpa no cheche miila kendo Midomiyu atañmi Jew atañ chitañ sandopa?”
GAL.2.15	Ngunu atohpa, huna bulyi jaho hokii Jew nii ho ingyamiigyanii Midomiyu ma, 
GAL.2.16	 hojalo huna chindonii miyu hii ludḛrkoma dapo ka miiniiñlo hojalo Jisu Kristo mika henje niilo, ngunu tiirḛ Kristo Jisu mi henje tiiku, Kristo mika henje niilo ludḛrkodu kupa, ho dapo loka miigo miiniiñ loma, niimpalukoda dapo loka miigo miiniiñ hii kone mitrḛ ludḛr bikiñma. 
GAL.2.17	Hojalo matiirḛ, ngunuka Kristo lo ludḛr kodu paka miilyiho, ngunu atohmi ingyamiigyanii atañpa kapa siitii, hokoda Kristo ingyamiigyaniika kiiriduniiñ peha? Pema hiilama! 
GAL.2.18	Hojalo ngo matiirḛ hiira hiika atañmi pencha dokoda nii mina ngo pyadu lotonii, hii atohmi kakiñ siido ngo talemiilenii hiila. 
GAL.2.19	Niimpalukoda ngo dapo kiilo dapo ho shiitii ku, niimpalukoda ngo Pinii ko sandu kupa hiila. 
GAL.2.20	 Ngo Kristo agiñho leda kotiiku; siikasi ngomake huna sando nii, hojalo Kristo huna ngiiko sando kunii; ho sango ngiika asiialyo loka saniiñsi ngo henje loke sandunii Pinii ka Oho mi, huna ngiimi hendo nii ho ngiipa atohmi bisu tiinii. 
GAL.2.21	Ngo Pinii ka aroh-aya mi khiipa make; niimpalukoda ludḛrbiniiñ matiirḛ dapo lo miido koda, hokoda Kristo ka shiiniiñ hii piigo giimatii.
GAL.3.1	O piicha Gelesia daka miyuatañ! Huna nunumi ashu miilii tiinii? nunuka amee kadopa Jisu Kristo mi miilañrumi kakiñla leda biine.? 
GAL.3.2	Ngiimi siimi kontii nunumi taka kiinepe: Nunu Yajiyallo mi dapo ka miigomi miibii dola larii tiinii, malo henje biido laka tapa kopa ha? 
GAL.3.3	Nunu hiimkane piicha po? Yajiyallo hokii miiri biila, siisi nunu asiialyo lo miime pa miidunii? 
GAL.3.4	Nunu hiimkane abuje drih mi piigo ama pa henka tiikunii? hii matiirḛ jiji hiila koda piigo ama. 
GAL.3.5	Huna nunumi Yajiyallo mi bitiinii ho miimalyanii miigo miitiinii nunuka punkoho hii dapo loha, malo henje biidolaka tapa niiloha?
GAL.3.7	Hopa nunu kato siikasi henje ka miyuatañ ke Abraham ka oho atañ hii. 
GAL.3.8	 Ho piniipota hii, lumyotola dotiiku Pinii Midomiyu atañmi henje lo denki hiila kahetiiku, ayapuyu mi Abraham mi kapyo yapa tonsḛrkhenyo tiiku, lubiidola, “Niiko hokii la hikha ganda atañmi lyankiñdo.” 
GAL.3.9	 Hokoda, huna henje ka miyu nii lyanko kendo Abraham ka agiñho hukiina henje giidonii.
GAL.3.10	Hikharu hutiina dapo ka miiniiñmi hentiñ la dunii hii beniiñ ka ura ho du; niimpalukoda hiila ketii, “Kone abimi belii kendo huna siika dapo ka kheta soka hikha keto laka doniiñ mi tamanii, ho hiika atañmi miima nii.” 
GAL.3.11	 Siisi siikasi jije miyu kone hetrḛ lupyakokiñma Pinii ka hataho dapo lo; niimpalukoda “Huna henjelo lupyakotii kunii hii denki lo sankiñdo”; 
GAL.3.12	 hojalo dapo hii henje ka ayoh ho doma ke, niimpalukoda “Huna hiimi miido hii hiilo sankiñdo.” 
GAL.3.13	Kristo ngunumi tupyatiiku dapo ka beniiñ hokii, ngunu paka beko sanii mi beko biidola-niimpalukoda hiila ketii, “Kone abiko beniiñ dokiñdo huna sannii ho hosḛr siida nii”, 
GAL.3.14	Kristo Jisu ko Abraham ka lyarniiñ hii ahkiñcho Midomiyu atañ ko, niimpalukoda ngunu Yajiyallo ka hemme niimi larii dupa henjelo.
GAL.3.15	Miyu kii dalyi pa lumu nando koda, anubarmii atañ: kone hetrḛ opama miyu ka henjumi, malo hiiko abyañ liima, ronge hiimi miilyañ tiiku koda. 
GAL.3.16	Siisi hemme bitii Abraham la mohka ohoasi pa. Hiika hii hiila luma, “Ho ohoasi atañpa,” abujemi lutala; hojalo kone misu luta nansu donii, “Ho nunuka ohoasi mi,” hiika hii Kristo. 
GAL.3.17	Ngo hiila ka lusa niimike: dapo si, lampe la hikhañhe anyañ ka hiiba ho ahtii, hii Pinii ka hemme tola doku niimi opadopa miila kema, hemmesiiniiñ mi ayama hiila. 
GAL.3.18	 Niimpalukoda pensikoniiñ si matiirḛ dapo lakoda, hiika hii hemme biniiñma; hojalo Pinii Abraham mi bitii hemme biidola.
GAL.3.20	Siisi punko luniiñ kone mi abuyapa dakiñdo; hojalo Pinii kone sii.
GAL.3.22	 Hojalo piniipota si hikha drih atañmi ingyamiigya hiila khiido, niimpalukoda niihna Jisu Kristo mika henje niipa hemme bitiinii hiimi bike nendupa hutiina henje nyadonii.
GAL.3.23	Siisi henje ka ahma rampa, ngunu dapo ka uro ho duto, ura ho tunko biitola nii dahepa henje mi kakiñ tama. 
GAL.3.24	Niimpalukoda dapo hii ngunu mika kabiiniipa lyine nii dahepa Kristo ahma tiirañ, niimpalukoda ngunumi henje lo ludḛr dupa. 
GAL.3.25	Hojalo siisi henje hii ahdoku, ngunu kabiiboka ura doku make; 
GAL.3.26	niimpalukoda Kristo Jisu ko nunu miilañru Pinii ka oho atañ kuke, henje kiilo. 
GAL.3.27	Niimpalukoda nunu niimkane abuje baptisma latiiku Kristo ko ho hii Kristo mi giidoku. 
GAL.3.28	 Hopa Jew malo Grik hiila khiisu kema, miira malo dasḛr hiila tiirḛ khiisu kema, milobo malo nyimii hiila tiirḛ khiisu kema, niimpalukoda nunu miilañru Kristo Jisu ko kone ke. 
GAL.3.29	Ho nunu matiirḛ Kristo kiikoda, hokoda nunu Abraham ka ohoasi ke, pensi kokiñdo hemme biniiñ hiilyañpa.
GAL.4.1	Ngiika lusa niisi pensikosabo, nii dahepa mo himme pa lyichirañ, miira mi aya yadu hiila lyima, mo hikha gandasiiko ka atohpa lyido jalo; 
GAL.4.2	hojalo mo amiabañ ka kalyañ biniiñ ka ura hosu dukiñ siidonii nii dahepa aba ka siilo kiitii ka allo khiibi nii ahtema. 
GAL.4.3	 Hiichulipa ngunu tiirḛ; niido ngunu himme pa datorañ, ngunu tiirḛ siichañmiido mika sangiinii yajiyallo ka miirapa lyito. 
GAL.4.4	Hojalo myodumyolo ka ahje lyikuho, Pinii mohka Oho mi kiiniñ bitii, nyimii lo bukotii, dapo ka ura ho bukotii, 
GAL.4.5	hiika atañmi tupya dupa hutiina dapo ka ura ho dunii, niimpalukoda ngunu larii kola dopa oho atañpa. 
GAL.4.6	 Ho niimpalukoda nunu oho atañ ku, Pinii kiiniñtii mohka oho ka Yajiyallo mi ngunu ahha ho, gyobiidola, “Aba! Aba!” 
GAL.4.7	Hopa Pinii kiilo nunu miira kuma ke hojalo oho kuke, ho oho koda hokoda pensi kosaniike.
GAL.4.8	Bilo, nunuka Pinii mika chima raho, nunu miirapa dune niihna jije pinii atañ manii; 
GAL.4.9	hojalo siisi nunu Pinii mi chindo ku, malo Pinii lo chinko doku, niihtañpa nunu inkur kupa ajju ho myadonii yajiyallo ko, niimpa hiira nunu rongeta miira pa lyinado? 
GAL.4.10	Nunu herii nyada allo atañmi, ho piilo atañmi, ho myodu myolo mi, ho anyañmi! 
GAL.4.11	Ngo biisodo ngiika nunu koka miiniiñ hii danyopa miipa mabyo peha hiila.
GAL.4.12	Anubarmii atañ, ngo nunumi lyarlyi ke, ngo chulipa lyito, niimpalukoda ngo tiirḛ nunu chuli lyiduke. Nunu ngiimi hang miigya ma; 
GAL.4.13	 Nunu chindo siikasi ngiika ahuapo ka ahchi kopa ngo ayapuyu mi nunumi tonsḛrkhenyo khempyo tii; 
GAL.4.14	ho ngiika herumyanka hii nunupa tenka niipa lyine, nunu ngiimi nipakoya ma malo khiimapama miima, hojalo ngiimi kariitii Pinii ka miidopopi hiilyañpa, Kristo Jisu hiilyañ. 
GAL.4.15	Nunuka hembyañ biila hembiinii hii nii lyine ku? Niimpalukoda ngo nunuka haki, miila tiikoda matiirḛ, nunu ngiimi nunuka amee miilañmi harbi kene. 
GAL.4.16	Ngo nunuka ahha baniipa lyido kupeha jije mika luko kopa? 
GAL.4.17	Mohlu abuje nunuko miitii, hojalo aya piigo pama; mohlu nunumi ago nempa linala lyine, niimpalukoda nunumi mohlupa abuje miike nendupa. 
GAL.4.18	Niimpalukoda aya piigopa siikasi kiirañ ayado abuje miiniiñ, ho ngiika nunuka agiñho dalyiho kontii mapa. 
GAL.4.19	 Ngiika himme atu atañ, huka agiñ hona ngo wiinga akhii achih chiniibo hiilyañ lyido nii dahepa nunuko Kristo ka henju hiilyañ giitema! 
GAL.4.20	Ngo hendo nunuka agiñho siisi dado koda hiila ho ngiika lujju mi lugu dokoda, niimpalukoda ngo hendḛr biilakuma nunumi.
GAL.4.21	Ngiimi lukope, nunu hutiina dapo ka ura ho dunañ donii, nunu dapo mi tapa mapo? 
GAL.4.22	Niimpalukoda hiila ketii Abraham kii oho anye dune hiila, kone miira loka ho kone hii dasḛr nyimii loka bukonii. 
GAL.4.23	 Hojalo miira ka oho hii asiialyo ka henju hoka biiniiñ, dasḛr nyimii loka oho bukonii hii hemme niilo. 
GAL.4.24	Siisi siikasi lumunaniiñke: siika nyimii anye kii anye hemme nii do. Kone hii Sinai putoo hokii, miira paka oho bubinii; mo Hagar. 
GAL.4.25	Siisi Hagar Arabia daka Sinai Putoo ho dutii; siikasi siisi ka Jerusalem mi ludo, niimpalukoda mo mohka oho agiñho miira pa du. 
GAL.4.26	Hojalo Jerusalem ayoh dakii dasḛrdo, ho mo ngunuka annii. 
GAL.4.27	Niimpalukoda hiila ketii,
GAL.4.27	“Hempyoto, taluñnii kone huna pema wiinga giimanii;
GAL.4.27	goropa ho gyuto, nunu huna wiinga akhii achih chika manii;
GAL.4.27	niimpalukoda opa koku boka himme atañ abu yado
GAL.4.27	millo dunii ka himme atañmi hentola.”
GAL.4.28	Siisi ngunu, anubarmii atañ, Isak chulipa, hemme koniiñ ka wiinga atañ ke. 
GAL.4.29	Hojalo hiika myodu hokii hiilyañ huna asiialyo ka henchañho buko tiinii miihimiiretii hiimi huna Yajiyallo ka henchañho buko tiinii, hiila siisi lyido. 
GAL.4.30	Hojalo piniipota nii hiila ludo? “Mompa to miira la miira ka oho mi; niimpalukoda miira ka oho pensi kokiñma dasḛr danii ka oho ka agiñho.” 
GAL.4.31	Hopa, anubarmii atañ, ngunu miira ka oho make hojalo dasḛr nyimii ka oho ke.
GAL.5.1	Niimpalukoda dasḛr kiinedupa Kristo ngunumi dasḛr pa miibitii; hopa alḛrpa dato, ho hiira tiilii siiyo miira pa.
GAL.5.2	Siisi ngo, Pol, nunumi lulyike nunu matiirḛ mitupipa konya dokoda, Kristo nunupa hang aya yagiido hiila make. 
GAL.5.3	Hiira ngo lulyike miyu kone abimi huna mitupipa kodanii hii hikha dapo mi talii dopa lyido lodake. 
GAL.5.4	Nunu Kristo kokii dasa dokuke, nunu huna dapo lo ludḛr kopa miidonii; nunu aroh-aya hokii hupayudo kuke. 
GAL.5.5	Niimpalukoda Yajiyallo kiilo, henje biidola, ngunu kalyatii denki ka hentiñmi. 
GAL.5.6	 Niimpalukoda Kristo Jisu ko mitupipa koniiñ malo mitupipa komanii hang ponsa siima, hojalo henje hiike miigo miidonii
GAL.5.7	Nunu miidiko miinyane; Hu nunumi jije mika luniiñ tasa niimi lutiñtii? 
GAL.5.8	Siika yarniisi mohkokii make huna nunumi gyodo nii. 
GAL.5.9	 Ichuche ipohii hikha apu mi ipo lyigiidu. 
GAL.5.10	Ngo Attoh mi hatiido nunu yoheya khiibe henju hendiima hendo ngiika heniiñmi opa lala; ho huna nunumi ahiare miipa donii mo ayakacho kako kendoke, hu jalopa mo. 
GAL.5.11	Hojalo ngo matiirḛ, anubarmii atañ, mitupikonii mi tonsḛr khenyo dorañ koda, niimpa ngo siisi lyihepa miihimiire kodorañ? Hiika piigo ho pogyañ mika datiñ biiniiñ atañmi lapa tiiku. 
GAL.5.12	Ngo hendo hutiina nunumi herumiipa donii mohlu atohka ahuapo mi padupanyu losu donii!
GAL.5.13	Niimpalukoda nunumi dasḛrkiine dupa hiila gyotii, anubarmii atañ; nunuka dasḛr mi nunuka asiialyo ka miigopa miina nayo, hojalo hensuniilo kone anya ka miira pa lyisuto. 
GAL.5.14	 Niimpalukoda hikha dapo hii aguñ gonge ho lyipedo, “Nunu atohka ariapii mi atoh mika hensu henchañho hento.” 
GAL.5.15	Hojalo nunu matiirḛ chisula ho kone anya mi gomegome diisula dokoda hendi tolya nunu kone anya mi pyadulosu domasa hiila.
GAL.5.16	Hojalo ngo ludu, Yajiyallo lo into, ho asiialyo ka henju mi hembyañ dopa miibi yo. 
GAL.5.17	 Niimpalukoda asiialyo ka heminii hii Yajiyallo mi chekhodo, ho Yajiyallo ka heminii hii asiialyo mi chekhodo; niimpalukoda siika atañsi kone anya mi chekho siido, nunumi miitiñ dupa niihna nunu miina doniiñ. 
GAL.5.18	Hojalo nunu matiirḛ Yajiyallo lo ingii kodo koda nunu dapo ka ura ho damake. 
GAL.5.19	 Siisi asiialyo ka miigo atañ hii kadḛr doke: datuapu, miibḛrniiñ, helyihembyo heniiñ, 
GAL.5.20	puchiniimi ka heriinii, ashumiiniiñ, kahusiiniiñ, pasuniiñ, kariñsiiniiñ, hadii, atohpaka hembii siinii, taliisiimanii, tachesiiniiñ ka yajiyallo, 
GAL.5.21	kariñ, ow tangiinii, tangiitola hagopaka soniiñ, ho hii chulipaka miinii. Ngo nunumi luluñ lyike, kapyo hoka luluñ luchañ ho, hutiina sitañ drih atañmi miido nii Pinii ka raddeganda mi pensi kokiñma. 
GAL.5.22	Hojalo Yajiyallo ka ahee hii hensu nii, hempyo, chimie, pigiinii, helakala, aya, lotii, 
GAL.5.23	ahhakeyiñ, hendimiidi; siika atañmi chekhola hang dapo nyima. 
GAL.5.24	Ho hutiina Kristo Jisu kiinii hiika hii asiialyo ka agiñho ledalala mentii ku helyihembyo la hemikami mi.
GAL.5.25	Ngunu matiirḛ Yajiyallo lo sando koda, kiije ngunu Yajiyallo hotiirḛ insa. 
GAL.5.26	Kiije ngunu atoh mi hentii siimasa, kone anya mi gasu dopa luhuluha siimasa, kone anya mi kariñ siimasa.
GAL.6.1	Anubarmii atañ, miyu mi matiirḛ palle dopa latu lyimilo, nunu hutiina yajiyallo ho danii mohmi yajiyallo ka ahhakeyiñ lo lulyañ to. Atoh mitrḛ nunu kaka siito, hiilamakoda nunu tiirḛ tenka kodii ke. 
GAL.6.2	Kone anyañka alluaba baniiñ mi hembo siito, ho Kristo ka dapo mi miipeto. 
GAL.6.3	Niimpalukoda mi kone matiirḛ atohmi ngotiirḛ konesii hiila hensu dokoda, mo hang masu tiirḛ, mo atohmi talubalosiido. 
GAL.6.4	Hojalo kone abi atoh ka miigo miiniiñmi kaka siito, ho mo atohka hentii siido paka lyiniiñmi mohkosuke kapa siikiñ donii mohka ariapii komake. 
GAL.6.5	Niimpalukoda koneabi atohka hiigii mi basu kendo.
GAL.6.6	Huna aguñmi tonsḛr kodonii hikha aya drih mi tachegiitote hiimi huna tonsḛr donii.
GAL.6.7	Talubalo koyo; Pinii mi soku ngarkala miikiñma, niimpalukoda niijalo miyu lilo talyi, hiimi sii mo pikiñ siido nii. 
GAL.6.8	Mo huna mohka asiialyo lo litiinii asiialyo hokii ayamanii misu pikiñ siidonii; hojalo mo huna Yajiyallo lo lilo tiinii hii Yajiyallo hokii santḛrlamanii sango mi pikiñdo. 
GAL.6.9	Hopa kiije ngunu aya miigo miisa niimi renge masa, niimpalukoda myodu ahlyi ko ngunu pikiñ duku ke, ngunu matiirḛ ahha hame makoda. 
GAL.6.10	Hiiko hopa, ngunuko myodu aya dohoso, kiije ngunu hikha miyu atañpa aya miigo miisa, ho luchila hiika atañpa hutiina henje ka uru ahiñnii.
GAL.6.12	Siikasi hiika atañpa hutiina aya hiila kakiñ nandonii asiialyoho ho hiika hii nunumi mitupipa kodopa lyigiida, ho niimpalukoda mohlumi miihimiire maya pa hiila Kristo ka dapo kiipa. 
GAL.6.13	Niimpalukoda hutiina mitupipa konya tiinii hiitiirḛ dapo mi atii biinyama, hojalo mohlu nunumi henyada nunumi mitupipa kodo koda hiila niimpalukoda mohlu nunuka asiialyoho assañ kodupa hiila. 
GAL.6.14	Hojalo ngo koda Jisu Kristo ka dapo mika assañ niimi sii talii siichinii, niilona
GAL.6.15	Niimpalukoda hopa mitupipa koniiñmi hangpa khiima, malo mitupipakoma niimi, hojalo niti puliñnii. 
GAL.6.16	Chimie la aroh hii hikha hiika atañka agiñho dokiñ cho hutiina siika muju chuli indanii, Isrel ka Pinii hahoho.
GAL.6.17	Siikahiiba sokii miyu kone hetrḛ ngiimi ahiare miipa yo; niimpalukoda ngo ngiika ahuapo ho Jisu ka miiho niimi giidu.
GAL.6.18	Attoh Jisu Kristo ka aroh-aya hii nunuka yajiyallo agiñho dabo kencho, anubarmii atañ. Amen.
EPH.1.1	Pol, Kristo Jisu ka kiiniñkonii Pinii ka henko jaho,
EPH.1.1	Pinii miyu atañmi hutiina lotii nyadonii Kristo Jisu ko:
EPH.1.2	Nunumi aroh-aya ho chimie lulyi Pinii ngunuka Aba ho Atoh Jisu Kristo kokii.
EPH.1.4	mo ngunumi dohadolo mika puma rampa mohpa kahetii, ngunumi mohka hataho darii ho pahañ hansa giima dopa. 
EPH.1.5	Mo ngunumi hensu dopa bardiñ bitii mohka oho atañpa Jisu Kristo kiilo, mohka henko jaho miidiñ kiiliñ miitii, 
EPH.1.6	 mohka tatukatu aroh-aya mika assañ naniipa nii mina mo danyo loda pa ngunumi bitii nii heniiñjapa. 
EPH.1.7	 Mohko ngunumi tupyabiniiñ doku mohka ai lo, ngunuka palleniimi hello kuniiñ, mohka hempḛr aroh-aya doniiñlo 
EPH.1.8	nii mina mo ngunumi abuje bitiinii. 
EPH.1.9	Niimpalukoda mo ngunumi chinke nentii hikha chilalo ho chiniiñlo michilamanii mi mohka henjumi, mohka miidiñ loda la Kristo kiilo atii biniiñ mi 
EPH.1.10	 henju niihtañ myodu ka hikha ahlyi kuho, hikha drih atañmi mohko tongepa lyigii kendo, drih atañ dariiganda hoka la kiiddiapiñ hoka doniiñ mi.
EPH.1.11	Mohko, miidiñ ahiñ mohka miipe laka lyiniiñmi hikha drih atañmi huna ngunumi gyotiinii mohka henju jaho, 
EPH.1.12	ngunu hutiina kapyopa Kristo ko hentiñ giitiinii bardiñ bitii ho kahetii sando pa mohka tatukatu mi assañ nanii pa. 
EPH.1.13	Mohko nunu tiirḛ, hutiina jije ka aguñmi tapa tiinii, nunuka sangopyako ka ayapuyu mi, ho mohmi henjetii, ho tiiho tola dotiiku hemme biniiñ Darii Yajiyallo lo, 
EPH.1.14	 nii mina ngunumika hentiñ naniiñpa bitiinii ngunuka pensi kosa niimi nii dahepa ngunu hiimi biitema, mohka tatukatu mi assañ naniiñpa.
EPH.1.16	 Ngo nunupa payapacho hiila lungo ma, nunumi ngiika kuniiñ atañ ho hempa biidola, 
EPH.1.17	ngunuka Atoh Jisu Kristo ka Pinii, tatukatu ka Aba, nunumi chilaniika Yajiyallo bikiñcho ho mohka chiniiñmi kakiñ kencho, 
EPH.1.18	nunuka ahha ka amee mi hutoh byohu kencho, niimpalukoda nunumi chinke nendupa niitañka hentiñ naniiñ pana nunumi gyotii nii, niihna mohka hempḛr tatukatu atañ piniimiyu atañ mika pensi sanii, 
EPH.1.19	ho niihtañ lukolamanii mohka harchichike ngunu ko do hutiina henje nyadonii, mohka hempḛr kahe tamo miigo miiniiñ hiilyañ 
EPH.1.20	nii mina mo miipetiinii Kristo ko mohmika shiiniiñ hokiika turiturku dopaka miilyiho ho mohmika mohka lahbi dalyi hoka dudo paka miilyiho dariiganda ka duko atañ ho, 
EPH.1.21	 hikha sangiinii bomi kayeyapa ho otority mi ho harchichike mi ho domiñ bomi, ho hikha armyañ mika kayeyapa myaniiñ myantii, siika santuñ so kontii mapa hojalo ahsanii santuñ hotiirḛ; 
EPH.1.22	 ho mo hikha drih atañmi mohka alih liidi ho atiitii ho mohmi hikha drih ka atohpa miitii gyoliñkonii pa, 
EPH.1.23	 Niina mohka apo, kapane mohko do huna hikha ka hikha rumi pote dopa miidonii.
EPH.2.1	Ho nunumi mo turdo miitii, nunuka shiila ka doniiñ hokii pallenii la ingyamiigyanii atañ ho 
EPH.2.2	 niihona nunu ronge ila datiinii, siika dohadolo ka henju ho imbo laka doho ho, ho yapuñ ka raddewiinga ka harchichike ka kiiliñ ho imbola dane, yajiyallo siisijalo miigo miila do luniiñtamanii oho atañ ko. 
EPH.2.3	Siika atañka punkoho ngunu hikha ronge sambola dato ngunuka asiialyo ka hembyokabyo ho, asiialyoho ahha ka henju ho imbomola, ho hopa ngunu henju hokii hadii ka himme atañpa lyito, hikha khiibemiyu atañ hiilyañ. 
EPH.2.4	Hojalo Pinii, huna aroh ho mingo donii, hempḛr hensunii hokii mohka ngunu mihka hennii, 
EPH.2.5	ngunuka shiila ka doho ho ngunuka pallenii hokii, ngunumi turdo miitii Kristo ka agiñho (aroh-aya loke nunumi lyangur tiinii), 
EPH.2.6	ho ngunumi seri tiiku mohka agiñho, ho ngunumi mohka agiñho dariiganda ho dubo dopa miitii Jisu Kristo ko, 
EPH.2.7	niimpalukoda ahlyi niika santuñ ho mohka khiikolamanii aroh-aya helakala ka mingo mi ngunumi kakiñ dupa Kristo Jisu ko. 
EPH.2.8	 Niimpalukoda nunumi aroh-aya loke lyangur tiinii henje kiilo; ho siikasi nunuka atoh miisu niima ke, siikasi Pinii ka ahmiñayiñ ke, 
EPH.2.9	miigo miiko hopa make, hopa miyu kone hetrḛ khansu kema. 
EPH.2.10	Niimpalukoda ngunu mohka miigomiinii miyu, Kristo Jisu ko ayamiigo miinii paka puliñnii, nii mina Pinii kapyopa miimyo tiinii, hiiko ngunumi inke nendupa hiila.
EPH.2.11	Hopa hengka nyato ronge nunu Midomiyu atañ asiialyoho, gyonya kotii mitupikomanii hiila mitupikoniilo, nii mina miitiinii asiialyoho alah lo, 
EPH.2.12	hengka nyato nunu hiika myodu ho Kristo kokii miipe tola done, Isrel ka halugiira hokii nempalinto la done, ahhe-siinii ka hemme nii atañka nyibo pa lyine, hang hentiñ nyimapa ho dohadolo so Pinii nyimapa. 
EPH.2.13	Hojalo siisi Kristo Jisu ko nunu humina ronge hempḛr adho danenii ahgii tiiku aruñho Kristo ka ai kiilo. 
EPH.2.14	Niimpalukoda mo ngunuka chimie, huna ngunumi anyerumi konepa miitii kunii, ho chesuresu laka tachetahe giinii tasi mi pyadu lotii ku, 
EPH.2.15	mohka asiialyoho lapatii dapo hoka lujubiniiñ mila miiju atañmi, niimpalukoda mo mohko niti miyu kone puliñ dupa anye ka dasako, hopa chimie dopa miitii, 
EPH.2.16	ho ngunumi yardiñ tiiku anye rumi Pinii ko apo konepa pogyañ kiilo, hiila miibiidola chesuresumi lume lotii ku. 
EPH.2.17	Ho mo ahtii ho chimie ka ayapuyu mi tonsḛrkhenyo tii nunumi hutiina adho ho datiinii ho chimie kiineto hutiina aruñho danii; 
EPH.2.18	niimpalukoda mo kiilo ngunu anyeru ahlado Yajiyallo konepa Aba ko. 
EPH.2.19	Hopa nunu nyibo kumake ho lohelonye paka dulya niimake, hojalo nunu atoh ganda hoka duhiñ ahiñke piniimiyu agiñho ho Pinii udeka uru ahiñ kuke, 
EPH.2.20	liidi mi pentii ku kiiniñkonii la nyibuhenii nyiko, Kristo Jisu mo atoh loda siirañrantu pa dugiidola, 
EPH.2.21	hukohona hikha ude hii pengi nando nii ho sancha da darii piniiude pa Attoh ko; 
EPH.2.22	humina nunu mitrḛ puchatiinii hiiko Pinii Yajiyallo pa dugii nanko pa.
EPH.3.1	Siika piigopa ngo, Pol, Jisu Kristo paka patiih tunkonii nunu Midomiyu atañpa, 
EPH.3.2	 helliido nunu tapatiikudo Pinii ka aroh-aya ngiimika biniiñmi nunupa hiila, 
EPH.3.3	niihtañpa michilamanii mi ngiimi chindopa miitii mihukakiñ biidola, ngo tudiipa kebii lyike. 
EPH.3.4	Niida nunu siimi richi nunu helakendo ke ngiika chiniiñmi Kristo mika michilamanii drihmi, 
EPH.3.5	nii mina chinke nematiinii miyu ka oho atañmi khiibe santuñ ho hiimi siisi kakiñtiiku mohka darii kiiniñkonii atañ la nyibuhenii atañmi Yajiyallo lo; 
EPH.3.6	 hiika hii, niihtañpa Midomiyu hii pensikonii ahiñpa lyiniiñ, apo koneka uru ahiñ, ho Kristo Jisu ka hemme biniiñ mika henchemoniiñ ayapuyu kiilo.
EPH.3.7	Siika ayapuyu silo ngiimi miitii miihoniipa Pinii ka aroh-aya laka ahmiñayiñ lo nii mina ngiimi miigomiiniipa bitiinii mohka harchichikelo. 
EPH.3.8	Ngiimi, lusudokoda ngo atujasu hikha piniimiyu punkoho, siika aroh-aya mi bitii, Midomiyu atañmi tonsḛrkhenyo dopa Kristo ka mechilamanii mingomi, 
EPH.3.9	 ho hikha miyu atañmi kapa kiine dupa niihna michilamanii henjuniimi achuñ tola dotiinii santuñ abuje hepa Pinii huna hikha drih atañmi putiinii; 
EPH.3.10	niimpalukoda gyoliñkonii lo Pinii ka abuje chila mi siisi chindopa miike nendupa miidopopi sangiinii atañla dariiganda hoka tamo atañmi. 
EPH.3.11	Siikasi lyiguhlamanii miigo henjutola ka dokunii nii mina mo Kristo Jisu ngunuka Attoh ko hendḛr tiikunii, 
EPH.3.12	hukohokiina ngunukii haronaniiñ ho hentiñnanii lindonii ngunuka henje kopa mohko. 
EPH.3.13	Hopa ngo nunumi luchi iche hetrḛ ahha hameyo niihna ngo nunupa heru bida nii, hiikahii nunuka tatukatu pake.
EPH.3.14	Siika piigopa ngo liibañ khangadu Aba ka hataho, 
EPH.3.15	hukohokiina hikha uru koneabi dariiganda la kiiddiapiñ nyika armyañ mi myantiinii, 
EPH.3.16	niimpalukoda mohka mingo tatukatulo mo nunumi alḛrnaniiñ mi bikiñcho mohka Yajiyallo lo miyu ka ura ho, 
EPH.3.17	ho hiika Kristo nunuka ahha ura ho dukiñcho nunuka henje kiilo; niimpalukoda nunumi, liima tugela ho hensuniiho sampola dokenendupa, 
EPH.3.18	chilananiiñ ka harchichike giikiñcho hikha piniimiyu ka agiñho niimkane na appiih ho aso ho ohoh ho urañ, 
EPH.3.19	ho chinke nendupa Kristo ka heniiñmi niihna chilami abuyadonii, niimpalukoda nunumi hikha Pinii ka henju mi poteje giike nendupa.
EPH.3.20	Siisi mo huna harchichike lo miigo miidonii ngunuka ura ho miila kendo siimi tiirḛ hempḛr abuyapa ngunuka kuniiñ malo heniiñmi hentola, 
EPH.3.21	mohmi assañdiilañ kencho gyoliñkonii ho Kristo Jisu ko hikha santuñ atañso, ayudahepa. Amen.
EPH.4.1	Hopa ngo, Attoh paka pattiih tunkobo, yarlyi ke nunumi gyoliñ niimi khiiniiñ pa sango mi santo nii pana nunumi gyotiinii, 
EPH.4.2	 hikha chimeeñ ho yanu, ahhakeyiñ ka agiñho, koneanyañ mi hello siibii dola hensu ho, 
EPH.4.3	kiirañ miilyañ siibii dola Yajiyallo hoka tongepaka daniimi chimie hoka gadiñ siitola doniimi. 
EPH.4.4	Apo kone siike dosudonii ho Yajiyallo kone siike, niihtañpa nunumi hentiñ naniiñ kone ho gyotii hiika gyoniiñ hii nunukiike, 
EPH.4.5	Attoh kone, henje kone, baptisma kone, 
EPH.4.6	Pinii kone ho hikha ngunuka Aba, huna miilañ ruka haho dunii ho miilañ ruka punkoho dunii ho miilañ ruka ura ho. 
EPH.4.7	Hojalo aroh-aya mi kone abimi bitola do Kristo ka ahmiñayiñ loka tuka niilo. 
EPH.4.8	Hopa siikasi lutii,
EPH.4.8	“Mohka haho hoka chalyi ho mo abuje dornii atañmi chagiitii,
EPH.4.8	ho mo miyu atañmi ahmiñayiñ bitii.”
EPH.4.9	(Lubiidola, “Mo chatiiku,” nii hiisa niimi siika luniiñsi hojalo mo hiira totiiku kiiddiapiñ daka liidi dalyiho? 
EPH.4.10	Mo huna totiinii mo chala tiirḛ chaku tiiku hikha haho jaho dariiganda ho, niimpalukoda mo hikha drih mi pote dopa miidupa hiila.) 
EPH.4.11	Ho mohka ahmiñayiñ hii tonge mi kiiniñkonii pa, tonge mi nyibuhenii pa, tonge mi puyubakonii pa, tonge mi pastor pa ho tonsḛrbo atañpa, 
EPH.4.12	piniimiyu atañmi miigo miilananiiñ mi giike nendupa hiila, niimpalukoda Kristo ka apomi pencha naniiñpa, 
EPH.4.13	nii dahepa ngunu hikha ahhapuhe paka giiniiñ mi giitema henjeho ho Pinii Oho ka henju mi chintema, miyupa hengḛr tama, Kristo kane henjupa hentema; 
EPH.4.14	niimpalukoda ngunu himme pa lyikiñ kuma, tiihii tiikhe puduñ biikola kapane tonsḛr niika allyi lo, surudonyo miyu atañlo, mohluka lyolyichochi gollumisu lujubenju lo. 
EPH.4.15	 Hiilamapa, jije mi luto hensu biidola, ngunu sambo mondu pake kapa kohe lembo ho mo agiñho huna akho janii, Kristo ko, 
EPH.4.16	 hukohona hikha apo, giidiñdonii ho nyudiñtiinii tongepa kapane mitumi nohkiina lindonii, niida hakhu kone abi aya pa miigo miichi, apo mi sandopa miido ho atoh atoh hensu ho sanchado.
EPH.4.17	Siisi ngo siimi lulyi ho Attoh ko pyakolyi, nunu siisi kiija Midomiyu ka sancha ho sanku yo, mohluka ayamanii henjuho; 
EPH.4.18	mohlu kamonyada mohluka chilananiiñho, Pinii ka sango hokii nempa linko kunii niimpalukoda mohluka tamkalo mako hopa, mohluka ahha ka alḛr kopa; 
EPH.4.19	mohlu tasiitape nyada ku ho atohmi helyihembyo ho bisu nyada, kapane kachodrih mi miinala henyada. 
EPH.4.20	Nunu Kristo mi hiila chingii nyamane! 
EPH.4.21	helliido nunu mohka piigo mi tapa tiikudo ho mohko tonsḛr kotiido, niihtañpa jije hii Jisu ko giido. 
EPH.4.22	Khu henju mi opa toku niihna bilo kapyo sango ka sanju tiinii ho surudonyo dopa miitiinii golluniika kalyikabyo lo, 
EPH.4.23	ho niti miitoku Yajiyallo lo nunuka henju mi, 
EPH.4.24	ho niti henju mi giitoku, Pinii kapu ka jije denki ho darii loka puniiñmi.
EPH.4.26	Hadiito hojalo ingyamiigya yo; nunuka hadiimi danyi ahpu kolya yo, 
EPH.4.27	ho igii mi myodu myolo bilya yo. 
EPH.4.28	Diipyo bo diipyo kulya yo, hojalo mohmi injo diike nento, khiiniiñ miigo mohka atoh alah lo miibii dola, niimpalukoda mo tiirḛ bila dopa hutiina anna la lyidonii. 
EPH.4.29	Nunuka aguñ hokii lusamanii lulya yo, hojalo hiitañ drih lutolya niihna lulyañ giikiñ donii, myodumyolo mi kabii dola, niimpalukoda hiimi tala lala huna tadonii hiipa aya dopa. 
EPH.4.30	Ho Pinii ka Darii Yajiyallo mi heru miipa lyayo, huko hona nunumi tiiho tola dokunii tupyabiniiñ allo hopa. 
EPH.4.31	Hikha kochi ho uropakahadii ho hadii ho rukha adunii ho nipasiiniiñ mi nunukokii lapato, hikha kanatana manii agiñho, 
EPH.4.32	ho kone anya mi helakala siito, yanuahha lo, kone anyañ mi hello siito, niihtañpa Pinii ko Kristo nunumi hellotii.
EPH.5.1	Hopa Pinii mi katiñnanto, heniiñja himme atañ hiilyañ. 
EPH.5.2	Ho hensu niiho into, Kristo ka ngunumika henchañho ho atohmi ngunupa bipa siitii, narunempyo binii ho Pinii mi membila.
EPH.5.3	Hojalo datuapu ho hikha miibḛrnii malo hemikaminii atañmi nunuka punkoho armyañ tiirḛ myampa siilyayo, piniimiyu pa sike ayadonii. 
EPH.5.4	Hiiko kachotanii mi dokeneyo, malo hulumale lusubensu niimi, malo khiisumaniiñ mi, niihna adiñ momanii; hojalo hiiko payapacho luniiñ miya doke nento. 
EPH.5.5	Siika siimi henje nyatolya, datuapu malo miibḛrnii miyu, malo kone huna hemikamidonii (hiikahii, puchiniimi ka heriibo), hiipa hang pensikosanii nyima Kristo la Pinii ka raddeganda ho. 
EPH.5.6	Kone lotrḛ talubalo koyo gollumisu aguñlo, niimpalukoda siikasi siika drih atañ pake Pinii ka hempḛr hadii hii ahtiinii luniiñtamanii oho atañko. 
EPH.5.7	Hopa mohluka agiñho dabo molya yo, 
EPH.5.8	niimpalukoda ronge nunu kamo ho dane, hojalo siisi nunu Attoh ko hutoh hoke danii; hutoh ka himme atañ hiilyañ into 
EPH.5.9	(niimpalukoda hutoh ka ahee mi hikha aya ho miidiko ho jije hoke kapa donii), 
EPH.5.10	ho niihna Attoh mi hempyo miipa donii hiimi chindupa miika tolya. 
EPH.5.11	Hang aheehiliñ giimanii kamo hoka miigo ho miibo lyayo, hojalo hiika atañmi kapadopa ya miitolya. 
EPH.5.12	Niimpalukoda siikasi hiinyañdo ludu lupa tiirḛ mohluka miisilaka miiniiñ atañmi; 
EPH.5.13	hojalo niida kakiñ talyi nii mijalo hutoh ho hiikahii kadḛr kendoke, niimpalukoda nii mijalo kadḛr dopa miichi hiiko hutoh hii giido. 
EPH.5.14	Hopa siikasi lutii,
EPH.5.14	“Huronyato, Imilaka donii, ho turi nyatoku shiinii hokii,
EPH.5.14	ho Kristo nunumi hutoh bikiñ doke.”
EPH.5.15	Hendi nyatolya hokoda niihtañpa nunu indu, chimanii miyu hiilyañ mapa hojalo chila hiilyañ, 
EPH.5.16	 myodumyolo mi miidiko miibiitolya, niimpalukoda allo atañsi diimmah doke. 
EPH.5.17	Hopa piichapa lyilya yo, hojalo chintolya niihna Attoh ka henju jahii. 
EPH.5.18	Ho ow tangii tola dalya yo, niimpalukoda hiikahii byagii kendoke; hojalo Yajiyallo miya poteje giitolya, 
EPH.5.19	 Kone anyañmi assañbiisie ho bariebiisie ho yajiyallo ka biisie siko siitolya, sibiidola ho tapyopa miibiidola Attohpa hikha nunuka ahha lo, 
EPH.5.20	kiirañ ho kapane drihpa payapacho luto Attoh Jisu Kristo ka armyañ pa Pinii Aba mi.
EPH.5.21	Kone anyañmi tiilii siitolya Kristo mi khiibii dola. 
EPH.5.22	 Mihie atañ, millo atañ ko tiilii siito, Attoh mika tiilii tiichañ ho. 
EPH.5.23	Niimpalukoda millo hii mihie ka atoh ke niihtañpa Kristo gyoliñkonii ka atoh, mohka apo, ho mo atohloda hiimika Lyangurbo. 
EPH.5.24	Niitañpa gyoliñkonii Kristo ko tiiliisiidu, hopa mihie atañ tiirḛ tiilii siito kapane drih mi atoh ka millo atañ ko. 
EPH.5.25	Millo atañ, nunuka mihie atañmi hento, niihtañpa Kristo gyoliñkonii mi hendu ho atohmi mohlupa hempa siibitii, 
EPH.5.26	niimpalukoda mo mohlumi darii miidupa hiila, mohlumi asedupa hiila yasie loka ase sechañho aguñlo, 
EPH.5.27	niimpalukoda mo gyoliñkonii mi atohmi bisudupa hiila kapyo, hang pahañhansa malo siikuñsiiri giimapa malo hiitañ hang drih, niimpalukoda mohmi darii ho hang ayamanii kapamadopa. 
EPH.5.28	Hiichulipa millo atañ tiirḛ hento nunuka mihie atañmi atoh apo mika henchañho. Huna atoh mihie mi hendonii atoh mi hensu do. 
EPH.5.29	Niimpalukoda miyu kone hetrḛ atoh apo mi kana siimapa miima, hojalo miilyañsiila ho kalyañkada siidu hiimi, niihtañpa Kristo gyoliñkonii mi miidu, 
EPH.5.30	niimpalukoda ngunu apo koneka uru ahiñ. 
EPH.5.31	“Siika piigopa milobo atoh aba mi apatela ho annii mi ho mohka mihie agiñho dubo mondu, ho anye hii asiialyo konepa lyidu.” 
EPH.5.32	Siika michilamaniisi khiiniiñ koneke, ho ngo hiila lulyi siikasi Kristo la gyoliñkonii mike luko donii; 
EPH.5.33	hojalopa, koneabi nunu atohka mihie mi hento atoh mika hensu henchañho, ho mihie hii kaka siitolya no atoh millo mi khiisu doha hiila.
EPH.6.1	Himme atañ, annii-aba ka luniiñmi tato Attoh ko, niimpalukoda siikasi miidi koke. 
EPH.6.2	“Nunuka annii-aba mi khiito” (siikasi kapyo japa ka lujju biniiñ ke hemme binii ka agiñho), 
EPH.6.3	“niimpalukoda nunuka agiñho aya kiine dupa ho nunu kiiddiapiñ so sankañ dupa.” 
EPH.6.4	Aba atañ, nunu himme atañmi hadii dopa luhuluha yo, hojalo mohlumi luniiñtado pa sucha to ho Attoh ka lukoho.
EPH.6.5	Miira atañ, denkipa luniiñ tato nunuka kiiddiapiñ ka attoh atañka luniiñmi, biiso ho alye biidola, ahha puhe pa hembiidola, Kristo mika henchañho; 
EPH.6.6	amee kata ho aya miichi hiila miimapa, miyu mika hempyo miipa pamapa, hojalo Kristo ka miira atañ hiilyañ, Pinii ka henko jaho ahha hokiila miito, 
EPH.6.7	aya henju ho hembiidola miigomi ayapa miito Attoh mika miiho donii hiilyañpa miyu mimapa, 
EPH.6.8	chimbii dola niijalo miyu aya miigo miichi, mo hii chulipa Attoh kokii lakur kendoku hiila, miirajalo malo dasḛr miyu jalo. 
EPH.6.9	Atoh atañ, mohlumi tiirḛ ahiñpa miito, ho luluñ niimi apato, chimbii tola mo huna anye ruka Attoh nii hii dariiganda ho du hiila, ho hiiko hang khiingu khiire mohko nyima.
EPH.6.10	Kamijapa, Attoh ko alḛrpa dato ho mohka harchichikelo. 
EPH.6.11	Hikha Pinii ka gyambo panananii dankho panyi mi giito, niimpalukoda nunu igii ka miikiñcho hiila ka heniiñmi datrḛ siidupa. 
EPH.6.12	Niimpalukoda ngunu asiialyo la ai nyimi cherii make, hojalo igii atañ mike, tamo atañmike, siika siilobiilyo ka dohadolo mika sangiinii atañ mike cherii dunii, diimmah yajiyallo ka atoh atañmi dariiganda ka lengo hoka dunii atañmi. 
EPH.6.13	Hopa hikha Pinii ka gyambo pana naniiñ dankho panyi atañmi giito, niimpalukoda nunu diimmah allo ho datḛr siina naniiñpa, ho hikha miija kula la, daladopa. 
EPH.6.14	 Hopa gurito, niika giigya mi jijelo apu giito, ho denki mi habyañsiitiñ naniiñpa, 
EPH.6.15	ho nunuka alih ho luku mi giito chimie ka ayapuyu mika luna naniiñmi; 
EPH.6.16	siika atañka hiiba ho, henje ka siitiñ mi jobiitola, niilona nunu byomi lakiñ donii hikha diimmah ka yamu-miilyo tiilii niimi. 
EPH.6.17	Ho sangopyako ka dachañ byopami, ho Yajiyallo ka ilyomi, niihna Pinii ka aguñ nii. 
EPH.6.18	Kiirañ kuto lya Yajiyallo ho, hikha kuniiñ ho arohtapa paka kuniiñ agiñho. Kami lyihepa pigii biidola alḛrpa datolya, hikha piniimiyu atañpa arohtapa kubi tolyo, 
EPH.6.19	ho ngiipa tiirḛ, hiika luliñ niimi ngiimi bitii ngiika aguñmi gonko dalyi haropa michilamanii ayapuyu mi gyuko dopa, 
EPH.6.20	ngo ayapuyu ka nyibotubulyañ ke hiipa patiihtunko tola du; hiimi ngiimi haro biidola luko ladopa, ngiika lusaniimi.
EPH.6.22	Ngo mohmi nunuko kiiniñ biilyi ke siika piigo lodapa, nunumi chinke nendupa ngunu niihtañ hiila, ho mohmi nunuka ahha mi haro lupa kiine dupa.
EPH.6.23	Anubarmii atañmi chimie, ho hensunii henje ka agiñho, Pinii Aba kokii ho Attoh Jisu Kristo kokii. 
EPH.6.24	Aroh-aya dokiñcho hikha ruko hutiina ngunuka Attoh Jisu Kristo mi hendonii ayudahepa.
PHP.1.1	Hikha piniimiyu atañ Kristo Jisu ko hutiina Pilipi ho dunii, bisop
PHP.1.3	Ngo ngiika Pinii mi payapacho ludu hikha nunumika ngiika hempa lyiho, 
PHP.1.4	kiirañ kapane ngiika kuniiñ ho nunupa ngiika kuniiñ mi hempyo biidola kubidu, 
PHP.1.5	payapacho nunuka miibyuñ monko hopa ayapuyu ho allo lotu jaho hokii siilo lohepa. 
PHP.1.6	 Ho ngo hentiñ do mo huna niiko aya miigo miiri biitii nii miija menda hemi miinedo Jisu Kristo ka allo lohe. 
PHP.1.7	 Siikasi ngiipa hendiko hiila hendo hikha nunupaka heniiñsi, niimpalukoda ngo nunumi ngiika ahha ho atii biidu, nunu hikha ngiika agiñho aroh-aya mika labo monii, anyeruho ngiika patiihtunko kotrḛ ho ayapuyu mika lutrḛ ko ho jijeke hiila luko ko. 
PHP.1.8	Niimpalukoda Pinii ngiika haki ke, niihtañ ngo hikha nunumi hento Jisu Kristo ka henju agiñho. 
PHP.1.9	Ho siikasi ngiika kuniiñ ke nunuka hensunii abuyaya ho abuyaya dokiñcho, chila ho chilananiiñ agiñho, 
PHP.1.10	Niimpalukoda nunu taliikoladopa niihna hempḛr ayadonii, ho darii ho pahañhansa giima dopa Kristo ka allo ho, 
PHP.1.11	denki ka ahee atañmi hinyato niihna Jisu Kristo kokii ahdonii, tatukatu ho Pinii mi assañ naniiñpa.
PHP.1.13	 niimpalukoda siika siimi chimpa ladopa hikha ganda daka dagur biinii atañmi ho hikha khiibe atañ miilañmi ngiika patiihtunko niisi Kristo pasu hiila; 
PHP.1.14	ho abuya anubarmii atañmi hatii dopa miitii Attoh ko ngiika patiihtunko kopa, ho uroyaya harola Pinii ka aguñmi ludo hang biiso mapa.
PHP.1.15	Tangenii Kristo ka piigo mi tonsḛrkhenyoda kariñbiidola ho lulila, hojalo tongehii aya henjulo. 
PHP.1.16	Kamidakii miido hensu niilo, chimbii tola ngiimi so ayapuyu mi lugur niipa atiitii hiila; 
PHP.1.17	kapyo dakii Kristo mi gyukoda khiichekhiihe siiniiñ ka henju mi giitola, denki pamapa hojalo herumiipa dupa ngiimika patiihtuntii so. 
PHP.1.18	Nii hokoda? Niitañdojalo kapakohe miigoho, amuh malo jije hojalo, Kristo mi gyukodo; ho hiikahiipa ngo hempyodo.
PHP.1.20	 siikasi ngiika hempḛr uro heniiñpa lyidota ho hengiñ naniipa niimpalukoda ngo iche hetrḛ hiinyañmohi kema, hojalo poteje harola siisi kiirañ ngiika ahuapo lo Kristo mike assañ giikiñ donii, turla jalo malo shiijalo. 
PHP.1.21	 Niimpalukoda ngiipa koda saniiñsi Kristopa, ho shiiniiñsi ngiipa ayayado. 
PHP.1.22	Siikasi asiialyo matiirḛ sango giido koda, hiika hii ngiiko hoka ayamiigo miina naniiñpa. Hojalo niihmi kahe talyi ngo luko lakiñma. 
PHP.1.23	Ngiimi anyeruso hendḛr lama miibiido. Ngiika heniiñ yadiñ inkula ho Kristo ka agiñho dubo nandoku hiila, niimpalukoda hiika hii hempḛr aya yakiñdo. 
PHP.1.24	Hojalo asiialyo hoka duniiñsi nunuka drihpa ano aya yakiñdo. 
PHP.1.25	Siika so taliimola, ngo chindo niimpalukoda ngo dulya talyi ho miikañtalyi hikha nunuka agiñho, niimpalukoda nunuka hatachagola ho hempyo kiipa henjeho, 
PHP.1.26	niimpalukoda ngiiko nunu abuje piigo assañ saniiñ kapa kendoke Kristo Jisuko, niimpalukoda ngiika nunukoka hiira ahti kopa.
PHP.1.27	Nunuka sango ka henjumiiju miya Kristo ka ayapuyu ka khiiniiñ kiipa atiito, niimpalukoda ngo ahla ho nunumi kapajalo malo kapa majalo, ngo tapa dupa nunu alḛrpa dasudake yajiyallo konepa, ahha puhepa giila henje ka ayapuyu miihiñ nyasuda hiila, 
PHP.1.28	 ho biisomapa hangdrihpa nunumika cheriinii atañmi. Siikasi mohlumi didḛrpa kamyo kuniiñke mohluka pyadu loko saniimi, hojalo nunuka sangopyako hii, ho hiikahii Pinii kokiike. 
PHP.1.29	Niimpalukoda siikasi nunumi miidopa bitii niimpalukoda Kristo ka kiipa nunumi henje kontii henje mapa hojalo herutiirḛ hembi dopa mohkiipa, 
PHP.1.30	 siika ahiñ chesuresu koso miiboto nii mina nunu kapa donii ho siisi tapa donii ngiikii hiila.
PHP.2.2	ngiika hempyo niimi hempe kiinepe ahha puhepa giihiñ biidola, ahiñsiida hensu niimi giila, luniiñ talii siila ho ahha puhe pa giila. 
PHP.2.3	 Hang miilyayo atohpa kontii hensu biidola malo hengiñhentii siibii dola, hojalo yanugiibii dola khiibemiyu mi atohmi kayeyapa khiito lya. 
PHP.2.4	Kone abi atohka miina niimi kontii miilya yo, hojalo mihka miina niimi tiirḛ katolya. 
PHP.2.5	 Siika henju siimi nunu punkoho giitolya, niihna nunukii Kristo Jisu kokii giidonii, 
PHP.2.6	huna, mo Pinii chulipa lyisu dotrḛ, Pinii kalyañpa khiisuma drih khiisu saniiñmi, 
PHP.2.7	hojalo atohmi ara miisu tii, miira ka henju mi giila, miyu kapupa buko biidola. 
PHP.2.8	Ho miyu pa lyisutii, mo atohmi atu miisu lala denki loda luniiñ tatii shiihi menda hemi, pogyañ lohepaka leda laka shiisa niimi. 
PHP.2.9	 Hopa Pinii mohmi assañtii ho myantii mohka armyañ mi koneabi armyañ mi kahe yadopa, 
PHP.2.10	niimpalukoda Jisu ka armyañ pa koneabi ka liibañ khanga kendo, dariiganda la kiiddiapiñ nyiho ho kiiddi ka ura lohe, 
PHP.2.11	ho aguñ gonge abi khako kendo Jisu Kristo Attoh hiila, Pinii Aba mika assañ naniiñpa.
PHP.2.12	Hopa, ngiika heniiñja, kiirañ nunu luniiñ taliine, hopa siisi tiirḛ, ngiika daho kontiimapa hojalo uroyapa ngiika nyima lyiho hotiirḛ, nunuka sangopyako ka miigomi biiso biidola ho alye biidola miitolya; 
PHP.2.13	 niimpalukoda Pinii nunuko miigo miila doke, anyeruho heladopa ho mohka hempyo kiipa miigo miidopa.
PHP.2.14	Hikha drih atañmi budubudu malo niimpape hiila taka mapa miito, 
PHP.2.15	 niimpalukoda nunumi pahañhansa ho lusagiima dopa, Pinii ka oho atañ hang haliisanii giilyayo siika sulyi ho lulyilume santuñ ka punko so, huka punko hona nunu hutoh chikañ byohu donii dohadolo so, 
PHP.2.16	sango ka puyu mi uropa lukoto, niimpalukoda Kristo ka allo ho ngiimi hentii siidopa ngo piigo ama pa hama malo piigo giimapa miima hiila. 
PHP.2.17	Ngiimi siipuñ ponchañ ho pombii siilyi jalo membi sako nunuka henjepa, ngo hempyo talyi ho sobo talyi hikha nunuka agiñho. 
PHP.2.18	Hiichulipa nunu tiirḛ hempyoto ho sobongarbo monto ngiika agiñho.
PHP.2.19	Ngo hentiñdo Attoh Jisu ko Timoti mi nunuko nyibya kiiniñ bichi ke, niimpalukoda ngo nunuka puyu lo hempyo dupa. 
PHP.2.20	Ngiiko mo chuli kone hetrḛ nyima, huna hendiko jaho nunuka ayakiipa hena bida nii. 
PHP.2.21	Mohlu miilañru mohluka atohpasu hensu nyadonii, Jisu Kristo pama. 
PHP.2.22	Hojalo Timoti niimkane khiiniiñ miyu nunu chindo, niihtañpa mo oho ka aba mika miiho miichañ ho ngiika agiñho ayapuyupa miiho mone. 
PHP.2.23	Ngo hentiñdo hopa mohmi nyibya loda kiiniñ talyike ngo kapa dalyi niitañpana hiika hii ngiika agiñho inchinii; 
PHP.2.24	ho ngo Attoh mi henjedo ngotiirḛ nyibya loda rongkoda ahbo monto diike.
PHP.2.25	Ngo hentola do Ipaproditas ngiika anu ho miigo miihiñnii ho sipahi ahiñ mi nunuko kiiniñ dopa lyikiñdo hiila, ho nunumika puyu bakobo ho ngiika anna lyiho hoka ngiimi miiho bo, 
PHP.2.26	niimpalukoda mo hikha nunumi kapa nala do, ho henga henkhala do niimpalukoda nunu mohmi achihla do hiila tapa biine. 
PHP.2.27	Jijeloda mo achihne, shiipa miineku. Hojalo Pinii mohmi aroh biine, ho mohmi kontiima ngiimi tiirḛ, hiilamatii koda ngo heru ka ayoh ho heru hemba montiido. 
PHP.2.28	Ngo mohmi uroyapa kiiniñ nala helado, hopa, niimpalukoda nunumi hempyo kiine dupa mohmi hiira kapa lala, ho ngiiko hena iche papo yakiñdo. 
PHP.2.29	Hopa mohmi karii tolya Attoh ko hempḛr hempyo biidola; ho sitañ miyu mi khiito lya, 
PHP.2.30	niimpalukoda mo Kristo ka miigopa shiida tasanii, mohka sangomi hempa siibiidola nunupaka miigomi ngiipa miipe bitii.
PHP.3.1	Kamijapa, ngiika anubarmii atañ, Attoh ko hempyoto. Ngiipa hang hadii kapama keniiñ akomi hiira nunu paka ketila lyiniiñsi, ho hii nunuka aya kiipake.
PHP.3.2	Akie atañmi kage siila tiika ah, diimmah miigo miinii atañmi kage siila tiika ah, hutiina asiialyo mi pamiilodo nii kage siila tiika ah. 
PHP.3.3	 Niimpalukoda ngunu jije mitupipakoniiñ, huna Pinii mi yajiyallo lo heriidonii, ho Kristo Jisu ko assañ kodunii, ho asiialyoho hentiñ siimanii. 
PHP.3.4	 Ngiiko atohko asiialyo paka hentiñ naniiñ piigorago tiirḛ giisu dojalo. Khiibe miyu ko matiirḛ asiialyo mika hentiñnanii piigorago giido hiila hensu dokoda, ngiiko abuyapa giido: 
PHP.3.5	mitupikotii lopinye niika allo ho, Isrel ka miyu, Benjamin halu hokii, Hebrew loka bukonii Hebrew; dapo ho lusudokoda Parisi kone, 
PHP.3.6	miichiloda heniiñ pakoda gyoliñkonii mika miihimiirebo ako, dapo ka ura denki hiila khiiko talyi ludo koda hang pahañhalii sanii giima. 
PHP.3.7	Hojalo niijalo ngo miiliibiitii, ngo hiimi miikho siitii khiichi Kristo kiipa. 
PHP.3.8	Jije ludokoda ngo kapanedrih mi alyu siitii luchi niimpalukoda hiimitiirḛ khiiniiñya ngo chingiitii Kristo Jisu ngiika Attoh mi. Mohkiipa ngo heru hembitii alyu siila hikha drih atañmi, ho hiika atañmi ma hiila khiitii, niimpalukoda ngo Kristo mi padupa 
PHP.3.9	ho mohko kapa kodupa, ngiika atohka denki kopa mapa, dapo mi khiita nala, hojalo niihna henje kiilonii Kristo ko, denki Pinii kokii nii mina henje ho henta nandonii; 
PHP.3.10	niimpalukoda ngo mohmi chindupa ho mohka turiturku niika harchichike mi, ho mohka heru mi henche mondupa, mo chuli lyidupa mohka shiiko ho, 
PHP.3.11	miila lyimilo ngo shiiniiñ hokiika turiturku niimi kapa dupa.
PHP.3.12	Ngo siika siimi kapatiiku hiilama malo digoabiayaku hiilama; hojalo ngo miikañari miidu siika siimi ngiipa miibii dupa, niimpalukoda Kristo Jisu ngiimi mo atoh kiipa miitii ku. 
PHP.3.13	Anubarmii atañ, ngo hiila hensuma ngo siika siimi ngiipa miitii ku hiila; hojalo drih kone ngo miichi, kiiliñ ho nii do hiimi helyu talyi ho niihna hataho donii hiimi medupa miichi, 
PHP.3.14	Ngo uroyapa miichi ahmiñayiñ mi lariidupa, ayoh dalyi hokii ka Pinii ka gyoniiñ mi Kristo Jisu ko. 
PHP.3.15	Kiije ngunu hutiina hengḛr nyadonii siika henju siimi giisa; ho hang drih matiirḛ nunu yoheyapa henju giido koda, Pinii hiimi tiirḛ nunumi kakiñ kendoke. 
PHP.3.16	Kiije ngunu jijemi kontii biisa nii mina ngunu biido nii.
PHP.3.18	Niimpalukoda abuje, humina ngo kiirañ nunumi luko tonii ho siisi ada mila bibii dola lukodu, sala danyada Kristo ka pogyañ mika ahha banii atañpa. 
PHP.3.19	Mohluka kamikalo hii pyaduloko saniike, mohluka pinii hii erre ke, ho mohlu assañ siinyada mohluka hiinyañ mohiho, kiiddiapiñ ka drih atañka henju agiñho henta liigii tola. 
PHP.3.20	Hojalo ngunuka atoh ganda hii dariiganda hoke donii, ho hiiko hokii ngunu Lyangur bomi kalyadu, Attoh Jisu Kristo mi, 
PHP.3.21	 huna ngunumi miigu kendonii khiima nii ahuapo hokii mo chuli tatukatu apopa, hiika harchichike lo nii lona mohmi hikha drih atañmi mohka ura ho dopa miilii giidonii.
PHP.4.1	Hopa, ngiika anubarmii atañ, humina ngo hendunii ho hentu dunii, ngiika hempyo ho tahiñbyopa, alḛrpa datolya Attoh ko, ngiika heniiñja.
PHP.4.2	Ngo Yudia mi yartii ho Sinteke mi yartii Attoh ko talii to hiila. 
PHP.4.3	 Ho nunu mitrḛ ngo kulyi ke, jije ajiñ atañ, siika annii akha atañmi hembyuñ to, niimpalukoda mohlu ngiika agiñho ngiimi miibyuñ montiike ayapuyu lukoko Klement ka agiñho ho khiibe ngiika miigo miihiñ agiñho, huka armyañ na sango ka kheta ho ketola donii.
PHP.4.4	Kiirañ Attoh ko hempyo to; hiira ngo luchi, Hempyoto. 
PHP.4.5	Hikha miyu atañmi chinke nento nunuka yanupaka pigii niimi. Attoh nyibya ahkiñ doke. 
PHP.4.6	 Hang hena yo kapane drihpa, hojalo kuniiñ mi kapane drihpa kuto ho tiiliibito payapacho hiibii dola nunuka lyarniiñ mi Pinii mi chinke nento. 
PHP.4.7	Ho Pinii ka chimie, niihna hikha chila mi kayeyadonii, nunuka ahha ho nunuka henju mi atii kendo Kristo Jisu ko.
PHP.4.8	Kamijapa, anubarmii atañ, niihna jijenii, niihna khiisaniiñ, niihna miidikonii, niihna dariinii, niihna kapyo doniiñ, niihna aroh-aya doniiñ, hiiko matiirḛ hempḛr ayado hiila hendo milo, hiiko matiirḛ hangdrih jalo khiila assañdopa lyido milo, hiika drih atañka piigo mi henka nyato. 
PHP.4.9	 Niina nunu chingii tiinii ho lariitiinii ho tapatiinii ho ngiiko kapatiinii, miito; ho chimie ka Pinii hii nunuka agiñho dolyi diike.
PHP.4.11	Hiilamake ngo annala ludu hiila; niimpalukoda ngo chingii doku, ngo niihtañ siijalo, ngo hembyañ siibii kendo hiila. 
PHP.4.12	Ngo chindo niihtañpa hembyañ biikiñdo, ho ngo chindo niihtañpa abudopa hembii kendo; niijalo ho hikha myodu myolo mi ngo chingii tiiku michimaniimi niihtañpa kariikendo abujemi ho haya mi, abuje doniimi ho anna niimi. 
PHP.4.13	 Ngo hikha drih atañ mi mohko miila kendo huna ngiimi alḛr giidonii.
PHP.4.14	Hojalo siikasi nunuka helakala ke nunu ngiika ahiare mika henche monii si. 
PHP.4.15	Ho nunu Pilipia daka miyu dunii atañ nunu atohpa chinto ayapuyu mika luri biilyi ho, ngiika Masedonia hokii iri lyiho, gyoliñkonii kone hetrḛ ngiika agiñho hengiñ mola nyimane biniiñ hotiirḛ ho larii kotrḛ nunumi kontii apalala; 
PHP.4.16	 niimpalukoda Tesolonika lohepa nunu ngiimi hembyuñtii ronge ho hiira. 
PHP.4.17	Hiilamaje ngo ahmiñayiñ medu hiila; hojalo ngo ahee mi medu niihna nunuko abuyapa dori kendo nii. 
PHP.4.18	Ngo poteje ngiika injomi labiitiiku, ho abuyapa; ngiikii potedoku, Ipaproditas mika nunuka ahmiñayiñ bilii niimi lariikiile, narunempyo biniiñ hiilyañdo, membiniimi lariitii ho Pinii mi hempyo miipatii. 
PHP.4.19	Ho ngiika Pinii hikha nunuka anna niimi bikiñ doke mohka abuje tatukatu Kristo Jisu kokii. 
PHP.4.20	Ngunu ka Pinii ho Aba mi assañ kencho ayudahepa. Amen.
PHP.4.21	Ayahelyi koneabi piniimiyu mi Kristo Jisu ko. Anubarmii huna ngiika agiñho dabo danii nunumi ayahelyi ke. 
PHP.4.22	Hikha piniimiyu atañ nunumi ayahelyi ke, luchila Kesar ka uruatañ kokii. 
PHP.4.23	 Attoh Jisu Kristo ka aroh-aya nunuka yajiyallo ka agiñho dokiñ cho.
COL.1.1	Pol, Kristo Jisu ka kiiniñkonii kone Pinii ka henko jaho, ho Timoti ngunuka anu,
COL.1.2	Nunumi aroh-aya la chimie Pinii Aba kokii.
COL.1.4	niimpalukoda ngunu nunuka henje mi tapatii Kristo Jisu ko ho hensunii nunuka hikha piniimiyu atañ paka heniiñmi, 
COL.1.5	niimpalukoda nunupaka hentiñ naniiñ doko hopa dariiganda ho. Siika siimi nunu kapyo ho tapa biine jije ka aguñpa, ayapuyumi 
COL.1.6	niihna nunuko ahtii nii, jijelusu dokoda hikha dohadolo ho siikasi ahee hila do ho sancha la do-hiichuli nunuka punko hotiirḛ, nunuka tapabii allo hokii ho Pinii ka aroh-aya mi chindo jije ho, 
COL.1.7	 nunu chintii Epaphras ngunuka heniiñja miira ahiñ kokii. Mo lotii Kristo mika miihonii kone ngunu kiipa 
COL.1.8	ho ngunumi chindopa miitii nunuka hensuniimi Yajiyallo lo.
COL.1.10	sango mi Attoh lo khiiko dopa sankiñ cho hiila, mohmi hempyo miipa dopa, kapane aya miigo ho ahee hibi dopa ho Pinii ka drih mi abu yapa chila dopa. 
COL.1.11	Nunumi hikha harchichike ka alḛr naniiñmi bikiñcho, mohka tatukatu harchichikelo, hikha pigiinaniiñlo ho yanu hempyo ka agiñho, 
COL.1.12	Aba mi payapacho lubii dola, huna ngunumi miiladopa bitiinii piniimiyu atañ mika pensikoniiñ mi biibo dopa hutoh ho. 
COL.1.13	 Mo ngunumi tupya tiiku kamo ka hamiñbiiniiñ hokii ho nengu tiiku ngunumi mohka heniiñja Oho ka raddeganda ho, 
COL.1.14	hukohona ngunukii tupyabiniiñ dokunii, hiikahii ingyamiigya niimika hello kuniiñ.
COL.1.16	niimpalukoda mohko hikha drih atañmi puliñtii, dariiganda la kiiddiapiñ nyiho, kapalaniiñho ho kapalama niiho, raddeduko malo domiñ biiniibo malo sangiinii malo otority atañ-hikha drih atañ mi puliñtii mohpa ho mohkiilo. 
COL.1.17	Mo hikha drih atañmi kapyo yapa dune, ho mohko hikha drih atañ hii tongepa gatu biiko tola do. 
COL.1.18	 Mo apo ka attoh, gyoliñkonii; mo kapyoja, butu japa ka bukonii shiinii hokii, kapane drihho mo limpyo japaka linnii. 
COL.1.19	Niimpalukoda mohko hikha Pinii ka henju hii poteje hempyo biidola dohatii, 
COL.1.20	ho mohkiilo hikha drih atañmi mohko yardiñ liigii dupa, dariiganda malo kiiddiapiñ hoka dunii mi, mohka pogyañ daka ai lo chimie dopa miido.
COL.1.21	Ho nunu, huna ronge kasumapa ho ahha baniipa lyine henjuho, diimmah miiju mi miila, 
COL.1.22	mo siisi yardiñ liitii ku apo ka asiialyo lo mohka shiiniiñlo, nunumi darii ho pahañhansa ho mohka hataho khiilii saniiñ giima pa kakiñ ladopa, 
COL.1.23	nunumi henjeho dakañ kiine dupa, abyumapa bilo henju ho henkañdopa, ayapuyu ka hentiñ nii hokii hengu madopa nii mina nunu tapa tiinii, nii mina pukonii kone abimi tonsḛr khenyo tiinii dariiganda ka ura hoka daniimi, ho niihpana, ngo, Pol miihoniipa lyitiinii.
COL.1.24	Siisi ngo hempyodo ngiika nunukiipa ka heru biniiñpa, ho ngiika asiialyoho ngo miipe tiiku niihna miipe mapa donenii Kristo ka achih chibi niiho mohka apo kiipa, hiikahii, gyoliñkonii atañ, 
COL.1.25	 niihpana ngo miihoniipa lyidonii piniimiigopa nii mina ngiimi bitiinii nunupa, Pinii ka aguñmi aya loda chinke nendupa, 
COL.1.26	 michilamapa achuñ tola ka dotiinii kolyuñkolo hokii ho santuñ atañ hokii
COL.1.27	Mohlumi Pinii kahetii chinke nendupa Midomiyu atañka punkoho niimkane kahe na siika mingo tatukatu michimaniisi, niihna Kristo nunuko donii, hentiñ naniiñ ka tatukatu. 
COL.1.28	Mohmi ngunu gyukodu, luluñ du miyu kone abimi ho tonsḛr du miyu kone abimi hikha chilalo, niimpalukoda ngunu miyu kone abimi Kristo ko hengḛr dopa kakiñ dupa. 
COL.1.29	Siika sipa ngo khendu, hikha ngiika harchichikelo niilona mo ngiika ura ho tamoloda miila donii.
COL.2.1	Niimpalukoda ngo nunumi chinke nenado niimkane uro ngo nunupa miigo miito, ho Lahodicea hoka dunii atañpa, ho hikha hiika atañpa hutiina ngiika nyitumoru mi kapa nyamanii, 
COL.2.2	mohluka ahha mi haro kiinedupa niimpalukoda mohlu hensu ho tongepa nyudiñ ladopa, hikha mingo mi dokenendupa chimbiidola Pinii ka michilamanii mi, Kristo kiimi, 
COL.2.3	hukohona hikha chila ho chilananiiñ atii tiikuñ tola donii. 
COL.2.4	Ngo siika siimi ludu niimpalukoda kone mitrḛ nunumi talubalo madopa mohluka takiñkahiñ luniiñlo. 
COL.2.5	Niimpalukoda ngo apo nyima siijalo, hojalo ngo yajiyallo pa nunuka agiñho dake, hempyo kendo nunuka aya miiju mi kapa lala ho nunuka henje hoka latrḛ paka daniimi Kristo ko.
COL.2.6	Nunu Kristo Jisu mi Attoh pa larii tiiku, hopa mohko santo, 
COL.2.7	bugela ho mohko sancha to ho henje ho sanchato, niihtañpa nunumi tonsḛrtii, abuje payapacho lubiidola.
COL.2.8	Hendi nyatolya siimi kone lotrḛ nunu pigii kolyayo mohluka henjumiiju ho surudonyo lo, miyumima ka miijulujulo, siichañmiido mika sangii yajiyallo lo, ho niihna Kristo ka miiju manii. 
COL.2.9	Niimpalukoda mohko hikha poteje piniiaju hii apopa lyila dohado, 
COL.2.10	 ho nunuka sango hii pote doku mohko, huna hikha sangiinii ho otority ka akhojanii. 
COL.2.11	Mohko nunutiirḛ mitupikotii alah loka mitupiniiñ lomapa, ahuapo ka asiialyo mi apa lala Kristo ka mitupiniiñlo; 
COL.2.12	ho nunu mohka agiñho alie kotiiku baptisma lakoho, hukohona nunu turiturku tiikunii Pinii ka miigo miiniiñ mika henje agiñho, humina mo shiinii hokii turdo miitiinii. 
COL.2.13	Ho nunu, hutiina shiitii kunii palle miikohopa ho nunuka asiialyo hoka mitupiko maniiñho, Pinii turdopa miitiiku ahiñpa mo agiñho, hikha ngunumi ngunuka pallemiinii hemi hello kula, 
COL.2.14	lapabitiiku ngunumika haliitokula doniiñmi miichañ luchañ hoka, siika siimi mo lahotii, pogyañ ho ralii kobii dola. 
COL.2.15	 Mo sangiinii ho tamo atañmi lapa tiiku ho butii miyu kadopa mohlumi miikiñ tii, mohlumi pamiñtii mohko.
COL.2.17	 Siika atañsi yallo kontii siike niihna ahkiñdonii; hojalo drih atañ Kristo kiisu ke. 
COL.2.18	Konelotrḛ nunu khiipa kolya yo, khiiliila atohpaka-taliilaka miiniiñmi ho miidopopi mika herii laka miiniiñmi, mohluka nyibuheniiñ mi lutiñ nambiidola, butelindu hang lukosanii giimapa mohluka asiialyo ka henjulo, 
COL.2.19	 ho Akhojami ya gabii mapa, nii hokiina hikha apo hii, sangii donii ho nyudiñ tiinii tongepa hiika giidiñ siiniiñlo ho ahro atañlo, sancha da sancha naniiñlo Pinii kokii.
COL.2.21	“Gakkayo, Diikayo, Tenkayo” 
COL.2.22	 (hiika drih atañmi ludo niihna hikha lyukiñ donii mohluka miitananii si), miyumima ka henjumiiju ho tonsḛr nii? 
COL.2.23	Siika atañsi jijeloda lintii chila loka uro tapa dopa miiniiñ heriiniilo ho atohpaka-taliila ho hang chimapa apomi, hojalo hiika atañ ho hang khiiniiñ giima asiialyo ka miibḛr niimi kaka naniiñpa.
COL.3.1	Hokoda nunu matiirḛ Kristo ka agiñho turiturku tiiku koda, meto drih atañmi niihna hahoho donii, nohna Kristo dunii, Pinii ka lahbi alah ho du. 
COL.3.2	Nunuka henju mi haho hoka drih atañ ho hengato, kiiddiapiñ hoka drih donii atañ mimapa. 
COL.3.3	Niimpalukoda nunu shiine ku, ho nunuka sango mi achuñ tiiku Kristo ka agiñho Pinii ko. 
COL.3.4	Niida Kristo huna ngunuka sango ahchinii, hiiko nunu tiirḛ ahbo mokiñdo mo agiñho tatukatu ka ho.
COL.3.5	Mentoku, niihna kiiddiapiñ kii nunuko giidonii: datuapu, miibḛrnii, helyihembyo, diimmah henju, ho kalyikabyo, niihna puchiniimi ka heriinii. 
COL.3.6	Siika piigorago pa Pinii ka hadii hii ahdo. 
COL.3.7	Sitañpa nunu ronge ila dane, nunuka mohluko hoka salyiho. 
COL.3.8	Hojalo siisi hikha siika atañmi apatoku: hadii, urohadiinii, kanatana manii, nipasiiniiñ, ho lusamanii luniiñ nunuka aguñ hokii. 
COL.3.9	Kone anyañmi gollu siilya yo, kakatolya nunu khu henju muju mi apatiiku hiimika miinyo nii hokii 
COL.3.10	ho niti henjumiiju mi giito, nii mina nitidopa miidonii chiniiñho puniiboka kapupa. 
COL.3.11	So Grik ho Jew hiila lyila kema, mitupikonii ho mitupikomanii, moreymiyu, dimpiirapii, miira, dasḛrmiyu, hojalo Kristoke hikharu, ho hikharuko hoke.
COL.3.13	kone anyañ mi pigii siibii dola ho, kone matiirḛ koneyami halii lyimilo, kone anyañ mi hello siito lya; niihtañpa Attoh nunumi hellotii; hopa nunu tiirḛ hello to loda. 
COL.3.14	Ho hikha siika atañ siimika hahoho hensu niimi atii tolya, niihna kapanemi ngapo tola atii dunii tongepa ahiñ hehiñ dopa. 
COL.3.15	Ho Kristo ka chimie mi nunuka ahha ho sangii kiineto , jijelusu dokoda niihpana nunumi gyotii nii ahuapo konepa. Ho payapacho luto. 
COL.3.16	 Kristo ka aguñmi uropa nunuko doha kiineto, tonsḛrsiito ho lulyañ luda siito kone anyañ mi hikha chilalo, ho assañbiisie mi sito ho bariebiisie mi ho yajiyallo ka biisie atañmi payapacho hiila nunu ahha ho lubii dola Pinii mi. 
COL.3.17	Ho niijalo nunu miichi, aguñ pajalo malo miilajalo, kapanemi Attoh Jisu ka armyañ pa miitolya, Pinii Aba mi payapacho lubiidola mohkiilo.
COL.3.19	Millo atañ, nunuka mihie atañmi henyato, ho mohlumi miisimiihayo. 
COL.3.20	Himme atañ, nunuka annii-aba ka luniiñmi tanyato kapaneho, niimpalukoda siikasi Attohmi hempyo miipado. 
COL.3.21	Aba atañ, nunuka himme atañmi hadii dopa luhuluha nyayo, hiila miikoda mohlu hame kendoke. 
COL.3.22	Miira atañ, kapanemi luniiñ tanyato huna nunuka kiiddiapiñ ka attoh nyanii, amee kataho kontii mapa, miyu mika hempyo miipa dupa hiila mapa, hojalo ahha puhepa hembiidola, Attoh mi biiso biidola. 
COL.3.23	 Niitañjalo nunuka miigo, ahha henga biidola miito, Attoh mika miiho doniiñ hiilyañpa ho miyu mimapa, 
COL.3.24	chimbiitola Attoh kokii nunu pensikokiñdo nunuka ahmiñayiñ mi; nunu Attoh Kristo mike miiho donii. 
COL.3.25	Niimpalukoda ayamapa ka miinii atañmi miijomi bikur kendoke mohluka ayamapa ka miiniiñpa, ho hiiko hang hengu here nyikiñma.
COL.4.1	Atoh atañ, nunuka miira atañmi miidiko ho ayapa hento, chimbii dola nunukiitrḛ Atoh kone du dariiganda ho.
COL.4.3	ho ngunu patrḛ kuto lyape, niimpalukoda Pinii mi ngunu pa hagya miiko bidopa puyupa, Kristo ka michilamanii mi luko dopa, nii piigopana ngo pattiih tunko tiinii, 
COL.4.4	niimpalukoda ngiimi siimi didḛrpa ludopa, ngiika lusanii chikañpa.
COL.4.6	Nunuka lujju mi kiirañ lujuaya ho luto, tadiñdopa, niimpalukoda nunu chindupa niihtañ pana nunu kone abimi lukolusi kendonii.
COL.4.8	Ngo mohmi siika piigo pa loda nunuko kiiniñ biilyi ke, niimpalukoda nunumi chinke nendupa ngunu niihtañ dona hiila ho mohmi nunuka ahha mi haro lupa nyake nendupa, 
COL.4.9	 ho mohka agiñho Onesimas miilañ, lotii ho heniiñja anu, mo nunuka punko hokii kone. Mo anye nunumi luko kendoke kapane drih soka lyiniiñ atañmi.
COL.4.11	ho Jisu humina Jastas hiila gyodunii. Siika miyuatañ kontiike mitupikonii ngiika agiñ hoka Pinii ka raddeganda paka miigo miibo nii, ho mohlu ngiimi aroh robyuñtii. 
COL.4.12	 Ipapras, hiikahii nunuka punko hokii kone, miira kone Kristo Jisu kii, nunumi ayahelyi, kiirañ nunumi mohka kuniiñ ho hempadu, niimpalukoda nunumi hengḛrla dake nendupa hiila ho hikha Pinii ka henko jaho taliila miidopa. 
COL.4.13	Niimpalukoda ngo mohpa haki bidu mo hempḛr uro miigo miinii ke nunupa, ho Laodisia la Hirapolis hoka dunii atañpa. 
COL.4.14	 Luk heniiñja datḛr la Demas nyi nunumi ayahelyi ke. 
COL.4.15	Ngiika ayahelyi luniiñmi Lahodicea daka anubarmii atañmi bingepe, ho Nempa la mohka ude daka gyoliñkonii atañmi. 
COL.4.16	Ho niida siika siiti siimi nunuka punkoho richi, siika siimi Laodisia daka gyoliñkonii ho miilañ rike nento lya; ho kabiidola nunu tiirḛ Laodisia hokiika siiti mi rito lya. 
COL.4.17	Ho Archipas mi luto, Kato no miipe siitiiha niimika Attoh ka miigo biniiñmi.
1TH.1.1	Nunumi aroh-aya ho chimie lulyi.
1TH.1.3	 hempadu ngunuka Pinii la Aba nyika hataho nunuka henje ka miigo miiniiñmi ho hensu laka miiniiñmi ho ranttiniiñ hentiñ giiniimi ngunuka Attoh Jisu Kristo ko. 
1TH.1.4	 Niimpalukoda ngunu chindo, anubarmii Pinii ka heniiñja, niimpalukoda mo nunumi kahe tiike; 
1TH.1.5	 niimpalukoda ngunuka ayapuyu nunuko aguñpa kontii ahma, hojalo harchichike ho Darii Yajiyallo ho poteje luniiñtalii niika agiñho. Nunu chindo ngunu niihtañ miyu hiila kakiñ siitii nunuka punkoho nunu kiipa. 
1TH.1.6	 Ho nunu ngunumi katiñ nando ho Attoh mitrḛ, niimpalukoda nunu aguñmi hempḛr heru myodu ho lariitii, hempyo agiñho Darii Yajiyallo kokii; 
1TH.1.7	 Hiikohopa nunu hikha henjemiyu atañka katiñ naniiñpa lyido Masedonia la Akaia nyiho. 
1TH.1.8	 Niimpalukoda Attoh ka aguñ kontii nunukokii biliñma Masedonia la Akaia nyiho, hojalo nunuka Pinii mika henje hii kapakohe tapa do, hiikohopa ngunu hang ludo patrḛ lyima. 
1TH.1.9	Niimpalukoda mohlu atoh atoh ngunuka piigo mi luko siido, niihtañ aya kariikatañtii ngunumi nunuka punkoho, ho niihtañ nunu Pinii kii dalyi ahku puchinii kokiila, turnii ho jije Pinii mi miiho dupa hiila, 
1TH.1.10	 ho mohka Oho mi kalya dupa dariiganda hokii, humina mo seritiikunii shiiniiñ hokii, Jisu huna ngunumi tupya donii hempḛr uro ahsanii hadii hokii.
1TH.2.1	Niimpalukoda nunu atoh chinsudo, anubarmii atañ, ngunuka nunukoka ahniiñ danyo pa impa ma; 
1TH.2.2	 Hojalo ngunu heru hensutiiku ho hiinyañmohi dopa miipa kosu tiijalo Pilipi ho, nunu chindo, ngunu haroto ngunuka Pinii ko nunumi Pinii ka ayapuyu mi luko dopa hempḛr uro cherii niika hataho. 
1TH.2.3	Niimpalukoda ngunu yarniiñ miikha nii hokii malo kacho hokii lima, malo siikasi surupiibi la miima; 
1TH.2.4	hojalo niihtañpa ngunumi Pinii ko taliikaha la ayapuyu mi luniiñpa lutiiku, hopa ngunu ludu, miyu mi hempyo miipa pama, hojalo Pinii mi hempyo miipa dupa huna ngunuka ahha mi tenka dunii. 
1TH.2.5	 Niimpalukoda ngunu pema luta nama surudonyo aguñmi, nunu chindo, malo chahi mi achuñ giipama, Pinii haki pa dake; 
1TH.2.6	 malo ngunu miyu lo assañ kodu pa mema, nunukokii malo khiibe atañ kokii, ngunu rongkoda kunyatiido Kristo ka kiiniñkonii dalyi pa lyila. 
1TH.2.7	 Hojalo ngunu yanu toke nunuka punkoho, niihtañpa himme kaniibo kalyañdu hiika kachañho. 
1TH.2.8	 Hopa, nunumi hempḛr hela, ngunu nunumi ayapuyu mi kontii mapa hojalo ngunu atoh mitrḛ biche siinato, niimpalukoda nunu ngunuka hempḛr heniiñ pa lyidoku.
1TH.2.9	Niimpalukoda nunu hempa dudo ngunuka miiniiñ ho apo kheniiñmi, anubarmii atañ; ngunu allo ayoh miigo miito, niimpalukoda ngunu kone mitrḛ nunumi alluaba mi bake nena mato, ngunuka Pinii ka ayapuyu mika nunumika tonsḛrkhenyo lyiho. 
1TH.2.10	Nunu haki ke, ho Pinii tiirḛ, niihtañ darii ho denki ho pahañhansa giima ngunuka henjumiijuho nunu henjenii atañpa; 
1TH.2.11	 niimpalukoda nunu chindo niihtañpa hiila, aba chuli mohka himme atañ agiñho, ngunu harolupato nunu kone abimi ho nunumi haromiipato ho nunumi khelii to 
1TH.2.12	 sango mi Pinii khiiko dopa sando pa, huna nunumi gyotiinii mohka atoh raddegandaho ho tatukatu ho.
1TH.2.14	 Nunu pake, anubarmii atañ, katiñ naniiñpa lyitiinii Pinii ka gyoliñkonii atañ Jisu Kristo ko niihna Judia ho donii; niimpalukoda nunu heruhentii ahiñ siidapa nunu ganda miyu ahiñ kokii niihtañpa mohlu Jew atañ kokii hentii, 
1TH.2.15	 huna anyerumi mentiinii Attoh Jisu la nyibuhenii atañmi, ho ngunumi ago nempalintii, ho Pinii mi herumiipatii ho hikha miyu atañmi chekhotii 
1TH.2.16	 ngunumi Midomiyu atañ mika lurii saniiñ mi lutiñ tii mohlumi lyangur kiine saniiñmi-sitañpa kiirañ miiniiñ hiilyañ mohlu miipe biine hikha ingyamiigyaniimi. Hojalo Pinii ka hadii mohluko ahtii kamikalo ho!
1TH.2.18	niimpalukoda ngunu nunuko hiira-hiira ahnañla lyito-Ngo, Pol, hojalo Saitan ngunumi miitiñ biine. 
1TH.2.19	 Niimpalukoda nii ngunuka hentiñnanii malo hempyo malo hentiilaka khansunii tahiñbyopa ngunuka Attoh Jisu mohka ahlyikuho? Siikasi nunu masu peha? 
1TH.2.20	 Niimpalukoda nunu ngunuka tatukatu ho hempyo.
1TH.3.2	 ho ngunu Timoti mi kiiniñ to, ngunuka anu ho Pinii ka miira Kristo ka ayapuyu ho, nunumi nunuka henjeho sancha kiinedupa ho nunumi harolupa dupa, 
1TH.3.3	 niimpalukoda kone mitrḛ abyu madopa siika pamyotakho sokii. Nunu atoh loda chindo siikasi ngunupa bardiñ lasu. 
1TH.3.4	 Niimpalukoda niido ngunu nunu agiñho dato, ngunu nunumi luko lumyoto ngunu pamyotakho bakiñ doke hiila; niihtañpa lyine, ho nunu chiniiñ hiilyañ. 
1TH.3.5	 Niimpalukoda siika piigopa, siimi ngiika pigii laku malyiho, ngo kiiniñto nunuka henjemi chindupa hiila, niimpalukoda biisola tenkalarkabo nunumi tenkatama siiyuha hiila ho ngunuka miigo miiniiñ danyo pa impa tama siiyuha hiila.
1TH.3.7	niimpalukoda siika piigopa, anubarmii atañ, hikha ngunuka hengahenkha ho pamyotakho ho ngunumi nunu hembyuñtii nunuka henjelo; 
1TH.3.8	niimpalukoda siisi ngunu sando, nunu matiirḛ Attoh ko alḛr pa dado koda. 
1TH.3.9	Niitañ ka payapacho hiilape Pinii mi ngunu luchi kunii nunupa, niimpalukoda hikha hempyo nii mina ngunu hempa donii nunu kiipa Pinii ka hataho, 
1TH.3.10	kukañ ari kudu allo ayoh karmyañmi niimpalukoda ngunu nunumi kadela kapa ladopa ho niihna nunuka henje ho papo donii hiimi bidu pa.
1TH.3.11	Siisi ngunuka Pinii ho Aba mohloda, ho ngunuka Attoh Jisu, ngunumi lembo pagii lyido nunuko; 
1TH.3.12	ho Attoh nunumi abuyaya ho poteje koneanyañ mika hensuniimi dopa miine do ho hikha miyu atañmi, niihtañpa ngunu nunumi hendu, 
1TH.3.13	 niimpalukoda mo nunuka ahha ho miibi nedo hang pahañhansa giimadopa darii ho ngunuka Pinii ho Aba ka hataho, ngunu Attoh Jisu ka ahlyi kuho hikha mohka piniimiyu atañ agiñho.
1TH.4.1	Kamijapa, anubarmii atañ, ngunu nunumi yarlyike ho harolupa lyike Attoh Jisu ko, nunu ngunu kokii chingiine niihtañpa sankiñ do ho Pinii mi hempyo miipa kendo, nunuka siisi ka miichañho, nunu sitañpa abu yaya miito. 
1TH.4.2	Niimpalukoda nunu chindo ngunuka nunumika luko niimi Attoh Jisu kiilo. 
1TH.4.3	 Niimpalukoda siika sike Pinii ka henju, nunuka dardḛkunii ho: nunuka ipfyosiiniiñ hokii ka adho dasa giinii si; 
1TH.4.4	 nunu kone abi chindo niihtañpa atohka mihie mi biikiñdo darii ho khiiniiñ pa, 
1TH.4.5	mula helyihembyo homapa henjemanii miyu hiilyañ huna Pinii mika kachiñmanii ka miichañ homapa; 
1TH.4.6	miyu kone hetrḛ taleyo, ho atohka anuabañ mi siika piigo so miigya yo, niimpalukoda Attoh siika drih atañ so miili duke, ngunuka kapyo hoka nunumika jijeloda luluñnii hiilyañ. 
1TH.4.7	Niimpalukoda Pinii ngunumi kachotaniipa gyomake, hojalo darii pake. 
1TH.4.8	Hopa hujalopa siika siimi khiima pama miichi, miyu mi khiima miima hojalo Pinii mi, huna nunumi mohka Darii Yajiyallo mi bidonii.
1TH.4.9	Hojalo anubarmii mika hensu nii piigoho nunu kone lotrḛ keko dopa lyima, niimpalukoda nunu atoh loda Pinii lo luko kotii niihtañ pana kone anyañ hensu kendonii; 
1TH.4.10	ho hiila nunu miido hikha anubarmii atañmi hendo Masedonia hoka dunii hemi. Hojalo ngunu nunumi haro lupadu, anubarmii atañ, siika siimi uro yayapa miito, 
1TH.4.11	 sitañmi tapa mapa sanchi hiila hento, atoh ka miigomi kontii henga biidola, ho nunuka alah lo miibii dola, ngunuka nunumika luniiñ hiilyañ; 
1TH.4.12	niimpalukoda nunuka hiika miiniiñlo agomiyu lo khiiko dupa, ho kone mitrḛ hentiñla duyo.
1TH.4.14	 Niimpalukoda ngunu henjedu Jisu shiite hela ho hiira turiku, hii chulipa, Jisu kiilo, Pinii ahgii kendo mo agiñho hutiina imi lyado kunii. 
1TH.4.15	Niimpalukoda siimi ngunu nunumi lukodu Attoh ka aguñlo, ngunu hutiina turla dunii, huna dulya dukunii Attoh ka amiñ dayemi, impyo yakiñma hutiina imilyado kunii. 
1TH.4.16	 Niimpalukoda Attoh mohloda dariiganda hokii tokiñdo gyula lubiidola, akuñmiidopopi ka gyoniiñ agiñho, ho Pinii ka siirii muniiñ agiñho. Ho Kristo koka shiinii hii turi turpyo kendoku; 
1TH.4.17	hiikahiiba ho ngunu hutiina turla dunii, hutiina dulya dukunii, tongepa ngunumi chagii kendoku jomiiho Attoh mi yapuñ ho kapa dukupa; ho ngunu kiirañ Attoh ka agiñho dubo kendoku. 
1TH.4.18	Hopa kone anyañmi hembyuñ siitolya siika aguñ atañlo.
1TH.5.2	 Niimpalukoda nunu atoh aya loda chindo Attoh ka allo hii diipyoniika ayoh hoka ahchañ ho ahkiñdo hiila. 
1TH.5.3	 Niida miyuatañ luchi, “Chimie ho hatii doke,” ho aluñpada pyaduloniiñ hii ahkiñdo mohlukoho niihtañpa wiinga akhii achih hii nyimii atañko chihadu wiinga agiñho, ho hiiko hargii ko nyikiñma. 
1TH.5.4	 Hojalo nunu kamo ho dama ke, anubarmii atañ, niimpalukoda hiika allo hii nunumi diipyo nii hiilyañ aluñ dopa miikiñ make. 
1TH.5.5	 Niimpalukoda nunu hikha hutoh ka la allo ka oho atañke; ngunu ayoh kiimake malo kamo kiimake. 
1TH.5.6	 Hopa kiije ngunu imila domasa, khiibe atañka miichañho, hojalo kiije ngunu hurola dusa ho hendila dasa. 
1TH.5.7	 Niimpalukoda huna imi dunii hii ayoho imidu, ho huna tangii nyadunii hii ayoho tangii nyadu. 
1TH.5.8	 Hojalo, ngunu allo kiike, kiije ngunu hendi nyasa, ho giito henje ka habyañsiitiñ la hensu niimi, ho dachañ byopa pa sangopyako ka hentiñ naniiñmi giito. 
1TH.5.9	 Niimpalukoda Pinii ngunumi urohadii kiipa bardiñ kiine make, hojalo sangopyako mi labiikiine dupa ngunuka Attoh Jisu Kristo kiilo, 
1TH.5.10	huna ngunupa shiibi tiinii niimpalukoda ngunu hurodojalo malo imi yado kujalo ngunu mo agiñho dubo mola dopa. 
1TH.5.11	Hopa kone anyañmi haro lupa siito ho kone anyañmi pencha siito, nunuka siisi ka miichañho.
1TH.5.13	 ho mohlumi hempḛr uropa hembiidola khiito lya niimpalukoda mohluka miigo miinii kiipa. Nunuka punkoho Chimie mi doke nentolya. 
1TH.5.14	 Ho ngunu nunumi haro lupadu, anubarmii atañ, assumiyu mi lulyañ siigii tolya, hame mi haro lupa giito, ajju mi hembyuñto, miilañ jami pigii tolya. 
1TH.5.15	 Hendi tolya nunu kone tiirḛ diimmah pa diimmah miisi lyayo, hojalo kiirañ aya miidupa meto lya kone anyañpa ho miilañ rupa. 
1TH.5.16	 Kiirañ hempyoto, 
1TH.5.17	 kukañ ari kuto, 
1TH.5.18	 niihtañ siijalo payapacho luto; niimpalukoda siikasi Pinii ka heniiñ Kristo Jisu ko nunupa. 
1TH.5.19	 Darii Yajiyallo mi byomeyo, 
1TH.5.20	 nyibuheniiñ mi khiipayo, 
1TH.5.21	 hojalo kapanemi tenka tolya; niihna aya donii hiimi atii biitolya, 
1TH.5.22	dasagiito lya kapane diimmah miiju hokii.
1TH.5.24	Mo huna nunumi gyodonii lotiike, ho mo siimi miibi kendoke.
1TH.5.25	Anubarmii atañ, ngunupa kuto lyape.
2TH.1.1	Tesolonika daka gyoliñkonii atañmi Pinii ngunuka Aba ho Attoh Jisu Kristo kokii:
2TH.1.4	Hopa ngunu atohpa khansudu Pinii ka gyoliñkonii atañ ho niimpalukoda nunuka ranttiniiñ giiko hopa ho henjemi hikha nunumika miihimiire hotiirḛ ho pamyotakho mika nunuka pigii niimi.
2TH.1.5	Siikasi jijemi kakiñ naniiñke denki Pinii ka ayakacho kaniiñho, niimpalukoda nunumi khiiniiñpa miikiñcho Pinii ka raddeganda ho, nii pana nunu heruhendanii, 
2TH.1.6	Pinii sipa bisi kendoke ayakacho kalyiho heru myañka mi huna nunumi herumyanka dopa miitiinii, 
2TH.1.7	ho nunumi ngunuka agiñho dumo dopa bikiñdo hutiina heru henyatiinii, niida Attoh Jisu dariiganda hokii mohka tamo miidopopi ka agiñho yamu miilyo ho kakiñ kendo, 
2TH.1.8	 herudopa miisi kendo hutiina Pinii mi chimanii ho huna ngunu Attoh Jisu Kristo ka ayapuyu mi taliila miimanii. 
2TH.1.9	Mohlu heru henkiñdo ayudahe pyadusaniiñ ka pamyo kenkoniimi ho attoh ka dako hokii nengu linko kendo ho mohka tamo ka tatukatu hokii, 
2TH.1.10	niida mo ahchi hiika allo ho mohka piniimiyu atañko assañ kokiñdo, ho aluñ kendo hikha hutiina henje nyadonii, niimpalukoda nunu ngunuka pyakoniimi henjetii. 
2TH.1.11	 Hiiko hopa ngunu kiirañ nunupa kubidu, niimpalukoda ngunuka Pinii nunumi niihpa gyotii hiipa khiikiñcho hiila, ho miipe kencho kapane aya miigo miichi luniiñmi ho henje ka miigomi mohka harchichike lo, 
2TH.1.12	niimpalukoda Attoh Jisu ka armyañ mi nunuko assañdiilañ kiine dupa, ho nunumi mohko, ngunuka Pinii ka aroh-aya ko jaho ho Attoh Jisu Kristo ko.
2TH.2.2	 ohepada punyu mi hendḛr lama pa lyiyo malo hempyo yayo, yajiyallo lo malo aguñ lotrḛ, malo siiti ngunukii dalyi hokii siijalo, lubiidola Attoh ka allo ahdo kuke. 
2TH.2.3	 Kone lotrḛ talubalo kolyayo niilojalo; niimpalukoda hiika allo hii ahkiñ make, nii dahepa chekhonii kapyopa ahtema, ho diimmah miyu hii kakiñtama, nelimyoko ka oho, 
2TH.2.4	huna chekhodonii ho atohmi assañ siidonii chekhola koneabi pinii hiila gyoko nii hemi malo heriidupa ka puchiniimi, niimpalukoda mo mohka dukomi Pinii ka piniiude ho biidupa hiila, atohmi Pinii ke hiila gyuko siila. 
2TH.2.5	 Nunu henge giimapo siimi ngiika nunuka agiñ hoka dalyiho ngo nunumi siika siimi lukoto? 
2TH.2.6	Ho nunu chindo niihna mohmi lutiñbiidonii siisi niimpalukoda mohmi mohka myodu ho kakiñ kiine dupa. 
2TH.2.7	Niimpalukoda michilamanii diimmah atañka miigo miila doku; mo kontii huna lutiñtiinii siimi miikiñ siidonii nii dahepa mo siimi lembo hokii lara biitema. 
2TH.2.8	Ho diimmah kone mi kakiñ kendoku, ho Attoh Jisu menkiñdo mohmi mohka aguñ ka saniiñlo ho mohmi pyadu lokiñdo mohka kapakola ho ahlyikuho. 
2TH.2.9	 Diimmah koneka ahniiñhii saitan ka miigo miiniiñlo hikha harchichike ho amuhpaka kagiñnanii ho kahotamo agiñho, 
2TH.2.10	ho hikha diimmah golluniilo hutiina lyukiñdonii, niimpalukoda mohlu tamatii jije mika hensa niimi ho lyangur kosa niimi. 
2TH.2.11	 Hopa Pinii kiiniñtii mohluka hahoho amuh ka tamomi, mohlumi henje kiinedupa niihna jije manii, 
2TH.2.12	niimpalukoda miilañ rumi halii kiine dupa hutiina henje manii jijemi hojalo diimmah hoya hempyo pa sonyadonii.
2TH.2.14	Siika sipa mo nunumi gyotii ngunuka ayapuyu kiilo, niimpalukoda nunumi labii kiine dupa ngunuka Attoh Jisu Kristo ka tatukatu mi. 
2TH.2.15	 Hiikohopa, anubarmii atañ, alḛrpa dato ho miiju mi biito nii mina nunumi ngunu tonsḛr tiinii, aguñ lubiidola malo siiti kebii dola jalo. 
2TH.2.16	 Siisi ngunuka Attoh Jisu Kristo mo atoh loda, ho Pinii ngunuka Aba, huna ngunumi hendonii ho ayudahe paka hembyuñ mi ngunumi bitiinii ho aya hentiñ aroh-aya lo, 
2TH.2.17	nunuka ahha mi henjuñ kencho ho hiika atañmi miiko kencho kapane aya miigo ho aguñ pa.
2TH.3.2	 ho ngunumi aliñdokupa diimmah ho diimmah miyuatañ kokii; niimpalukoda miilañruko henje giima. 
2TH.3.3	 Hojalo Attoh lotii ke; mo nunumi alḛr giikiñ doke ho nunumi diimmah hokii dagur biikiñ doke. 
2TH.3.4	Ho ngunu hentiñdo Attoh ko nunu piigopa, niimpalukoda nunu miilado ho drih atañmi miikiñdo nii mina ngunu miito luchinii. 
2TH.3.5	Attoh nunuka ahha mi Pinii mi hendopa kakiñ nedo ho Kristo ka ranttiniimi.
2TH.3.7	 Niimpalukoda nunu atoh chindo niihtañ nunu ngunumi katiñ nandu hiila; ngunu assuale pa damato nunu agiñ hoka ngunuka dalyiho, 
2TH.3.8	 ngunu diimato mika yatañmi arie bimapa, hojalo khembii dola ho injobiidola ngunu miito allo ayoh mi, niimpalukoda ngunu nunu kone mitrḛ alluaba madupa. 
2TH.3.9	 Siikasi ngunu hiimi miila kema hiilama, hojalo nunumi ngunuka miijumi bidupa katiñbiidola lutiñnaniiñpa. 
2TH.3.10	 Niimpalukoda ngunuka nunuka agiñ hoka dalyi hotiirḛ, ngunu siika miito luniiñ siimi bito: hujalo pa matiirḛ miigo miitema, hiimi diigo diike neyo. 
2TH.3.11	 Niimpalukoda ngunu hiila tapado nunu hokii tonge assualepa sando hiila, miilu miile miijola, hang miigo miimapa. 
2TH.3.12	 Siisi sitañ miyu mi ngunu ludu ho harolupadu Attoh Jisu Kristo ko atoh miigomi miito adu-abiñ mapa ho atoh sango pa injo diito hiila. 
2TH.3.13	 Anubarmii atañ, iche hetrḛ renge lyayo aya miigo ho.
2TH.3.14	Hu jalo matiirḛ tatema niihna ngunu ludonii siika siiti so, hiika miyu mi kadḛr giitolya, ho hang miilyayo mo agiñho, niimpalukoda mohmi hiinyañ kiine dupa. 
2TH.3.15	Mohmi ahha banii hiilyañ kalya yo, hojalo luluñ tolya anubarmii pa hembiidola.
2TH.3.16	Siisi chimie ka Attoh mo atoh loda nunumi kiirañ chimie bikiñcho hikha lembo ho. Attoh nunu miilañ ruka agiñho dabo kencho.
2TH.3.18	 Ngunu Attoh Jisu Kristo ka aroh-aya nunu miilañruko dokiñcho.
1TI.1.1	Pol Kristo Jisu ka kiiniñkonii kone Pinii ka luniiñ ngunu mika lyangurbo ho Jisu ngunuka hentiñnanii,
1TI.1.2	Timoti mi, ngiika jije wiinga henjeho:
1TI.1.2	Aroh-aya, aroh, ho chimie Pinii Aba kokii ho Kristo Jisu ngunuka Attoh kokii.
1TI.1.3	Ngiika niimika yarnii hiilyañpa ngiika Masedonia hoka bopa miilyiho, Ipisia ho dutolya niimpalukoda no miyu tonge mi khiibe tonsḛrkhenyo mi tonsḛr yo hiila ludupa, 
1TI.1.4	malo mohlumi atohpa jijemaniimi ho khiichi lakumanii aba-apa mi chibiinyayo niihna uroyapa lucha donii jijemanii mi hiilamapa piniimiikiñ niimi hentola hiikahii henje ho; 
1TI.1.5	hiilamapa ngunuka nunumika miitote hiila ka luniiñsi hensuniimike niihna darii ahha hokii lindonii ho henju aya ho denki henje hokii. 
1TI.1.6	miyu tonge siika atañ sokii legyala ngonyada piigo amanii takatara siiniiñho, 
1TI.1.7	dapo ka sariipa lyinala henyasiido, hang chimapa mohlu nii ludo malo drih atañmi niihmi mohlu rahedado ludonii.
1TI.1.8	Siisi ngunu chindo dapo si ayado hiila, hujalo matiirḛ siimi miidiko miita nanchi, 
1TI.1.9	siika siimi chinto, dapo si parda miyu pa miitola atii make hojalo diimmah ho luniiñtama niipa, piniimika henjemaniipa ho ingyamiigyanii atañpa, kacho ho luhoniiñ atañpa, aba atañ mika menii atañpa ho annii atañ mika menii atañpa, miyu menii atañpa, 
1TI.1.10	henjumiiju aya manii atañpa, ahiñ-amey siinii atañpa, nyimalanii atañpa, gollumisu atañpa, amuh hemmebo atañpa, ho niijalo niihna jije tonsḛr niimi chekho donii. 
1TI.1.11	tatukatu ayapuyu lyaniiñ Pinii ka agiñho nii mina ngiimi miitote hiila khelii tiinii.
1TI.1.12	Ngo mohmi payapacho ludu huna ngiimi siika tamo siimi bitiinii, Kristo Jisu ngunuka Attoh, niimpalukoda mo ngiimi lotiido hiila ayakacho katiiku ngiimi mohka miigomi bibii dola, 
1TI.1.13	kapyo ho ngo mohmi nipakoya la ho miihimiire la ho nyapakoya la miisutiijalo; hojalo ngo aroh mi patiiku niimpalukoda ngo chimapa miito henje mapa, 
1TI.1.14	ho ngunuka Attoh ka aroh-aya ngiipa bipo biila biliñ henjeho ho hensu nyika agiñho hiikahii Kristo Jisu koka donii. 
1TI.1.15	Luniiñsi jije ho khiiniiñ poteje talii mondopa giido, Kristo Jisu dohadolo so ahtii ingyamiigyanii atañmi lyangur dupa hiila. Ho ngo ingyamiigyanii atañ hopa koda akhoja; 
1TI.1.16	hojalo ngo aroh mi patiiku siika piigopa, niimpalukoda ngo, akhojalyinii, Jisu Kristo mohka digoabiaya pigiiniimi kakiñ ladopa katiñ naniipa hiika atañpa hutiina mohmi henje kendonii santḛrlamanii sango pa. 
1TI.1.17	Ayudahe paka dusanii radde, shiilamasanii, kapalamanii, Pinii kontii mi, khiikiñcho ho ayu dahepa tatukatu kencho. Amen.
1TI.1.18	Siika khelii niisi mi niiko tiilii biilyi ke, Timoti, ngiika oho, nyibuhenii atañka lukojaho niihna niimi lugeliitiinii, niimpalukoda mohluka harolupa niilo hiilo no aya pagomi pana nala dopa, 
1TI.1.19	henjemi giitola ho aya henjumi hembiidola. Henjumi khiipa du hiila, miyu tonge mohluka henjeka yasiejaji mi tatu dopa miibiisiida, 
1TI.1.20	hiika punko hokii Himenas la Alejandar nyi, humina ngo saitan ko tiilii bitiinii mohlumi chingiikiine dupa nipakoya kema hiila.
1TI.2.1	Kappyojapa, hokoda, ngo yardu hiika tiiliibiniiñ atañmi, kuniiñ atañmi, Kubiniiñ atañmi, ho payapacho hiila luto hikha miyu atañpa, 
1TI.2.2	radde atañpa ho hikha hutiina akho pa dunya dunii, niimpalukoda ngunu yanu ho chimie sango sangii kodupa, piniihenju ho kapakohe khiiko biidola. 
1TI.2.3	Siikasi aya doke, ho siika siimi taliidoke Pinii ngunuka Lyangur boka kata ho, 
1TI.2.4	huna hikha miyu atañmi lyangur kiine nandonii ho ahke nenala hendonii jije ka chiniiñho. 
1TI.2.5	Niimpalukoda Pinii kone sii dusu dunii, ho gondu konesii dusu dunii Pinii la miyuatañ nyika punkoho, miyu Kristo Jisu, 
1TI.2.6	huna atohmi tupya naniipa bisu tiinii miilañrupa, myodumyolo aya jaho pyakotii. 
1TI.2.7	Niimpalukoda siika sipa ngiimi kahetii tonsḛrkhenyo niipa ho kiiniñkonii pa (Ngo jije mike lukodunii, Ngo gollu make), Midomiyu atañka tonsḛrbo pa henje la jije nyiho.
1TI.2.8	Ngo hendo kapakohe gandaho milobo atañsi kukiñcho, darii alah mi yucha biidola hadiimapa ho gasupasu mapa; 
1TI.2.9	hiichulipa nyimii atañ tiirḛ gujuaya ho mohlu giikiñcho ho giichañho, adiñmi kagoahupa giiyo malo rupuayyiñ malo tassañtayiñ malo khiiniiñ abitarii hokii mapa 
1TI.2.10	hojalo aya miiju atañ ho, kadiñdopa nyimii huna henjeniika piigomi lukodonii. 
1TI.2.11	Nyimii mi chingii kiineto chimie chomyo hikha tiiliisiiniiñmi. 
1TI.2.12	Ngo nyimii atañmi tonsḛr dopa bima lyike malo milobo atañmi otority ho biido pa; mo chimie chomyo pa dukiñdo. 
1TI.2.13	Niimpalukoda Adam mi kapyopa pupyo, hiikahiiba hosu Eve mi; 
1TI.2.14	ho Adam talubalo komake, hojalo nyimii ke talubalo konii ho talemiilenii. 
1TI.2.15	Hojalo nyimii atañmi lyangur kendo himmeoho buniiñlo,
1TI.3.1	Luniiñsi jije: Hu jalo pa matiirḛ bisop pa lyinala hendo, mo khiiniiñ miigomi miipa hendo. 
1TI.3.2	Siisi bisop pahañhanko sanii giikiñma, mihie koneka millo, hendi-niikiñdo, dadimiiri, hendimiidi, Hapumibya, lukolanii sariipa lyikiñdo, 
1TI.3.3	ow tangii kema, payagaya kema, hojalo yanu kendo, gasupasu kema, ho tiicko hembyo kema. 
1TI.3.4	Mo atohka uru mi ayapa kagii kendo, mohka wiinga atañmi luniiñtanii ho kapane lembo ho khiiko dopa atiikendo; 
1TI.3.5	niimpalukoda miyu matiirḛ mohka atoh uru mi niihtañpa ayapa kagii kendo hiimi chima koda, niihtañpa mo Pinii ka gyoliñkonii mi kalyañ talyi? 
1TI.3.6	Mo niti lyiguh niikiñma, hiilamakoda mo hentii siiniiñ ho gori kendo ho giihi kendo igii mika haliiko ho; 
1TI.3.7	hiikahaho ho mo ago miyu lo aya khiiko niipa lyikiñdo, hiilamakoda mo sarpa niiho huhila ho igii ka gyoh lo hoko kendo.
1TI.3.8	Deakon atañ tiirḛ hendi nyakiñdo, allyosonye giikiñma, roalha mi abupa diigetange kema, doyapa hiila diibuñ kema; 
1TI.3.9	mohlu michilamanii ka henje mi atii biikiñdo loda didḛrpa hendi biidola. 
1TI.3.10	Ho mohlumi kapyopa tenka torañ; ho mohlu matiirḛ pahañhañsa giima lyimilo ho mohlumi deakon atañpa miiho kiineto. 
1TI.3.11	Nyimii atañ tiirḛ hendi nyakiñdo, nipakoyakema, hojalo hendi-niikiñdo, hikha drih atañ ho lotii kendo. 
1TI.3.12	Deakon atañ mihie kone kontii ka millopa lyikiñdo, ho mohluka oho atañ la uru atañmi aya pa kabii kendo; 
1TI.3.13	niimpalukoda huna denkipa deakon atañpa sangii donii mohlu atohpa aya daju mi miilii siigiido ho kahe hentiñnanii henje giitota niihna Kristo Jisu ko donii.
1TI.3.14	Ngo hentiñdo nyibya loda nunuko ahto do, hojalo ngo siika lukosanii mi kebiilyi nunumi niimpalukoda, 
1TI.3.15	ngo matiirḛ dahii lyimilo, nunumi chinke nendupa niihtañ pana kone Pinii ka ude ho miikiñpakiñ donii, niihna turnii Pinii ka gyoliñkonii nii, rali ho jije ka batiñ pa lyidonii. 
1TI.3.16	Jije Kahe, ngunu khakodu, michilamanii ngunu henjeniimi:
1TI.3.16	Mo asiialyoho kakiñ kotii,
1TI.3.16	yajiyallo ho diigolugo giimatii
1TI.3.16	miidopopi atañlo kapa kotii,
1TI.3.16	miyuatañ ka punkoho tonsḛrkhenyo kotii,
1TI.3.16	henje kotii dohadoloso,
1TI.3.16	tatukatu dopa chagii kotiiku.
1TI.4.1	Siisi Yajiyallo didḛrpa lukoda ahlyinii myodu ho tonge henje hokii impagiikiñ do amuh yajiyallo atañmi tajela ho igii atañka tonsḛrniimi, 
1TI.4.2	amuh atañka hiilake hiila luniiñlo huka henju atañ na dachañ gubulo tensi kotiinii, 
1TI.4.3	huna mihie millo lasu niimi lutiñ donii ho diigotango diisanii tange mi diiyo ludonii nii mina Pinii puliñ tiinii hiimi payapacho hiibii dola ka larii saniiñmi huna henje donii ho jijemi chindonii. 
1TI.4.4	Niimpalukoda kapane Pinii ka puniiñ hiiniiñ hii ayake, ho hang khiipa saniiñ giima hiika hiimi matiirḛ payapacho lubiidola larii dokoda; 
1TI.4.5	niimpalukoda hiika hiimi darii miitiiku Pinii ka aguñlo ho kuniiñ lo.
1TI.4.6	No matiirḛ siika lukoniisi mi anubarmii atañka hataho atii bidokoda, no denki miiho niipa lyikiñdo Kristo Jisu ko, hokotii henje ka aguñ atañlo ho aya tonsḛrniimi nii mina no imbomondonii. 
1TI.4.7	Piigo amanii piniiheriimanii ho jijemanii agiñho hang miilyayo. Atohmi piniisanju ho sandopa miinyo tolya; 
1TI.4.8	niimpalukoda apo ka miinyo niisi tiirḛ ayado, piniisanju ada kapakohe piigo ahdo ke, siikasi siisi ka sango patrḛ hemme bitii ho ahsa nii sango patrḛ. 
1TI.4.9	Luniiñsi jije ho khiiniiñpa lyido hikha taliimondopa. 
1TI.4.10	Niimpalukoda siika drihpa ngunu khentii ho uropa miidu, niimpalukoda ngunuko ngunuka hentiñnanii hii turnii Pinii ko atii tola do, huna hikha miyuatañ mika lyangur nii, luchila hiika atañpa hutiina henje nyadonii.
1TI.4.11	Luto ho tonsḛrto siika drih atañmi. 
1TI.4.12	Kone lotrḛ niika yapa saniiñmi khiipa koyo, hojalo henje atañmi kagiñnaniipa kakiñ tolya luniiñho ho miijulujuho, hensu niiho, henjeho, dariiho. 
1TI.4.13	Nii dahepa ngo ahtema, butiiapur hoka piniipota mika riko ho ahbo tolya, tonsḛrkhenyoko, tonsḛr ko. 
1TI.4.14	Niiko hoka ahmiñayiñ giiniiñ mi hemiikalo mapa miilyayo, nii mina niimi bitiinii nyibuhenii atañka luniiñlo sangiigyagiinii amiabañ atañka mohluka alah mi niiko tencha biido laka biiniiñmi. 
1TI.4.15	Siika miigo atañ siimi miinyo tolya, mohlupa atohmi tiilii siito lya, niimpalukoda kone abimi niika hatachaniiñ mi kapa dopa. 
1TI.4.16	Atohmi hendi siitolya ho niika tonsḛr niimi; hiimi miikañ ari miitolya, niimpalukoda hiila miibiidola no lyangur siikiñdoke atoh mitrḛ ho niikii mika tanii atañ mitrḛ.
1TI.5.1	Akhaya miyumi galyayo hojalo harolupato mohmi nunuka aba pa hembiidola; himmeyami anu atañ hiilyañpa khiito, 
1TI.5.2	akhaya nyimii mi annii atañ hiilyañpa khiito lya, ajañya nyimii mi barmii hiilyañ khiito, hikha dariilo.
1TI.5.3	Khiitolya hiimie atañmi huna jije hiimie nyanii. 
1TI.5.4	Hiimie kii matiirḛ wiinga malo oho asi dulyi milo, mohlumi kapyopa mohluka henjemiiju miigomi miike nento mohluka atohka uruho ho mohluka annii-aba mi tonge biku kiine toku; niimpalukoda siika siimi Pinii ka kataho lariido. 
1TI.5.5	Mo huna jije hiimie nii, ho mohmi kontii apa tiikunii, Pinii mi hentiñ la dunii ho miikañ ari miila dunii tiilii biniiñho la kuniiñho allo ayoh karmyañmi; 
1TI.5.6	hiilamapa mo huna atohmi helyihembyo ho tiilii siidonii shiido kuke mo turla dasudajalo. 
1TI.5.7	Siimi luto, niimpalukoda mohlumi hang sarpasaniiñ giimadopa. 
1TI.5.8	Hu kone jalopa matiirḛ mohka heniimyanii mi kalyañ tama, ho luchila mohka atoh uru mi, mo henje mi mapah do ho henjemanii kone mi ayamanii ya.
1TI.5.9	Hiimie konepa khiitolya mo matiirḛ nyang alyañkhe anyañmi akha yala lyilyi milo, millo kone kontii ka mihie pa dutii milo; 
1TI.5.10	ho mo mohka aya miigo miiniiñ mika luta nangko laka dunii, kone huna wiinga aso sucha tiinii, helakala mi kakiñla, piniimiyu atañka alih harbinii, pamyotakho giinii atañ mika hempyo miipanii, ho atoh mi kapane aya miigo hoka henga laka miinii. 
1TI.5.11	Hojalo sancha hiimie atañmi kelii lyayo; niimpalukoda mohluka sancha lyiho miidhinkliñ Kristo mi chekho kendoke mohlu millo inala herila, 
1TI.5.12	ho hopa mohlu miikhatii hiila helii siikiñ doke mohluka kapyo paka hemme niimi chekho lala. 
1TI.5.13	Hiimi apalala, mohlu assuale miigomi chingii kendoke, ude penge abi injola, ho assuale kontii mapa hojalo khanjola ho mika miigo ho mulumiile miijola, mohluka lusamanii mi lujola. 
1TI.5.14	Hopa ngo hendo sancha hiimie atañmi millo insukiineto, wiinga biike nento, mohluka ude mi kabii siike nento, ho ahha-banii mi myodu biyo ngunumi cheriidopa. 
1TI.5.15	Niimpalukoda tonge inkunyane kuta Saitan ka kiiliñ ho imbo dupa. 
1TI.5.16	Siisimatiirḛ henjenii nyimii kone kii heniimyanii dukoda huna hiimie nii, mohmi mohlumi hembyuñ kiineto; gyoliñkonii atañmi alluabayo, niimpalukoda hiimi hembyuñ kiine dupa hutiina jije hiimie atañnii.
1TI.5.17	Amiabañ atañ hutiina sangiigyagii nyadonii uro yapa khiiko kendo, luchila huna tonsḛrkhenyo ho tonsḛr nyadonii; 
1TI.5.18	 niimpalukoda piniipota si ludo, “Nunu hiibo nyegomi pupyañyo niida hiika hii elyañ mi nyorlo talyi,” ho, “inniimiinii atañ mohluka injo mi lakiñdo siido.” 
1TI.5.19	Pema khiilii lyayo amiabañ mi nii dahepa anye jalo hingejalo haki bitema miigya tiike hiila. 
1TI.5.20	Hiika atañ pakoda hutiina ingyamiigya ho miikañla danii, gato mohlumi miilañruka tadopa, niimpalukoda khiibe atañmi biisola dadopa. 
1TI.5.21	Pinii ho Kristo Jisu ho kahenii miidopopi ka hataho ngo niimi lubii lyike siika miiju siimi atii biitolya khiingu khiire mapa, henguhere la hang miite mapa. 
1TI.5.22	Nyibyaloda alah tenchala tiiliila miilyayo, miyu kone ingyamiigya laka miiko ho miibo lyayo; atohmi dariipa atii siito lya.
1TI.5.23	Yasie kontii talya yo, hojalo roalha ichuche tanto lya niika erre kiipa ho niika kiirañ achih chiniiñ kiipa.
1TI.5.24	Miyu tonge ka ingyamiigyanii atañ didḛr kadḛr doke, ayakacho kako dopa, hojalo tonge ka ingyamiigyanii atañmi kamihoke kapa dunii. 
1TI.5.25	Hiichulipa aya miigo miiniiñ hiitiirḛ didḛrpa kadḛrdo; ho hiika atañhii kadḛr lama dado jalo, mohlu achuñ kotola dola kema.
1TI.6.1	Hikha hutiina miirapa lyidanii mohluka atoh atañmi hikha khiiniiñlo khiito, niimpalukoda Pinii ka armyañ mi ho tonsḛr niimi lupyu madopa. 
1TI.6.2	Hukiina henjenii atoh dunya dunii khiimapa miiyo mohlu anubarmii pa lyiko hopa; hiilamapa mohlu uroyapa ayapaya miiho kendo niimpalukoda mohluka miiniiñ hokii hu miijo kapado lukoda henjemiyu atañ ho heniiñja.
1TI.6.2	Tonsḛrto ho siika miigo atañ sipa yarto. 
1TI.6.3	Hu konejalopa matiirḛ tonsḛrdonii yoheya ho taliimomapa ngunuka Attoh Jisu Kristo ka aguñ atañ agiñho ho tonsḛrnii piniisanju ho, 
1TI.6.4	mo butelinkiñdo hentii siiniiñ ka agiñho, mo hang chima; mo chesuresu niika drih ho hengada ho aguñ ka piigo mika chesuko, niihna kahusiiniiñ lingii donii, taliisiimanii, nipasiiniiñ, aya mapa ka hemmosiiniiñ, 
1TI.6.5	ho miyu atañka punko hoka chessuniiñ huka henjuna surudonyonii ho jije hokii lyudo kuniiñ, henyadanii piniisanju hiike pasermiiliñ biiko lembo. 
1TI.6.6	Hiikoho abuje pasermiiliñ biinii hii do piniisanju hembyañ biiniiñ ka agiñho; 
1TI.6.7	niimpalukoda ngunu hang biiliima dohadolo so, ho ngunu hang dohadolo sokii biila keñkuma; 
1TI.6.8	hojalo ngunu kii matiirḛ diigo la giigo nyi dokoda, siika atañ siimi ngunu hembyañ biikiñdo. 
1TI.6.9	Hojalo huna mingo nala hendonii hii tenkalarka ho huhidu, ho gyoh ho, abuje piigoamanii henju ho heru miipanii henju niihna miyu atañmi byagiisako ho pyadu sako ho huhigiidonii. 
1TI.6.10	Niimpalukoda tiicko mika hembyoniiñ amane diimmah ka liima pa lyido; siimika hembyo kopa tonge henje hokii ngonyaneku ho mohluka ahha mi abuje heru miipa siinyada.
1TI.6.11	Hojalo niipa koda, Pinii mika heriinii miyu, hikha siika atañ siimi apatolya; denki miigomi miichi hentolya, piniisanju, henje, hensunii, ranttiniiñ, ahhakeyiñ mi. 
1TI.6.12	Pagomi aya paju ho pato henjelo; santḛrlamanii sango mi hendi biitolya niihpana niimi gyotiinii niika abuje haki atañka hataho khadiko khako kopa . 
1TI.6.13	 Pinii ka hataho huna hikha drih atañmi sango bidonii, ho Kristo Jisu kokii huna mohka pyakoniimi Pontius Pailet ka hataho khadiko khako ne, 
1TI.6.14	Ngo niimi lulyike ke lujubiniiñ mi harti ahma dopa biitolya ho sarpa kiine lyayo nii dahepa ngunuka Attoh Jisu Kristo ahtema; 
1TI.6.15	ho siika siimi myodumyolo aya ho kakiñ kendoke khiiniiñja ho Kayeja bo kontii, radde atañka Radde ho attoh atañka Attoh, 
1TI.6.16	hukoho kontiina shiilamasa nii donii ho hiitañ hutoh ho du kone hetrḛ ahchi lama sako, humina miyu kone hetrḛ kapama ho kapa lakiñma. Mohmi kontii khiikiñcho ho ayudahe paka pamiñnii dokiñcho. Amen.
1TI.6.17	Siika dohadolo soka mingo pakoda, luto mohlumi hentii siiyo hiila, malo mohluka hentiñ lasamanii ka mingo mi hentiñ nayo hojalo Pinii miya huna kapane drihmi ngunumi bitiinii hempyo biike nendupa. 
1TI.6.18	Mohlu aya mi miikiñdo, aya miigo ho mingo dopa, billakellaho ho kobya ho, 
1TI.6.19	hiitañpa atii tiikuñ siibiito atohpa aya liidi rabiidola ahlyinii allopa, niimpalukoda mohlumi sango mi sala dopa niihna jije sango nii.
1TI.6.20	O Timoti, kabiito nii mina niimi kabiitote hiila bitiinii. Apa-ayato piigo ama khaniiñ paniiñ bomi ho niihna chekhola ludonii amuhpa chiniike hiila, 
1TI.6.21	niimpalukoda hiila siimi luko biidola tonge ngonya dake henje luniiñ hokii.
1TI.6.21	Aroh-aya niiko dokiñcho.
2TI.1.1	Pol, Kristo Jisu ka kiiniñkonii kone Pinii ka henko jaho sango niihna Kristo Jisu ko hemme tola donii,
2TI.1.2	Timoti, ngiika heniiñja wiinga:
2TI.1.2	Aroh-aya, aroh, chimie Pinii aba ho Kristo Jisu ngunuka Attoh kokii.
2TI.1.3	Ngo Pinii mi payapacho ludu humina ngo miiho dunii didḛr hendḛr biidola, ngiika aba ka miichañho, niida ngo niimi hempa talyi ngiika kiirañ kuniiñ ho. 
2TI.1.4	Ngo niika mila mi hempa lyiho, ngo niimi allo ayoh kapa nala hendu, niimpalukoda ngo poteje hempyo giidupa. 
2TI.1.5	 Ngiimi niika denki henje mi hempa dopa miido, henje kapyopa niika ayyo Lois ko giitii ho niika annii Eunice ko ho siisi, ngo henjedo, niiko giido hiila. 
2TI.1.6	Hopa ngo niimi lupadu hiira miilyo tige liito Pinii ka ahmiñayiñ niiko hoka giiniiñmi ngiika alah tencha biido laka miiniiñmi; 
2TI.1.7	niimpalukoda Pinii ngunumi biisoniika yajiyallo mi bimake hojalo harchichike ka yajiyallo miike ho hensunii ho hendimiidi.
2TI.1.8	Hiinyañ yo ngunu Attoh mika pyako saniiñmi, malo ngiimi mohka pattiih tunko bomi, hojalo hembyuñ monto herumi heniiñmi ayapuyu pa Pinii ka harchichikelo, 
2TI.1.9	huna ngunumi lyangur tiinii ho gyotiinii darii gyojulo, ngunuka miigo miiko hopa mapa hojalo mohka atoh piigopa ho aroh-aya nii mina mo ngunumi bitiinii Kristo Jisu kiilo ayu kolyuñkolo ho, 
2TI.1.10	ho siisi kakiñ tiiku ngunuka Lyangurbo Kristo Jisu ka ahniiñlo, huna shiiniiñ mi lapa tiinii ho sango la shiilamasaniimi ahgiitii ayapuyu kiilo. 
2TI.1.11	Niimpalukoda siika ayapuyu pa ngiimi kahetii tonsḛrkhenyo ho kiiniñkonii ho sariipa, 
2TI.1.12	ho hopa ngo heruhendu siisika henchañho. Hojalo ngo hiinyañma, niimpalukoda ngo chindo ngo humi henjedu hiila, ho ngo hentiñdo mo dagur lakiñdo hiika allo lyihepa nii mina ngiimi kabii tote hiila bitiinii. 
2TI.1.13	Imbo monto jije aguñ luniiñho nii mina no ngiiko hokii tapatiinii, henjeho ho hensuho niihna Kristo Jisu ko donii; 
2TI.1.14	jijemi dagurbiito nii mina niimi kabiidopa bitiinii Darii Yajiyallo huna niika ura ho dunii.
2TI.1.15	No chila du hikha hutiina Asia ho dunii ngiiko hokii inkur nyaneku hiila, ho hiika atañ hokii Pigelas la Harmogenes nyi. 
2TI.1.16	Attoh aroh mi bikiñcho Onesiporus ka uru atañmi, niimpalukoda mo kiirañ ngiimi jojo lupa; mo ngiika dachañranyi pa hiinyañ mane, 
2TI.1.17	hojalo mohka Rom hoka ahchi lyiho mo ngiimi hempḛr uro mene ho ngiimi mepa, 
2TI.1.18	Attoh mohmi aroh mi kapa dopa bikiñcho Attoh kokii hiika Allo ho-ho no hempḛr ayapa chindo hikha miigomiiniiñmi mohka Ipisia hoka miiniiñmi.
2TI.2.1	No hokoda, ngiika oho, chikhopa datolya aroh-aya ho Kristo Jisu koka doniiho, 
2TI.2.2	ho niihna no ngiiko hokii tapa tiinii abuje tapaniika hata hoka luniiñmi, lotii miyu atañmi khelii tolya huna khiibemiyu mi tonsḛr tonsi lakiñ donii. 
2TI.2.3	Heru henko ho henche monto Kristo Jisu ka denki sipahi hiilyañpa. 
2TI.2.4	Sipahi kone tiirḛ mohka miigo miilyiho dumiñ miyu ka miijuluju lo hatu komake, niimpalukoda mohka miigo hii huna mohmi kahe tiinii hiimi hembyañ dopa miipa talyi hiilaka heniiñ. 
2TI.2.5	Kheli nii miyu kone mi tayyiñbyopa agii make nii dahepa miiju jaho miigomi miipe tama. 
2TI.2.6	Siikasi kiirañ laka aji miinii hiike kapyo japa ka amoo tache siiniiñ mi lapa kendonii. 
2TI.2.7	Henka to niihna ngo ludonii, niimpalukoda Attoh niimi chilananiiñ bikiñ doke amane drih ho.
2TI.2.8	Jisu Kristo mi hempato, shiiniiñ hokii turitiiku, David ka ohoasi, ngiika ayapuyu tonsḛrkhenyo kokii hiilyañ, 
2TI.2.9	ayapuyu nii pana ngo heruhembi danii ho dachañranyi mi giida nii ingyamiigya miyu hiilyañ. Hojalo Pinii ka aguñmi dachañranyi hii koppo make. 
2TI.2.10	Hopa ngo kapane drih mi pigiidu kahe koniikiipa, niimpalukoda mohlumi tiirḛ sangopyako mi pake nendupa Kristo Jisu ko lyulasamanii tatukatu ka agiñho: 
2TI.2.11	Luniiñsi jije:
2TI.2.11	Ngunu matiirḛ mo agiñho shiibo tiikoda, ngunu mo agiñho sambo kendo;
2TI.2.12	ngunu matiirḛ pigii dokoda, ngunu mo agiñho sangii monkiñdo;
2TI.2.12	ngunu matiirḛ mohmi mapa dokoda, mo tiirḛ ngunumi mapa kendo;
2TI.2.13	ngunu lotii mada jalo, mo lotii lokañdu,
2TI.2.13	niimpalukoda mo atohmi mapa siila kema.
2TI.2.14	Mohlumi siika siimi hempa dopa lupato, ho Attoh ka hataho mohlumi luto gasusaniiñ aguñmi apanyato hiila, niihna hang aya giimanii, hojalo tanii atañmi byagii laya byagiido. 
2TI.2.15	Niika miikhe jami ayapa miito atohmi Pinii ka taliikokunii kone hiila kakiñ siidupa, miigomiinii miyu huna hang hiinyañ dopa lyimanii, miidiko jaho miila jije ka aguñmi gabiitola. 
2TI.2.16	Piniihenje manii chenii kokii dasa giitolya, niimpalukoda hii miyu atañmi uro yaya piniihenju mako ingii kendoke, 
2TI.2.17	ho mohluka luniiñhii une ka alyo mika yagiidonii hiilyañ pa yaja giikiñ doke. Hiika punko hokii Himenas la Piletas nyi, 
2TI.2.18	huna jije hokii ngone kunii lubiidola turiturku kuniiñ hii bilo lyine kuke. Mo anye tonge ka henje mi heru miipa biine. 
2TI.2.19	Hojalo Pinii ka alḛr paka liidi ranii hii dukañdu, siika tiiho niimi giitola: “Attoh chindo ke huna mohkiinii,” ho, “kone abi huna Attoh ka armyañ mi myandonii ingyamiigyanii hokii dasa toku.”
2TI.2.20	Ude pero ho piichañturla rupuayyiñ hokii kontii domake hojalo yasañ ho dekiñ hokii tiirḛ dodu, ho tonge hii aya miigo miina naniipa, tonge hii ayamaniipa. 
2TI.2.21	Hujalopa atohmi darii miisu talyi ayamanii hokii, ho mo piichañturla aya miigo miina naniipa lyikiñdo, darii miikunii ho ude ka atoh loka miita naniiñpa, hendila niijalo aya miigo miina naniiñpa. 
2TI.2.22	Hopa nyimuyapa ka helyihembyo mi apato ho denki mi meto, henje, hensunii, ho chimie, hiika atañka agiñho hutiina Attoh mi darii ahha lo gyodo nii. 
2TI.2.23	Piicha agiñho hang miilyayo, piigoamanii chesuresu; no chindo hiika hii gasu niimi sii lingii siidonii. 
2TI.2.24	ho Attoh ka miira atañ gasupasu kemake hojalo kone abimi helakala kendo, denki tonsḛrbo pa lyikiñdo, pigiibiidola, 
2TI.2.25	mohmika cheriibomi ahhakeyiñ lo lulyañ biidola. Rongkoda Pinii mohlumi henkur dopa ho jije mi chindopa binedo, 
2TI.2.26	ho mohlu igii ka gyoh hokii hargii kencho, mohlo latu kobii tola mohka henko hoka miila dunii hokii.
2TI.3.1	Hojalo siimi chintolya, kami kalo allo atañ ho henga henkha ka myodu hii ahkiñ doke. 
2TI.3.2	Niimpalukoda miyuatañ atohmi hensu kendo, tiicko hembyo kendo, hentii, hentiisiinii, lujutaru, annii-aba atañka luniiñ tamanii, payapacho hiila hemanii, dariimanii, 
2TI.3.3	kiinyinii, cheche, nipanii, hiinyañ henchiñ mapa ka miiniiñluniiñ, kiinyi, aya mika kanamanii, 
2TI.3.4	lyolyichochi, chuduchubo, hengiñ-hentii siinii, Pinii mika hensa niimi hentola hempyo soniiñ mika hembyoniiñ, 
2TI.3.5	henjemiiju miidu hiisu lala hojalo hiika harchichike mika chekhonii. Sitañ miyuatañ kokii dasa giitolya. 
2TI.3.6	Niimpalukoda hiika punko hokiike hiika atañ hutiina mika ude ho ahla ho ajju nyimii atañmi latubiikiñ donii, ingyamiigya niika agiñho alluaba ho kapane huckmuk mi miikiñ donii, 
2TI.3.7	huna kone abika luniiñmi takiñ donii ho pema jije ka chiniiñ ho ahchi kema. 
2TI.3.8	Niitañpa Jannes la Jambres nyi Mose mi chekho, hii chulipa siika miyuatañ tiirḛ jije mi chekho kendo, surudonyo ahha giinii miyuatañ ho amuh henje giinii atañ; 
2TI.3.9	hojalo mohlu ano adho keñku make, niimpalukoda hikha mohluka piicha mi kadḛr kendoke, hiika bilo miyu anye hiilyañ.
2TI.3.10	Siisi no ngiika tonsḛr niimi kabiilyi, ngiika miijuluju mi, ngiika sango hoka miichi heniiñmi, ngiika henje mi, ngiika pigiiniimi, ngiika heniiñmi, ngiika ranttiniimi, 
2TI.3.11	 ngiika miihimiire koniiñmi, ngiika heru heniiñmi, niihna ngiiko lyinenii Antiok ho, Ikonium ho, ho Laistra ho, niihtañ miihimiire ngo pitto; hojalo hikha hiika atañ hokii Attoh ngiimi papya tiiku. 
2TI.3.12	Jije lusu dokoda huna piniihenju giitola sango sannañ donii Kristo Jisu ko miihimiire kokiñdo, 
2TI.3.13	diimmah miyuatañ la surudonyo atañ diimmah hokii diimmah yaya kendo, gollunii ho gollu kokiñdo. 
2TI.3.14	Hojalo niipa koda, miikañari miito niihna no chingii tiinii ho alḛr pa henje tii, chimbii dola hukii hokiina no siimi chingii tiinii 
2TI.3.15	ho niihtañ no himme jaho hokii chiribiitii dariiaguñ ketolaka doniimi niihna luko lakiñ donii sangopyako niimi Jisu Kristo mika henje giiko hopa. 
2TI.3.16	Hikha piniipota si Pinii ka saheniiñ
2TI.3.17	niimpalukoda Pinii ka miyu mi lyipe kiinedupa, kapane aya miigo miina naniiñpa.
2TI.4.1	Ngo niimi lubii lyike Pinii ka hataho ho Kristo Jisu kiilo huna shiinii ho turnii mi ayakacho kakiñ donii, ho mohka ahniiñlo ho mohka raddeganda lo: 
2TI.4.2	aguñmi tonsḛrkhenyo to, kiirañ hendi tolya myodu jalo malo myodu majalo, yatolya, gatolya, ho harolupa tolya, pigiiniimi la tonsḛr niimi pema miima miilya yo. 
2TI.4.3	Niimpalukoda myodu si ahlyi ke niidana miyuatañ jije tonsḛr niimi ya pigii tamanii, hojalo mohluka yaroo ahah tanañlo mohlu atohpa mohlumi ka lukonii tonsḛrbo kahe siibii kendo mohluka tana nii hiilya luko kodupa, 
2TI.4.4	ho mokur giikiñdo jije mika tasa nii hokii ho jijemanii hoya ngojo la dakiñdo. 
2TI.4.5	Niipa koda, kiirañ abyu mapa datolya, pigii tolya herumi, puyu bakoboka miigomi miitolya, niika miigomi miipe tolya.
2TI.4.6	Niimpalukoda ngo membi kosanii ka lyego ho dakuke; ngiika indu myodu ahdo kuke. 
2TI.4.7	Ngo ngiika aya pago mi patii ku, ngo ngiika hargomi haja tiiku, ngo henje mi atii tiiku. 
2TI.4.8	Ho siisikii ngiipa atii bitiiku denki ka tayyiñbyopa mi, nii mina Attoh, denki gondu, bikiñ donii hiika Allo ho, ho ngiimi kontiima hojalo hikha hiika atañ miilañmi hutiina mo ka ahkur saku niimi hemmi nyadonii.
2TI.4.9	Niika miikhe jami miitolya ngiiko nyibya ahdupa. 
2TI.4.10	Niimpalukoda Demas, siika siilobiilyo ka dohadolo mi hembyola, ngiimi apatela ho Tesolonika ho inne; Kresen Gelesia ho inne, Taitas Dalmatia ho. 
2TI.4.11	Luk kontiisii ngiika agiñho dasu danii. Mak mi mebiila ho niika agiñho ahgii lya; niimpalukoda mo hempḛr piigo ahne ke ngiimika miiho ko. 
2TI.4.12	Taichikas mi ngo Ipisia ho kiiniñ biilyi ke. 
2TI.4.13	Niida no ngiiko ahchi, pulye mi biilii kulya ngiika Karpas koka apa niimi Troas ho, kheta atañ miilañmi, ho uro japa siilyo hoka keniiñ atañmi. 
2TI.4.14	Alejandar muryañ puniibo ngiimi ano heru dopa miibiine; Attoh bili kendoke mo ka siika miiniiñ atañ kiipa. 
2TI.4.15	Hendi tolya no atohpa mo kokii, niimpalukoda mo hempḛr uro chekho doke ngunuka puyu mi. 
2TI.4.16	Ngiika kapyo paka lutḛr siilyi ho kone hetrḛ ngiipa dabo mane; miilañru ngiimi apa nyatii. Sipa mohlumi halii makiñcho! 
2TI.4.17	Hojalo Attoh ngiika agiñho dabo, ho ngiimi tamo mi bihii puyu mi aya loda luko dopa, niimpalukoda hikha Midomiyu atañmi siimi tadopa. Hopa ngiimi patii ka aguñ hokii papya tiiku. 
2TI.4.18	Attoh ngiimi kapane diimmah hokii papya kendoke ho ngiimi lyangur do dariiganda ka raddeganda kiipa. Mohmi kontii assañ kencho ayu dahepa. Amen.
2TI.4.19	Priska la Aquila nyimi ayahelyi, ho Onesiporus ka uru atañmi. 
2TI.4.20	Erastas Korint ho dune; Tropimas mi ngo achih dopa Miletas ho apate. 
2TI.4.21	Niika miikhe jami ahdupa miitolya dorii ahma rampa. Eubulas niipa ayahelyi mi bilii bulyi ke, hii chulipa Pudens ho Linas ho Klaudia ho hikha anubarmii atañ.
2TI.4.22	Attoh niika yajiyallo ka agiñho dabo kencho. Aroh-aya niiko dokiñ cho.
TIT.1.1	Pol, Pinii ka miira ho Jisu Kristo ka kiiniñkonii kone, hiimi uro yapa hembyuñ kiine dupa Pinii ka kahe konii atañka henje mi ho mohluka jije ka chila mi niihna piniisanju jaho donii, 
TIT.1.2	santḛrlamanii sango ka hentiñ naniiñho nii mina Pinii, huna pema gollu manii, ayu kolyuñkolo hoka hemme biniiñ 
TIT.1.3	ho myodu aya mi kabiidola kakiñdu mohka aguñmi tonsḛrkhenyo niilo nii pana ngiimi kahe tiinii Pinii ngunuka Lyangur boka lukoho;
TIT.1.4	Taitas mi, jije ngiika wiinga henje hehiñ ho:
TIT.1.4	Aroh-aya ho chimie Pinii Aba la Kristo Jisu ngunu mika lyangur boko hokii.
TIT.1.5	Siika sipa niihna ngo niimi Kret ho apa tenii, niimpalukoda niimi miilyañ kiine dupa niihna ayamanii, ho amiabañ kahe kiine dupa taun kone abi ho ngiika niimi ka luko luchañ ho, 
TIT.1.6	hujalo matiirḛ pahañhansa giima, mihie ako ka millo, mohka wiinga atañ henje niimilo ho piigoama miinii malo luniiñ tamanii mamilo. 
TIT.1.7	Bisop pakoda, Pinii kiimi ka kalya biniipa, pahañhansa giikiñma loda; mo hentii siikiñma malo ohepada hadii niikiñma malo ow taniikema malo pasugasu niikiñma malo paser miiliñ biidupa hiila chahi niikiñma, 
TIT.1.8	hojalo hapumibya kendo, aya mika heminii, atoh mika miilyañ siiniiñ, lotii, darii, ho hendi-miidi niikiñdo; 
TIT.1.9	mo alḛrpa dakiñdo jije aguñ lukonii hiilyañpa, niimpalukoda mo luko lusi ladopa jije tonsḛr tonjuho ho lukoludḛr niipa huna chekho donii hiimi. 
TIT.1.10	Niimpalukoda abuje luniiñ tamanii miyu da, lusu ara luniiñ ho talubalonii, luchila mitupipakoniiñ atañ; 
TIT.1.11	mohlumi adukiineyo loda, niimpalukoda mohlu hikha uru atañmi herumiipa biido paser miiliñ biidu paka tonsḛr niilo nii mina mohlu tonsḛr dopa lyila kemanii. 
TIT.1.12	Mohluka punko hokii kone, mohluka attoh ka nyibuhenii kone, lutii, “Kret miyuatañ kiirañ golludu, diimmah achu-amyo, assuale diigatanga.” 
TIT.1.13	Siika pyako niisi jije. Hopa mohlumi uropa gato, niimpalukoda mohlumi aya loda henje giike nendupa, 
TIT.1.14	Jew atañka jijemanii miya biike nensa niimi malo miyu atañka luniiñmi huna jije miya khiipa doniiñ. 
TIT.1.15	Darii atañpa hikha darii doke, hojalo lyolyichochi ho henjemanii atañpa hang kone hetrḛ darii make; mohluka henju ho henjumiiju hiitiirḛ hikha surudonyo ke. 
TIT.1.16	Mohlu Pinii mi chindo hiila lusudo, hojalo mohlu mapado mohluka miiniiñluniiñ miijulo; mohlu kana tanañmaniiñ, luniiñtama niike, hang aya miigo miina naniiñpa piigoamanii.
TIT.2.1	Hojalo no, tonsḛrto niihna tonju ayanii. 
TIT.2.2	Abañ yami yarto hendito hiila, uroheniiñ, dadimiiri, aya henje niikiñdo, hensuniiho, ranttiniiho. 
TIT.2.3	Ammi yami hii chulipa yarto miijuluju ho khiiko dopa dato hiila, nipakoya niipa dakiñma malo ow miirapa lyikiñma; mohlu tonsḛr kendo niihna aya donii, 
TIT.2.4	ho nyimuñ annii akha mi miinyo lunyo giito niitañpana atoh ka millo la wiinga mi henkiñ donii hiila, 
TIT.2.5	dadimiiri kendo, addah kendo, ude henga niikiñdo, helakala, atoh millo ka luniiñ takiñdo, niimpalukoda Pinii ka aguñmi khiipa madopa. 
TIT.2.6	Hiichulipa anuya milobomi tiirḛ yarto atohmi pigii siinya tote hiila. 
TIT.2.7	Atohmi hikha khiiniiñ ho katiñnaniiñpa kakiñ siito aya miiju atañlo, ho niika tonsḛr ko denkilotii mi, hendimiidi mi kakiñ tolya, 
TIT.2.8	ho aya lujumi hiikaho sarpa kolya yo, niimpalukoda cheriibomi hiinyañ dopa, hang diimmah ngunumi lusa giima dopa. 
TIT.2.9	Miira atañmi yarto mohluka attoh ka luniiñmi tato hiila ho kapane miigolugo ho hembyañ dopa miibito hiila; mohlu lukur lusila miikiñma, 
TIT.2.10	lapyo kema, hojalo kakiñ siikiñdo kapaneho ho jije lotiimi niimpalukoda kapane drih ho mohlu giikiñdo Pinii ngunuka Lyangur boka tonjumi.
TIT.2.11	Niimpalukoda Pinii ka aroh-aya hii ahtii hikha miyu atañka sangopyako pa, 
TIT.2.12	ngunumi miinyolunyo giitii henje maniiñmi apato ho dohadolo ka helyihembyo atañmi, ho hendimiidipa santo hiila, lotii, ho piniihenju jaho santo hiila siika dohadolo so, 
TIT.2.13	ngunuka lyaniiñ hentiñ mi kalyala, ngunuka tatukatu kahe Pinii ho Lyangur bo Jisu Kristo ka ahsa niimi, 
TIT.2.14	huna mo atohmi ngunupa bisu tiinii ngunumi tupya dukupa hikha kacho hokii ho darii miidupa mohpa mohka atoh miyupa miidupa huna aya miigo atañmi miinala hendo nii.
TIT.2.15	Siika drih atañmi lukoto; harolupato ho gato hikha otority lo. Kone lotrḛ khiipa kolya yo.
TIT.3.1	Mohlumi lupa to sangiinii la otority atañ ko tiilii siibi tote hiila, luniiñ taliiniipa, kapane khiiniiñ miigo miidupa henju tote hiila, 
TIT.3.2	kone mitrḛ diimmah aguñ lubi yayo, gasupasu mi apatolya, yanu tolya, ho kakiñ tolya digoabiaya yanuyamya mi hikha miyu atañmi. 
TIT.3.3	Niimpalukoda ngunu atoh tiirḛ ronge piicha toke, luniiñtamato, ngola dato, abuje helyihembyo la hempyo soniiñ ka miirapa lyito, ngunuka sango mi kanamapa ho kariñsiila ka miiniiñho santo, miyu atañlo kahu kola ho kone anyañmi kahu siila; 
TIT.3.4	hojalo niido hokii aya ho hensunii helakala Pinii ngunuka Lyangur boko hokii ahtiiku, 
TIT.3.5	mo ngunumi lyangur tiiku, ngunuka denki hoka miigo miiniiñ kopama, hojalo mohka aroh ka henjukopa sii, asekula aya yadopa ho nitidopa miitiiku Darii Yajiyallo ho, 
TIT.3.6	nii mina mo ngunuka ayoh ho bitii kunii Jisu Kristo ngunu mika Lyangurbonii kiilo, 
TIT.3.7	niimpalukoda ngunumi lupya dukupa hiila mohka aroh-aya lo ho pensikoniiñ pa lyidoku santḛrlamanii sango ka hentiñ ho. 
TIT.3.8	Luniiñsi jije.
TIT.3.8	Ngo hiila hendo niimi siika drih atañ soya miikañ ari miikiñcho, niimpalukoda hutiina Pinii mi henje nyadonii hendi biidola atoh atohmi miilii siidopa aya miigo atañ so; siika atañsi ayalodake ho miijo dokiñ doke miyu atañpa. 
TIT.3.9	Hojalo apatolya piigoamanii Chesuresunii atañmi, ohoasi atañmi, taliisiimanii atañmi, ho dapo paka gasupasu nii atañmi, niimpalukoda hiika hii hang miijo dokiñma ho piigoamaniisu. 
TIT.3.10	Lukhu luche nii miyu pako da, ronge malo ronye lulyañ luka biidola, ho mohmi hang luba dopa lyilya yo, 
TIT.3.11	chimbiidola sitañ miyu hii miigyanii ho ingyamiigyanii; mo atoh haliisiiku niike.
TIT.3.12	Ngiika Artemas malo Taichikas mika niiko kiiniñ lyiho, niika miikhe jami ngiiko ahdupa miitolya Nikopolis ho, niimpalukoda ngo dorii so hiikoho duchi hiila hendo. 
TIT.3.13	Niika henkhe jami hembyuñ tolya Zenas dapochenii bomi la Apollos nyimi mohluka lembo insa komi; kage tolya mohlukii hang papo masu ha hiila. 
TIT.3.14	Ho ngunuka miyu mi chingii kiine tolya aya miigo miiju ho atoh atohmi miilii siidopa, niimpalukoda aniipiida anna laka lyinii mi hembyuñ dopa, ho piigoama pa miike nelyayo.
TIT.3.15	Hikha hutiina ngiika agiñho dunii ayahelyi mi niipa bilii biilyi ke. Ayahelyi lutolya hutiina ngunumi hendonii henje ho.
TIT.3.15	Aroh-aya hikha nunu miilañruko dokiñcho.
PHM.1.1	Pol, Kristo Jisu paka pattiih tuñkonii, ho Timoti ngunuka anu,
PHM.1.1	Pailemon ngunuka heniiñja miigo miihiñnii ahiñ mi 
PHM.1.2	ho Appia ngunuka barmii ho Arkippas ngunuka sipahi ahiñ mi, ho niika ude daka gyoliñkonii mi:
PHM.1.5	niimpalukoda ngo tapado niika heniiñmi ho henje niimi Attoh Jisu kii dalyiho hikha piniimiyu atañpa, 
PHM.1.6	ho ngo hiila kudu niika henje mika luko lyiho hikha aya drih ngunuka Kristo koka giiniiñ mi aya yapa chindopa hata chagii kencho hiila. 
PHM.1.7	Niimpalukoda ngo abuje hempyo ho hembyuñnii niika heniiñ hokii lariitii, ngiika anusi, niimpalukoda piniimiyu atañka ahha mi jojo dopa miitii niikii dalyi hokiila.
PHM.1.8	Lusudokoda, ngiiko khepa haro giido Kristo ko niimi hiila miitote hiila lula dopa nii mina anna donii, 
PHM.1.9	hojalo hensu nii drih kiipa ngo niimi yarla ya yarna do, ngo, Pol, mohkii dalyi paka annii ho siisi Kristo Jisu paka pattiih tunkonii, 
PHM.1.10	 Ngo niimi yarlyi ke ngiika wiinga, Onesimas
PHM.1.11	(Kapyo ho mo niipa hang piigo ama ne, hojalo siisi mo piigo ahkiñ dokuke niipa ho ngiipa.) 
PHM.1.12	Ngo mohmi niiko kiiniñ nenku biilyi kuke, ngiika ahha jami ke kiiniñ biilyinii. 
PHM.1.13	Ngo mohmi ngiiko atii biido koda ano hempyo biikiñ siido, niimpalukoda mo niika miiho saniiñ mi ngiimi miibi kendo ngiika ayapuyu paka patiihtunko tola doso; 
PHM.1.14	hojalo ngo niimi taka mapa hang miipa hema niimpalukoda niika denki henju mi cheche pa miito lunama hiilamapa no atoh hembiidola miikiñcho hiila hendo.
PHM.1.15	Rongkoda siikasi sipa diike mo niiko hokii ichuchepa he impe siitiinii, niimpalukoda no mohmi ayudahepa niiko ahkur kiine dukupa hiila, 
PHM.1.16	miira pama pa miira mi khiiniiñ yapa, heniiñja anu pa, luchila ngiipa hojalo niipa niimkane abuya, asiialyo hotiirḛ ho Attoh kotrḛ. 
PHM.1.17	Hopa no ngiimi niika miihiñ ahiñ hendo milo, lariito mohmi ngiimika larii kachañ ho. 
PHM.1.18	Mo matiirḛ niimi miigya siitii kujalopa, malo niiko hokii hang pagiraguñ giido jalo pa, hiimi ngiika bigo ho khiigyo liito. 
PHM.1.19	Ngo, Pol, siika siimi ngiika alah lo kebii lyike, ngo bili talyike siimi-hang lupa mapa niika ngiipaka atohmika hempa siibi niimi lohepa. 
PHM.1.20	Ḛh, anu, ngo nolo iche hembo konado Attoh ko. Ngiika ahha mi jojo dopa miipe Kristo ko.
PHM.1.21	Niika taliisaniimi hatii biidola, ngo niimi kebii lyi, chimbii dola no ngiika siika luniiñ mitrḛ abu yapa miikiñdo hiila. 
PHM.1.22	Siika agiñ so, ngiipa nyibo dukomi miimyo tolya, niimpalukoda ngo hentiñdo nunuka kuniiñ lo nunu kiimi talii kendo hiila.
PHM.1.24	 ho Mak, Aristarkas, Demas, ho Luk, ngiika miigo miihiñ atañ.
PHM.1.25	Attoh Jisu Kristo ka aroh-aya hii niika yajiyallo ka agiñho dabo kencho.
HEB.1.1	Abuje ho ponsa ponsa lembopa Pinii luriitii ayuho ngunuka aba atañmi nyibuhenii atañlo; 
HEB.1.2	hojalo siika kamikalo allo ho mo ngunumi mohka Oho lo luriitii, humina mo kahetiinii kapane drih atañmi pensi koniipa, hukiilona mo dohadolo mi puliñtiinii. 
HEB.1.3	Mo Pinii ka tatukatu mi byokur lingiido ho mohka tiihoniiñ henjujami giido, siichañmiido mi mohka aguñka harchichikelo gatu biitola. Mo ingyamiigyanii atañmi darii miite hekula, mo Pinii kahejaka lahbi alah ho duku.
HEB.1.4	Miidopopi atañmi ano kayeyado mohka armyañ myanko niitrḛ mohlumi ano khiiniiñya. 
HEB.1.5	Niimpalukoda nii miidopopi mi Pinii lune,
HEB.1.5	“No ngiika Oho,
HEB.1.5	siilokii ngo niimi chibii lyikuke”?
HEB.1.5	Malo hiira,
HEB.1.5	“Ngo mohka aba pa lyikiñdo,
HEB.1.5	ho mo ngiika oho pa”?
HEB.1.6	Ho hiira, mohka butu wiinga mika dohadolo soka ahgii lyiho, mo lune,
HEB.1.6	“Hikha Pinii ka miidopopi atañ mohmi herii tolya.”
HEB.1.7	Miidopopi atañmi mo lune,
HEB.1.7	“Hu mohka miidopopi atañka ale mi miine,
HEB.1.7	ho mohka miira atañmi yamu miilyopa.”
HEB.1.8	Hojalo Oho mi mo lune,
HEB.1.8	“Niika raddeduko, O Pinii, ayu kolyuñ kolo dahepa dokiñdo,
HEB.1.8	denki raddepanyi sangii naniiñsi niika raddeganda ka raddepanyi.
HEB.1.9	No denki hiiniiñ hemi hentii ho diimmah hiiniiñ hemi kanamatii;
HEB.1.9	hopa Pinii, niika Pinii, niimi arrḛyartiiku
HEB.1.9	hempyo ka kutulo hikha niika dahiñ atañmi kahejapa.”
HEB.1.10	Ho,
HEB.1.10	“No, Attoh, kiiddiapiñ mi putii lotu jaho,
HEB.1.10	ho yapuñ hii niika alah loka puniiñ;
HEB.1.11	siika atañsi lyukiñdo, hojalo no dakañ kendo;
HEB.1.11	siika atañsi hikha akha kendo pulye khu hiilyañ,
HEB.1.12	pulye chitañ no mohlumi karbii kendo,
HEB.1.12	ho mohlu lyiguh kendo.
HEB.1.12	Hojalo no hiira siisu,
HEB.1.12	ho niika anyañ pema nyanja kema.”
HEB.1.13	Hojalo Pinii nii miidopopi mi lune,
HEB.1.13	“Duto ngiika lahbi alah so
HEB.1.13	nii dahepa ngo niika ahha-banii atañmi
HEB.1.13	niika alih data naniiñpa miitema”?
HEB.1.14	Mohlu hikha miihoniiñ yajiyallo masupeha miiho niipaka kiiniñ konii, hikha hiika atañpa hutiina sangopyako mi kapa kendonii?
HEB.2.1	Hopa ngunu taniiyala tagekendo niihna ngunu tapa tiinii, hiilamakoda ngunu hiikohokii ngokiñdo. 
HEB.2.2	Niimpalukoda puyu miidopopi atañka luniiñ matiirḛ jije koda ho kapane talemiile malo luniiñtamanii atañ miikhiiñ kokiñ dokoda, 
HEB.2.3	niihtañpa ngunu hargii talyi ngunu matiirḛ sitañ kaye sangopyako mi mapa dokoda? Siimi kapyopa Attoh lukone, ho siimi ngunumi jije lutiiku hiika hutiina mohmi tapa nyanenii, 
HEB.2.4	Pinii tiirḛ haki bitii kagiñnanii ho kahotamo ho abuje miimalyanii lo ho Darii Yajiyallo ka ahmiñayiñ mi mohka atoh henko jaho khetii.
HEB.2.5	Niimpalukoda siimi miidopopi mimake Pinii kabiitote lunii ahsanii dohadolo mi, nii mina ngunu ludonii. 
HEB.2.6	Siimi koneda pyako tola done,
HEB.2.6	“Miyu si niihpe niika mohlumika hendopaka lyiniiñsi,
HEB.2.6	Malo miyu ka oho, niimpalukoda no mohmika kalyañ doniiñsi?
HEB.2.7	No mohmi arche hepa miidopopi atañmi atu yadopa miitii,
HEB.2.7	no mohmi tahiñbyopa mi agiitii tatukatu ho khiiniiñ ka agiñho,
HEB.2.8	amane drih mi mohka alih liidi ho dopa.”
HEB.2.8	Siisi amane drih mi mohka ura ho dopa miila lala, mo hang apama agoho mohka miila madopa. Si chulipa, ngunu siisi kapama amane drih mi mohka ura ho dopa. 
HEB.2.9	Hojalo ngunu Jisu mi kapado, humina arche hepa miidopopi mi atu yadopa miitiinii, tatukatu ka agiñho tayyiñbyopa agiitii khiibii dola niimpalukoda shiiniiñ ka heru mika henko hopa, niimpalukoda Pinii ka aroh-aya kopa mohmi shiiniiñ mi henka kiine dupa kone abipa.
HEB.2.10	Niimpalukoda siikasi miitatola doku mohpa, hupana ho hukohokiina kapane drih atañ lintii nii, abuje oho atañmi tatukatu ho ahgii lala, mohluka sangopyako mika miitu rigii niimi digoabiaya dopa miitii heru heniiñlo. 
HEB.2.11	Niimpalukoda huna darii miidonii ho hutiina dariimiiko tiikunii hikha kone hokii ke lindonii. Hopa niihna mo hiinyañ manii mohlumi anubarmii hiila gyodupa, 
HEB.2.12	lubiidola,
HEB.2.12	“Ngo gyuko talyi niika armyañ mi ngiika anubarmii atañko,
HEB.2.12	miyu apurho ngo niimi assañ talyi.”
HEB.2.13	Ho hiira,
HEB.2.13	“Ngo ngiika henje mi mohko atii talyi.”
HEB.2.13	Ho hiira,
HEB.2.13	“Soke ngo danii, ho himme atañ Pinii ka ngiimika biniiñ.”
HEB.2.14	Hopa himme atañ asiialyo la ai nyi giido, mo atoh loda hiichulipa henju ahiñ jami giido, niimpalukoda shiiniiñlo mo pyadulodupa mohmi huko hona shiinii ka harchichike hii giidonii, hiikahii, igii, 
HEB.2.15	ho hikha hiika atañmi tupya tiiku hutiina shiisa niimi biisola hikha sango ho tumbii kotola donenii. 
HEB.2.16	Niimpalukoda jije siikasi mo miidopopi atañmi hena lama hojalo Abraham ka ohoasi atañmi. 
HEB.2.17	Hopa mohmi mohka anubarmii hiilyañpa miitii kapane henjumiijuho, niimpalukoda mohmi aroh la lyike nendupa ho lotii bukuñ nyibu pa Pinii mika miiho ko, miyu atañka ingyamiigyanii atañpa mensi liiko dupa. 
HEB.2.18	Niimpalukoda mo atoh loda tenkalarka kotii ho heru hentii, ho mo hembyuñ lakiñdo hutiimina tenkalarka biidonii.
HEB.3.1	Hopa, darii anubarmii atañ, hutiina dariiganda ka gyoniiñmi henche mondo nii, Jisu mi taliimonto, kiiniñkonii ho bukuñ nyibu ngunuka khako ko. 
HEB.3.2	Mo lotii bitii huna mohmi kahe tiinii, Mose ka lotii lochañ ho Pinii ka ude ho. 
HEB.3.3	Hojalo Jisu mi uro yapa khiinyatii tatukatu ho Mose mi hentola niihtañpa ude punii bomi uro yapa khiidu ude mi hentola. 
HEB.3.4	(Niimpalukoda ude penge abimi kone lo pencha kodu, hojalo kapane drih mika peniibo Pinii ke) 
HEB.3.5	Siisi Mose lotii tii hikha Pinii ka ude ho miira pa lyila, pyakola drih atañmi piijo daka luko saniiñmi, 
HEB.3.6	hojalo Kristo lotii tii Pinii ka ude ho oho pa lyila. Ho ngunu mohka ude ngunu matiirḛ ngunuka hatii la hentii nyimi biitola dukoda ngunuka hentiñho.
HEB.3.7	Hopa, Darii Yajiyallo ka lunii hiilyañpa,
HEB.3.7	“Siilo, nunu mohka aguñmi tapa lyiho,
HEB.3.8	nunu ahha mi alḛrpa miiyo chekho lyiyo hokii hiilyañ,
HEB.3.8	zabyo hoka tenkalarka allo ho,
HEB.3.9	nohna nunuka aba atañ ngiimi tenka nii
HEB.3.9	ho ngiika miigomi kapa biine nyang alyañpiilye he.
HEB.3.10	Hopa ngo hiika santuñ atañmi gato,
HEB.3.10	ho luto, ‘Mohlu kiirañ ngonyane mohluka ahha ho;
HEB.3.10	mohlu ngiika lembo mi chinya mane.’
HEB.3.11	Ngo ngiika hadii ho hemme to,
HEB.3.11	‘Mohlu pema ngiika dumo ko ahla kema.’”
HEB.3.12	Hendi nyatolya, anubarmii atañ, hiilamakoda hiiko nunuka punkoho diimmah dokiñ doke, henjemanii ahha, ngogiila nunumi turnii Pinii kokii huhi dopa. 
HEB.3.13	Hojalo kone anyañ mi haro lupa siito allo karmyañmi, nii dahepa luchi “siilo,” niimpalukoda kone hetrḛ henje madopa miiko lyayo ingyamiigya niika gollumisu lo. 
HEB.3.14	Niimpalukoda ngunu Kristo ko tache siidu, ngunu matiirḛ ngunuka kapyo daka hatii mi abyu mapa gabii tola dokoda kamikalo lohe, 
HEB.3.15	hiila siikasi lutii,
HEB.3.15	“Siilo, niida nunu mohka aguñmi tapa talyi,
HEB.3.15	pema nunuka ahha mi alḛrpa miilyo chekho lyiyo hokii hiilyañ.”
HEB.3.16	Hutiina hiika atañ huna tapa lala ho chekho tiinii? Hiika atañ masupeha hikha hutiina Egip hokii lintii kunii Mose ka sangii laka lyiko? 
HEB.3.17	Ho humina mo nyang alyañpiilye hatii tiinii? Hiika atañ hutiina ingyamiigya nyatiinii hiima siipeha, huka shiimana zabyo ho huhi nyanenii? 
HEB.3.18	Ho humina mo hemme nyanenii mohlu pema ngiika dumoko ahkiñ make, hojalo hiika atañpa hutiina luniiñ tamanii? 
HEB.3.19	Ho ngunu kapado mohlu ahla matii niimpalukoda henje mako hopa.
HEB.4.1	Hopa, mohka hemme biniiñ dumo koka ahsa niihii dolya tii, kiije biisosa hiila makoda nunu ayakacho kakola hiiko ahchi lama pa miidii ke. 
HEB.4.2	Niimpalukoda ngunuko ayapuyu ahtii mohluko hoka ahchañ ho; hojalo mohluka puyu tapanii mohlupa piigo ahgii matii, niimpalukoda siimi henjelo tanii atañ tamatii. 
HEB.4.3	Niimpalukoda ngunu hutiina henje donii hiika dumo ko ahkiñdo, mohka luniiñ chuli,
HEB.4.3	“Ngo ngiika hadii ho hemme tii,
HEB.4.3	‘Mohlu pema ngiika dumo ko ahkiñ make,’”
HEB.4.3	mohka miigo hii miija siitiikujalo dohadolo mika pulyi hokii. 
HEB.4.4	Niimpalukoda mo ngoyakoneda hiila kanunii allo mi lune, “Ho Pinii dumo tiiku kanu allo ho hikha mohka miigo miiniiñ hokii.” 
HEB.4.5	Ho hiira siika piigo mi mo lutii,
HEB.4.5	“Mohlu pema ngiika dumoko ahkiñ make.”
HEB.4.6	Hopa siisi jalo tongepa dolya do hiiko ahke nendupa, ho hutiina lapyo pa lariitiinii ayapuyu mi ahla matii niimpalukoda luniiñtama kopa, 
HEB.4.7	hiira mo allo loyeya atii bitii, “Siilo,” David kiilo lutii hempḛr abuje anyañ ka hiibaho, aguñ luniiñmi hiira lutila,
HEB.4.7	“Siilo, nunu mohka aguñ mika tapa doso,
HEB.4.7	nunuka ahha mi alḛr giiyo.”
HEB.4.8	Niimpalukoda Josua matiirḛ mohlumi hemmo dopa bitii koda, Pinii ludii matii loyeya allo mi. 
HEB.4.9	Hiiko hopa, dumoalo hii Pinii ka miyu atañpa dumo allo pa lyitii; 
HEB.4.10	niimpalukoda hu jalopa Pinii ka dumoko ahchi mohka miigomi dumo kendo Pinii ka mohka miigo hokii ka miichañ ho.
HEB.4.11	Kiije ngunu hopa uropa miisa mohka dumoko ahdupa, kone hetrḛ mohlu hiilyañ luniiñtamapa nyila huhimaduha. 
HEB.4.12	Niimpalukoda Pinii ka aguñ si turnii ho chikhoke, ilyo lyogañ lyoro areh giinii mitrḛ areh yake, yallo la yajiyallo lohepa khache khahe miila do, loriiloko ho lochuñ lohe, ho heniiñmi ho ahha hoka miichi hiila heniiñ lohepa chilado. 
HEB.4.13	Ho mohka hataho hikha pukonii kone tiirḛ achugiila kema, hojalo hikha rumi miiko tola arapa do mohka amee kata ho huka agiñ hona ngunu luko siido pa lyikiñ donii.
HEB.4.14	Hiiko hokiija ngunukii kaye bukuñ nyibu duku huna dariiganda mi impo biila intiinii, Jisu Pinii ka Oho, kiije ngunuka khako niimi khakañ ari khasa. 
HEB.4.15	Niimpalukoda ngunuka bukuñ nyibu hiitañ make huna ngunuka ajjuho ngunumi kalyañ lakiñ manii, hojalo kone humina kapane drih ho tenka tiikunii ngunu mika tenchañ ho, hojalo hang ingyamiigya giimanii. 
HEB.4.16	Kiije ngunu hopa hentiñ biidola aroh-aya ka raddeduko ho ahdesa, niimpalukoda ngunu aroh mi larii dupa ho aroh-aya mi kapa dupa hembyuñ kodupa anna myodu ho.
HEB.5.1	Bukuñ nyibu kone abi miyu atañka punko hokii ka kahe niisi miyuatañ paka miigomi miiniipa kaliñtii Pinii mi yarnii pa, ahmiñayiñ biniipa ho membi niipa ingyamiigyanii atañpa. 
HEB.5.2	Mo yanupa yarkiñdo chimanii la luniiñ tama bomi, niimpalukoda mo attoh tiirḛ abuje ajju giido. 
HEB.5.3	Hiikohopa sipa mo membi dopa lyido mohka atoh ingyamiigyaniipa ho miyuatañ pata. 
HEB.5.4	Ho kone hetrḛ atoh atoh mi khiisu make, hojalo mo Pinii loke gyoko dunii, niihtañpa Aron mi gyotii.
HEB.5.5	Hopa Kristo tiirḛ atohmi assañ siima ke bukuñ nyibu pa miisula, hojalo mo kahekotii hiilo huna mohmi lutii nii,
HEB.5.5	“No ngiika Oho,
HEB.5.5	siilo kii ngo niimi chibii lyikuke”;
HEB.5.6	mo hiira pongelyaho lutii,
HEB.5.6	“No nyibu ayudahe pake,
HEB.5.6	Melkizedek ka hiiba hoka dusiniipa.”
HEB.5.8	Mo Oho siitii tiirḛ, mo chingiitii luniiñtaniiñmi mohka heru heniiñlo; 
HEB.5.9	ho digoabiaya dopa miiko lala mo santḛrlamanii sangopyako pa lyibitii miilañ rupa hutiina mohka luniiñ tadonii, 
HEB.5.10	Pinii loka kahe kokunii bukuñ nyibupa Melkizedek ka hiiba hoka dusiniipa.
HEB.5.11	Siika piigo siimi abuje ngunuko lusa giido niimina luko luru donii, niimpalukoda nunu luniiñ tage giila mapa lyido. 
HEB.5.12	Niimpalukoda siika myodu lyihepa nunu sariipa lyinya kensu tiiku tiirḛ, nunu hojalo mi konelo tonsḛr kodopa lyidorañ hiira kapyo hoka Pinii aguñ ka miijumi. Nunu anyi ke anna donii, apiñ make; 
HEB.5.13	niimpalukoda koneabi huna anyilo sandonii hii luchiñ marañke denki ka aguñmi, niimpalukoda mo ajañ ranke. 
HEB.5.14	Hojalo apiñ si akha kunii pake, niimpalukoda huna mohka henju mi miinyolunyo giitii kunii ayamanii hokii la aya mi kangukare la miinyo niilo.
HEB.6.1	Hopa kiije ngunu chimpyo paka Kristo ka tonsḛrniimi atii lyartii kula ho hengḛr dalyi ya hata chasa, hiira miisamanii miigo hokii henkur niika liidi mi rammapa ho Pinii kii dalyi ka henje miya rasa, 
HEB.6.2	luko biidola baptisma piigomi, alah tencha niimi, shiinii ka turiturku kuniiñmi, lyulamanii ka ayakacho kaniiñmi. 
HEB.6.3	Ho siimi ngunu miichi Pinii matiirḛ miidopa bilyi milo. 
HEB.6.4	Niimpalukoda siikasi hiira miila kema henkurdopa humina ronge chindopa miitii kunii, huna dariiganda ka ahmiñayiñ mi henka tiikunii, ho Darii Yajiyallo mi larii tiiku nii, 
HEB.6.5	ho Pinii ka aguñ ka aya mi henka tiikunii ho ahlyi nii santuñ ka tamo mi, 
HEB.6.6	mohlu matiirḛ ho henje kuma pa khiibe pinii mi herii dokoda, mohlu hiira Pinii ka Oho mi mohluka atoh piigo pa ledabiido ho mohmi khiimapama miipa biido. 
HEB.6.7	Niimpalukoda nii kiiddina miido yasie mi sadonii hiikohoka kiirañ huhi niimi, ho hamasanii lingiidu hiika atañpa hupana balyibalu miidonii, Pinii kokii lyarniiñ mi lariido. 
HEB.6.8	Hojalo hiiko matiirḛ tiirḛ la morey tagurenso nyi chadokoda, hiika hii piigo ahma ho beko dopa lyikiñdo; hiika hiimi kamikalo ho hompa dopa sii lyikiñ siidonii.
HEB.6.9	Ngunu hiila lusu dojalopa, hojalo nunuka lugo ho, heniiñja, ngunu hendo jije aya ya drih atañ hii sangopyako hoke donii. 
HEB.6.10	Niimpalukoda Pinii hensamiisa la nunuka miigo miiniiñmi kago kema ho nunuka heniiñmi mohkiipa piniimiyu atañ mika miiho niimi, siisi jalo nunu miila do. 
HEB.6.11	Ho ngunu hendo nunu kone abimi siika heniiñ ahiñ jami giikiñcho hendḛr rila hentiñ naniiñ ka hemme biniiñ mi kamikalo lohepa, 
HEB.6.12	niimpalukoda nunu mi bayyo bayyo dama dopa, hojalo katiñ nanto lya huna henje la pigiinii lo hemme niimi penko tiinii.
HEB.6.13	Niimpalukoda Pinii ka Abraham mika hemme lyiho, mohmi kayeya hemme hiita naniiñ nyima lyinii, mo atohmi hemme hiita nantii, 
HEB.6.14	lubiidola, “jijeloda ngo niimi lyanchi ho niimi abu loda drihulo bukke nenchi.” 
HEB.6.15	Ho hiila Abraham, yanupa kalyala dutii, hemme biniiñ mi kappatii. 
HEB.6.16	Miyu atañ atohmika kahe yami hemme hiita nandu, ho hikha mohluka chesuresu ko mohluka hemmeniiñ hii kamikalo ludiñsiina naniiñpa lyidu. 
HEB.6.17	Hopa Pinii mohka hemme niimika pensi kosa niimika kakiñ nala helyiho lyiguh lamanii henju mohka piigopa, mo hemme hiita nantii, 
HEB.6.18	niimpalukoda anye lyiguh lasamanii drih do, nii mina Pinii gollu lamanii, ngunu huna siitiñ giidupa hiila hargii donii uro yapa haro kendo gatu biidupa ngunu hata hoka hentiñnanii doniimi. 
HEB.6.19	Ngunu kii siika jije ho dokañsanii hatunanii yallo hii do, hentiñnanii do pulye ka kiiliñ daka heriiko doko lohe ahchi ladopa, 
HEB.6.20	nohna Jisu innenii ngunu kiipa impyo yala, bukuñ nyibupa lyila ayudahepa Melkizedek ka duchañ ho.
HEB.7.1	Siika Melkizedek, Salem ka radde, Akhoja Pinii ka nyibu, Abraham mi kappatii radde atañmi mentii hekula ahkurla doku kiile ho mohmi lyambiido; 
HEB.7.2	ho mohmi Abraham bibiido kapane hokii hakhualyañ hemi. Mo kapyo ja, mohka armyañ mika luko lusinii, denki ka radde, ho mo hiira Salem ka radde, hiika hii, chimie ka radde. 
HEB.7.3	Mohkii aba malo annii malo ohoasi nyimatii, ho allo lotu malo sango ka kami allo tiirḛ, hojalo Pinii ka Oho kapupa mo dukañari nyibupa dutii.
HEB.7.4	Kato niimkane mo kahe! Abraham aba-apa akho jahii mohmi hakhualyañ hemi bitii gyambo pabiinii hokii. 
HEB.7.5	Ho hiika Levi ka ohoasi atañ hutiina nyibu lyisi nyakiñ donii dapo ho lutola do hakhualyañ hemi miyuatañ kokii lakiñdo hiila, hiikahii, mohluka anubarmii kokii, mohlutrḛ Abraham ka ohoasi siijalo. 
HEB.7.6	Hojalo siika miyu si mohluka aba-apa mika khiiko amasiitrḛ Abraham kokii hakhualyañ mi latii ho mohmi lyantii huko hona hemmeniiñ dotiinii. 
HEB.7.7	Siika so chesudopa lyikiñma atuya kayeyalo lyankotii hiila. 
HEB.7.8	Siikaso hakhualyañ mi shiila sanii miyu latii; hiikaho, kone humina pyakodonii mo turla da hiila. 
HEB.7.9	Kone rongkoda hiila tiirḛ lunedo Levi mo atohloda, hakhualyañ mi labiine, Abraham kiilo hakhualyañ mi bikotii, 
HEB.7.10	niimpalukoda mo siisi jalo mohka aba-apa ka harpuñ hokii tiirañ, mohmika Melkizedek ka kapa lyiho.
HEB.7.11	Siisi matiirḛ digoabiaya dopa miiniiñmi Levi nyibu atañ kiilo miila siido koda (niimpalukoda hiika uraho miyuatañ dapo mi latii), niihpa hiika hahoho anna talyi koneya nyibu Melkizedek ka hiibaho, Aron ka kiiliñ hoya myammapa? 
HEB.7.12	Niimpalukoda noh nyibulyisa ko lyiguhdo, hiikaho lyiguhkendo loda dapo hiitiirḛ. 
HEB.7.13	Niimpalukoda kone humina siika drih atañsi ludonii lukoda koneya halugiira hokii hiila, nohkiina kone hetrḛ yugyañ ho miiho la miimatiinii. 
HEB.7.14	Niimpalukoda siikasi jijeloda ngunuka Attoh Juda ka ohoasi, ho hiika halugiira kii dalyi mi Mose hang nyibu atañka piigo mi luma.
HEB.7.15	Siikasi uroyapa kadḛrdo niida koneya nyibu saritalyi Melkizedek ka kapupa, 
HEB.7.16	huna nyibupa lyitii kunii, dapomiiju lujju ka luchamiichañ homapa, asiialyo hokii ka liniiñ mapa hojalo pyadulamanii sango ka harchichike hokii. 
HEB.7.17	Niimpalukoda siikasi mohmi haki bitola do,
HEB.7.17	“No ayu dahepa nyibupa dukiñdo,
HEB.7.17	Melkizedek ka duchañ ho.”
HEB.7.18	Yoheyapa ludo koda, kapyo paka lujubiniiñmi lapa yatiiku niimpalukoda hiika ajju kopa ho piigo ama kopa 
HEB.7.19	(niimpalukoda daposi hang ako mitrḛ digoabiaya dopa miimatii); yohe yapa ludo koda, aya ya hentiñ naniiñmi miiliñbitii, niilona ngunu Pinii ko ahde lakiñ donii.
HEB.7.20	Ho hiikaho hemmeniiñ giima pa lyima. 
HEB.7.21	Hutiina kapyo ho nyibupa lyinya tiinii mohlu hemme matii, hojalo siika konesi nyibu hiila myantii hemme niika agiñho,
HEB.7.21	“Attoh hemme tii
HEB.7.21	ho mohka henje mi hengu kema,
HEB.7.21	‘No ayu dahepa nyibupa lyikiñdo.’”
HEB.7.22	Si Jisu mi lyigiitii ayaya hemmesiiniiñ ka gyandimi chigii niipa.
HEB.7.23	Kappyo ho nyibu atañ abuje dutii, niimpalukoda mohlumi lutiñ tiiku shiiniiñlo nyibupa dupe madopa; 
HEB.7.24	hojalo mo mohka nyibu lyiniiñmi biipela biitii, niimpalukoda mo lyikañ ari lyitii. 
HEB.7.25	Hiiko hopa mo hikha myodu ho mohlumi lyangur latii hutiina Pinii ka aruñho ahde tiinii mohko ahbiila, niimpalukoda mo kiirañ turla da mohlupa kubi dupa.
HEB.7.26	Niimpalukoda siikasi ayado ngunupa sitañ bukuñ nyibu duniiñ si, darii, pahañhansa giimanii, miibḛrmanii, ingyamiigyanii atañ hokii ponsa miiniiñ, dariiganda atañmi haho yapa assañtii. 
HEB.7.27	Mo anna matii, bukuñ nyibu atañ hiilyañ, kiirañ membi nii, kapyopa mohka atoh ingyamiigyanii atañpa ho hiikahiiba ho miyu atañpa; mo siika atañmi ronge pada miida tii mo atohmika bipa siilyi ho. 
HEB.7.28	Jijelusu dokoda, dapo hii miyu atañmi kahetii mohluka ajju ho bukuñ nyibupa, hojalo hemme niika aguñsi, niihna dapo mi kami yapa ahtiinii, Oho mi kahetii humina miitiinii ayudahepa digoabiaya dopa.
HEB.8.1	Siisi drih niihna ngunu ludunii hii sike: ngunukii sitañ bukuñ nyibu du, kone huna dunii dariiganda ho Pinii raddeduko ka lahbi alah ho, 
HEB.8.2	dariinenchañ ho miihoniiñ ho jije tabyoude
HEB.8.3	Niimpalukoda koneabi bukuñ nyibu mi ahmiñayiñ ho membi niipa kahetii; hopa siika nyibu tiirḛ hang drih ako bidupa loda lyitii. 
HEB.8.4	Siisi mo matiirḛ kiiddiapiñ so datii koda, mo pema nyibu pa lyidiima, niimpalukoda nyibu atañ danyada huna dapo hoka keniiñ chuli ahmiñayiñ bidonii. 
HEB.8.5	Mohlu dariiganda ka dariinenchañ ka kapu ho yallo misu miilyañ mondonii; niimpalukoda Mose ka tabyoude mika pempa miilyiho, mo Pinii lo luko kotii, lubiidola, “Kato no kapane drihmi niimika putoo hoka kakiñniiñ hiilyañ jaho miito.” 
HEB.8.6	Hojalo siikasi hiilatii, Kristo patii siika miihoniiñ simi niihna ano khiiniiñ yanii khu hemmesiiniiñ mi hentola, mohka lulyañluda niisi ayayado, niimpalukoda siikasi ayaya hemme niiho miigii biitii. 
HEB.8.7	Niimpalukoda matiirḛ kapyo daka hemmesiiniiñ hang miigyanii giima tiikoda, anye nii bosimi anna dopa myodu lyikiñmatii.
HEB.8.8	Niimpalukoda mo mohluko ho miigya nii kappatii mohka hiila lulyiho:
HEB.8.8	“Allo hii ahkiñ doke, Attoh lutii,
HEB.8.8	niidana ngo niti hemmesiiniiñ miicha talyinii Isrel ka ude ho
HEB.8.8	ho Juda ka ude ho;
HEB.8.9	ngiika mohluka aba atañka agiñ hoka hemmesiiniiñ hiilyañ mapa
HEB.8.9	hiika allo ho niido hona ngo mohlumi alah lo sebii tonii
HEB.8.9	mohlumi ingiila Egip ganda hokii agoho lingii lupa;
HEB.8.9	niimpalukoda mohlu ngiika hemmesiiniiñ ho dakañ mane,
HEB.8.9	ho hopa ngo mohlumi tage mato, Attoh ludo.
HEB.8.10	Siika sike hemmesiiniiñ ngiika Isrel ka ude agiñ hoka
HEB.8.10	hiika allo atañka hiiba ho, Attoh ludo:
HEB.8.10	Ngo ngiika dapo atañmi mohluka punyu ho atii talyi,
HEB.8.10	ho mohluka ahha atañ ho kechi,
HEB.8.10	ho ngo mohluka Pinii pa lyichi,
HEB.8.10	ho mohlu ngiika miyupa lyikiñdo.
HEB.8.11	Ho mohlu tonsḛr kema kone abimi mohluka ajiñmi
HEB.8.11	malo kone abi mohluka anubarmii mi, lubiidola, ‘Attoh mi chinto,’
HEB.8.11	niimpalukoda miilañru ngiimi chinkiñdo,
HEB.8.11	atujaho hokii khiiri biila kaheja lohe.
HEB.8.12	Niimpalukoda ngo mohluka ingyamiigya miiju atañmi aroh talyi,
HEB.8.12	ho ngo mohluka ingyamiigyanii atañmi henge giite kuma.”
HEB.8.13	Niti hemmesiiniiñ ho lusu dokoda mo kapyo mi gordu akuma lukiñdo. Ho niihna gordu akumanii ho khu dokunii hii lyupa kendoku.
HEB.9.1	Siisi kapyo hemmesiiniiñ ho lutola done kiiddiapiñ ka dariinenchañ hoka heriinaniiñpa. 
HEB.9.2	Niimpalukoda tabyoude
HEB.9.3	Bernye niipaka tonkhu naniiñ ka kiiliñ ho tabyoude dotii hiimi Darii jaka Darii hiila lutii, 
HEB.9.4	ayyiñ agyañ ka byamunanii mi giitola ho hemmesiiniiñ ka bako hii hikha aruñho ayyiñ loka mupunii, niihona dotiinii ayyiñ pinchu ho manna, ho Aron ka panyi ho annii armyuñ lintii, ho hemmesiiniiñ ka miitananii; 
HEB.9.5	hiimi hahoyaho cherubim ka tatukatu hii aroh duko mi hipu biitii. siika drih atañmi siisi ngunu didḛr pa lusu lakiñma.
HEB.9.6	Siika miimyo biniiñ atañmi miitii, nyibu hii inkañ ari tabyoude ka agoho intii, mohluka uyimuju mi miila; 
HEB.9.7	hojalo anyeniiho bukuñ nyibu kontiisii ahsu tiinii, ho mo nyange ho ronge sii, ho ai mi biima pa ahma nii mi mo atohpa bisutii ho miyu atañka miigya niipa. 
HEB.9.8	Siika silo Darii Yajiyallo kakiñdo dariinenchañ ka lembo hii siisi lohe pa miiko marañ nii dahepa ago daka tabyoude hii dochirañ 
HEB.9.9	(niihna siilobiilyo ka santuñ ho kagiñnaniipa donii). Siika miiniiñlo, ahmiñayiñ la membi niimi bikañ la do niihna heriiboka henju mi digoabiaya dopa miila kemanii, 
HEB.9.10	hojalo diigo la tango nyilo miita nando ho ponsa ponsa dariiasenii miiniiñlo, apopaka miijulujulo nii dahepa hikha niti dopa miita nantema.
HEB.9.11	Hojalo Kristo ahtii aya drih atañka bukuñ nyibu pa niihna ahto kula dotiinii, kayeya hokii ho uroya digoabiaya ya tabyoude hokii (alah atañ loka puniiñ mapa, hiika hii, pulyi hoka puta maniiñ) 
HEB.9.12	mo ronge pada hikha rupa Darii Lengo ho ahtii, siibiñ la siih atu nyika ai biito lamapa hojalo mohka atoh ai mi, hiilo ayudahepa tupyabiniiñ mi patiiku. 
HEB.9.13	Niimpalukoda miibḛrnii miyu mika pyappu nii matiirḛ siibiñ la hiibo nyika ai lo ho siih hiiniiñ byamu naniika mubulo dardḛ dokoda asiialyo darii miila, 
HEB.9.14	niimkane abulyakiñdo Kristo ka ai hii, huna santḛrlamanii yajiyallo lo atohmi bisu tiinii hang Pinii mi pahañ hansa giima dopa, nunuka henjumi darii miibila shiiniiñ miigo miiniiñ hokii turnii Pinii mi miiho dupa.
HEB.9.15	Hopa mo niti hemmesiiniiñ ka punko hoka lubinii, niimpalukoda humi jalo gyotii labii kiine dupa hemme biniiñ ayudahe paka pensi kosa niimi, niido hokii shiiniiñ hii ahtii hiiko hokii mohlumi darii miitii ku ingyamiigyanii atañmi kapyo hemmesiiniiñ ka ura ho. 
HEB.9.16	Niimpalukoda nohna shiihiñ luniiñ hii donii, huna hiimi lutii nii hiika shiilyi ko hiimi luliñ duku. 
HEB.9.17	Niimpalukoda shiihiñ luniiñhii shiilyi ko hosu hiimi miila siidonii, hiimi cheche pa lula ma nii dahepa hiimika luniiñbo turla duchirañ. 
HEB.9.18	Hopa kapyo daka hemmesiiniiñ hiitiirḛ ai nyimapa miila matii. 
HEB.9.19	Niimpalukoda kapane lujubiniiñ dapo mika Mose ka hikha miyuatañ mika luko lyiho, mo siih atula siibiñ lyika ai mi latii, yasie ho lanchañkoma la tajer nyika agiñho, ho kheta tanye rumi pippu biido ho hikha miyu atañmi, 
HEB.9.20	lubiidola, “Siikasi ai loka hemmesiiniiñ ke Pinii ka nunu paka lujju biniiñ.” 
HEB.9.21	Ho hii chulipa mo tabyoude penye rumi ai lo pippu biido ho hikha piichañ turla herii koka miina naniiñ mi. 
HEB.9.22	Jije lusu dokoda, dapo ka miijuhii kapane drih mi ai lo darii miidu, ho ai bipa kiine mapa ingyamiigyanii atañmi hello ko hiila nyima.
HEB.9.23	Hiikohopa siimi dariiganda ka drih atañka kapu atañmi siika miijulo darii miidupa lyido, hojalo dariiganda ka drih atañ siika atañ mitrḛ ayaya membi siinyatii atoh atohpa. 
HEB.9.24	Niimpalukoda Kristo ahtii, alah loka dariinenchañ peniiñ homa, jije kapu kone ako, hojalo dariiganda loda ho, siisi Pinii ka dako ho ahtii ngunuka ahsa niipa. 
HEB.9.25	Hiilamaje mo atohmi bitie bitie bisu pama, niihtañpa bukuñ nyibu Darii Lengo ho ahdu anya menda mi ai biitola hiitiirḛ mohka atoh ai ma; 
HEB.9.26	niimpalukoda hopa mo hiimi heru hentiñ hentiñ hendo pa lyitii dohadolo mika liidi rabii jaho hokii. Hojalo hii hiila siila, mo ronge pada hikha rupa ahtii kamikalo ka santuñho ingyamiigya mi lapa bidupa hiila mo atohmi membi shiibii dola. 
HEB.9.27	Ho niihtañpa miyuatañ mo ronge shiido pa miimyo tola do, ho hiika hiiba ho ayakacho kako kendo, 
HEB.9.28	hopa Kristo, rongepa bisutii abujeka ingyamiigya atañmi bagii dupa, ahti kendo ronye niipa, ingyamiigyaniimi miilyañ dupa hiilama hojalo lyangur dupa huna mohmi kalya rela dunii.
HEB.10.1	Niimpalukoda dapo hii dosutii hojalo aya drih ahsa niimika kagiñnanii ka yallo sii, siika doje sanii atañka jije ajumi hentola, si pema lyila kema, membinii jami menti menti menka ari anyañ karmyañmi membido, si digoabiaya giila kendo peha huna Pinii ko ahde donii. 
HEB.10.2	Hiilamakoda, mohlu biniiñ mi bingo keñku masu peha? Heriibomi matiirḛ ronge darii miitii kukoda, mohluko hang ingyamiigya hiila heniiñ hii giikiñ kuma. 
HEB.10.3	Hojalo siika membiko atañso ingyamiigya niimi hempa dopa miikañdo anyañ karmyañmi. 
HEB.10.4	Niimpalukoda siikasi miila kema lodake siihhiibo la siibiñ nyika ai lo ingyamiigya atañmi lapa biidupa.
HEB.10.5	Siika piigopa, Kristo ka dohadolo soka ahlyiho, mo lutii,
HEB.10.5	“membiniimi la biniiñkeniiñ mi no hembyo make,
HEB.10.5	hojalo apo no ngiipaka miimyo biniiñmi;
HEB.10.6	byamu biniiñho ho ingyamiigya paka biniiñho no hempyo biimake.
HEB.10.7	Ho ngo luto, ‘kato, ngo ahdu niika heniiñjami miidupa, O Pinii,’
HEB.10.7	niihtañpa ketola do ngiimi dapo ka kheta ho.”
HEB.10.8	Mohka lupyo paka luniiñhii, “No hemmima malo siika siimi hempyo biima membi niiso ho biniiñso ho byamu bikoso ho ingyamiigya paka biniiñ atañso” (siika atañsi dapo hoka keniiñ chulipa bido), 
HEB.10.9	ho mo lubyañtii, “Kato, ngo niika heniiñjami miidu pasu ke ahsu dunii.” Mo kapyo mi lapatii anyeniimi miiribiidu pa hiila. 
HEB.10.10	Ho hiika henko jaho miiko hopa ngunumi darii miitii ku Jisu Kristo ka apo mika bisu kopa hikha ronge pada.
HEB.10.11	Ho nyibu kone abi dadu kiirañ mohka miigo miidupa, bido membi niijami menti menka biidola, hiikahii pema taliinii atañmi lapa biila kema. 
HEB.10.12	Hojalo Kristo ka bisuniisi kiirañ bisa niipa rongepada ingyamiigyanii atañpa bitii, mo dutii ku Pinii ka lahbi alah ho, 
HEB.10.13	ho mo kalyada mohka ahha-banii atañmi mohka alih nyota naniiñpa miimiñ menda hemi. 
HEB.10.14	Niimpalukoda ronge paka biniiñlo mo digoabiaya dopa miitii hikha myodupa hutii mina darii miitii kunii. 
HEB.10.15	Ho Darii Yajiyallo tiirḛ ngunupa haki bido; niimpalukoda lubiidola,
HEB.10.16	“Siika sike ngiika mohluka agiñ hoka hemmesiiniiñ
HEB.10.16	hiika allo atañka hiiba, Attoh ludo:
HEB.10.16	ngo ngiika dapo atañmi mohluka ahha ho atii talyi,
HEB.10.16	ho kechi mohluka henju ho,”
HEB.10.17	ho mo lubyañtii,
HEB.10.17	“Ngo mohluka ingyamiigyanii atañmi ho mohluka miigya kuniiñmi henge giite kuma.”
HEB.10.18	Nohna siika sipa hello biniiñ hii donii, hiikoho ingyamiigya pa bido pa lyima.
HEB.10.19	Hiikohopa, anubarmii atañ, ngunu hentiñdo dariinenchañ ho ahdupa Jisu ka ai lo, 
HEB.10.20	niti ho turnii lembolo nii mina mo ngunupa miiko bitiinii pulye tonkhu niilo, hiika hii, mohka apo lo, 
HEB.10.21	ho ngunu kii kahe nyibu du Pinii ka ude ho, 
HEB.10.22	kiije ngunu ahdesa jije ahha ka agiñho poteje jijeka henje giitola, ngunuka ahha mi dariipa pisse giila kacho henju hokii ho ngunuka ahuapo mi darii yasie lo hasu giila. 
HEB.10.23	Kiije ngunu giikañ ari giisa ngunuka hentiñ naniiñ mika khako siiniiñmi alyemapa, niimpalukoda mo huna hemme bitiinii hii lotii ke; 
HEB.10.24	ho kiije ngunu hensusa niihtañ pana kone anya mi haro lupa siikiñ donii hensu niiho ho aya miigo atañ ho, 
HEB.10.25	tonge paka kapa siisa niimi assuale mapa, tonge hiila miinya data, hojalo kone anyañmi haro lupa siito, ho hiimi tiirḛ uro yapa nunu kapado Allo hii tunii dokuke.
HEB.10.26	Niimpalukoda ngunu matiirḛ ingyamiigya niimi miikañ ari jije mi chimbiidola miido koda, hiiko ingyamiigyanii atañpaka membi nii nyiku make, 
HEB.10.27	hojalo biiso loda ayakacho kako saniiñ hiike donii, ho hadii ka yamu yaniiñ niihna ahha-banii atañmi yakiñ donii. 
HEB.10.28	Miyu huna Mose ka dapo mi chekhola miitiinii shiinyane hang aroh komapa anye malo hinge ka pyako laka haki biniiñho. 
HEB.10.29	Niimkane heruyapa pamyokenko kendo nunu henka duha hiika miyu mi huna Pinii ka Oho mi khiipa donii, ho khiimapama miidonii hemmesiiniiñ ka ai mi niilona mo darii miitiikunii, ho hadii dopa miitiinii aroh-aya ka Yajiyallo mi? 
HEB.10.30	Niimpalukoda ngunu mohmi chindo huna lutiinii, “Miili sanii ngiika miigoke, ngo bili talyike.” Ho hiira, “Attoh mohka miyu atañmi halii kendoke.” 
HEB.10.31	Siikasi biisokacho ka drih ke turnii Pinii ka alah hoka huha niisi.
HEB.10.32	Hojalo hempa nyato bilo allo atañmi niido hona, nunu byohu koku lala, nunu hempḛr uro herumyanka pitii, 
HEB.10.33	ronge milo hikha butii kadopa miipyutii ho pamyotakho agiitii, ho ronge milo sitañ miiko niika agiñho dabo kiinetii. 
HEB.10.34	Niimpalukoda nunu arohtii patiihtunko nii atañmi, ho nunu hempyo biidola taliimontii nunuka gandanencha mika robii lyiho, niimpalukoda nunu chintii nunupa siimi ayaya gandanencha do ho ayudahe dokañ saniiñ. 
HEB.10.35	Hopa nunuka hentiñnanii mi ripa siiyo, nohna ano kahe ajunii donii. 
HEB.10.36	Niimpalukoda nunu pigii niimi anna doke, niimpalukoda nunu Pinii ka henko jaho miidupa ho lariidupa hemme biniiñmi.
HEB.10.37	“Niimpalukoda ichuche myodu ka hiibaho,
HEB.10.37	ho ahsabo ahkiñ doke ho diirii miikiñ make;
HEB.10.38	hojalo ngiika denki kone henje loke sankiñ donii,
HEB.10.38	ho mo matiirḛ inku doku koda,
HEB.10.38	ngiika yallo mohko hempyo make.”
HEB.10.39	Hojalo ngunu hiika atañ make huna inkuñ nyado kunii ho pyadu loko tiinii, hojalo hiika atañke huko hona henje giidonii ho mohluka yallo mi atii biinya donii.
HEB.11.1	Siisi henje si hentinii drih mika jije pakiñ do hiila ka heniiñ mike, kapa masujalo pakiñdo loda hiila ka heniiñ. 
HEB.11.2	Niimpalukoda siika silo bilo miyuatañ lariinyatii piniimiito luniiñmi. 
HEB.11.3	Henje lo ngunu talado dohadolo mi Pinii ka aguñlo putii hiila, niimpalukoda nii mina kapa donii kapa manii drih atañ hokii linke nentii.
HEB.11.4	Henjelo Abel Pinii mi bitii khiiniiñya membinii Ken mi hentola, hiilo mo denki do hiila khiikotii, Pinii haki bido mohka ahmiñayiñ biniiñ mi larii biidola; mo shiitii, hojalo mohka henje lo mo siisi jalo ludorañ. 
HEB.11.5	Henjelo Enok ayoh ho chagii kotii niimpalukoda mo shiiniiñ mi kapa matii; ho mohmi mepa kumatii, niimpalukoda Pinii mohmi ingii tiiku. Siisi mohmika ingii marañpa mo Pinii mi hempyo miipatii. 
HEB.11.6	Ho henje giimapa mohmi hempyo miipa lakiñma. Niimpalukoda hujalo Pinii ka aruñho ahchi henje kendo loda mo du hiila ho mo ajudu hiika atañmi huna mohmi medonii. 
HEB.11.7	Henje lo Noah, Pinii lo luluñ kobiidola ahsanii lyisa niimi kapa masu tiirḛ, tagiila ho hempḛr kahe hulu tare pentii mohka uru atañmi lyangur naniipa; siika silo mo dohadolo mi khiipatii ho denki mika pensi koniiñpa lyitii niihna henjelo ahdonii.
HEB.11.8	Henje lo Abraham taliitii mohmika gyola lala inge lulyiho gandaho nii mina mo pensikokiñ tiinii; ho mo intii, hang chimapa mo no ilyi hiila. 
HEB.11.9	Henjelo mo gyajotii hemmebiniiñ kiiddi ho, nyibo ganda hokii hiilyañ, tabyo ude ho dubii dola Isak la Jakob nyi hiilyañ, mo agiñho pensi kotii hiika hemme biniiñ ahiñmi. 
HEB.11.10	Niimpalukoda mo metii citi mi nii mina liidi ratii kunii, hiimika penchanii ho punii bo Pinii. 
HEB.11.11	Henjelo Sarah wiinga giina nanii harchichike mi kappatii, mo akha siitii kutrḛ, niimpalukoda mo mohmi lotii hiila khiitii huna hemme bitiinii. 
HEB.11.12	Hiikohopa miyu kone kokii, ho mo kokii huna shiiniiñ mi gabii tokula dutii kunii, hiiko hokii halugiira mi biitii ohoasi hiimkane abuje yapuñ daka takḛr atañmi ho siimie biilyo daka khiikha lamanii sumu kane.
HEB.11.13	Hikha siika atañsi henje ho shiitii, niihna hemme bitii nii hiimi kapa mapa, hojalo hiimi kapa tela ho hiimi adho hokiila ayahelyi lute hela, ho hiila chintii hekula mohlu kiiddiapiñ so nyibo ho dulya lasu hiila. 
HEB.11.14	Niimpalukoda miyuatañ huna ludonii siimi didḛrpa miitii mohlu atoh ganda mi metii hiila. 
HEB.11.15	Mohlu matiirḛ hiika ganda mi hentii koda nii hokiina mohlu iritiinii, mohlu hiiko ahku lakiñ tiiku. 
HEB.11.16	Hojalo siikasi, mohlu ayaya ganda mi kapa nala hentii, hiika hii, dariiganda hokii. Hiikohopa Pinii hiinyañ matii mohluka Pinii hiila ka gyoko saniiñmi, niimpalukoda mo mohlupa citi miimyo bitii.
HEB.11.17	Henjelo Abraham, mohmika tenka lyiho, Isak mi bitii, ho huna hemme niimi kapa tiikunii mohka oho ako lohe bidupa miitii, 
HEB.11.18	hopa humina siikasi lutiinii, “Isak kokiila niika ohoasi mi myari biikiñdo.” 
HEB.11.19	Mo hiila hentii Pinii shiila ka doku niimi miina seri lakiñdo hiila; hopa, lumunala ludo koda, mo mohmi laku biitii ku. 
HEB.11.20	Henjelo Isak ahsanii lyansa niimi luliñtii Jakob la Isau nyimi. 
HEB.11.21	Henje lo Jakob, shiipa miilyi kula, Josep ka oho kone abimi lyambiido, mohka panyi ka hataho adiñ chukila herii kiinetii. 
HEB.11.22	Henjelo Josep, mohka santuñ ka kamikalo ho, Isrel miyu atañka linku sanii mi lupatii ho mohmika alie saniiñmi luko lumyo tii.
HEB.11.23	Henjelo Mose, mohmika bulyi ho, piilo bariñhe mohmi mohka annii-aba achuñ biitola biitii, niimpalukoda mohlu kappatii wiinga si ano kapyodo hiila; ho mohlu biiso matii radde ka pota biliñ laka luniiñmi. 
HEB.11.24	Henjelo Mose, mohka sancha lyiho, gyoko tama lutii Paraoh ka nyimii wiinga ka oho hiila, 
HEB.11.25	miihimiire khiimapama miiko niimi ya kahetii Pinii ka miyuatañ agiñho hempyo paka ingyamiigya hoka sobo saniimi hentola. 
HEB.11.26	Mo Kristo paka heru hembi niimi uro mingotamo yapa hentii Egip hoka alḛrdrih doniimi hentola, niimpalukoda mo ajju kosa niimi katii. 
HEB.11.27	Henjelo mo Egip mi apatii, radde ka hadii mitrḛ hang biiso mapa; niimpalukoda mo pigiitii mohmi kapa biido niihtañpa hembiidola humina kapa lamanii. 
HEB.11.28	Henjelo mo Impobiiniiñ mi atiitii ho ai mi pipputii, niimpalukoda butu wiinga mika mennii bomi mohlumi tenne lama dopa.
HEB.11.29	Henjelo miyuatañ Lanchañ siimie mi repo botii pitañ kiiddi hoka indo niihtañpa; hojalo Egip daka miyuatañ, mohlu hiika ahiñpa miipa miika du hiila, huhatii. 
HEB.11.30	Henjelo Jeriko daka sulu hii tehyitii mohlu allo lokanuhe pakḛr kiile. 
HEB.11.31	Henjelo Rahab pfyoaridiisuniibo lyumatii hiika atañ agiñho hutiina luniiñ tama tiinii, niimpalukoda mo hemihenja karii katañ tii ruha laka ahnii atañmi.
HEB.11.32	Ho siimi uro yapa nii hiila ngo luchi? Myodu si ngiipa nyima lyita Gideon, Barak, Samson, Jepta, David ka piigomi, ho Samuel ho nyibuheniiñ atañmi luko dupa, 
HEB.11.33	huna henjelo raddeganda mi pamiñbiinii, miidikomiigii tiinii, hemme biniiñmi kapatiinii, abañpatii atañka aguñmi gapiñtii, 
HEB.11.34	yamu yala doniimi miimitii, ilyo pakhii kosaniihokii hargii tiiku, ajjulo tamonyatii, gyambo pasuko tamopa datii, nyibo ka sipahi atañmi hargii dopa miitii. 
HEB.11.35	Annii akha mohluka henii-myanii mi shiinii hokii turiturku dopa kapa biido. Tonge miihimiire kotii, tiipatama hiila lutii, niimpalukoda mohlu hiira aya yapa sango sancha kendo. 
HEB.11.36	Khiibe atañ nyapa kola heru hentii ho tarulo hikotii, ho dachañranyi kolii kotiita ho patiih tunkotii. 
HEB.11.37	Mohlu yalañ kukotii, mohlu tanye piche kotii, mohlu ilyolo pakhii kotii; mohlu subuñ ho siibiñ ka alyo mi giitola intii, arrokapa, achihchila, khiimapama miikotii, 
HEB.11.38	hupana dohadolo si khiiniiñpa nyimatiinii-gyajola siimuganda hola putoo atañ ho, ho miru hola kiiddi daka lampii atañ ho.
HEB.11.39	Ho hikha siika atañsi, henjemi ayaloda mohluko giisutii, hojalo kapa matii nii mina hemme bitii nii, 
HEB.11.40	niimpalukoda Pinii kakiñ kempyotii ayayapa ngunupa, niimpalukoda ngunumi apalala mohlumi digoabiaya dopa miila kema.
HEB.12.1	Hopa, ngunumi hiimkane kahe jomii dagur kobiidola hakipa, kiije ngunu tiirḛ apalyasa kapane drihmi, ho ingyamiigya niihna hempḛr ageh giitola giidonii, ho kiije ngunu harkañ ari hasa pigii biidola nii mina ngunupa miitola atii bitiinii, 
HEB.12.2	Jisu mi kabii dola miitu rigiibo ho digoabiaya dopaka miinii ngunu henjemi, huna mohka hata hoka hempyo atii tola doniiñ kiipa pogyañ mi pitii nii, hiinyañ mitrḛ hempa kapa biidola, ho duku Pinii ka duko lahbi alah ho.
HEB.12.3	Henkato mohmi huna ingyamiigyanii atañ kokii sitañ khiimaniimi mohko pigiitiinii, niimpalukoda nunumi renge mayapa malo ahhahame mayapa. 
HEB.12.4	Nunuka ingyamiigya mika miitrḛ siila miiko siisi loyepa nunuka ai linda dohepa miima. 
HEB.12.5	Ho nunu helyu dadokuha nunumi oho atañ hiila lubii dola ka haro lupa niimi?
HEB.12.5	“Ngiika oho, ano hajupa heyo Attoh ka miilyañ niimi,
HEB.12.5	malo hame giiyo niidana nunu mohlo miikhiiñ kochinii.
HEB.12.6	Niimpalukoda Attoh hiimi miilyañ duke humina mo hendu nii,
HEB.12.6	ho miikhiiñdu oho kone abimi humina mo larii tiikunii.”
HEB.12.7	Siikasi miilyañ kodu pake nunu pigii dunii. Pinii nunumi oho mika miichañ hoke miidonii; niimpalukoda mo niihtañ ka oho humina hiika aba hii miilyañ manii? 
HEB.12.8	Nunumi matiirḛ miilyañ mapa apa dokoda, nii hona hikharu miibo donii, hokoda nunu ipfyo oho ke ho oho loda make. 
HEB.12.9	Hiika hahoho, ngunukii kiiddiapiñ ka aba dunya du ngunumi miilyañ dupa ho ngunu mohlumi khiidu. Ngunu uro yapa khiikiñ masu peha Yajiyallo ka Aba mi ho sandupa? 
HEB.12.10	Niimpalukoda mohlu ngunumi miilyañdu echuche myodu pasu mohluka hempyo kiipa, hojalo mo ngunumi miilyañ du ngunuka aya kiipa, niimpalukoda ngunu mohka darii mi henche mondupa. 
HEB.12.11	Myodu hepahe kapane miilyañ nii kako achih heru giido hempyo giisa niimi hentola; Kamikalo ho siikasi chimie denki ahee miya higiido humina siika silo miilyañ tiiku nii.
HEB.12.12	Hopa nunuka lyuhikunii alah atañmi yuchato ho nunuka ajju liibañ atañmi alḛr dopa miigiito, 
HEB.12.13	ho lembo mi parda pa miito nunuka alih kiipa, niimpalukoda liichabomi inji mapa lyima dopa hojalo hiilamapa miipya kodo paya. 
HEB.12.14	Hikha miyuatañ agiñho chimie mi meto, ho darii hii nyimapa kone hetrḛ Attoh mi kapa lakiñma. 
HEB.12.15	Hendi nyatolya kone mitrḛ Pinii ka aroh-aya mi larii mapa lyike nelyayo; niimpalukoda hang “kochi ka liima” saliñ madopa ho ahiare mi lingii madopa, ho siika silo abuje miibḛr konya da; 
HEB.12.16	kone mitrḛ kalyikabyo malo Isau kii hiilyañ piniihenju mi heriimanii pa dake neyo, huna apiñ purepa pyudo siibii donii mohka oho abañ hiila khiiko saniiñmi. 
HEB.12.17	Niimpalukoda nunu chindo hiikahiiba ho, mo lyaniiñ mi pensi kona la hensu dotrḛ, mohmi khiipa tiiku, niimpalukoda mo henkur dopa myodu kapa kumatii, mo mila bibii dola hiimi mesu dotrḛ.
HEB.12.18	Niimpalukoda nunu ahma ke nii mina tenka tiinii, yamuyala donii, ho kamoramba, ho domu, ho allyiaro, 
HEB.12.19	ho siirii muniiñ mika tapanii, ho aguñluniiñ huka luniiñ atañ na taniibo atañmi lyardopa miitiinii niimpalukoda mohlumi puyu luko lubyañ kuyo hiila. 
HEB.12.20	Niimpalukoda mohlu pigii lamatii miitote hiilaka biniiñmi, “achu-amyo jalo matiirḛ putoo mi tenka dokoda, hiikahiimi yalañ kutii.” 
HEB.12.21	Jije lusudokoda, hiimkane biisodo hiimi ka kapanii Mose lutii, “Ngo biiso la alye to.” 
HEB.12.22	Hojalo nunu Zayon Putoo ho chatii ho turnii Pinii ka citi ho, dariiganda ka Jerusalem, ho khiikha lama miidopopi atañka hempyo laka dakuñko, 
HEB.12.23	ho butu wiinga ka dakuñ koho hutiimina dariiganda ho kelii tola donii, ho ayakacho kanii huna hikha ruka Pinii nii, ho denki miyu atañka yajiyallo mi digoabiaya dopa miitii, 
HEB.12.24	ho Jisu ko, niti hemmesiiniiñ ka punko lubibo, ho ai pippu niilo niihna Abel ka ai mi hentola uroya aroh-aya lo ludonii.
HEB.12.25	Hendi tolya nunu ma hiila luma byoha hiimi huna ludonii. Niimpalukoda mohlu matiirḛ hargii lamatiikoda mohluka takho lyiho kiiddiapiñ hoka luluñ niimi, ngunumi apa lyido hendoha ngunu matiirḛ takho dokoda huna ngunumi dariiganda hokii luluñ donii. 
HEB.12.26	Mohka aguñ kiiddiapiñ mi hukutii; hojalo siisi mo hemme tii, “Rongeta ngo huku talyi kiiddiapiñ mi kontiima hojalo dariiganda mitrḛ.” 
HEB.12.27	Siika luniiñsi, Rongeta, kakiñdo lapasaniiñmi nii mina hudiñ tiinii, luniiñsi niihna putii nii, niimpalukoda nii mina huku lamanii hiimi dopedopa. 
HEB.12.28	Hopa kiije ngunu payapacho lusa huku lamanii raddeganda mika larii kopa, ho hopa kiije ngunu Pinii mi larii lasaniika heriiniimi bisa, khiibii dola ho biiso biidola; 
HEB.12.29	niimpalukoda ngunuka Pinii yamu yakhii niike.
HEB.13.1	Anubarmii pa hensu niimi henka ari hensuto. 
HEB.13.2	Nyibo mika hapumibya sanii mi byalya yo, niimpalukoda tonge hiila miibii dola miidopopi miilañmi chimapa miihoke. 
HEB.13.3	Hempa nyato hutiina patiihude ho dunii, mohluka agiñho patiihude hoka dubo donii hiilyañ; ho huna ayamapa miikobiidonii, niimpalukoda nunu apo mika miibii donii hiilyañpa. 
HEB.13.4	Mihie-millo lasuniimi miilañruko khiitolya, ho mihie millo lasu lyiho hoka dota naniimi miibḛr lyayo; niimpalukoda Pinii halii kendoke ayamanii henju la ipfyo bomi. 
HEB.13.5	Nunuka sango mi tiicko hembyo saniiñ hokii dasa giitolya, ho niihna niiko donii hiimi hembyañ biitolya; niimpalukoda mo lutii, “Ngo nunumi pema kapa tamake malo apatama ke.” 
HEB.13.6	Hopa ngunu hatiimiilii lula kendo,
HEB.13.6	“Attoh ngiimika hembyuñ nii,
HEB.13.6	ngo biiso tama;
HEB.13.6	miyu ngiimi nii miila kendo?”
HEB.13.7	Nunumika sangii nii atañmi hempato, hutiina nunumi Pinii ka aguñmi luko nenii; mohluka sango niihtañ nena hiimi henkato, ho mohluka henje mi katiñ giito. 
HEB.13.8	Jisu Kristo hiira siisu ke biilyo ho siilo ho ayudahepa. 
HEB.13.9	Ngogii kolya yo ponsa ponsa tonsḛr niilo; niimpalukoda siikasi aya doke ahha mika aroh-aya loka alḛr miiko niisi, diigo loma ke, niihna hang aya giimanii mohluka dupur kone mi. 
HEB.13.10	Ngunu kii hiitañ yugyañ do huna hiika tabyo ho miiho donii hii diila kema. 
HEB.13.11	Niimpalukoda apo atañ nii achu-amyo ka ai mina dariinenchañ ho biilii donii bukuñ nyibu ingyamiigya atañ paka membinii hii tabyoude dukuñ ko agoho byamutii. 
HEB.13.12	Hopa Jisu tiirḛ hagya agoho heru hembi tii niimpalukoda miyu atañmi darii miidupa mohka atoh ai lo. 
HEB.13.13	Hopa kiije ngunu mohka agiñho tabyoude dukuñko agoho linsa, ho hembosa hiinyañmohi mohka pigii niimi. 
HEB.13.14	Niimpalukoda siikaso ngunu kii dokañ saniiñ citi nyima ke, hojalo ngunu medu ahsanii citi mi. 
HEB.13.15	Mo kiilo kiije ngunu bikañ ari bisa assañ niiloka membi niimi Pinii mi, hiika hii, aguñ loka mohka armyañ mika lukonii. 
HEB.13.16	Aya miigo miisa niimi byalya yo ho tache bidupa niihna niiko donii, niimpalukoda sitañ hempa biniiñ hiike Pinii mi hempyo miipa dunii.
HEB.13.17	Nunu mika sangii bomi talii tolya ho mohluko tiilii siibito; niimpalukoda mohlu nunuka yallo mi kalyañ doke, mohluke piijo da taka lyiko ho luko kendo kunii. Mohlumi siimi hempyo biidola miike nento, ho heru biido lamapa, niimpalukoda hiikahii nunupa hang aya giikiñ make.
HEB.13.18	Ngunu pa kuto lyape, niimpalukoda ngunu jije mike ludunii ngunuko didḛr henju hii doke, kapane drih atañ ho khiiko dopa miinañla. 
HEB.13.19	Ngo nunumi yardu uroyapa siika atañ siimi miitolya niimpalukoda ngiimi nunuko hempḛr nyibya ahkur ladopa.
HEB.13.20	Siisi chimie ka Pinii huna hiira shiiniiñ hokii turdo pa miitiinii ngunuka Attoh Jisu mi, hempḛr kahe subuñsornii, ai loka ayudahe paka hemmesiiniiñ, 
HEB.13.21	nunumi kapane aya mi bikiñ cho niimpalukoda nunu mohka heniiñ jami miidupa, nunuko miila do hiikahii niihna mohka kataho kaji donii, Jisu Kristo kiilo, humina ayu dahepa assañ kendonii. Amen.
HEB.13.22	Ngo nunumi yarlyi, anubarmii atañ, ngiika harolupa laka aguñmi tato, niimpalukoda ngo nunupa tudiipa kebii lyike. 
HEB.13.23	Nunu tala kendo ngunuka anu Timoti mi apalintii ku, huka agiñ hona ngo nunumi kapa talyinii mo matiirḛ nyibya ahlyi kumilo. 
HEB.13.24	Ayahelyi hikha nunumika sangii bomi ho hikha piniimiyu atañmi. Hutiina Italy hokii ahdonii nunumi ayahelyi bilii bilyike. 
HEB.13.25	Aroh-aya nunu miilañ ruko dokiñ cho. Amen.
JAS.1.1	Jems, Pinii la Attoh Jisu Kristo ka miira,
JAS.1.1	Alyañlenye impyainsanii halu atañmi:
JAS.1.1	Ayahelyi.
JAS.1.2	Hempyo paya khiitolya hikha rumi, ngiika anubarmii atañ, niida nunumi ponsa ponsa tenka talyi, 
JAS.1.3	niimpalukoda nunu chindo nunuka henje mika tenka niisi ranttiniimi lingii doke. 
JAS.1.4	Ho ranttiniika miigomi miija kiineto, niimpalukoda nunu digoabiaya dopa ho lyipe dopa, hangdrih papo madopa.
JAS.1.5	Nunu kokii matiirḛ konejalo chila papo domilo, mohmi Pinii kokii kuke nento, huna hikha miyu atañmi kobya la bidunii ho hang gamapa, ho hiika hiimi mohmi bikiñ doke. 
JAS.1.6	Hojalo mohmi henje biidola kuke nento, hemmomapa, niimpalukoda huna hemmo donii hii yasie siimie ka lando podo niitañdo allyi lo heduñ biikola. 
JAS.1.7+JAS.1.8	Niimpalukoda hiika miyu hiila henkiñma ahha punye giiniibo, hikha mohka miigo ho hendḛr lama paka miiniibo, hii hang drih Attoh kokii larii todo hiila.
JAS.1.9	Arro anubarmii hempyo nyato niimika achalyiho, 
JAS.1.10	ho mingo niimika arro dopa miilyiho, niimpalukoda tammi ka apoolalu hiilyañ mo shiipa kendo. 
JAS.1.11	Niimpalukoda danyi chalyiho hiika uropaka benniiñlo tammi mi benkhii kendo; hiika apoo hii pusi kendo, ho hiika kapyo hii lyudu. Hiichulipa mingo miyu tiirḛ lyukiñdo mohka kiiri miiniiñ ka punko hokii.
JAS.1.12	Lyanko kendo hiika miyu huna tenka niimi pigiiladonii, niimpalukoda mo tenka niimi datḛr giido koda mo sango ka tayyiñbyopa mi kapa kendo nii mina Pinii hemme bitola donii huna mohmi hendo nii. 
JAS.1.13	Kone hetrḛ luyo niida mohmi tenkalarka talyi, “Pinii ngiimi tenkalarka biido hiila”; niimpalukoda Pinii pema diimmah lo tenkalarka make ho mo kone mitrḛ tenkalarka madu; 
JAS.1.14	hojalo miyu kone abi tenkalarka dopa miikodo mohka atoh heniiñka hehuhere ho miina dopaka heniiñlo. 
JAS.1.15	Hiikahiibaho miina laka heniiñ hii ahee hiliñ giidu hiika hii ingyamiigya mi buliñ giidu; ho ingyamiigya hii niida sampya talyi hii shiigo mi ahgiidu.
JAS.1.16	Talubalo koyo, ngiika heniiñja anubarmii atañ. 
JAS.1.17	Kapane aya peniiñhii ho kapane digoabiaya ahmiñayiñ hii ayoh hokii ke, hutoh ka Aba kokii todo hukohona hang lyiguhmanii malo yallobyotiñnii nyimanii lyiguhkopa. 
JAS.1.18	Mohka atoh henko jaho ngunumi puliñtii jije ka aguñlo niimpalukoda ngunumi mohka puniiñ hokii hitu ahee chikañ dopa.
JAS.1.19	Siika siimi chinto, ngiika heniiñja anubarmii atañ. Miyu kone abi nyibya tato, yanupa luto, yanupa hadiito, 
JAS.1.20	niimpalukoda miyu ka hadii niisi denki Pinii ka miigomi miima ke. 
JAS.1.21	Hopa hikha kachohenju mi apatoku ho diimmah miijumi ho yanuyamya pa lariito puyu ali niimi, niihna nunuka yallo mi lyangur lakiñ donii.
JAS.1.22	Hojalo luniiñ tabii dola miiniiñpa lyito lya, taniipa kontii lyilya yo, atohmi talubalo siinyala. 
JAS.1.23	Niimpalukoda mi kone matiirḛ puyu mika taniiñpa kontii siikoda ho miinii pa lyima koda, hiika miyu hiichulido huna atoh ka nyimo mi keretalo ho kasu donii; 
JAS.1.24	niimpalukoda mo atohmi kasu lala ho indo ho ohepada helyu siidado mo niihtañ dona hiila. 
JAS.1.25	Hojalo huna digoabiaya dapo mi kadonii, dasḛr giiniika dapo mi, ho hiichulipa miidonii, hiika taniibo helyu kema hojalo miida hiika miiniibo, mo lyanko kendo mohka miiniiñho.
JAS.1.26	Mi kone matiirḛ hendo koda mo piniihenju mika miinii hiila, ho mohka allyo mi pigii siila makoda hojalo mohka ahha mi talubalo siido, siika miyu ka piniihenju si piigo ama. 
JAS.1.27	Niihna darii piniihenju ho miibḛr manii Pinii kala ho Aba ka hataho hii sike: mijiatu atañ mika katenii ho hiimie atañmi mohluka herumyanka ho, ho atohmika dohadolo so miidukoma paka danii.
JAS.2.1	Ngiika anubarmii atañ, henguhere la miiyo nunu ngunuka Attoh Jisu Kristo mi henje biilyila, tatukatu ka Attoh. 
JAS.2.2	Niimpalukoda miyu matiirḛ ayyiñ lachañ ho abitarii aya giitola nunuka dukuñko ahdo koda, ho arro miyu ayamanii abitarii giitola motrḛ ahdo koda, 
JAS.2.3	ho nunu hensañ yala henda huna abitarii aya giidonii ho ludu, “So duto, malokalohe,” ho arro miyu mi nunu ludo, “Ho dato,” malo “Ngiika alih aruñho duto,” 
JAS.2.4	nunu khiingukhiire masu peha nunuka punkoho, ho diimmah henju giitola ayakacho kama siipeha? 
JAS.2.5	Tageto, ngiika heniiñja anubarmii atañ. Pinii kahe masu peha dohadolo daka arro miyu mi henje ho mingo kiine dupa ho mohka hemme biniiñ raddeganda mi pensi dupa huna mohmi hendonii? 
JAS.2.6	Hojalo nunu arro miyu mi khiimapama miida. Siikasi mingo masu peha nunu mika hensḛrkadu dopa miiniibo, siikasi mohluma siipeha nunu mika gondu lusuko hoka selii giinii bo? 
JAS.2.7	Siikasi mohluma siipeha huna nipakoya danii khiiniiñ armyañ mi nunu mika myaniiñ mi?
JAS.2.8	Nunu matiirḛ jije khiiniiñ dapo mi miipe dokoda, piniipota hoka keniiñ chulipa, “Nunu nunuka ariapii mi hento atohmika henchañho,” nunu miidiko miido. 
JAS.2.9	Hojalo nunu matiirḛ henguhere la hendo koda, nunu ingyamiigya da, ho dapo kii dalyipa ludo koda nunu talemiilenii atañ. 
JAS.2.10	Niimpalukoda hu jalopa hikha dapo mi atii biitola hojalo hiikahokii kone mijalo miima miido koda hikha rumi miigyado. 
JAS.2.11	Niimpalukoda mo huna ludonii, “Ipfyo yo,” hiira ludo, “miyu meyo.” Nunu matiirḛ ipfyo masujalo hojalo miyu mendo koda, nunu dapo mika talemiile niipa lyido. 
JAS.2.12	Hopa luto ho hii hiilyañpa miito hiika atañmi hutiina ayakacho kako kendonii dasḛrgiinii ka dapo lo. 
JAS.2.13	Niimpalukoda ayakacho kaniiñ ho aroh nyimake huna aroh kakiñ manii; hojalo aroh hii ayakacho kaniiñmi pamiñ doke.
JAS.2.14	Nii pe miijo donii, ngiika anubarmii atañ, miyu matiirḛ ludo koda mohko henje do hojalo miigo miima koda? Mohka henje hii mohmi lyangur lakiñ dopeha? 
JAS.2.15	Anu malo barmii jalo matiirḛ abitarii aya giisa nyimapa ho dumiñ diigo diisa nyima koda, 
JAS.2.16	ho nunuka punko hokii kone ludo koda, “Chimie pa ingeku, gubupa dutolya ho diide tolya,” hang drih bimapa mohlumi niihna apo pa anna donii, hii nii aya giikiñdo? 
JAS.2.17	Hopa henje atohpa, matiirḛ miigo miima koda, hiikahii shiinii ke.
JAS.2.18	Hojalo mi kone ludo koda, “Niiko henje do ho ngiiko miiniiñ hii.” Niika henje mi kakiñpe miigo miimapa, ho ngo miigo miibii dola ngiika henje mi kakiñso. 
JAS.2.19	Nunu henjedo Pinii kone sii; nunu hendiko hendo. Igii atañ lohepa henjedu-ho alye nyadu. 
JAS.2.20	No chinna doha, no piicha miyu, henje mi miila miikiñ makoda arra sii hiila? 
JAS.2.21	Ngunuka aba Abraham miigo miiniiñ loma siipeha lupya kobii nenii, mohka wiinga Isak mika yugyañ ho bila ka lyilyi ho? 
JAS.2.22	Nunu kato henje hii mohka miigo miiniiñ ka agiñ hosu ayasiidonii, ho henje hii miigo miiniiñ losu lyipe giisu donii, 
JAS.2.23	ho piniipota si lyipe do niihna ludonii, “Abraham Pinii mi henje tii, ho hiikohopa mohmi myantii denkibo hiila”; ho mohmi Pinii ka ajiñ hiila gyotii. 
JAS.2.24	Nunu kato miyu mi miigo miiniiñ loke lupya tiinii ho henje kontii lomake. 
JAS.2.25	Ho hiichulipa Rahab pfyoaridiisunii botrḛ miigo miiniiñ kopa masupeha lupya kobii nenii mohka puyu bakobomi kariilala ka lembo byahe yaho hopa ka kiiniñ lyiho? 
JAS.2.26	Niimpalukoda apo hii yajiyallo giima koda shiido, hiichulipa henje hiitiirḛ miigo miima koda shiinii sii.
JAS.3.1	Nunu abuje sariipa lyilya yo, ngiika anubarmii atañ, niimpalukoda nunu chindo huna tonsḛr donii hiimi uroyapa ayakacho kakiñ doke. 
JAS.3.2	Niimpalukoda ngunu abuje miikha nyadu, ho hu jalopa matiirḛ miikha miika ma mohka luniiñ ho hii digoabiaya miyu ke, hikha atoh apo mitrḛ kagur siila kendo. 
JAS.3.3	Ngunu matiirḛ gora ka aguñ ho taru holii lado koda mohlumi ngunu luniiñ tadopa, ngunu mohka hikha apo mi sorbii lado. 
JAS.3.4	Yasie jaji atañ mitrḛ kato; hiika hii hiimkane kahe siido tiirḛ ho hempḛr uro allyi lo hebii kosudo, hiika atañmi hempḛr khona nanii atu khohe lasu raduñ giisu donii khogiibo no hiimi khogii nando. 
JAS.3.5	Hopa allyo hii atu hakhu konesii ho kaye drih atañmi khana nandu. Niimkane morey kaye siijalo hiimi yamu atu khohe la hompa lado!
JAS.3.6	Ho allyo si yamu ke. Allyo si ingyamiigya dohadolo ke ngunuka hakhu agiñho giibonii, hikha apo mi miibḛr giila, yamu tiiliido dumiñ henju atañ ho, ho yamu tiilii do yamuganda hokii. 
JAS.3.7	Niimpalukoda kapane achu-amyo la piita, tabutiyyo ho yasie hoka achu-amyo danii, atañmi sula kendo ho miyuatañ subii lakiñdo, 
JAS.3.8	hojalo miyu kone hetrḛ allyo mi atiñ siila kema, dumomanii diimmah, poteje shiigiinii iimmyo giitola. 
JAS.3.9	Siika silo ngunu assañdu Attoh la Aba nyimi, ho silo ngunu miyu atañmi bedu, humina putiinii Pinii chuli dopa. 
JAS.3.10	Aguñ gongelo lyaniiñ la beniiñ nyimi luliñdo. Ngiika anubarmii atañ, siimi hiila miikiñma. 
JAS.3.11	Yasie shoo kone hokii darii yasie la alhotihi yasie huliñ dupeha? 
JAS.3.12	Tarro sannii hii, ngiika anubarmii atañ, olives ahee hila kendo peha, malo rosannii hii tarro ahee hila kendo peha? Hiichulipa alho tihi yasie hokii darii yasie lila kema.
JAS.3.13	Hu chila ho chiniiñ nunuka punko hokii? Mohka denki sanjulo mohka miigo miiniiñmi kakiñ kiineto chila ka chimeeñyanu lo. 
JAS.3.14	Hojalo nunuko matiirḛ kochi kariñ giido koda ho henchi hehi henju nunuka ahha ho giido koda, khansu nyayo ho jije mi amuh dopa miiyo. 
JAS.3.15	Siika chila si ayoh hokii tomake, hojalo kiiddiapiñ kiike, yajiyallo giimanii, igii kokii ke. 
JAS.3.16	Niimpalukoda noh kariñ ho henchi hehi henju lindo, hiiko chekho siikiñdo ho kapane ayamanii muju hii do. 
JAS.3.17	Hojalo ayoh hokii ka chila hii kapyo japa darii, hiikahiibaho chimie, yanu, luniiñ taliinii, poteje aroh ho aya ahee atañ, heriñkariñ giima malo lyolyichochi nyima. 
JAS.3.18	Ho denki ka amoolasa niimi chimie ho alie tii hutiina chimie dopa miigiidonii.
JAS.4.1	Nii hii gyambo pasugiidu, ho nii hii pasugiidu nunuka punkoho? Nunuka helyihembyo hiima siipeha nunuka hakhu ura ho gyambo pasula donii? 
JAS.4.2	Nunu hemmi siido ho pala ma; hopa nunu mendo. Ho nunu hemikami do ho iche hetrḛ pala ma; hopa nunu pasudo ho gyambo paliñgiido. Nunu pala ma, niimpalukoda nunu kuma. 
JAS.4.3	Nunu kusudo ho bikonyama, niimpalukoda nunu kukha la kudo, nunuka helyihembyo ho sona nandupa hiila. 
JAS.4.4	Lotiimanii pukonii atañ! Nunu chimapo dohadolo mika ajiñ niisi Pinii ka ahha-banii pa lyido hiila? Hopa hu jalopa dohadolo mi ajiñ talyi hii atohmi Pinii ka ahha-banii pa miisu do. 
JAS.4.5	Malo nunu hiila henduha siikasi piigo ama piniipota ka luniiñsi, “Mo kariñsiiniiñ mi laliitii yajiyallo ho nii mina mo ngunuko dubo dopa miitiinii”? 
JAS.4.6	Hojalo mo abuyapa aroh-aya mi bitii; hopa siikasi ludo, “Pinii hentii siiniiñmi kamake, hojalo yanu mi aroh-aya mi bidu.” 
JAS.4.7	Atohmi Pinii ko tiilii siibito. Miitḛr siito igiimi ho mo nunu kokii hargii kendoke. 
JAS.4.8	Pinii ko ahdeto ho mo nunuko ahde kendoke. Nunuka alah mi harsuto, nunu ingyamiigyanii atañ, ho nunuka ahha mi darii miito, nunu lyonye paka miyu heniiñ atañ. 
JAS.4.9	Herunyato ho haruhenyato ho khenyato. Nunuka ngarniiñmi herunyato ho nunuka hempyo saniimi moyonyato. 
JAS.4.10	Attoh ka hataho atohmi yanu giito ho mo nunumi jotu kendoke.
JAS.4.11	Kone anyañmi anyamapa lusu nyayo, anubarmii atañ. Mo huna anubarmii mi ayamapa ludonii malo haliidonii mohka anubarmii mi, dapo mi chekhola ayamapa ludo ho dapo mi haliido. Hojalo nunu matiirḛ dapo mi halii dokoda, nunu dapomi miiniipa lyima hojalo haliinii. 
JAS.4.12	Hiiko ho dapo binii konesii ho haliinii, mo huna lyangur lakiñdonii ho miidu lakiñ donii. Hojalo nunu hu nunuka ariapii mi haliinii?
JAS.4.13	Ahto siisi, nunu huna ludonii, “Siilo malo arda ngunu hiiko insa ho hiitañ taunho ho anyañ nyange ho dasa ho kiirimiisa ho paser miiliñ biisa”; 
JAS.4.14	hiilalusu dono nunu arda nii lyikiñdo chima. Nunuka sango hii nii? Nunu hapiñ sii ichuche myodupa linte hela ho lyuda siido ku. 
JAS.4.15	Hiilamapa nunu hiilaya lukiñdo, “Attoh ka henko dolyi milo, ngunu so sanchi ho ngunu siimi ho hiika hiimi miichi.” 
JAS.4.16	Siika sitañpa, nunu khansu nyada nunuka hentii siiniiñho. Hikha siika khansu niisi diimmah ke. 
JAS.4.17	Hujalopa chindo niihna miidi konii ho hiimi miima koda, hiipa hiika hii ingyamiigya niike.
JAS.5.1	Ahto siisi, nunu mingo atañ, kheto ho haru hemmyoto miliñdorso nunukoka ahsa niipa. 
JAS.5.2	Nunuka mingo atañsi yala do ho nunuka pulyetarii mi tagyu diija biido. 
JAS.5.3	Nunuka ayyiñ la rupu nyimi harti abiido, ho hiika atañka harti hii nunumi chekho giiniika katiñ naniiñpa lyikiñdo ho nunuka ayya mi diikiñ do yamu chitañpa. Nunu alḛrdrih atii tiikuñ biisudo kamikalo allopa. 
JAS.5.4	Kato, kheniiñ nyoniiñ atañka injo huna niika aji mi pidonii, nii mina no bimapa atiibiidonii miisimiipiñ biila, gyunyado; ho amoo pinii atañka gyuniiñhii Atoh ka yaroo ho chachido. 
JAS.5.5	Nunu kiiddiapiñ so pepolelo ho hempyopa sanyada; nunu nunuka ahha mi hudopa miibii nyada membilyi allo hopa. 
JAS.5.6	Nunu halii biine, nunu denki miyu mi membiine; mohlu nunumi latrḛ siimatii.
JAS.5.7	Ahhakeyiñ nyato, hopa, anubarmii atañ, Attoh ka amiñ dayemi. Kato, aji miinii atañ kalya nyadu khiiniiñ ahee kiiddiapiñ hoka hiliñ niimi, ahhakeyiñ la kalya biilyadu nii dahepa nyibya ho kami paka miido huniiñ hii hutema. 
JAS.5.8	Nunu tiirḛ ahhakeyiñ to. Henjugiito nunuka ahha mi, niimpalukoda Attoh ka ahsa kuniiñ tunii dokuke. 
JAS.5.9	Budubude nyayo, anubarmii atañ, kone anyañmi chekho siila, nunu halii koma dopa, kato, ayakacho kaniibo alyeh si daku. 
JAS.5.10	Heruheniiñ la pigiiniimi lutiñ nanii pakoda, anubarmii atañ, nyibuhenii atañmi lutiñ lanto hutiina lunya tiinii Attoh ka armyañ pa. 
JAS.5.11	Kato, ngunu mohlumi hempyo hiila gyodu hutiina ranttiniinii. Nunu Job ka rantiniimi tapa tiido, ho nunu Attoh ka piigo mitrḛ kapa tiido, niihtañpa Attoh arohne ho aroh tii.
JAS.5.13	Nunuka punko mi heru nyado peha? Mohmi kuke nento. Mi kone hempyo domilo? Mohmi assañ niika biisie siike nento. 
JAS.5.14	Nunuka punkoho mi achihnii dupeha? Mohmi gyoliñkonii hoka amiabañ mi gyoke nento, ho mohlumi mohpa kubi kiineto, mohmi kutulo arrḛyarbiidola Attoh ka armyañ pa; 
JAS.5.15	ho henje biido laka kuniiñ hii achih miyu mi hempyo giikiñ doke, ho Attoh mohmi seri kendoke; ho mo matiirḛ ingyamiigya tiikoda, mohmi hello kendoke. 
JAS.5.16	Hopa nunuka ingyamiigya niimi kone anyañ khako siitoku, ho kone anyañpa kuto, niimpalukoda nunu miipya kodupa. Denki miyu ka kuniiñ ho anouro harchichike giidoke hiimi miipya naniipa. 
JAS.5.17	 Elija ngunu chitañ miyu konesii ho mo hempḛr uropa kutii miido huma dopa, ho danyi nyahiñ hela piilo barkhe kiiddiapiñ so miido humatii. 
JAS.5.18	Ho hiira mo kutii ho yapuñ hokii miido hutii, ho kiiddiapiñ so ahee-amḛr hiliñ tiiku.
JAS.5.19	Ngiika anubarmii atañ, nunuka punko hokii matiirḛ kone ngodo koda jije hokii ho mi kone matiirḛ mohmi ahkur giido kukoda, 
JAS.5.20	mohmi chinke nento hujalo ingyamiigyanii konemi mohka miigyanii lembo hokii ahkur giichi mohka yallo mi shiisa nii hokii lyangurtii ho abuje ingyamiigyanii atañmi lapu biido.
1PE.1.1	Pitar, Jisu Kristo Ka kiiniñkonii kone,
1PE.1.1	Mompa koto laka impe inse siinii atañ Pontus ho, Gelesia, Kapadosia, Asia, ho Bitinia ho, 
1PE.1.2	Pinii Aba ka kahenii ho hemmyo kuniiñ ho Yajiyallo loka darii miikuniiñ Jisu Kristo ka luniiñ tadopa ho mohka ai loka pippu kuniiñ:
1PE.1.2	Aroh-aya la chimie nunuko abuyapa dokiñcho.
1PE.1.3	Payapacho Pinii mi ho ngunuka Attoh Jisu Kristo ka Abami! Mohka anokahe aroh kopa ngunu nitipa buko tiiku turnii hentiñ ho Jisu Kristo ka shiiniiñ hokii ka turiturku niilo, 
1PE.1.4	ho pensikodupa niihna lyula kemanii, miibḛrmanii, ho sellamaniiñ, dariiganda ho nunupa atii bitii, 
1PE.1.5	hutiina Pinii ka harchichike lo henje kiilo dagur kobiidonii sangopyako pa kamikalo myodu ho kakiñ dupa hiila henju tokula dokuniimi. 
1PE.1.6	Siika sipa nunu hempyoto, siisi ichuche myodu hepa nunu abuje tenka kosu dojalo, 
1PE.1.7	niimpalukoda nunuka jije henje kopa, ayyiñ mitrḛ ka khiiniiñya niihna lyukiñ siido tiirḛ yamu lo yaka kodu, hiika miijohii assañ giiko ladopa ho tatukatu ho khiikonii Jisu Kristo ka kakiñ lyikuho. 
1PE.1.8	Hang kapa mapa mohmi nunu hendo; nunu siisi mohmi kapamasu nunu mohmi henjeda ho hempyo nyada hiimkane uro hempyo ka agiñho hiimi luko hetḛr luko lama. 
1PE.1.9	Nunuka henje ka henjo nunu nunuka yallo ka sangopyako mi kapa biido ku.
1PE.1.10	Nyibuhenii huna aroh-ayami nyibuhentiinii hiika hiimike nunu mekiñ donii ho siika sangopyako mi takatara to; 
1PE.1.11	mohlu takatara nyatii niihtañ miyu na malo myodu mina Kristo ka Yajiyallo kakiñ tiinii mohluka ura ho Kristo ka heru hensa niimila ho hiika hiiba hoka tatukatu mi. 
1PE.1.12	Siikasi hiila kakiñtii mohlumi mohlu atohpa miiho siima hojalo nunupa, drih atañ nii mina siisi nunumi gyuko donii hiika atañlo hutiina tonsḛrkhenyo nyadonii ayapuyu mi Darii Yajiyallo kiilo dariiganda hokiika kiiniñ niike, drih atañ nii mina miidopopi atañ bilo kii kanañ la lyinenii.
1PE.1.13	Hopa hendi nyato nunuka henju mi, hendḛr nyato, nunuka hentiñ naniiñmi apupa aroh-aya ho atii biito nunukoka ahsanii hii hiikahii Jisu Kristo mika kakiñ lyikuho. 
1PE.1.14	Luniiñ tanii himme chuli, talyayo kapyo hoka nunuka chimapaka helyihembyo henjuho, 
1PE.1.15	hojalo mo huna nunumi gyodonii dariike, darii to nunu atohpa hikha nunuka miiko lukoho; 
1PE.1.16	hiila ketola do, “Nunu dariito, niimpalukoda ngo darii ke.” 
1PE.1.17	Ho nunu matiirḛ mohmi Aba hiila gyodu milo huna henguhere mapa halii kendonii mohka miiniiñ jaho, atohmi nunu biiso biidola miitolya hikha nunuka soka mompa koto laka dudo hemi. 
1PE.1.18	Nunu chindo nunumi tupya tiiku piigoamanii lembo atañ hokii nunuka aba apa atañ kokiika pensi koniiñ hokii, lyusanii drih atañ loma rupu malo ayyiñ, 
1PE.1.19	hojalo Kristo ka khiiniiñ ai lo, hii chuli subuñ pamyo takho giimanii malo page maniihokii. 
1PE.1.20	Mohmi kaye kapyo tola dotiiku dohadolo mika liidi rammarampa hojalo kakiñtii kamikalo myodu jaho niimpalukoda nunukiipa. 
1PE.1.21	Mohkiilo nunuko hentiñnanii do Pinii ko, huna mohmi shiinii hokii turdopa miitiinii ho tatukatu mi bitii nii, niimpalukoda nunuka henje ho hentiñ nanii hii Pinii ko dopa.
1PE.1.22	Nunuka yallomi darii miibii dola nunuka luniiñ talii niilo jijemi, jijeka anubarmii hensu niilo, kone anyañmi hempḛr uropa hensu tolya ahha lo. 
1PE.1.23	Nunumi nitipa buti tiikuke, lyula sanii kormo lomake hojalo lyula samaniiloke, turnii ho Pinii ka aguñ kiilo ke; 
1PE.1.24	niimpalukoda
1PE.1.24	“Hikha asiialyo hii tammi chuli ke
1PE.1.24	ho hikha siika tatukatu hii tammi apoo chuli siike.
1PE.1.24	Tammi hii sendu, ho apoo hii liidu,
1PE.1.25	hojalo Attoh ka luniiñ hii ayudahepa dokiñdo.”
1PE.1.25	Hiika luniiñhii ayapuyu ke nii mina nunuka punkoho tonsḛrkhenyo tiinii.
1PE.2.1	Hopa hikha kanamapa miiniiñ la surupiibi mi ho lotiimaniimi ho kariñ mi ho hikha nipasiiniiñ mi apa toku. 
1PE.2.2	Niti wiinga buniiñ hiilyañ, darii yajiyallo ka anyi mi hayato, hiilo nunu sancha ladopa sangopyako lohepa; 
1PE.2.3	niimpalukoda nunu henka tiiku Attoh ka helakala mi.
1PE.2.4	Mohko ahto, hiika turnii yalañ ho, miyu ka khiipa kuniiñ hojalo Pinii ka kata hoka kahenii ho khiiniiñ; 
1PE.2.5	ho turnii yalañ chuli nunu atohtiirḛ pencha siito yajiyallo udemi, darii nyibupa, yajiyallo ka membi niimi bidupa nii mina Pinii lariidonii Jisu Kristo kiilo. 
1PE.2.6	Niimpalukoda siikasi piniipota ho giido:
1PE.2.6	“Kato, Ngo Zayon ho yalañ puhe atii biilyi ke, khonchañ jaho, yalañ kahenii ho khiiniiñ,
1PE.2.6	ho mo huna mohmi henje donii pema hiinyañ dopa atii kema.”
1PE.2.7	Nunupa hiikohopa hutiina henje nyadonii, mo khiiniiñ ke, hojalo hutiina henje nyamanii,
1PE.2.7	“Hiika yalañ jahii nii mina udepeniibo khiipa tiikunii
1PE.2.7	hiikahii khonchañ daka rali japa lyido,”
1PE.2.8	ho
1PE.2.8	“Yalañ hiika hii miyu mi liichi giido,
1PE.2.8	yalañ hiikahii mohlumi podo giido”;
1PE.2.8	mohlu liichido niimpalukoda mohlu aguñ ka luniiñ tama, mohlu miido paka lyilyi kunii.
1PE.2.9	Hojalo nunu kahenii haluke, radde ka nyibu atañ, darii ganda, Pinii ka atoh miyu, niimpalukoda nunumi luko kiine dupa mohka hempḛr aya miigo miiniiñmi huna nunumi gyoliñ tiinii kamo hokii mohka hempḛr kapyo hutoh ho. 
1PE.2.10	Ronge nunu Pinii ka miyu pa lyimane hojalo siisi nunu Pinii ka miyu kuke; ronge nunu aroh mi lariimane hojalo siisi nunu aroh mi larii tiiku.
1PE.2.11	Heniiñja, Ngo nunumi yarlyike nyibo ho monkoniipa khiisubiidola asiialyo ka helyihembyo hokii dasa giitolya hiika hii nunuka yallo miya ke gyambo pagii donii. 
1PE.2.12	Aya miiju miya Midomiyu atañka punkoho miito, mohlu nunumi miigya niipa khiilii dojalo, mohlumi nunuka aya miigo miiniiñmi kala lala ho Pinii mi assañdopa mohka ahlyiku allo ho.
1PE.2.13	Pinii kiipa atohmi tiilii siibi tolya kapane miyu sangiibomi, hiikahii radde mi akho japa miibii lyija lopa, 
1PE.2.14	malo govonor mi mohka kiiniñ konii, miikhiiñ kiine dupa huna miigya donii ho assañ kiine dupa huna miidiko miido nii. 
1PE.2.15	Niimpalukoda siikasi Pinii ka henjuke miidiko miibii dola nunu adumadopa miikiñ donii chimanii piicha miyu atañmi. 
1PE.2.16	Dasḛr miyu hiilyañ santo, hojalo nunuka dasḛr mi diimmah miiju mi miigiñ naniiñpa biite mapa; hojalo Pinii miira hiilyañ santo lya. 
1PE.2.17	Hikha miyu atañmi khiito. Hensuto anubarmii hiilyañ. Pinii mi biisoto. Radde mi khiito.
1PE.2.18	Miira atañ, tiilii siibito atoh atañko hikha khiiniiñlo, hela kala bomi kontii mapa hojalo lurubomi tiirḛ. 
1PE.2.19	Niimpalukoda lyanko kuniiñke no matiirḛ Pinii luniiñmi hendi dokoda, no achihmi pigiidu miigo giimapa miilyiho. 
1PE.2.20	Niimpalukoda nii miijo biikiñdo siika sokii, nunu matiirḛ miigya dokoda ho hiipa hiko dokoda ho hiimi pigii dokoda? Hojalo nunu matiirḛ miidiko miisudo ho hiipa heru hembi dokoda pigii biidola, nunu Pinii lo lyankodo. 
1PE.2.21	Niimpalukoda siika sipa nunumi gyoliñtii, niimpalukoda Kristo tiirḛ nunupa heru hembi tii, nunupa katiñ naniiñpa apa bibii dola, niimpalukoda nunumi mohka dako ho dabo monke nendupa. 
1PE.2.22	Mo hang ingyamiigya miima sii; mohka nyachu ho hang lugyanii kapa masu. 
1PE.2.23	Mohmika miipyu lyiho, mo lupyu lusima; mohka heru helyiho; mo luluñma; hojalo mo hiimi hentiñne huna kadiko jaho kabiidola halii donii. 
1PE.2.24	Mo ngunuka ingyamiigya atañmi bapa bitii mohka apo ho pogyañho, niimpalukoda ngunumi ingyamiigya ho shiike nendu kupa ho denki ho sanke nendu kupa. Mohka une giiko hopa nunumi miipya tiiku. 
1PE.2.25	Niimpalukoda nunu ngonyane subuñ chitañ, hojalo siisi subuñ sorniiko ahku doku ho nunuka yallo mika Kabii boko.
1PE.3.1	Hiichulipa nunu mihie atañ tiirḛ, tiilii siibito atoh milo ko, niimpalukoda tonge, mohlu aguñ luniiñmi tama siitrḛ, rongkoda lumiñ biitii do aguñ lumapa mohluka mihie atañka henjumiijulo, 
1PE.3.2	niida mohlu nunuka khiiniiñmi ho addah henju hembyo mi kapa talyi. 
1PE.3.3	Nunu ago hoka ajuamyo kapyo mi miigiiyo adiñ yalu, ayyiñ hokii ka kapyo miigiinii, ho abitarii aya giiniiñ lo, 
1PE.3.4	hojalo ahha ura hoka aya miyu lyula samanii giiju miya giito helakala ka guju ho chimeeñ yajiyallo, niihna Pinii ka kata ho ano khiiniiñ pa lyidonii. 
1PE.3.5	Hopa bilo darii annii akha atañ hutiina Pinii mi hentiñ nyatiinii atohmi giiju siinyatii ho mohluka millo atañmi tiilii siibii dola, 
1PE.3.6	Sarah ka Abraham ka luniiñ taniiñ hiilya, mohmi attoh hiila gyobii dola. Ho nunu siisi mohka wiinga atañke nunu matiirḛ miidiko miido koda ho hang nunumi biiso dopa miikiñ ma.
1PE.3.7	Hiichulipa nunu millo atañ tiirḛ, nunuka mihie agiñho talii mola samboto, mohlumi khiibii dola ajjuya hiila hembiidola, niimpalukoda niinyi aroh-aya sango mi pensi kosanii, hiikiihiilo niinyi ka kuniiñmi miitiñ madopa.
1PE.3.8	Kamijapa, nunu miilañru, yajiyallo mi konepa giitolya, aroh siila, anubarmii ka hensu henchañho, biinyah ahha lo ho yanu henjulo. 
1PE.3.9	Diimmah pa diimmah miisi yayo malo cheniipa chesi lyayo; hojalo hiilamapa lyantolya, niimpalukoda siika sipake nunumi gyotiinii, niimpalukoda nunu lyaniiñmi padupa. 
1PE.3.10	Niimpalukoda
1PE.3.10	“Huna sango mi hensu donii
1PE.3.10	ho kapa nandonii aya myodu mi,
1PE.3.10	mohka allyo mi diimmah hokii atiñ siibii to
1PE.3.10	ho mohka aguñmi surupiibi sanii hokii;
1PE.3.11	mohmi diimmah hokii mokur kula ho miidikomi miike nento;
1PE.3.11	mohmi chimie mi meke nento ho hiimi miijo monke nento.
1PE.3.12	Niimpalukoda Attoh ka amee hii denki mike pyoge dunii,
1PE.3.12	ho mohka yaroo hii mohluka kuniiñ mike tage dunii.
1PE.3.12	Hojalo Attoh ka nyimo hii mogya mapa do hiipa huna diimmah miido nii.”
1PE.3.13	Siisi hu hiiko da nunumi ayamapa miidupa hiila nunu matiirḛ nii na miidikonii hiimi miina la hendo koda? 
1PE.3.14	Hojalo nunu matiirḛ heru hensu dojalo denki kiipa, nunu lyanko kendo. Hang mohlumi biiso yo, hang hena yo, 
1PE.3.15	hojalo nunuka ahha ho Kristo mi Attoh hiila khiito. Kiirañ hemmyo giila dato lya lupya siina naniipa huna nunumi gyola lala nunu koka hentiñ giiniimi taka donii, hojalo hiimi ahhakeyiñ lo ho khiibiidola miito; 
1PE.3.16	ho nunu henju mi didḛr pa atii tolya, niimpalukoda niida nunumi ayamapa miichi, hutiina nunuka aya henjumiiju mi chekhola miidonii Kristo ko hiimi hiinyañmohi dopa. 
1PE.3.17	Niimpalukoda siikasi miidiko miigo paka heruheniiñ hii aya yakiñ doke, hiika hii matiirḛ Pinii ka henko hokoda, ayamapa ka miisa niimi hentola. 
1PE.3.18	Niimpalukoda Kristo tiirḛ shiibitii ingyamiigyanii kiipa rongepada miilañ rupa, denki mi ingyamiigya kiipa, niimpalukoda mo ngunumi Pinii ko ahgii dupa, asiialyo mi shiike nela la hojalo yajiyallo ho turke nentii; 
1PE.3.19	niihona mo intii ho tonsḛrtii yajiyallo atañmi patiihude ho, 
1PE.3.20	huna kapyo ho luniiñ tamatiinii, Pinii pigiila kalyatii Noah ka myoduho, yasie jaji kahe mika pula dolyi ho, hiikoho hempḛr lama pasu, hiika hii, midiñpinye mi, lyangurtii yasie lo. 
1PE.3.21	Baptisma laniiñ hii, siika siimi lutiñ nando, siisi nunumi lyangur do, nunuka kacho mi apo hokii lapa do hiilama hojalo Pinii mi yarla didḛr henjupa, Jisu Kristo ka turiturku kuniiñlo 
1PE.3.22	huna dariiganda ho chatii kunii ho Pinii ka lahbi alah ho dunii, miidopopi atañka agiñho, otority atañ, ho harchichike hii mohka ura hosu dosu donii.
1PE.4.1	Niimpalukoda Kristo tiirḛ heru hentii asiialyoho, nunutiirḛ atohpa alḛrpa siika henchañ jaho hento, niimpalukoda huna asiialyoho heru hendonii hii ingyamiigya kumake, 
1PE.4.2	hopa siisi kii sango sansa niimi miyu ka helyihembyo ka sanju ho sayo hojalo Pinii ka henko jaho santo. 
1PE.4.3	Myodu khepa sambii nekuke Midomiyu atañka miiniiñ hiilyañ pa miibii dola, kalyikabyo, helyihembyo, o taniiñ, rukha adu-abiñ, diigiitangii tola haggosonii, ho piigoama puchiniimi ka herii nii hoka saniiñ. 
1PE.4.4	Mohlu hemur nyada niimpalukoda siisi nunu mohluka moreymiyu hiilyañ piigoama soko sobokuma, ho mohlu nunumi miipyudo; 
1PE.4.5	hojalo mohlu luko kendoke mohmi huna hemmyola dunii halii dupa turnii la shiinii nyimi. 
1PE.4.6	Siika sipa niihna ayapuyu mi tonsḛrkhenyo tiinii shiinii miilañmi, niimpalukoda asiialyo mi miyu mika hanchañ ho halii siitii jalo, mohlumi yajiyallo ho Pinii chuli sanke nendupa.
1PE.4.7	Hikha drih atañka kamikalo hii tunii dokuke; hopa hendila ho hendḛrla dato nunuka kuna naniipa. 
1PE.4.8	Kapanemi ka kahejapa henguñ manii kone anyañ mika hensu niimi atiito, niimpalukoda hensunii hii abuje ingyamiigya mi apu duke. 
1PE.4.9	Hapumibya mi kiirañ miitolya kone anyañ mi ahiare siimapa. 
1PE.4.10	Niitañpa kone abi ahmiñayiñ mi lariitii, ako anyañpa miiho siina nanto, Pinii ka ponsa ponsa aroh-aya biniiñka denki kalya binyaniipa: 
1PE.4.11	hujalo luchi, kone Pinii ka luniiñ mika lubinii hiilyañ; hujalo miigo miiho talyi, miihoto hiimi Pinii kokii ka tamo bitii niihiilyañ; niimpalukoda kapaneho Pinii mi assañdopa Jisu Kristo kiilo. Mohkiike tatukatu hii ho pamiñ biiniiñhii ayudahepa. Amen.
1PE.4.12	Heniiñja, aluñ lyayo nunukoka herumyanka ahlyi ho niihna nunumi miidḛr dupa ahdonii, dumiñ hoka lyika maniiñ drihja nunuko lyido hiilyañ. 
1PE.4.13	Hojalo hempyo tolya nunu Kristo ka heru heniiñmi henche mondo hiila, niimpalukoda nunu tiirḛ hempyo mondupa ho hempyoto mohka tatukatu mika kakiñ lyikuho. 
1PE.4.14	Nunumi matiirḛ khiimapama miido koda Kristo ka armyañ pa, nunu lyanko niike, niimpalukoda tatukatu ka yajiyallo ho Pinii nunuka agiñho duke. 
1PE.4.15	Hojalo nunu kone tiirḛ heru helya yo miyu menniibo hiilyañ, malo diipyonii hiilyañ, malo miigyanii hiilyañ, malo gollumisu miinii hiilyañ; 
1PE.4.16	hojalo kone matiirḛ kristan lyikohopa heruhendo koda, mohmi hiinyañ kiine lyayo, hojalo hiika armyañ ho mohmi Pinii mi assañ kiineto. 
1PE.4.17	Niimpalukoda myodu si ahlyi kuke ayakacho kari biidu kupa Pinii ka ude atañ hokii kari biila; ho hiikahii matiirḛ ngunu kokii kari biido koda, nii lyikiñdo mohluka kamikalo hii hutiina Piniika aya puyu mi luniiñ tama nenii? 
1PE.4.18	Ho
1PE.4.18	“Denki miyu hiiya gagḛrpala lyangur kodo koda,
1PE.4.18	piniimika khiimanii ho ingyamiigyanii atañ ada nii lyine sayu?”
1PE.4.19	Hopa hutiina heruhendanii Pinii ka henko jaho miidiko miido ho mohluka yallo mi lotii Puniiboko tiilii siibida.
1PE.5.1	Hopa ngo harolupalyi nunu koka amiabañ atañmi, amiabañ ahiñpa lyilyila ho Kristo ka heruheniiñ ka hakipa hiikahaho ho tatukatu hoka dabo saniiñ nii mina kakiñ kendonii 
1PE.5.2	Pinii ka subuñatañ mi kabii tolya nunumika kabii dopaka biniiñ mi, miinamapa miite mapa hojalo miinabiidola miito, hiinyañmohi ka paser miiliñ biichi hiila mapa hojalo miinala hembiidola miitolya, 
1PE.5.3	hutii na nunuka ura ho danii hiimi lumiñ biito lamapa hojalo subuñ atañpa katiñ nanii pa lyibii dola. 
1PE.5.4	Ho niida akhoja Subuñ sornii ahchiku nunu lyula masanii tatukatu ka tahiñ byopa mi pakiñ dokuke. 
1PE.5.5	Hiichulipa nunu anubarmii atañ amiabañ ka luniiñ tato. Atoh mi ahgii siinyato, hikha nunu, yanu paka heniiñmi koneanyañ pa, niimpalukoda “Pinii hentii siiniiñmi kamake, hojalo atupaka hensu bomike aroh-aya mi bidunii.”
1PE.5.6	Atohmi atupa hensuto hopa Pinii ka tamo alah ho, ho myodu ahlyi koho mo nunumi jotu kendoke. 
1PE.5.7	Hikha nunuka hena mi mohko tiilii bito, niimpalukoda mo nunumi kalyañ dake. 
1PE.5.8	Hendi tolya, kadila duto. Nunuka ahha-banii igii gyaduñla dake patii gyuniiñ hiilyañ, meduñla hu kone mijalo diidupa hiila. 
1PE.5.9	Miitḛr siito mohmi, alḛrpa nunuka henje ho dato, chimbii dola siika ahiñ heru mi nunuka anubarmii atañ miilañ hela da hiila hikha dohadolo so. 
1PE.5.10	Ho nunu ichuche heru hela lala, hikha aroh-aya ka Pinii, huna nunumi mohka ayudahe tatukatu Kristo ko gyolii tiinii, mo atohloda miilyañ kendo kuke, dodopa miikiñdo, ho alḛrdopa miikiñdo nunumi. 
1PE.5.11	Mo ayudahepa domiñ biikiñcho. Amen.
1PE.5.12	Silvanas kokii, lotii anu konepa ngo mohmi khiidu, ngo nunumi tudiipa pa kebii lyike, harolupala ho lukola siikasi jije Pinii ka aroh-aya ke; so alḛrpa dato lya. 
1PE.5.13	Mo huna babilon ho dunii, huna kahekonii ahiñnii, nunumi ayahelyi mi bilii biilyi; ho ngiika oho Mak tiirḛ. 
1PE.5.14	Kone anyañmi ayahelyi lusuto hensunii mochulo.
1PE.5.14	Hikha nunuko chimie dokiñcho hutiina Kristo ko danii.
2PE.1.1	Saimon Pitar, Jisu Kristo ka miira ho kiiniñkonii kone,
2PE.1.1	Hiika atañpa hutiina patii kunii henje ahiñ ngunuka agiñho danii ngunu Pinii la Lyangurbo Jisu Kristo ka denki ho:
2PE.1.2	Aroh-aya la chimie abuyapa nunuko dokiñcho Pinii la Jisu ngunuka Attoh nyimika chiniiñho.
2PE.1.3	Mohka pinii harchichike lo ngunumi bitiiku hikha drih atañmi hiikahii sango la piniisanju, mohka chiniiñlo huna ngunumi gyotiinii mohka atoh tatukatu ho la ayajalo, 
2PE.1.4	niilona mo ngunumi bitii kunii mohka khiiniiñ ho hempḛr kahe hemme biniiñmi, niimpalukoda hiikiihiilo nunu hargii nandupa ayamanii hokii niihna dohadolo ho donii helyihembyo kiilo, ho piniihenju mika hembo niipa lyidu kupa. 
2PE.1.5	Niimpalukoda siika piigo lodapa kapanelo miibyuñ talyi hento nunuka henje ho ayahenju agiñho, ho ayahenju ka agiñho chiniiñ, 
2PE.1.6	ho chiniiñ ka agiñho hendimiidi, ho hendimiidi ka agiñho rantinii, ho ranttiniika agiñho piniisanju mi, 
2PE.1.7	ho piniisanju agiñho anubarmii hensumyañsu niimi, ho anubarmii hensumyañsu niika agiñho hensu niimi. 
2PE.1.8	Niimpalukoda siika drih atañsi nunuko dokoda ho abupa giido koda, siika atañsi nunumi ngunuka Attoh Jisu Kristo ka chiniiñ hokiika ajju malo ahee himanii hokiila dagii kendoke. 
2PE.1.9	Niimpalukoda hutiina siika drih atañmi giimanii hii micha ke ho kago doke ho helyu tiiku mohmi bilo khu ingyamiigya atañ hokii ase tiiku hiila. 
2PE.1.10	Hopa, anubarmii atañ, uroyapa ya mechi hiila hento nunumika gyoniiñ la kahe niimi chindḛr dupa, niimpalukoda nunu matiirḛ siimi miido koda nunu pema huhi kemake; 
2PE.1.11	Hopa hiikoho abuje biliñ kendoke nunupa ngunu Attoh ho Lyangurbo Jisu Kristo ka santḛrlamanii raddeganda ho ahkopa.
2PE.1.12	Hiikohopa ngo kiirañ hendu nunumi lupa du siika drih atañmi, nunu hiika atañmi chinsu dojalo ho jije ho nunu koka doniimi dodopa miisu tiijalo. 
2PE.1.13	Ngo hendo hiikahii miidiko hiila, nii dahepa ngo siika apo ho dachi, nunumi heridopa miichi lupa biidola, 
2PE.1.14	niimpalukoda ngo chindo ngiika apo mika opa kusanii hii tunii dokuke, ngunuka Attoh Jisu Kristo ka ngiimika kakiñ nii hiilyañpa. 
2PE.1.15	Ho ngo kaka talyike hiimi ngiika ineko nunu nii myodu hojalo siika drih atañmi hempa ladopa.
2PE.1.16	Niimpalukoda ngunu surupaka uyilukoko kiiliñ ho imbo make, ngunuka nunumika harchichike la Attoh Jisu Kristo ka ahsa niimi ka luko niisi, hojalo ngunu ameeloka kapanii mohka kaye mi. 
2PE.1.17	 Niimpalukoda mohka khiiniiñ la tatukatu nyimi Pinii Aba kokii ka larii lyiho ho luliñnii mohmika lulyi ho Kayeja tatukatulo, “Siikasi ngiika heniiñja Oho ke, humina ngo ano hempyo biidunii,” 
2PE.1.18	ngunu siika luniiñmi tapato dariiganda hokii, niimpalukoda ngunu mohka agiñho dato darii putoo ho. 
2PE.1.19	Ho ngunuko nyibuheniika luniiñ hii do uroyapa hentiñ giidopa. Nunu aya yapa miikiñ doke henga biidola siika so muru ka kamo hoka byohu donii hiilyañ, allo loliñ menda hemi ho konchi takḛr ka nunuka ahha ho byomiñ dahe mi. 
2PE.1.20	Kappyo japa nunu siika siimi chinto, nyibuheniiñ ka piniipota mi konetiirḛ atohpa luko siidu hiila lula kema, 
2PE.1.21	niimpalukoda nyibuheniiñ ka luniiñhii miyu kokii ahdu hiila ahma, hojalo miyu atañmi Darii Yajiyallo abyu giila la Pinii kokii lutii.
2PE.2.2	Ho abuje mohluka hensamanii henko ho hembo nyakiñdo, ho mohluka piigopa jije ka lembo miya nyapakoya kendo. 
2PE.2.3	Ho mohluka diibuñ ho mohlu nunukokii pasermiiliñ biidupa miikiñdo amuh aguñ atañlo; bilo jakii mohlumika haliiniimi kago tola domake, ho mohlumika pyadu losanii hii imila do make.
2PE.2.4	Niimpalukoda Pinii miidopopi miya apamatii koda mohluka ingyamiigya lyiho, hojalo yamuganda ho jopa lotii ho mohlumi kamoramba ho dachañranyi lo ratola atiitii ayakacho kalyi ko lohepa; 
2PE.2.5	mo matiirḛ bilo miyu atañmi lohe apamatii koda, hojalo Noha mi lyangurtii, denki mika gyukobomi, midiñkanu heka agiñho, mohka dohadolo daka piniihenju hemanii atañ koka yasie tuha kiine lyiho; 
2PE.2.6	Sodom la Gomora chitañ citi mi muyupa dopa matiirḛ miitii koda mo mohlumi lyumedopa khiiliitii ho mohlumi katiñ naniiñpa miitii hutiina piniihenju ho henya manii; 
2PE.2.7	ho mo matiirḛ denki Lot mi lyangur tiikoda, hempḛr henga henkhatii diimmah atañka hensamanii heniiñ lo 
2PE.2.8	(niimpalukoda niihna hiika denki miyu kapatiinii ho tapatiinii mohluka agiñho sambola dola, mohmi heru miipatii mohka denki yalloho allo loliñ karmyañmi mohluka piigoama miiniiñlo), 
2PE.2.9	ho Attoh chindu niitañpana tupya kendonii piniimiyu atañmi tenka nii hokii, ho ingyamiigya miyu atañmi atii biidu miikhiiñ dupa ayakacho kalyi allo lohepa, 
2PE.2.10	ho luchila hiika atañmi hutiina kalyikabyo ho miibḛr nyadanii ho otority mi khiipa donii.
2PE.2.10	Haro la ho miichi lodahiila henii, mohlu biiso nyama nyapakoyadupa tatukatu bomi, 
2PE.2.11	lusudokoda miidopopi atañ, kaye yasudo chikho la harchichike ho, nyapakoyala haliima mohlumi ayakacho kala Attoh ka hataho. 
2PE.2.12	Hojalo siika atañsi, henchiñ maniiñ achu-amyo hiilyañ, kiinyi achu-amyo, biiko nyatii latu lala ho menko dupa, mohlu chimadoda dola nyapakoya nyala, pyadu loko kendo mohlumika ahiñpaka pyadu lokoho, 
2PE.2.13	heru henkiñdo mohluka herudopa miikohopa. Mohlu siimi hempyo biida goropa sobiingarbii dola allo ho. Mohlu diigolugo giinii, goropa sola ngarla mohluka hempyo diikotanko ho, nunuka agiñho diibo tambola. 
2PE.2.14	Mohlu ipfyodiipyo amee mi giido, hembyañ lamanii ingyamiigya. Mohlu ingya giida henje alḛr giimanii atañmi. Mohluko diibuñ diinyo kunii ahha mi giido. Bekonii himme atañ! 
2PE.2.15	Lembo jijemiya apatela mohlu ngola ya da; mohlu Balam ka lembo mi paboda, Beor ka oho, huna hembyo danii ayamanii miiniiñ hokii pasermiiliñ biidupa, 
2PE.2.16	hojalo gakotii mohka atohka talemiile kopa; luhanii gadoh miyu ka aguñpa lutii ho lutiñtii nyibuhenii ka rungyaniimi.
2PE.2.17	Siika atañsi yasie nyima nii shoo ho hapiñ allyiaro loka heduñ biikonii; mohlupa kamoramba urañ jami lumyo tola doku. 
2PE.2.18	Niimpalukoda, piigo ama niimi goropa khanya biidola, mohlu luhuluha do ayamanii asiialyo ka helyihembyo ho, hu miyu atañna gagḛr pala harliñ giitii kunii hiika atañ kokii hutiina miigyaniiho sala danii. 
2PE.2.19	Mohlu mohlumi dasḛrmi hemme bisudo, hojalo mohlu atohlya diimu niika miirapa lyinyada; niimpalukoda nii jalo miyumi miimiñ biido, hiika mo miira pa lyida 
2PE.2.20	Niimpalukoda matiirḛ, mohlu dohadolo mika miibḛrnii hokii hargii kula la ngunu Attoh ho lyangurbo Jisu Kristo mika chiniiñlo, mohlu hiira mohluko hatu kodo koda ho miimiñkodo koda, kamikalo ada ayamaya kendo kapyo hokiimi hentola. 
2PE.2.21	Niimpalukoda si mohlupa aya yakiñtii denki ka lembo mi chima tiicko daya aya yatiido chimbiidola ka inkur kusa niimi mohlumika darii lujubiniiñ hokii. 
2PE.2.22	Si mohluko hoka lyiniiñsi jije nitiñhormi hoka luniiñ chulido, akie hii atohka banii mi diiku siiduku, ho alyeemi ahu harsu jalo jebiho rabḛr raku hadu.
2PE.3.1	Siikasi siiti tanye niipa ke ngo nunumi kebii lyinii, heniiñja, ho tanye ruho ngo nunu denki henjumi hiira herila hempa dopa miitii; 
2PE.3.2	niimpalukoda nunu hempa to darii nyibuhenii atañka lumyo niimi ho Attoh ho Lyangur boka lujubiniiñmi nunupaka kiiniñkonii atañ kiilo. 
2PE.3.3	Kappyo japa nunu siika siimi chinto rañ, khansunii atañ linkiñ doke kamikalo myoduho khansu biidola, mohluka atoh helyihembyo mi hembiidola 
2PE.3.4	ho lubiidola, “No do hemme biniiñhii mohka ahkur saniiñmi? Niimpalukoda ngunu aba atañ shiisu neku tiirḛ, hikha drih atañ hiira pasu dosudonii puliñ bii jahohokii.” 
2PE.3.5	Mohlu miidiñ ahiñ siika jijemi chima niihtañ miido, dariiganda si Pinii ka aguñ lo bilo ayu ho lintii hiila, ho kiiddiapiñ si yasie hokii putii ho yasie lo, 
2PE.3.6	niilona dohadolo puliñ tola ka doku niimi yasie lo tubii tiinii ho lyutii kunii. 
2PE.3.7	Hojalo hiika aguñ luniiñ ahiñ lo kiiddi la yapuñ nyi siisi ka doniimi atii tiikuñ biido yamu hompa dupa, atii biido ayakacho kalyi allo lohepa ho piniimika heriimanii miyu atañmi pyadu lolyi lyihepa.
2PE.3.8	Hojalo helyu nyayo siika jije kone mi, heniiñja, Attoh pakoda allo lohe hii anyañ nyang jarepa lyido, ho anyañ jare hii allo lohe chuli pake lyidonii. 
2PE.3.9	Attoh mohka hemme nii piigo ho haso make tonge hasodo hiila lusu dono, hojalo nunupa mo kalya lake dunii, kone mitrḛ lyuke nena mapa, hojalo miilañrumi henkur kiine nala. 
2PE.3.10	Hojalo Attoh ka allo hii diipyo nii chuli ahkiñdo, ho hiika hiibaho yapuñ hii lyukiñdo hempḛr goropa adubiidola, ho drihpachi atañ jeyi kendo yamu ho, ho kiiddiapiñ la hiika haho hoka miigomiiniiñ mi lyaja kendo.
2PE.3.11	Hopa hikha siika drih atañ jeyi nyakiñdo, niihtañ miyu ka sancha ho sanchi nunuka darii ho piniisanju sango ho, 
2PE.3.12	kalyala dula Pinii ka ahsanii allo mi nyibya ahdo kupa, nii pana yapuñmi lyakiñ donii ho jeyi kendonii, ho drih atañ yamu agiñho jikiñdo! 
2PE.3.13	Hojalo mohka hemme nii chuli ngunu niti yapuñ atañ la ho niti kiiddiapiñ mi kalya du niihona denki atañ dukiñ donii.
2PE.3.14	Hopa, heniiñja, nunu siikasipa kalyado, hiilo kapakodupa miito hang diigolugo giima dopa malo pahañ hansa giimadopa, ho chimie ho. 
2PE.3.15	Ho Attoh ka yanu paka kalya niimi sangopyako paya khiito. Hopa ngunuka heniiñja anu Pol tiirḛ nunumi ketii mohmika chila biniiñlo, 
2PE.3.16	siika siimi lubiidola mo hikha mohka siiti atañ ho ketii. Hiikoho drih tonge giido ohepada tachiñ lama, nii mina chimanii ho tagelaka tamanii lugu biidunii hiilo mohlu atohpa pyadu siiniiñ mi lulii giido, mohlu khiibe piniipota mika miichañho. 
2PE.3.17	Nunu hopa, heniiñja, siimi kapyopa chimbii dola, hendi nyato hiila makoda nunu lyugii kodiike piigoamanii miyu ka miigya niilo ho nunu atohka daju mi alyu siidii ke. 
2PE.3.18	Hojalo santo Attoh la Lyangur bo Jisu Kristo ka aroh-aya la chiniiñ ho. Mohmi assañ kencho siisi ho ayudahe ka allo lohepa. Amen.
1JN.1.2	sango mika kapa dopa miilyiho, ho ngunu hiimi kappatii, ho hiimi pyakodu, ho nunumi gyukodu santḛrlamanii sangomi niihna Aba ko donii ho ngunumi kapa dopa miitiinii, 
1JN.1.3	nii mina ngunu kapa tiikunii ho tapatiikunii ngunu tiirḛ nunumi gyukodu, niimpalukoda nunumi ngunuka dukuñko dubo kodupa hiila; ho ngunuka dukuñ niisi Aba ka agiñ hoke ho mohka Oho Jisu Kristo ka agiñho. 
1JN.1.4	 Ho ngunu siimi kedunii niimpalukoda ngunu hempyo mi hempe kiine dupa.
1JN.1.6	 Ngunu matiirḛ ludo koda ngunu mohka agiñho dukuñ mondu hiila lubii dola ngunu kamo ila dokoda, ngunu golludo ho jije ho ngunu sama; 
1JN.1.7	 hojalo ngunu matiirḛ hutoh ho indo koda, niihtañpa mo hutoh ho da, ngunu kone anyañ ka agiñho dukuñ siidoke, ho mohka Oho Jisu ka ai ase duke ngunumi kapane ingyamiigya hokii. 
1JN.1.8	Ngunu matiirḛ ingyamiigya ma ludo koda, ngunu atohmi gollu siido, ho jije hii ngunuko giima. 
1JN.1.9	Ngunu matiirḛ ngunuka ingyamiigyanii atañmi khako siido kukoda, mo lotii ho jije ke, ho ngunuka ingyamiigyanii atañmi hello kendo ho kapane diimmah hokii ase kendo. 
1JN.1.10	 Ngunu matiirḛ ludokoda ngunu ingyamiigya ma hiila, ngunu mohmi gollu niipa ke miibii donii, ho mohka luniiñhii ngunuko nyima ke.
1JN.2.2	 ho mo ngunuka ingyamiigyanii atañpa atohmi bisutii, ho ngunupa kontiima hojalo hikha dohadolo ka ingyamiigyanii atañpa. 
1JN.2.3	 Ho siika silo ngunu henjedo ngunu mohmi chindu hiila, ngunu matiirḛ mohka lujubiniiñ atañmi atii biido koda. 
1JN.2.4	 Mo huna ludonii, “Ngo mohmi chindu” hojalo mohka lujubiniiñ takho dokoda gollu niike, ho jije hii mohko giima; 
1JN.2.5	 hojalo hujalo mohka aguñmi atii biichi, mohko Pinii paka heniiñmi jije digoabiaya dopa miitii. Siika silo ngunu hentiñdo ngunu mohko du hiila: 
1JN.2.6	 hii huna ludonii mo mohka agiñho giigela da hiila hii inniiñ mi mohka inchañ jaho inkiñdo.
1JN.2.8	 Hojalo ngo nunumi niti lujubiniiñ mi kebii lyike, niihna jijenii mohko ho nunuko, niimpalukoda kamo hii impala dokuke ho jije hutoh hii byohu la doku. 
1JN.2.9	Hii huna ludonii mo hutoh ho da hiila ho mohka anubarmii mi kanañ mapa miido koda siisi jalo kamo ho darañ. 
1JN.2.10	 Hii huna atohka anubarmii mi hendonii hutoh ho giigela da, ho hiikaho hang drih nyima mihmi liichi giidopa 
1JN.2.11	hojalo hii huna atohka anubarmii mi kanañ mapa miidonii hii kamo hoke danii ho kamo hoke indonii, ho chimake mo no indo hiila, niimpalukoda kamohii mohka amee mi micha dopa miibii do.
1JN.2.12	Ngo nunumi kebii lyike, himme atu atañ, niimpalukoda nunuka ingyamiigya niimi hello tiikuke mohkiipa. 
1JN.2.13	 Ngo nunumi kebiilyi, aba atañ, niimpalukoda nunu chindo huna lotuja hokii tiinii. Ngo nunumi kebii lyike, nyimuyapa atañ, niimpalukoda nunu diimmah kone mi pamiñ tiiku. Ngo nunumi kebii lyike, himme atañ, niimpalukoda nunu Aba mi chindo. 
1JN.2.14	Ngo nunumi kebii lyike, aba atañ, niimpalukoda nunu chindo mohmi huna lotuja hokii dutiinii. Ngo nunumi kebii lyike, nyimuyapa atañ, niimpalukoda nunu tamo do, ho Pinii ka aguñ hii nunuko do, ho nunu diimmah konemi pamiñtii.
1JN.2.15	Dohadolo mi hembyo yo malo dohadolo hoka drih donii atañmi. Hu kone jalopa dohadolo mi hembyo talyi, Aba paka heniiñ hii mohko nyimake. 
1JN.2.16	Niimpalukoda hikha dohadolo hoka donii hii, asiialyo ka muniiñ ho amee ka kalyikabyo ho sango ka hentii siiniiñ si, Aba kokii make hojalo dohadolo kiike. 
1JN.2.17	Ho dohadolo hii lyukiñ doke, ho hiimika kalyi kabyonii; hojalo huna Pinii ka henko jaho miidonii hii ayudahepa sankiñdo.
1JN.2.19	Mohlu ngunu kokii linne, hojalo mohlu ngunu kokiima; niimpalukoda mohlu matiirḛ ngunu kokii tiikoda, mohlu ngunuka agiñho dakañ patiido; hojalo mohlu impa neku, hiikohopa si kadḛrdo mohlu hikharu ngunu kokiimake. 
1JN.2.20	Hojalo nunu Darii konelo arrḛyartiiku, ho nunu hikha chindo. 
1JN.2.21	Ngo nunumi keduniisi, nunu jije mi chima hiilamake, hojalo niimpalukoda nunu siimi chindo, ho chindota gollu hii jije hokii pema lima hiila. 
1JN.2.22	 Hu gollunii hiike huna Jisu Kristo mi mapa donii? siikasi Kristokamabo, hii huna Aba la Oho nyimi mapa donii. 
1JN.2.23	 Kone kotrḛ huna Oho mi mapa donii Aba nyima. Hii huna Oho mi khako donii hiiko Aba tiirḛ du. 
1JN.2.24	Hopa niihna nunu lotuja hokii tapatiinii hiimi nunuko giigela doke nento. Niina nunu lotuja hokii tapa tiinii hii matiirḛ nunuko giigela dokoda, ho nunu Oho la Aba nyika agiñho giigela do. 
1JN.2.25	Ho siikasi niihna mo hemme bitii nii ngunupa, santḛrlamanii sango.
1JN.2.26	Ngo siika siimi nunumi kedu hiika atañka piigomi huna nunumi talubalo kendonii; 
1JN.2.27	 hojalo arrḛyarniiñ nii mina nunu mohkokii larii tiikunii hii nunuko giigela dokañ doke, ho nunumi kone lotrḛ tonsḛr kodo pa lyikiñ make; niimpalukoda mohka arrḛyarkuniiñ nunumi kapane piigomi tonsḛrdo, ho hiikahii jije, ho hiika hii golluma, niihtañpa hiikahiimi nunumi lukotii, mohko giigela datolya.
1JN.2.29	 Nunu matiirḛ chindo koda mo denki hiila, nunu chinkiñdo kone abi hutiina denki mi miidonii hii mohloka bukonii.
1JN.3.2	Heniiñja, ngunu Pinii ka wiinga atañke siisi; siikasi ahma ranke niihtañ kendo ngunu hiila, hojalo ngunu chindo mohka ahlyi kuho ngunu mo chuli kendo, niimpalukoda ngunu mohmi kapa kendo mo niihtañ hiitañpa. 
1JN.3.3	Ho kone abi huna mohko hentiñ mi atii donii atohmi darii miisudu niimpalukoda mo darii.
1JN.3.4	Kone abi huna ingyamiigya donii hiikahii Pinii ka dapo mi takhodo; niimpalukoda ingyamiigya niisi dapo mika takhoniiñ. 
1JN.3.5	 Nunu chindo mo ahtii ingyamiigya niimi lapa biidupa hiila, ho mohko hang ingyamiigya giima. 
1JN.3.6	Kone hetrḛ huna mohko giige donii ingyamiigya nyama; kone hetrḛ huna ingyamiigya donii mohmi kapama malo mohmi chima. 
1JN.3.7	Himme atu atañ, kone lotrḛ talubalo koyo. Mo huna miidikomi miidonii hii denki ke, niihtañpa mo denki. 
1JN.3.8	 Mo huna ingyamiigya donii hii igii kokii; niimpalukoda igii si lotu jaho hokii ingyamiigyanii. Pinii ka Oho ahdo paka lyiniiñsi igii ka miigo miiniiñmi pyadu dupa hiila. 
1JN.3.9	 Kone hetrḛ huna Pinii lo buko tiinii ingyamiigya ma; niimpalukoda Pinii ka henju hii mohko giigela do, ho mo ingyamiigya lakiñma niimpalukoda mo Pinii loka buko nii. 
1JN.3.10	Siika silo kala lakiñdo huna Pinii ka wiinga hiila, ho huna igii ka wiinga: hujalopa miidiko miiniiñmi miima hii Pinii kiima, malo hii huna atohka anubarmii mi hemanii.
1JN.3.12	ho Ken chuli masa huna diimmah kokii nii ho atoh ka anu mi mensu tii. Ho niimpa mo mohmi membiine? Niimpalukoda mohka atoh miiniiñ hii diimmah ho mohka anu hii denki tii. 
1JN.3.13	kahotamo nyayo, anubarmii atañ, dohadolo si nunumi kana mapa miido hiila. 
1JN.3.14	 Ngunu chindo ngunu shiiniiñ hokii impo biila sango ho daku, niimpalukoda ngunu anubarmii mi hendu. Mo huna hensu manii shiinii ho giige tola do. 
1JN.3.15	 Kone abi huna atohka anubarmii mi kanamapa miidonii hii miyumeniike, ho nunu chindo miyumenii kone kotrḛ santḛrlamanii sango giigela doma mohko. 
1JN.3.16	 Siika silo ngunu chindo hensu niimi, mo ngunupa mohka sango mi hempa bitii hiila; ho ngunu tiirḛ ngunuka sango mi anubarmii atañpa hempa bikiñdo. 
1JN.3.17	Hojalo mihkone matiirḛ dohadolo ka drihpachi biido koda ho mohka anubarmii hiimi anna do hiila kapa dokoda, hojalo mohka ahha mohmi hiimi bina mapa hendo koda, niihtañpa Pinii ka heniiñ hii mohko do hiila luchi? 
1JN.3.18	 Himme atu atañ, kiije ngunu hensu masa aguñlo kontii malo luniiñlo kontii hojalo miibii dola ho jije lo.
1JN.3.19	Siika silo ngunu chindo ngunu jije kii hiila, ho hiirapa hatii lupa do ngunuka ahha mi mohka hataho 
1JN.3.20	niidajalo ngunuka ahha ngunumi halii talyi; niimpalukoda Pinii ngunuka ahha mi kaye yake, ho mo chindo kapanehemi. 
1JN.3.21	 Heniiñja, ngunuka ahha matiirḛ ngunumi halii makoda, ngunukii Pinii ka hataho hatiido; 
1JN.3.22	ho ngunu padu mohkokii niijalo ngunu kuchi, niimpalukoda ngunu mohka lujubiniiñmi atii biidu ho niihna mohmi hempyo miipa donii hiimi miidu. 
1JN.3.23	 Ho siikasi mohka lujubiniiñ, hiikahii ngunu henje kendo mohka Oho Jisu Kristo ka armyañ mi ho kone anyañmi hensu kendo, mohka ngunumika lujubiniiñ hiilyañ. 
1JN.3.24	 Hikha hutiina mohka lujubiniiñ atii biidonii hii mohko giigedo, ho mo mohlukoho. Ho siika silo ngunu chindo mo ngunuko giigela do hiila, Yajiyallo nii mina ngunumi bitii nii.
1JN.4.1	Heniiñja, yajiyallo koneabi mi henje lyayo, hojalo tenka tolya yajiyallo mi siika atañsi Pinii kokii siipeha hiila; niimpalukoda abuje amuh nyibuhenii dohadolo so linya ne. 
1JN.4.2	Siika silo nunu Pinii ka Yajiyallo mi chila kendoke: yajiyallo koneabi huna pyako donii Jisu Kristo ka asiialyo paka ahniiñsi Pinii kokii, 
1JN.4.3	 ho yajiyallo kone abi huna Jisu Pinii kokii hiila pyako manii. Siikasi kristokamabo boka yajiyallo, nii mina nunu tapatiinii si ahla do hiila, ho siisi siikasi dohadolo ho doku. 
1JN.4.4	Himme atu atañ, nunu Pinii kokii ke, ho hiika atañmi pamiñ tiiku; niimpalukoda mo huna nunuka ura ho dunii hii siika dohadolo daka doniimi kaye yake. 
1JN.4.5	 Mohlu dohadolo kiike, hopa niihna mohlu ludonii hii dohadolo kii, ho dohadolo hii mohluka luniiñmi tado. 
1JN.4.6	 Ngunu Pinii kii. Hujalo Pinii mi chindo ngunumi tagedu, ho hii huna Pinii kokii manii ngunuka luniiñmi tama. Siika silo ngunu chindo jije ka yajiyallo mi ho amuh yajiyallo mi.
1JN.4.8	Hii huna hensu manii Pinii mi chima; niimpalukoda Pinii hensu niike. 
1JN.4.9	 Siika so Pinii ka hensu niimi kakiñdo ngunuka punkoho, hiikahii Pinii mohka hiiro kone kontiimi dohadolo so kiiniñ bitii hiila, niimpalukoda ngunu mohkokiila sandupa. 
1JN.4.10	 Siika sike hensu nii, hiila ma ngunu Pinii mi hentola hiila hojalo mo ngunumi hentii ho mohka Oho mi kiiniñtii ngunuka ingyamiigya niipa bili bidupa hiila. 
1JN.4.11	Heniiñja, Pinii matiirḛ hiimkane ngunumi hentii koda, ngunu tiirḛ kone anyañmi hensu kendo. 
1JN.4.12	 Miyu kone hetrḛ Pinii mi ronge tiirḛ kapama; ngunu matiirḛ kone anyañmi hensu dokoda, Pinii ngunu ko giige tola do ho mohka hensunii digoabiaya giido ngunu ko.
1JN.4.14	 Ho ngunu kapa tiiku ho pyakodu Aba mohka atoh Oho mi kiiniñtii dohadolo mika lyangur niipa. 
1JN.4.15	Hujalopa khako talyi Jisu Pinii ka Oho hiila, Pinii mohko giigela do, ho mo Pinii ko. 
1JN.4.16	Hopa ngunu chindo ho henjedu Pinii ka ngunupa heniiñmi. Pinii hensunii, ho hii huna hensu niimi giige donii Pinii ko giigedo, ho Pinii mohko giigela do. 
1JN.4.17	 Siika so hensunii hii digoabiaya giido ngunuko, ngunumi hatii ladopa ayakacho kalyiko allo hopa, niimpalukoda mohka danii hiilyañ ngunu tiirḛ siika dohadolo so da. 
1JN.4.18	Hensu niiho hang biiso nyima, hojalo digoabiaya hensunii hii biiso mi mompa do. Niimpalukoda biiso hii miikhiiñnii hosu dosu donii, ho hii huna biiso donii hiika hensunii hii digoabiaya homa. 
1JN.4.19	 Ngunu hendu, niimpalukoda mo ngunumi hempyotii. 
1JN.4.20	 Mihkone matiirḛ ludo koda, “Ngo Pinii mi hendu,” ho mohka atoh anubarmii mi hema dokoda, mo gollunii; niimpalukoda hii huna atoh anubarmii mi hemanii humina kapa la danii, hela kema Pinii mi humina mo kapa manii. 
1JN.4.21	Ho siika lujubiniiñsi ngunu koka doniisi mohkokii ke, hiikahii huna Pinii mi hendo nii atohka anubarmii mitrḛ hento.
1JN.5.2	Siika silo ngunu chindo ngunu Pinii ka wiinga atañmi hendu hiila, niida ngunu Pinii mi henchi ho mohka lujubiniiñmi talii la miichi. 
1JN.5.3	 Niimpalukoda siika sike Pinii mika heniiñ, ngunuka mohka lujubiniiñ mika atii biiniiñ hii. Ho mohka lujubiniiñ hii hiimkane alluabama. 
1JN.5.4	 Niimpalukoda niijalopa Pinii lo bukodu dohadolo mi miimiñdu; ho siikasi pamiñniike dohadolo mika miimiñlyi ho, ngunuka henje lo. 
1JN.5.5	Hu hiikahii dohadolo mika miimiñnii, hii huna henje donii Jisu Pinii ka Oho hiila?
1JN.5.7	Ho Yajiyallo hii haki ke, niimpalukoda Yajiyallo hii jije. 
1JN.5.8	Hinge haki du, Yajiyallo, yasie, ho ai; siika hinge si tadiñ siido. 
1JN.5.9	 Ngunu matiirḛ miyu ka pyako niimi larii dokoda, Pinii ka pyakonii hii kaye yake; niimpalukoda siikasi Pinii ka pyakonii hiikahii mo mohka Oho mi haki bitii. 
1JN.5.10	 Hii huna henje donii Pinii ka Oho mi hiiko pyakonii hii do. Hii huna henje manii Pinii mohmi gollu niipa miibii do, niimpalukoda mo henjema pyakoniimi Pinii ka mohka Oho paka haki biniiñmi. 
1JN.5.11	Ho siika sike pyakonii, Pinii ngunumi santḛrlamanii sango mi bitii, ho siika sango hii mohka Oho ko do. 
1JN.5.12	 Huko hona Oho dunii hiiko sango do; huko hona Pinii ka Oho nyimanii sango nyima.
1JN.5.14	 Ho siika sike hatii niihna ngunukii mohko donii, hiikahii niijalo ngunu matiirḛ kuchi mohka henko ho mo ngunumi talii du. 
1JN.5.15	Ho ngunu matiirḛ chindo koda mo taliidu hiila ngunu niijalo kuchi, ngunu chindo ngunu patiiku mohkokii ka kuniiñmi. 
1JN.5.16	Hu kone jalopa matiirḛ mohka anubarmii mi miigyala dopa kapa talyi hiika ingyamiigya niihii shiigii kema koda, mo kukiñdo, ho Pinii mohmi sango bikiñdo hiika atañmi huka ingyamiigya na shiigii kemanii. Ingyamiigya tonge do niihna shiigii kendonii; Ngo hiila luma lyike kone hiipa kubikendo hiila. 
1JN.5.17	Hikha miigyanii hii ingyamiigya ke, hojalo ingyamiigya tonge do niihna shiigii kemanii.
1JN.5.19	Ngunu chindo ngunu Pinii kii hiila, ho hikha dohadolo si igii koneka harchichike ka ura ho do hiila.
1JN.5.21	Himme atu atañ, nunu atohmi puchinii hokii dasa giitolya.
2JN.1.2	jije kiipa niihna ngunuka uraho giidonii ho giikiñdo ngunuko ayudahepa:
2JN.1.3	Aroh-aya, aroh, ho chimie ngunuko dokiñcho, Pinii Aba kokii ho Jisu Kristo Aba ka Oho, jije la hensu nyiho.
2JN.1.4	Ngo ano hempyo do niika oho tongemi jije mi imbo mondopa kapa lala, niihtañpa ngunumi Aba hii miitolya luhii. 
2JN.1.5	 Ho siisi ngo niimi yardu, nyimii, niti lujubiniiñ mi ngo kelyi hiila make, hojalo ngunukoka donii lotuja hokii, hiikahii ngunu kone anyañ mi hensu kendo. 
2JN.1.6	 Ho sike hensunii, hiikahii ngunuka mohka lujubiniiñ mika imbo moniihii; siika sike lujubiniiñ hii, niihtañpa nunu lotu jaho hokii tapane, hiikahii nunu hensuniiho imbo monto. 
2JN.1.7	 Niimpalukoda abuje gollunii dohadolo so linya neke, miyuatañ hutiina talii nyamanii Jisu Kristo ka asiialyo hoka ahniiñmi; sitañ lunii kone hiike gollunii ho kristokamabo. 
2JN.1.8	Nunu atohpa hendi nyatolya, nunu alyu siima mapa nii pana nunu miigo miitiinii, hojalo poteje injomiijo mi kapa ladopa. 
2JN.1.9	Hu kone jalo ilemiile talyi ho Kristo ka tonsḛr niiho datema mohko Pinii nyima; mo huna tonsḛr niiho danii hiiko anyeru Aba la Oho nyi da. 
2JN.1.10	Hu kone jalopa matiirḛ niiko ahchi ho siika tonsḛr niimi ahgii makoda, mohmi ude ho ahke nelyayo malo hang ayahelyi lulya yo; 
2JN.1.11	niimpalukoda mo huna mohmi ayahelyi ludonii hii mohka diimmah miiju hoke miibo mondonii.
2JN.1.13	Nunu kahekonii barmiika oho atañ nunumi ayahelyi lulyi ke.
3JN.1.2	Heniiñja, ngo kudu hikha aya chanchañ lyikiñ cho niika agiñho ho niimpalukoda no dasḛrbiibo dakiñcho; ngo chindo niika yallo hii ayapa da. 
3JN.1.3	Niimpalukoda ngo ano hempyoto anubarmii tonge ka ahchi lyiho ho niika jije sango mika luko lyiho, jijepa no jije mi imbodo hiila. 
3JN.1.4	Siimi uro yapa ngiiko hang hempyo dola kema, hiila ka tapa niimi hentola ngiika oho atañ jije ka kiiliñ ho imbo la do hiila.
3JN.1.5	Heniiñja, siikasi khiiniiñ drih ke no miidonii niida no niika anubarmii miiho talyi, luchila nyibo atañmi, 
3JN.1.6	huna niika hensu niimi gyoliñkonii atañka hataho luko donii. No mohlumi aya loda kiiniñ nedo hendo mohluka myodi bokoho Pinii ka kaji dopa. 
3JN.1.7	Niimpalukoda mohlu mohka piigo pake irinyane nii ho hang drih larii maneke henje manii atañ kokii. 
3JN.1.8	Hopa ngunu sitañ miyu atañmi hembyuñ kendo, niimpalukoda ngunu miigo miihiñ ahiñpa lyidupa jije ho.
3JN.1.9	Ngo gyoliñkonii mi hang kone kebii lyike; hojalo Diotrepas, huna atohmi kapyo ho atii siinañ donii, ngiika otority mi talii make. 
3JN.1.10	Hopa ngo matiirḛ ahlyi milo, ngo kakiñ talyike niihna mo miidonii, ngiimi piicha pa khiida chekhola diimmah aguñ lo. Ho hiimi hembyañ mapa, mo atohtiirḛ anubarmii atañmi kariitama ludo, ho hiika atañ mitrḛ lutiñ biido hutiina mohlumi kariikatañ nala henda nii ho mohlumi gyoliñkonii ka agoho nempa linda.
3JN.1.11	Heniiñja, diimmah mi kagii lyayo hojalo aya mi kagii tolya. Mo huna aya miidonii hii Pinii kokiike; mo huna diimmah miidonii mo Pinii mi kapa make. 
3JN.1.12	 Demetrius mi kone ahbo pyako doke, ho jije hokii tiirḛ; ngotiirḛ mohmi pyakodu, ho no chindo ngiika pyakoniisi jije hiila.
3JN.1.14	Ngo hendo hempḛr nyibya niimi kapa todo hiila, ho ngiinyi nyitumoru kapa siibii dola lurii siisa.
3JN.1.15	Niiko chimie dokiñ cho. Ajiñ atañ niimi ayahelyi lulyike. Ajiñ atañmi ayahelyi lutolya, mohlumi kone abimi.
JUD.1.1	Jud, Jisu Kristo ka Miira ho Jems ka anu,
JUD.1.1	Humina gyotiinii, Pinii Aba ko heniiñjapa ho Jisu Kristo pa atii tiinii:
JUD.1.2	Aroh, chimie, ho hensunii hii abuyakiñ cho nunu miilañ ruko.
JUD.1.3	Heniiñja, nunumi hempḛr kenañla ngunuka miilañrupaka sangopyako mi, ngo siimi kekiñ do loda hiila kapa biido nunumi yarla henjemi hembyañ rembiito nii mina ronge pada hikha piniimiyu atañmi biliñtiinii. 
JUD.1.4	 Niimpalukoda mih chimapa tonge ahnyatola du hutiina ayujaho hokii khiikotola dotii kunii siika haliikosako, piniihenjumanii miyuatañ hutiina Pinii ka aroh-aya mi ngogii donii hensamanii heniiñho ho mapa do ngunuka kone kontii Atoh mi ho Attoh, Jisu Kristo mi.
JUD.1.5	Siisi ngo nunumi hempa dopa miinañdo, nunumi ronge pada luko siitii jalopa, hiika hii mo huna miyu atañmi lyangur tiinii Egip ka ganda hokii, hiikahiiba ho miidulotii hutiina henje matiinii. 
JUD.1.6	Ho miidopopi atañ hutiina atohka dasako daku matiinii hojalo mohluka ayapaka dusa komika apabomi atiibiido mo lyulamasa niika dachañ ranyilo ratola kamoramba ho atiitii kaye allo ka ayakacho kalyi hopa; 
JUD.1.7	Sodom la Gomora nyi hiilyañpa ho aruñare daka citi atañ hiilyañ, hutiina helyihembyo nyatiinii ho dumiñ henju maniiñka kalyikabyo ho chubḛr hanyatiinii, kagiñnaniipa miikhiiñ nyakotii lyamelamanii yamu lyakoho.
JUD.1.8	Hojalo hiichulipa siika miyu atañsi mohluka henjuho apo mi miibḛr sako henyada, otority atañmi takhola, ho tatukatunii kone mi nyapakoyada. 
JUD.1.9	Hojalo akhoja miidopopi Mikel ka, igii ka agiñ hoka gasu lyiho, Mose ka apo paka chesu lyiho, mo mohmi ayakacho haliipa hematii, hojalo lutii, “Attoh niimi gadoke.” 
JUD.1.10	Hojalo siika miyuatañ nyapakoyado nii mina mohlu chima nii, ho hiika drih atañlo asiialyo loka heniiñmi morey achu-amyo atañka miiniiñ hiilyañ, mohlumi pyadu lobiido. 
JUD.1.11	Aiya hiila hembido mohlupa! Niimpalukoda mohlu Ken ka inchañ ho indo, ho mohlu atohmi apa siibiido niimpalukoda paser miiliñbiidupa Balam ka miikha ko jaho, ho Kora ka chekho ko lyubo mondu pa hiila. 
JUD.1.12	Siika atañsi diigolugo giinii nunuka hensunii diigodiikoho, niihtañpa mohlu haroloda diigiitangii tola haggosonyada tongepa, atoh atohmi kasu biidola; miidohumanii jomii atañ, allyi loka heduñ biikonii; ahee hidu hoka himanii sannii atañ, ronye niipaka shiiti nii, bupalinko kunii; 
JUD.1.13	siimie ka biisokacho landoponiiñ hiilyañ, atohpa mohluka hiinyañmi hujḛrsiila; ngojonii takḛr atañ hupana hempḛr kamorambami miimyo bitola dokunii ayudahepa.
JUD.1.14	Siika drih kiipa tiirḛ Enok Adam kokiila kanunii santuñ bo nyibuhentii, lubiidola, “Kato, Attoh ahla do mohka hempḛr toro darii miidopopi atañ agiñho, 
JUD.1.15	miilañrumi ayakacho kadupa, ho haliidupa hikha piniihenjumanii heniiñ atañmi hikha mohluka piniihenjumanii hoka miiniiñmi nii mina mohlu miinya tiinii piniihenju manii lembo ho, ho hikha herugiinii drih atañ nii mina piniihenjumanii atañ mohmi chekhola lutiinii.” 
JUD.1.16	Siika atañsi biicho choniiñ, hembyañ ramanii; mohluka atoh helyihembyo hoka sanii, goropa aguñlo khanjo siinii, khanjola miyuatañ agiñho mohlupa pasermiiliñ biidupa.
JUD.1.17	Hojalo nunu hennge giikiñdo loda, heniiñja, Attoh Jisu Kristo ka kiiniñkonii atañka hiila lyikiñdo hiilaka kamyo niimi; 
JUD.1.18	mohlu nunumi lutii, “Kamikalo myodu ho khansunii atañ linkiñdo, mohluka piniihenjumanii helyihembyo ho miijola.” 
JUD.1.19	Siikasi hiika atañke huna tache giidonii, dohadolo ka miyu, Yajiyallo giimanii. 
JUD.1.20	Hojalo nunu, heniiñja, attohpa pencha siito nunuka hempḛr darii henjeho; Darii Yajiyallo ho kutolya; 
JUD.1.21	nunu attohmi Pinii ka hensuko atii siito; Attoh Jisu Kristo ka aroh mi kalya tolya santḛrlamanii sango lohepa. 
JUD.1.22	Ho tongemi yarto lya, huna hemmo donii; 
JUD.1.23	tongemi lyangur tolya, mohlumi yamu hokii rore limbii dola; tonge mi aroh biiso biidola, hojalo asiialyo ka diigolugo giinii ka pulyetarii mi lohe kanamapa miibii lya.
JUD.1.24	Siisi mohmi huna nunumi huhi saniiñ hokii latu lakiñdonii ho huna nunumi kakiñ lakiñ donii mohka tatukatu ka hataho hang pahañ hansa giima dopa hempyo ka agiñho, 
JUD.1.25	Pinii kone kontii pa, ngunu mika lyangur bo Jisu Kristo ngunu Attoh kiilo, tatukatumi, kahejami, domiñniimi, ho otority mi, kolyuñkolo jaho hokii ho siisi kii ayu dahepa dokiñcho. Amen.
REV.1.1	Jisu Kristo ka kakiñniiñ, nii mina Pinii mohmi bitiinii mohka miira atañmi kakiñ dupa niihna hempḛr nyibya lyikiñ donii; ho mo siika siimi chindopa miitii miidopopi mi mohka miira Jon ko kiiniñ lala, 
REV.1.2	huna haki bitiinii Pinii ka aguñmi ho Jisu Kristo mika pyako niimi, hikha mohka kapanii lohepa. 
REV.1.3	Lyanko kendo hii huna goropa ridonii nyibuheniiñ aguñ atañmi, ho lyanko kendo hii huna tadonii, ho huna luniiñtadonii hoka keniiñmi; niimpalukoda myodu si tunii doku.
REV.1.4	Jon kokiila pengkanuhe gyoliñkonii Asia hoka doniimi:
REV.1.4	Aroh-aya la chimie mi nunupa bilyike mohkokii huna dunii ho huna dutiinii ho huna ahkiñ donii, ho kanuhe yajiyallo kokii huna mohka raddeduko hataho danii, 
REV.1.5	ho Jisu Kristo lotii haki binii boko hokii, shiinii hokiika kapyo japa ka bukonii, ho kiiddiapiñ daka radde atañ mika sangiinii.
REV.1.5	Mohmi huna ngunumi hendonii ho ngunumi dasḛr miitiiku ngunuka ingyamiigya atañ hokii mohka ai lo 
REV.1.6	ho ngunumi miitii raddeganda pa, mohka Pinii la Aba nyika nyibupa, mohmi assañ kencho ho pamiñbiinii ayudahe dokiñ cho. Amen. 
REV.1.7	 Kato, mo jomiika agiñho ahla do, ho kone abika amee mohmi kapa kendo, hiika atañ lohepa huna mohmi niikhii tiinii; ho hikha kiiddiapiñ daka halugiira atañ heru kendo mohkiipa. Hiipa tiirḛ. Amen.
REV.1.8	“Ngo Alpha ho Omega ke,” Pinii Attoh ludo, huna dunii ho huna dutiinii ho huna ahkiñ donii, Tamoja.
REV.1.9	Ngo Jon, nunuka anu, huna nunuka agiñho hembo montiinii Jisu ko hentḛrkanyi mi ho raddeganda pa ho yanupa pigii biidola, siilokiiddi Patmos luniiñho ahtii Pinii aguñ kiipa ho Jisu mika pyako kopa. 
REV.1.10	Ngo Yajiyallo ho dato Attoh ka allo ho, ho ngo tapato ngiika kiiliñho hempḛr goropa siirii muniiñ hiilyañ 
REV.1.11	lubiidola, “Keto niihna no kapadonii khetaho ho hiika hiimi pengkanuhe gyoliñkonii atañ ko bito, Ipisia ho Ismarna Pargamum ho Taitira ho Sardis ho Piladelpia ho Laodisia ho.”
REV.1.12	Ho ngo mokurla kakele ngiimika luniiñmi, ho mokurla dola ayyiñ hokiika punii yamumiiru kanuhe kapato, 
REV.1.13	ho yamumiiru ka liipa jaho kone miyu ka oho hiilyañ, tarii obyo hokii giitola ho mohka habyañho ayyiñ hokii huriñmi giitola; 
REV.1.14	mohka adiñ la mohka dimmu nyi puloo tano mitrḛ puloo yatola, pembe chitañ puloo; mohka amee hii yamu miilyo tila donii hiilyañ, 
REV.1.15	mohka alih hii bitie mika hilu miitiinii hiilyañ, yamu loka dariimiinii hiilyañ, ho mohka luliñnii hii abuje yasie atañka adunii hiilyañ; 
REV.1.16	mohka lahbi alah ho takḛr pukkannu biitola, mohka aguñ hokii hempḛr ilyo lyogañ lyoro areh giinii luliñdo, ho mohka nyimohii lolyañ danyi chitañ hudakiila.
REV.1.17	Ngo mohmi kapa lala, ngo mohka alih ho chuhato shiinii hiilyañ. Hojalo mo mohka lahbi alah mi ngiiko tencha lala, luhii, “Biisoyo, Ngo kapyoja ho kamija ke, 
REV.1.18	ho turnii koneke; Ngo shiito, ho kato ngo turduku ayudahepa, ho ngiiko sabe do Shiiniiñ la nelimyoko nyikii. 
REV.1.19	Siisi keto niihna no kapa donii, niihna donii ho niihna lyikiñ donii siika hiiba ho. 
REV.1.20	Michilamanii kanuhe takḛr atañmi nii mina no ngiika lahbi alah ho kapa tiinii, ho kanuhe ayyiñ hokiika yamumiiru mi, kanuhe takḛr atañ hii kanuhe miidopopi atañ ke ho kanuhe yamumiiru atañ hii kanuhe gyoliñkonii atañke.
REV.2.1	“Ipisia gyoliñkonii daka miidopopi kedo: ‘hiika aguñ huna takḛr pukkanuhemi mohka lahbi alah ho gabii tola biidonii, huna ila donii kanuhe ayyiñ hokiika yamumiiru agiñho.
REV.2.2	“‘Ngo chindo nunuka miigo atañmi, nunuka kheniiñmi ho nunuka yanu paka pigii niimi, ho niihtañpa nunu diimmah miyu mi pigii lama hojalo tenkatii hiika atañmi hutiina kiiniñkonii hiila lusu donii hojalo hiilama, ho chimpatiiku mohlumi amuh hiila; 
REV.2.3	Ngo chindo nunuka yanu paka pigii niimi ho ngiika armyañ kiipa heru hembi niimi, ho nunu renge marañ. 
REV.2.4	Hojalo ngo siika sipake nunumi hadii donii, niimpalukoda nunu apa tiiku nunuka kapyo hoka heniiñmi. 
REV.2.5	Henka nyatoku nohkiina nunu huhi nyado kunii, henkur toku ho miito nunuka kapyo hoka miigo miiniiñmi. Hiila matiirḛ miima koda, ngo nunuko ahchi ho nunuka muru mi lara biichi ku hiika ahii ko hokii, nii dahepa nunu henkur tama. 
REV.2.6	Hojalo siimi nunu giido, nunu kanamatii Nikolaitan ka miigomi, nii mina ngo tiirḛ kanamanii. 
REV.2.7	Hii hukiina yaroo giidonii, mohmi take nento niihna Yajiyallo gyoliñkonii atañmi ludonii. Huna pamiñdonii hiimi ngo diike nenchi sango ka sannii hokii, niihna Pinii ka Diilyañdiiloganda ho dunii.’
REV.2.8	“Ho Ismarna gyoliñkonii daka miidopopi kedo: ‘Kappyo jahii la kami jaka aguñ atañ, huna shiitii kunii ho turiturku tiikunii.
REV.2.9	“‘Ngo chindo nunuka hentḛrkanyi ho nunuka arromi (hojalo nunu mingodo), ho nipasiiniiñ atañ huna ludonii mohlu Jew ke hiila ho mohlu hiilama, hojalo Saitan ka sinagog. 
REV.2.10	Biisoyo niihna nunu heru henkiñ donii. Kato, igii si jopa liipa miidoke nunu tonge mi patiihude ho, hiikahii nunumi tenka dupa hiila, ho allo lolyañ hepa nunu hentḛrkanyi la lyikiñ doke. Lotiitolya shiihi menda hemi, ho ngo nunumi sango ka tahiñ byopa mi bichi ke. 
REV.2.11	Hii hukiina yaroo giidonii, mohmi take nento niihna Yajiyallo hii gyoliñkonii atañmi ludonii. Huna pamiñdonii pema achihdopa miiko kemake ronye niika shiiniiñlo.’
REV.2.12	“Ho Pargamum gyoliñkonii daka miidopopi kedo: ‘Mohka aguñ huna ilyo lyogañ lyoro areh giinii biidonii.
REV.2.13	“‘Ngo chindo nohna nunu dunii, nohna saitan ka raddeduko hii; nunu lotiido ngiika armyañ pa ho nunu mapa ma ngiipa ka henje niimi Antipas ngiimika haki biniika allo lohe pa, ngiika lotii kone, humina membii nenii nunuka punkoho, nohna saitan dunii. 
REV.2.14	Hojalo ngiiko drih tongedo nii pana nunumi hadii donii: nunuko tongeda huna tadonii Balam ka tonsḛr niimi, huna tonsḛr tiinii Balak mi miitiñ tote hiila Isrel ka oho atañka hataho, niimpalukoda mohlumi diike nendupa diigo nii mina puchi niimi membi tiinii ho helyihembyo miijumi miike nendupa. 
REV.2.15	Hopa nunu kotrḛ tonge biinya do Nikolaitan ka tonsḛr niimi. 
REV.2.16	Hokoda henkur nyato. Hiila makoda, ngo nunuko nyibya pa ahchi ke ho gyambo pachi mohluka agiñho ngiika aguñ ka ilyo lo. 
REV.2.17	Hii hukiina yaroo giidonii, mohmi take nento niihna Yajiyallo ludonii gyoliñkonii atañmi. Hiika atañmi hutiina pamiñdonii ngo bichi manna tonge achuñ tola doniimi, ho ngo mohmi puloo yalañ mi bichi, niti armyañ ka agiñho hiika yalañho ketola nii mina kone hetrḛ chimanii hii kontiisii huna hiimi lariidonii.’
REV.2.18	“Ho Taitira gyoliñkonii daka miidopopi kedo: ‘Pinii ka Oho ka aguñ, hukiina amee yamu miilyo hiilyañ giidonii, ho huka alihna bitie mika hilu miitiinii hiilyañ donii.
REV.2.19	“‘Ngo chindo nunuka miigo atañmi, nunuka hensuniimi ho henje ho miigo miiniiñmi ho yanu paka pigii niimi, ho kamikalo hoka miigo miiniiñhii kapyo hokiimi uroyapa miido. 
REV.2.20	Hojalo ngo siika sipake hadii donii nunumi, niimpalukoda nunu pigiido annii akha Jezebel mi, huna atohmi nyimii nyibuhenii hiila lusudonii ho tonsḛr donii ho ngiika miira atañmi anyoh giila helyihembyo miiniiñmi miigii donii ho diigo diigii donii puchinii atañ mika membi niimi. 
REV.2.21	Ngo mohmi myodu bitii henkur dopa, hojalo mo henkur tama ludo mohka helyihembyo miiniiñ hokii. 
REV.2.22	Kato, ngo mohmi achihnii dota naniiho ripa liichi, ho huna mo agiñho ipfyo donii ngo hempḛr uro hentḛrkanyi ho rilii talyi, nii dahepa mo henkur tama mohka miiniiñ hokii; 
REV.2.23	ho ngo mohka wiinga mi shiidopa miichi. Ho hikha gyoliñkonii atañ chinkiñdo ngoke hii huna punyu la ahha nyimi mechi ladunii, ho ngo kone abimi bichi nunuka miigo miijo atañmi. 
REV.2.24	Hojalo khiibe Taitira hoka dunii atañpa, huna siika tonsḛr niimi biimanii, hutiina chima ranii nii mina ludonii Saitan ka hempḛr urañ drih hiila, nunupa ngo ludu, ngo nunuka ayoh ho pongelya alluaba malyike; 
REV.2.25	niihna nunuko donii hiimi kontii biito, nii dahepa ngo ahtema. 
REV.2.26	Hii huna pamiñdonii ho huna biidonii ngiika miigomi kamikalo lohepa, ngo mohmi harchichike mi bichi ganda atañmi sangii ladopa, 
REV.2.27	ho mo mohlumi sangii kendoke dachañ panyilo, dekiñ piichañ ka penyo penyopa tache donii hiilyañpa, ngo atoh tiirḛ harchichike mi lariitii ngiika Aba kokii; 
REV.2.28	ho ngo mohmi arokonchi ka takḛr mi bichi. 
REV.2.29	Hii hukiina yaroo giidonii, mohmi take nento niihna Yajiyallo gyoliñkonii atañmi ludonii.’
REV.3.1	“Ho Sardis gyoliñkonii daka miidopopi kedo: ‘Mohka aguñ hukiina kanuhe Pinii ka Yajiyallo ho pukkanuhe takḛr giidonii .
REV.3.1	“‘Ngo chindo nunuka miigo atañmi; nunu turnii hiila armyañ giisudo, ho nunu shiinii. 
REV.3.2	Huroto, ho alḛr miipa siito niihna dorañnii hiimi ho shiipa miila ka doniimi, niimpalukoda ngo nunuka miigo atañmi digoabiaya dopa kapama ngiika Pinii ka kata ho. 
REV.3.3	Hempa nyato niihna nunu larii tiinii ho tapatiinii; hiimi atii biito, ho henkur nyato. Nunu matiirḛ huro makoda, ngo diipyonii hiilyañ ahchi, ho nunu chinkiñ make nii myodu ho ngo nunuko ahchi hiila. 
REV.3.4	Hojalo siisi lohepa lamapa armyañ tonge giido ranke Sardis ho, miyuatañ huna mohluka tarii mi miibḛr giima ranii ho mohlu ngiika agiñho imbo kendoke puloo pa, niimpalukoda mohlu khiiniiñ. 
REV.3.5	 Hii huna pamiñdonii giikiñdo sichuli puloo pulye atañmi, ho ngo nyupa tama mohka armyañ mi sango ka kheta hokii; Ngo mohka armyañ mi Aba la mohka miidopopi atañka hata ho khako talyi. 
REV.3.6	Hii hukiina yaroo giidonii, mohmi take nento niihna Yajiyallo gyoliñkonii atañmi ludonii.’
REV.3.7	“Ho Piladelpia gyoliñkonii daka miidopopi kedo: ‘Darii koneka aguñ, jije kone, huko hona David ka sabe donii, huka miiko lyiho kone hetrḛ miipiñ lakiñma, huka miipiñ lyiho kone hetrḛ miiko lakiñma.
REV.3.8	“‘Ngo chindo nunuka miigo atañmi. Kato, Ngo nunupa alyeh mi miiko tola atii bibii lyike, nii mina kone hetrḛ miitiñ lakiñ manii; ngo chindo nunuko harchichike hii do hojalo lama pasu, ho nunu ngiika luniiñmi tado ho ngiika armyañ mi mapa ma. 
REV.3.9	Kato, Ngo hiika atañmi miichi sinagog daka Saitan mi huna ludonii mohlu Jew atañ hiila ho mohlu hiilama, hojalo amuh do. Kato, ngo mohlumi ahdo pa miichi ho nunuka alih ho chuki kiine talyi, ho chinke nenchi ngo nunumi hendu hiila. 
REV.3.10	Niimpalukoda nunu ngiika yanupa pigiito hiiniiñmi atiibiido, ngo nunumi tenka nii myodu hokii lapya talyi niihna hikha dohadolo so ahla donii, hiika atañmi tenka dupa hutiina kiiddiapiñ so dunii. 
REV.3.11	Ngo nyibya ahlyike; ayapa biito niihna nunuko donii, niimpalukoda kone lotrḛ nunuka tahiñbyopa mi robii koma dopa. 
REV.3.12	 Hii huna pamiñtiinii, Ngo mohmi ngiika Pinii ka piniiude ka siirañpa miichi; pema mo hiiko hokii agoho linkiñma, ho ngo mohko ngiika Pinii ka armyañ mi kechi, ho ngiika Pinii ka citi ka armyañ mi, niti Jerusalem niihna ngiika Pinii kokii todonii dariiganda hokii, ho ngiika atohka niti armyañ mi. 
REV.3.13	Hii hukiina yaroo giidonii, mohmi take nento niihna Yajiyallo gyoliñkonii atañmi ludonii.’
REV.3.15	“‘Ngo chindo nunuka miigo atañmi: nunu lakhii tiirḛ lakhiima ho gubu tiirḛ gubuma. Ngo hendo nunu lakhii pakoda lakhii ho gubu pakoda gubu kencho! 
REV.3.16	Hopa, niimpalukoda nunu guluñgule do, ho lakhii tiirḛ lakhiima ho gubu tiirḛ gubuma, ngo nunumi ngiika aguñ hokii chupa linchi. 
REV.3.17	Niimpalukoda nunu ludo, Ngo mingo, ngiiko gandanencha abuje do, ho ngo hang anna ma; hang chimapa nunu milyiñdorso siike, arohkapa, arro, micha, ho ahuara. 
REV.3.18	Hopa ngo nunumi yardu ngiiko hokii riito yamu loka nitimiikunii ayyiñ mi, niimpalukoda nunu mingo dupa, ho puloo pulye nunu atohmi ahgii siidupa ho nunuka ahuara hiinyañ saniiñmi achuñ giidupa, ho diiro nunuka amee ho nesu dupa, niimpalukoda nunu kapa dupa. 
REV.3.19	Hiika atañ hutii mina ngo hendu nii, ngo gadu ho miikhiiñdu; hopa hendinyato ho henkur nyato. 
REV.3.20	Kato, ngo alyeh ho dake ho padiñdu; hu kone jalo matiirḛ ngiika gyoniiñ mi tapa talyi ho alyeh mi miiko talyi, ngo mohko ahchi ho mo agiñho diibo talyi, mo ngiika agiñho. 
REV.3.21	Hii huna pamiñdonii, ngo mohmi ngiika agiñho raddeduko ho dugii talyi, niihtañpa ngo atoh tiirḛ pamiñtii ho ngiika Aba ka raddeduko ho dubo du. 
REV.3.22	Hii hukiina yaroo giidonii, mohmi take nento niihna Yajiyallo gyoliñkonii atañmi ludonii.’”
REV.4.1	Siika hiiba ho ngo kadi kiile, ho kato, dariiganda ho alyeh lyeko tola do! Ho kapyo japa ka luniiñ hii, ngiimika luniiñmi ngo takele siirii gyuniiñ hiilyañ, lune, “So chato, ho ngo niimi kakiñso siika hiiba ho niihna lyikiñ donii.” 
REV.4.2	Ohepada ngo Yajiyallo ho dami, ho kato, raddeduko hii dariiganda ho domi, kone raddeduko ho dupa! 
REV.4.3	Ho hii huna hiiko dunii hii jasper yalañ la carnelian yalañ kapune, ho raddeduko ho gokḛrpala nyimeyaru hii dabiine emerald yalañ hiilyañ. 
REV.4.4	Gokḛrpala raddedukoho nyikhañhela piilye raddeduna nanii do, ho raddeduko ho nyikhañ hela piilye amiabañ atañ du, puloo pulye giitola, ayyiñ hokii tahiñbyopa giitola mohluka dinta atañ ho. 
REV.4.5	Raddeduko hokii dolya byoliñne, ho adu-abiñne ho yapuñ genne, ho raddeduko ka hataho kanuhe yamu muru tila do, hiikahii Pinii ka kanuhe Yajiyallo; 
REV.4.6	ho raddeduko ka hataho hiikaho dotii kakoho sisa ka siimie donii hiilyañ, crystal yalañ chuli.
REV.4.6	Ho raddeduko mi gokḛrpala, raddeduko ka pache pache dalyi, piilye turnii achu-amyo atañ, poteje amee adiñ giitola kiiliñ hata pada da: 
REV.4.7	kapyoja turnii achu-amyo hii patii chuli, anyenii turnii achu-amyo hii shiihiibo chuli, hingenii turnii achu-amyo hii miyu ka nyitumoru hiilyañ giitola, ho piilyenii turnii achu-amyo hii khoñkhu gonii hiilyañ. 
REV.4.8	Ho piilyeru turnii achu-amyo hii, kone abikii ale lekhe giitola, poteje amee giitola gokḛrpala ho ura ho, ho allo ayoh mi mohlu pema biisie singuma,
REV.4.8	“Darii, darii, darii, Attoh Pinii Tamoja,
REV.4.8	huna dutiinii ho du ho ahkiñ donii!”
REV.4.9	Ho niidajalopa turnii achu-amyo assañ talyi ho khiichi ho mohmi payapacho luchi mo huna raddeduko ho dunii, huna ayu dahepa dukiñ donii, 
REV.4.10	nyikhañhela midiñpiilye amiabañ atañ nyanki do mohka hataho huna raddeduko ho dunii ho mohmi heriinyadonii huna ayu dahepa dukiñ donii; mohlu mohluka tahiñbyopa mi raddeduko ka hataho rilii biido, biisie sibii dola,
REV.4.11	“no khiiniiñ, ngunuka Attoh ho Pinii,
REV.4.11	lariidupa assañniimi ho khiiniiñmi ho harchichikemi,
REV.4.11	niimpalukoda no hikha drih atañmi puliñtii,
REV.4.11	ho niika henko ho mohlu lintii ho puliñ kotii.”
REV.5.1	Ho ngo kapato mohka lahbi alah ho huna raddeduko ho dunii karkiesiilyo ako ura hoka keniiñ ho hiika kiiliñho, jhippotola do kanuhe jhipponaniiñlo; 
REV.5.2	ho ngo kapato tamo miidopopi mi hempḛr goropa gyuko dopa, Hu khiiniiñ pa lyido karkiesiilyo mi khako ladopa ho hiika jhipponiimi miiko ladopa? 
REV.5.3	Ho kone hetrḛ dariiganda malo kiiddiapiñ malo kiiddi ka ura hokii khako lamane karkiesiilyo mi malo hiimi kaka lamane, 
REV.5.4	ho ngo hempḛr kheto niimpalukoda khako dupa kone hetrḛ khiiniiñ kapa ma hiika karkiesiilyo mi malo hiika hiimi kadupa. 
REV.5.5	Ho amiabañ kone ngiimi luhii, “Kheyo; kato, Juda halu daka Patii, David ka liima hokii, pamiñtiiku ke, niimpalukoda mo karkiesiilyo mi khako lakiñdo ho hiika kanuhe jhipponiimi.”
REV.5.6	Ho raddeduko punkoho piilye turnii achu-amyo ho amiabañ atañka punkoho, ngo siibuñ kone dapa kapato, menko kunii hiilyañ, kanuhe arii giitola ho amee pukkanuhe giitola, hiikahii Pinii ka kanuhe yajiyallo hiimi kiiniñtii hikha kiiddiapiñ so; 
REV.5.7	ho mo intii ho labiitii karkiesiilyo mi lahbi alah hokii huna raddeduko dunii. 
REV.5.8	Ho mo karkiesiilyo mi lala la, piilye achu-amyo atañ la nyikhañ hela piilye amiabañ atañ Siibuñ ka hataho chuki lyudo, kone abi berañ mi biitola, ho ayyiñ piichañ ho poteje byamunanii biitola, niihna piniimiyu atañka kuniiñ atañ nii; 
REV.5.9	ho mohlu niti biisie sido, lubiidola,
REV.5.9	“No khiiniiñ pa lyido karkiesiilyo mi lariiniipa ho hiika jhipponiimi miiko dopa,
REV.5.9	niimpalukoda no menkotii ho niika ai hii miyu atañmi tupya tii Pinii pa
REV.5.9	halu kone abi hokii ho aguñ ho miyuatañ ho ganda mi,
REV.5.10	ho mohlumi raddeganda pa miitii ho ngunuka Pinii ka nyibu atañpa,
REV.5.10	ho mohlu kiiddiapiñ mi sangii kendo.”
REV.5.11	Ho ngo kakatii, ho ngo tapatii raddeduko aruñare ho turnii achu-amyo atañ ho amiabañ atañ ho abuje miidopopi atañka luniiñ, khiikha lama jare adi jalyañhe miidopopi, 
REV.5.12	hempḛr goropa lubiidola, “Khiiniiñke siibuñ huna menko tiinii, tamo mi larii dupa ho mingotamo ho chila ho harchichike ho kito ho tatukatu ho lyaniiñ mi!” 
REV.5.13	Ho ngo tapato achu-amyo koneabi dariiganda daka la ho kiiddiapiñho ho kiiddiapiñ ka ura daka ho siimie dakii, ho hikha hiika hoka danii, lula dopa, “Mohmi huna raddeduko ho dunii ho Siibuñ mi lyanto ho kito ho assañto ho tamo dokiñcho ayu dahepa!” 
REV.5.14	Ho piilye achu-amyo atañ lutii, “Amen!” ho amiabañ atañ chuhila ho heriinyatii.
REV.6.1	Siisi ngo kapato kanunii jhipponiiñ hokii kone mi Siibuñ atu miikokiile, ho ngo tapato piilye turnii achu-amyo hokii kone lune, yapuñ geniiñ hiilyañ luniiñhii, “Ahto!” 
REV.6.2	Ho ngo kapato, ho kato, puloo gora, ho hiika gora yoniibo apiihalyi biitola; ho tahiñbyopa mi mohmi bibiine, ho mo inne pamiñpajo biila ho pamiñdupa.
REV.6.3	Mo anyenii jhipponiimi miiko kiile, ngo tapato anyenii turnii achu-amyo ka luniiñmi, “Ahto!” 
REV.6.4	Ho gora doreya lilyimi, lanchañ hendḛr; hiika gora yoniibomi kiiddiapiñ sokii chimie mi labii dokupa bitii kumi, niimpalukoda miyu atañmi kone anyañmi mensu dopa; ho mohmi hempḛr ilyo soro sohe bibiido.
REV.6.5	Mo hingenii jhipponiimi miiko kiile, ngo tapato hingenii turnii achu-amyo ka luniiñmi, “Ahto!” Ho ngo kapato, ho kato, jih gora, ho hiika gora yoniiboka alah ho aie-haju kaka naniiñ biitola; 
REV.6.6	ho ngo tapato, takoso piilye turnii achu-amyo ka punko hokiipe hendo lubiidola, “denarii
REV.6.7	Mo piilyenii jhipponiimi miiko kiile, ngo tapato piilyenii turnii achu-amyo ka luniiñmi, ludo, “Ahto!” 
REV.6.8	Ho ngo kapato, ho kato, loppo gora dore, ho hiika gora yonii boka armyañ hii Shiiniiñ hiila, ho nelimyoko hii mo kiiliñ ho injo mondo, ho mohlumi harchichike mi bibiido kiiddiapiñ ka piilyenii hakhu akomi tamobiila dopa, ilyo lo mendo pa ho diime ahniiñlo ho dolipiiliñlo ho kiiddiapiñ daka morey achu-amyo lo.
REV.6.9	Mo yangonii jhipponiimi miiko kiile, ngo kapato agyañ ka ura ho hiika atañka yallo mi hutiina Pinii ka aguñpa menko nyabii nenii ho mohluka haki biniiñ kiipa; 
REV.6.10	mohlu hempḛr goropa gyurine, “O Kayeja Attoh, darii ho jije, ne diirii kendo rañ niika halii sanii ho nunuka ai paka miili sanii hutiina kiiddiapiñ ho dunya durañnii?” 
REV.6.11	Ho mohlumi kone abimi puloo tarii bersa binya biine ho lubiine ichuche hemmo lyatorañ, nunuka miira ahiñ mila ho nunuka anubarmii atañ mitrḛ abbi dopa, hutii mina menkiñ dorañnii nunu mika mencha ho.
REV.6.13	ho yapuñ daka takḛr atañ kiiddiapiñ ho huhine taro sannii ka dorii piilo hoka ahee liiniiñ chuli allyiaro loka hello konii; 
REV.6.14	yapuñ hii lyuhi lyimi karkiesiilyo mika karkie biine kunii hiilyañ, ho putoo puhe abi ho siilokiiddi koneabi mi lapa biine. 
REV.6.15	Ho kiiddiapiñ daka radde atañ la miyu kahe atañ ho dumiñ miyu ho mingo ho tamo, ho kone abi, miira la dasḛr nyi, lampii ho achugiine ho putoo daka yalañ atañ ho, 
REV.6.16	putoo atañla yalañ atañmi lubiido, “Ngunu ko huhito ho ngunumi achuñ biipe mohka nyitumoru hokii huna raddeduko ho dunii, ho Siibuñ kokii ka hadii ahsanii hokii; 
REV.6.17	niimpalukoda mohluka hadii ka hempḛr kahe allo ahdoku, ho hu hiika hataho dala kendo?”
REV.7.1	Hiika hiiba ho ngo kapato piilye miidopopi atañ kiiddiapiñ ka piilye khonchañ ho dabiidopa, kiiddiapiñ hokiika piilye allyi heliñ niimi gatu biitola, niimpalukoda hang allyi mi heliñ madopa kiiddiapiñho malo siimie ho malo sannii buhe hotiirḛ. 
REV.7.2	Ho ngo kapato miidopopi koneya chadopa danyi chako dalyi hokii, turnii Pinii ka jhipponiimi biitola, ho hempḛr goropa gyobiido hiika piilye miidopopi atañmi humina bitola dotiinii harchichike mi kiiddiapiñ la siimie nyimi ayamapa miidopa, 
REV.7.3	lubiidola, “Ayamapa miilyayo kiiddiapiñ mi malo siimie mi malo sannii atañmi, nii dahepa ngunu tiiho tama ngunuka Pinii ka miira atañmi mohluka tiirii atañ ho.” 
REV.7.4	Ho ngo tapato abuje tiihoniiñ, 144,000 tiihobiine, halu kone abi hokii Isrel ka oho atañ hokii, 
REV.7.5	Jarlyañ lenye jhipponii Juda ka halu giira hokii, Jarlyañ lenye Reuben ka halu giira hokii, Jarlyañ lenye Gad ka halu giira hokii, 
REV.7.6	jarlyañ lenye Asher ka halugiira hokii, jarlyañ lenye Naptali ka halugiira hokii, jarlyañ lenye Manase ka halugiira hokii, 
REV.7.7	jarlyañ lenye Simeon ka halugiira hokii, jarlyañ lenye Levi ka halugiira hokii, jarlyañ lenye Issachar ka halugiira hokii, 
REV.7.8	jarlyañ lenye Zebulun ka halugiira hokii, jarlyañ lenye Josep ka halugiira hokii, jarlyañ lenye mi tiiho biine Benjamin ka halugiira hokii.
REV.7.9	Siika hiibaho ngo kapato, ho kato, hempḛr taro miyu nii mina miyu kone hetrḛ khiila kema, ganda kone abi hokii, kapane halugiira hokii ho miyuatañ, ho aguñ atañ, raddeduko ka hataho danyada ho Siibuñ ka hataho, puloo tarii giinya tola, pam sannii ka halloh mi biitola mohluka alah ho, 
REV.7.10	ho gyunyada hempḛr goropa, “Sangopyako hii ngunu Pinii kii huna raddeduko ho dunii, ho Siibuñ kii!” 
REV.7.11	Ho hikha miidopopi atañ raddeduko mi gokḛrpala dabiida ho amiabañ atañ mila ho piilye turnii achu-amyo atañmi, ho mohlu mohluka nyimo mi nyanki nyada raddeduko ka hataho ho Pinii mi heriinyada, 
REV.7.12	lubiidola, “Amen! Lyaniiñ ho tatukatu ho chila ho payapacho ho kiniiñ ho harchichike ho haro hii ngunu Pinii kii ayu dahepa! Amen.”
REV.7.13	Ho amiabañ kone ngiimi luhii, lubiidola, “Hupe siika atañsi, puloo tarii hokii giinya tola, ho nohkii yu mohlu ahnya danii?” 
REV.7.14	Ngo mohmi lutii, “Tonsḛrbo, no chindo.” Ho mo ngiimi luhii, Siika atañsi mohlu hutiina hempḛr kahe hentḛrkanyi hokii lintii kunii; mohlu mohluka tarii mi ase tiiku ho hiika atañmi puloo dopa miitiiku Siibuñ ka ai lo.
REV.7.15	Hopa mohlu Pinii ka raddeduko ka hataho da,
REV.7.15	ho miiho nyada mohmi allo ayoh mi mohka piniiude ho;
REV.7.15	ho huna raddeduko ho dunii kagur biikiñdo mohlumi mo dabo mombii dola.
REV.7.16	Mohlu haya keñkuma, yasie tiirḛ hangḛr keñkuma;
REV.7.16	danyi hii mohlumi benkhii kema, malo hang gubu paka beniiñ.
REV.7.17	Niimpalukoda Siibuñ raddeduko punko hoka daniibo mohlumika siibuñsorniibo,
REV.7.17	ho mo mohlumi lembo pagiikendo turnii yasie ka shoo huliñ ko lohe;
REV.7.17	ho Pinii tipa kendo kone abika mila mi mohluka amee hokii.
REV.8.1	Siibuñ kanunii jhipponiimi miiko kiile, dariiganda ho gunta tapohepa ji lyune. 
REV.8.2	Ho ngo kapato kanuhe miidopopi mi huna Pinii ka hataho danii, ho kanuhe siirii mohlumi bibiine. 
REV.8.3	Ho miidopopi koneya ahdo ho agyañ ka aruñho dami ayyiñ hokii ka byamunanii mi biitola; ho mohmi abuje byamunanii binya biido miiyo naniipa hikha piniimiyu atañka kuniiñ agiñho, ayyiñ agyañ ka ayoh ho raddeduko ka hataho; 
REV.8.4	ho byamunii muku hii suliñ do piniimiyu atañka kuniiñ ka agiñho, miidopopi ka alah hokii Pinii ka hataho. 
REV.8.5	Ho miidopopi byana naniimi jola la ho hiikoho poteje yamu rulii biido agyañ hokii ho kiiddiapiñho ripa lobiido; ho hempḛr goropa yapuñ gendo, adu-abiñ do, dolya byodo, ho myobu hudo.
REV.8.6	Siisi miidopopi kanuhe hutiina siirii kanuhemi biidonii hiika hiimi mudupa hemmyo nyada.
REV.8.7	Kappyoja miidopopi mohka siiriilo mubiido, ho hiika kiiliñ ho tari la yamu nyi dojo mondo, ai hokii miiyo tola, niihna kiiddiapiñ ho huhi donii; ho kiiddiapiñ ka hingenii hakhu mi yamu lyabiine, ho sannii atañka hingenii hakhumi lyalo biine; ho hikha jiji tammi atañmi lyakhii biine.
REV.8.8	Anye nii miidopopi mohka siirii mi mubiido, ho kakele hempḛr putoo puro hiilyañ, yamu yaniiñka agiñho, siimie ho jopa lobiine; 
REV.8.9	ho siimie ka hingenii hakhu hii ai pa lyine, siimie hoka danii achu-amyo atañka hingenii hakhu hii shiinyane, ho yasiejaji atañka hingenii hakhu mi pyalo biine.
REV.8.10	Hingenii miidopopi mohka siirii mi mubiido, ho hempḛr abuje takḛr huhido yapuñ hokii, muru chitañ byobiidola, ho hiika hii kiile atañka hingenii hakhu ho huhi nyado ho yasie shoo huliñ ko atañ ho. 
REV.8.11	Takḛr ka armyañ hii riikokochi hiila. Yasie ka hingenii hakhu hii riikokochi pa lyine, ho hempḛr abuje miyu shiinya ne yasie kiipa, niimpalukoda hiimi kochi dopa miitii.
REV.8.12	Piilyenii miidopopi mohka siirii mi mubiido, ho danyi ka hingenii hakhu mi tiidiñ biido, ho piilo ka hingenii hakhu mi, ho takḛr atañka hingenii hakhu mi, hiikohopa mohluka hutoh ka hingenii hakhu hii kamo rine; allo ka hingenii hakhu mi byoku madopa miibiine, ho hiichulipa ayoh ka hingenii hakhu mitrḛ.
REV.8.13	Ho ngo kakele, ho ngo tapato khoñkhu koneka hempḛr goropaka gyuniiñmi, hiikahii yapuñ hahoho gola dala, aiya, aiya, aiya hiila hembido hutiina kiiddiapiñ ho dunya dunii, koneya siirii muna nanii mika muri lyiho nii mina hingenii miidopopi atañ mupa miidonii!
REV.9.1	Ho yangonii miidopopi mubiido mohka siirii mi, ho ngo takḛr mi yapuñ hokii kiiddiapiñ ho huhi la dopa kapato, ho mohmi sabe mi bibiido kamoramba ura ubu ahkomi; 
REV.9.2	mo kamoramba urañ ka lembo mi miiko biido, ho ubu hokii yamu muku suliñdo hempḛr yamu hongo hokii hiilyañ, ho danyi la piilo nyimi kamo dopa miibiido hiika yamu muku lo niihna kamoramba urañ hokii sucha tiinii. 
REV.9.3	Ho yamumuku hokii kormu lintii kiiddiapiñ ho, ho mohlumi harchichike bibiido hiitañ harchichike kiiddiapiñ daka tarji kiitañ; 
REV.9.4	mohlumi lubiido kiiddiapiñ daka tammi mi miidañ yo malo salyi lela sancha niimi malo sannii mi hang heru dopa miiyo, hojalo hiika miyu atañmi miito hutii kiina mohluka tiirii ho pinii ka jhipponiimi giimanii; 
REV.9.5	mohlumi piilo barngo hemi henga henkha miipa dopa bitii, hojalo mohlumi memma dopa, ho mohluka henga henkha dopaka miiniiñ hii tarji ka henga henkha dopaka miiniiñ hiilyañ, miyu mika asii lyiho hokii hiilyañ. 
REV.9.6	Ho hiika allo atañ ho miyuatañ shiisa niimi mekiñdo ho hiimi mepa kema; mohlu shiinañ la henkiñdo, ho shiiniiñ hii mohluko hokii gogii kendo.
REV.9.7	Kakoho kormu atañ hii gyambo pate paka gora danii hiilyañdo; mohluka dinta ho kakoso ayyiñ ka tahiñbyopa giidonii hiilyañdo; mohluka nyitumoru hii miyu ka nyitumoru hiilyañdo, 
REV.9.8	mohluka dimmu hii nyimii atañka dimmu hiilyañ, ho mohluka aih hii patii ka aih hiilyañ; 
REV.9.9	mohluka pakhu hii dachañ habyañsiitiñ hiilyañ giido, ho mohluka ale ka lekuniiñ hii goragari atañka gora agiñ hoka gyambo pate paka adu-abiñ donii hiilyañdo. 
REV.9.10	Mohlukii tarji kii hiilyañ amie giido, ho iitha, ho mohluka miyu mika pana naniiñ harchichike hii amie ho giido piilo barngo hepa. 
REV.9.11	Mohluko mohlumi ka kabiinii radde du kamoramba ubu daka miidopopi; mohka Hebrew hoka armyañ Abaddon, ho Grik ho mohmi Apollyon
REV.9.12	Kappyo japa ka biisokacho hii inne kuke; kato, biisokacho anye hiira ahkiñ dorañ.
REV.9.13	Ho khiihnii miidopopi mohka siirii mi mubiido, ho ngo tapato Pinii ka hata hoka ayyiñ agyañ ka arii bupe ka adu-abiñ niimi, 
REV.9.14	lubiidola khiihnii miidopopi siirii biinii bomi, “Tiipa linto piilye miidopopi atañmi humina ratola donii kahe kiiley Yuprates ho.” 
REV.9.15	Ho piilye miidopopi atañmi tiipa limbiido, humina hemmyo tola atii tiinii siika myodupa, allopa, piilopa, ho anyañpa, mendupa miyu atañka hingenii hakhu mi. 
REV.9.16	Khiika koho gora hoka yohabo atañ hempḛr taro kror nyikhañ hepahe; ngo tapato mohluka taromi. 
REV.9.17	Ho sitañpa ngo gora atañmi kapa to ngiika mihukaniiñho: gora yonii atañ habyañsiitiñ nanii giitola yamu hiilyañ lanchañ ho sapphire yalañ hiilyañ jiji ho sulphur hiilyañ pilañ miilañ, ho gora atañka adiñ hii patii ka adiñ hiilyañ, ho yamu ho muku ho sulphur mohka aguñ hokii muliñ biido. 
REV.9.18	Siika hinge dolilo miyu atañka hingenii hakhumi membiido, yamulo ho mukulo ho sulphur lo mohka aguñ hokii ka muliñ niilo. 
REV.9.19	Niimpalukoda gora atañka harchichike hii mohluka aguñ ho la amie nyiho giido; mohluka amie hii tabu adiñ giinii hiilyañdo, ho hiika hiilo mohlu une agiido.
REV.9.20	Ho khiibemiyu dunii atañ, hutii mina siika dolilo memanii, henkur nyaku matii mohluka alah loka miiniiñ atañmi malo igii mika herii niimi ho ayyiñ hokii ka puchi niimi ho rupu hokii ho bitie hokii ho yalañ hokii ho yasañ hokii. Niihna kapa lamanii malo tapa lamanii malo ilamanii; 
REV.9.21	malo mohlu mohluka miyu menniiñ hokii tiirḛ henkurma malo mohluka ashumiiniiñ malo mohluka helyihembyo heniiñ malo mohluka diipyo nii hokii.
REV.10.1	Ho ngo koneya tamo miidopopi dariiganda hokii tola dopa kapa, jomii lo apu biiko tola, mohka adiñ ayoh ho nyimeyaru giitola, ho mohka nyimo hii danyi chitañ, ho mohka alih hii yamu hokii ka siirañ chuli. 
REV.10.2	Mo karkiesiilyo atu kone biido mohka alah ho khako biitola. Ho mo mohka liihbi alih mi siimie ho dahatii, ho mohka liichi alih hii kiiddi ho, 
REV.10.3	ho gyodo hempḛr goropa, patii ka gyuchañho; mohka gyolyi ho, rongkannunii yapuñ genii hii gerine. 
REV.10.4	Ho yapuñhii rongkanuhe gengkele, ngo kepa miito, hojalo ngo tapato luniiñ dariiganda hokii lubiidola, “Jhippotoku yapuñ rongkanuhe gembii dola ka luniiñmi, ho hiimi kelyayo.” 
REV.10.5	Ho miidopopi humina ngo siimie la kiiddi ho dapa kapa tonii mohka lahbi alah mi dariiganda ho yucha lala 
REV.10.6	ho hemmetii mohkiilo huna ayu dahepa sankiñ donii, huna dariiganda mi putiinii ho hiiko hoka donii atañmi, ho kiiddiapiñ mi ho hiikohoka dunii atañmi, ho siimie mi ho hoka danii atañmi, niimpalukoda dakañ ano kumadopa, 
REV.10.7	hojalo niimpalukoda kanunii miidopopi ka goropaka siirii mulyi allo ho, Pinii ka michilamanii drih, mohka miira nyibuhenii atañ mika hemme biniiñhii, lyipe kendo.
REV.10.8	Hiikahiiba ho luniiñ nii mina ngo tapa tonii dariiganda hokii hiira ngiimi luhii, lubiidola, “Inge, karkiesiilyo mi labii he niihna miiko tola donii miidopopi ka alah ho, huna siimie la kiiddi nyiho danii.” 
REV.10.9	Hopa ngo miidopopi ko intehe ho mohmi luto hiika atu karkiesiilyo mi ngiimi bipe; ho mo ngiimi luhii, “Simi labiihe ho diito; siikasi niika errepa kochi kendoke, hojalo tangualha hiilyañ tihi kendoke niika aguñho.” 
REV.10.10	Ho ngo atu karkiesiilyo mi miidopopi ka alah hokii lala la ho hiimi diito; hiikahii tangualha hiilyañ tihi ne ngiika aguñho, hojalo ngo hiimi diiku kiile ngiika erre hii kochi rine. 
REV.10.11	Ho ngiimi lukotii, “No hiira nyibuhento loda abuje miyu atañka piigo mi ho ganda atañ ho aguñ atañ ho radde atañmi.”
REV.11.1	Ho ngiimi tuka nanii dachañ abu buhe bihii panyi chuli, ho ngiimi lukone: “Gurito ho tukato Pinii ka piniiude mi ho agyañmi ho hutiina hiiko herii nyadonii, 
REV.11.2	 hojalo tuka yayo piniiude ago daka lengo mi; hiimi apato, niimpalukoda hiika hiimi Midomiyu atañmi bitii kuke, ho mohlu darii citi mi piilo alyañ piilye la barnye nyorpi biikiñ doke. 
REV.11.3	Ho ngo ngiika haki anye mi nyibuhela dopa harchichike mi bichi 1260 allo hendopa, niirepulye giitola.”
REV.11.4	Siikasi olive sannii bunye ke ho muru ahiiko anye nohna danii kiiddiapiñ daka Attoh ka hataho. 
REV.11.5	Ho hu kone jalo matiirḛ mohlumi heru dopa miipa dokoda, mohluka aguñ hokii yamu lyaliñla ho mohlumika ahha-banii atañmi yapa kendo; hu kone jalo matiirḛ mohlumi heru miipa dokoda mo menko dupa lyikiñ doke. 
REV.11.6	Mohluko yapuñ mi miipiñ ladopa lohe harchichike giido, hang miido huma dopa mohluka nyibu hendo allo atañ ho, ho mohluko harchichike giido yasie mi lohe ai pa miila dopa, ho kiiddiapiñ ho kapane doli mi ahgii ladopa, niidajalo mo miinala henchi. 
REV.11.7	Ho mohlu mohluka pyako niimi pyaja lala, achu-amyo kamoramba urañ hokiika chanii mohluka agiñho gyambo pakiñdo ho mohlumi pamiñ kendo ho mohlumi menkiñdo, 
REV.11.8	ho mohluka shiima atañ hempḛr kaye citi ka lembo ho dokiñdo nii mina lumunala ludonii Sodom la Egip hiila, nohna mohluka Attoh mi ledalala membii nenii. 
REV.11.9	Niimpalukoda allo lohiñ hela lopohe miyu atañka apur hokii ho halu atañ hokii ho ponsa ponsa aguñ lunii hokii ho ganda atañ hokii miyu kamiñ biila dokiñdo mohluka shiima atañmi ho chekho nyane mohlumi byuh ho jolii kiine tama hiila, 
REV.11.10	ho hutiina kiiddiapiñ ho dunya dunii hempyo nyakiñdo mohluka shiima mi ho hempyo sonya kendo ho ahmiñayiñ bisu kendo, niimpalukoda siika nyibuhenii anyesi mohlumi henga henkha miipa la dutii hutiina kiiddiapiñ ho dunyatiinii. 
REV.11.11	Hojalo allo lohiñ hela lopo heka hiibapa sango ka allyi Pinii kokii mohluko ahtii, ho mohlu baritii mohluka alih lo, ho hempḛr uro biiso nyatii hutiina mohlumi kapa tiinii. 
REV.11.12	Ho mohlu hempḛr goro aguñ tapatii dariiganda hokii mohlumi lubiido, “So chato!” Ho mohluka ahha-banii ka kadopa mohlu dariiganda ho chatii jomii ho. 
REV.11.13	Ho hiika myodu jaho hempḛr uro myobu hune, ho citi ka alyañnii hakhu hii yahine; miyu jakkanuhe shiine myobu hukoho, ho khiibe atañ biiso nyane ho assañ nyane dariiganda daka Pinii mi.
REV.11.14	Anyenii biiso hii inne ku; kato, hingenii biiso nyibya ahkiñ doke.
REV.11.15	Ho kanunii miidopopi mohka siirii mi mutii, ho hiiko hempḛr goro aguñ adune dariiganda ho, lubiidola, “Dohadolo ka raddeganda hii ngunuka Attoh ho mohka Kristo ka raddeganda pa lyidoku, ho mo ayu dahepa sangii kendoku.” 
REV.11.16	Ho nyikhañhela piilye amiabañ hutiina mohluka raddeduko ho dutiinii Pinii ka hataho mohluka nyimo chukila ho Pinii mi heriido, 
REV.11.17	lubiidola,
REV.11.17	“Ngunu niimi payapacho ludu, Attoh Pinii Tamo, huna dunii ho dutiinii,
REV.11.17	niimpalukoda no niika kahe harchichike mi lala la ho sangii ritii.
REV.11.18	Ganda atañ hadii ritii, hojalo niika hadii hii ahtii,
REV.11.18	ho shiinii atañmi halii dupa myodu ahtiiku,
REV.11.18	niika miira atañmi ahmiñayiñ bidukupa, nyibuhenii atañ mila ho piniimiyu atañmi,
REV.11.18	ho hutiina niika armyañ mi biiso nyadonii, anyerumi atu la kahe,
REV.11.18	ho pyadu dupa kiiddiapiñ mika pyadulonii bomi.”
REV.11.19	Ho Pinii ka dariiganda daka piniiude hii miikone, ho mohka hemmesiiniiñ bako mi kapane mohka piniiude ka uraho; ho hiiko dolya kiibyone, adu-abiñne, yapuñ genne, myobu hune ho hempḛr uro tariñ rine.
REV.12.1	Ho hempḛr kahe kagiñnanii yapuñho lintii. annii akha danyi mi pulye pa giitola, piilo mi mohka alih nyota nambii tola, ho mohka adiñ ho takḛr perlyañ lenye hemi tahiñbyopa pa giitola; 
REV.12.2	mo wiinga giitii ho mo gyurido wiinga akhii chila, wiinga mi buna kula. 
REV.12.3	Ho koneya kagiñnanii yapuñho lintii; kato, hempḛr kahe lanchañ tabu, adiñ pukkanuhe giitola ho arii bulyañhe, ho tahiñbyopa kanuhe mohka adiñ atañ ho giitola. 
REV.12.4	Mohka amie lo yapuñ daka takḛr hakhu hingemi halo biido, ho hiika hiimi kiiddiapiñ ho jopa lobiido. Ho tabuhii annii akha ka hataho da huna wiinga biipa miidonii, niimpalukoda mo mohka wiinga mi diidupa hiila buliñ dalyi; 
REV.12.5	mo milobo wiinga bubiido, kone huna hikha ganda atañmi sangii kendonii dachañ panyi biitola, hojalo mohka wiinga mi latu biila Pinii ko chagiitii mohka raddeduko ho, 
REV.12.6	ho annii akha hii jabyo ho hargiitii, nohna mohpa duko dotiinii Pinii ka miimyo biniiñ, hiiko 1260 allo kalyañkada kendo.
REV.12.7	Siisi dariiganda ho gyambo pasu ritii, Mikel la mohka miidopopi atañ tabu mi pariitii; ho tabula mohka miidopopi atañ pasutii, 
REV.12.8	ho mohlumi pamiñtii ho hiiko mohlupa hang duko nyiku matii mohlupa dariiganda ho. 
REV.12.9	Ho hempḛr kahe tabu mi ripa limbiido, hiika ayuhoka tabu mi, humina Igii ho Saitan hiila myantiinii, hikha dohadolo mika talubalobo-mohmi kiiddiapiñ ho jopa lobiido, ho mohka miidopopi atañ miilañmi mohka agiñho jopa lobiido. 
REV.12.10	Ho ngo hempḛr goropa aguñ tapato dariiganda ho, lubiidola, “Siisi sangopyako ho harchichike ho ngunuka Pinii ka raddeganda ho mohka Kristo ka otority hii ahdoku, niimpalukoda ngunuka anubarmii mika halii bomi ripa lobii neku, huna mohlumi haliila donenii allo ayohmi Pinii ka hataho. 
REV.12.11	Ho mohlu mohmi pamiñtii Subuñ ka ai lo ho mohluka aguñ pyako niilo, niimpalukoda mohlu mohluka sangomi abyo siimatii shiihi lyihepa. 
REV.12.12	Hopa hempyoto, O dariiganda ho nunu hiiko hoka dunii atañ! Hojalo aiya hiila nunumi hembido, O kiiddiapiñ la siimie nyimi, niimpalukoda igii hii nunuko tone hempḛr uro hadii mi ahgii la, niimpalukoda mo chindo mohka myodu tunii doku hiila!”
REV.12.13	Ho tabu mohmi kiiddiapiñ ho ripa lobii lyiku hiila kapa lala, mo annii akha mi mejomondo huna milobo wiinga bubii donii. 
REV.12.14	Hojalo annii akha mi hempḛr kaye khonkhuñ ka ale lenye mi bibiido niimpalukoda mohmi tabu kokii Zabyo ho gogii kiine dupa hiila, hiika duko ho nohna mohmi kalyañ kendonii danyi nyahiñ hela nyampohe. 
REV.12.15	Tabu hii mohka aguñ hokii yasie ulliñ biido kiiley chitañ annii akha ka kiiliñho, mohmi yasie tuhala tubii kiine dupa. 
REV.12.16	Hojalo kiiddiapiñ hii ahtii annii akha mi hembyuñ dupa, ho kiiddiapiñ mohka aguñmi gongkotii ho kiiley mi annii biido nii mina tabu mohka aguñ hokii ulliñ biidonii. 
REV.12.17	Ho tabu hii hadiido annii akha mi, ho inneku gyambo padupa hiila hikha mohka ohoasi mi, hiika atañmi hutiina Pinii ka lujubiniiñ mi atii biinya donii ho Jisu pa pyako binya danii. 
REV.12.18	Ho mo siimie ka sumuho datii.
REV.13.1	Ho ngo kapato achu-amyo siimie hokii chadopa, arii bulyañhe ho adiñ pukkanuhe giinii, tahiñbyopa palyañhe giitola arii ka ayoho ho nipakoya niika armyañ mi hiika adiñ atañ ho giitola. 
REV.13.2	Ho achu-amyo ngiika kapaniibo hogya kapune, hiika alih hii siitiñ kii hiilyañne, ho hiika aguñ hii patii kii hiilyañne. Ho hiimi tabu hii mohka harchichike mi bibiine ho mohka raddeduko mi ho kahe otority mi. 
REV.13.3	Hiika adiñ puhe hii kakoso une giidoniitañne, hojalo hiika une mi miipya tiiku, ho hikha kiiddiapiñ hiika achu-amyo mi imbo montii kahotamo biidola. 
REV.13.4	Miyu atañ tabu mi herii nyatii, niimpalukoda mo mohka otority mi achu-amyo mi bitii, ho mohlu achu-amyo mi heriitii, lubiidola, “Hu siika achu-amyo chuli da, ho hu siika siimi parii lakiñdo?”
REV.13.5	Ho achu-amyo mi nipakoya aguñmi lula dopa bibiido, ho hiika hiimi piilo alyañpiilye la banye otority mi miina nando pa bitii; 
REV.13.6	hiika hii Pinii mi nipakoya la aguñ luliñ biido, mohka armyañ la mohka duko mi nipakoyala, hiika hii, hutiina dariiganda ho dunya dunii. 
REV.13.7	Piniimiyu atañmi gyambo parii dopa miilañ bitii ho mohlumi pamiñ dopa. Ho otority mi bitii hiimi kapane halugiira ho miyu atañmi ho aguñ atañmi ho ganda mi kabiidopa, 
REV.13.8	ho hikha hutiina kiiddiapiñ so dunii hii herii kendo siimi, kone abi huka armyañ mina kema nii dohadolo mika liidi rammarampa Subuñ menko boka sango ka kheta ho hiimi menkiñdo. 
REV.13.9	 Hu kone kiijalo matiirḛ yaroo giido, mohmi take nento:
REV.13.10	Hu kone jalo matiirḛ nyima lako kendo,
REV.13.10	nyima lako kendoke mo;
REV.13.10	mi kone matiirḛ ilyo lo pakhii kokiñ dokoda,
REV.13.10	ilyo lo mo pakhii kokiñdo loda.
REV.13.10	Siika sike gyoniiñ pigiidopa ho piniimiyu atañka henje.
REV.13.11	Ho ngo koneta achu-amyo kapato niihna kiiddiapiñ hokii chadonii; hiikii arii bunye giido kakoho subuñ kii hiilyañ ho hiika hii tabu hiilyañ ludo. 
REV.13.12	Hiika hii kapyo achu-amyo ka hikha otority mi miina nando mo ka dapa, ho kiiddiapiñla ho hiika hoka dunii atañmi kapyo achu-amyo mi herii dopa miibiido, huka une mina miipya bitii nii. 
REV.13.13	Hii miigo miitii hempḛr kagiñ nandopa, hiila lohe miitii yapuñ hokii kiiddiapiñ so yamu lyahidopa hikha miyu atañka kadopa; 
REV.13.14	ho hiika kagiñnaniilo nii mina miila dopa bitiinii achu-amyo ka dapa, hii talubalodo hutiina kiiddiapiñ so dunii, mohlumi achu-amyo pa puchi tote hiila lutii nii mina une agii tiinii ilyo lo ho hojalo turla da; 
REV.13.15	ho achu-amyo mika puchi niimi allyi mulii dopa bibiido niimpalukoda achu-amyo ka puchi niimi lula lohe lula dopa, ho hutiina achu-amyo mika puchi niimi herii manii hiimi mendopa. 
REV.13.16	Hii hikha rumi, atu kahe hema, mingo aroh hema, dasḛr malo miira hema, miiho kodopa lyido lahbi alah malo tiiriiho, 
REV.13.17	niimpalukoda kone mitrḛ riila malo pyula madopa nii dahepa miihoniiñ giitema, hiika hii, achu-amyo ka armyañ malo achu-amyo mika khiikananii. 
REV.13.18	Siikasi chila nanii mi kudo: hutiina chindonii hiika hiimi khiika kiineto achu-amyo ka khiikananii mi, niimpalukoda hiika hii miyu khiikananii, hiika khiikananii hii 666 ke.
REV.14.1	Ho ngo kakele, ho kato, Zayon Putoo ho Subuñ dami, ho mohka agiñho 144,000 miyu dami mohluka tiirii ho mohluka armyañ ho mohluka aba ka armyañ mi kegii tola. 
REV.14.2	Ho ngo aguñ tapato dariiganda hokii hempḛr yasie bido nii hiilyañ ho hempḛr yapuñ uro gendo nii hiilyañ; aguñ ngiika tapa nii berañ beniiñ atañ hiilyañ mohluka berañ mi bedo niihtañ, 
REV.14.3	ho mohlu niti biisie sine radde duko ka hataho ho piilye turnii achu-amyo ka hataho ho amiabañ ka hataho. Kone hetrḛ hiika biisie mi sichiñ giimane 144000 kontiisii hutii mina kiiddiapiñ hokii tupya tukunii. 
REV.14.4	Siika atañsi hiike hutiina atohmi miibḛr siima tiinii nyimii atañ agiñho, niimpalukoda mohlu addah ke; siika atañ sike hutiina Subuñ mi imbo nyatii nii nohjalo mo intii; siika atañmi tupya tiiku miyuatañ kokii Pinii ka kapyo ja ahee pa ho Subuñ pala, 
REV.14.5	ho mohluka aguñ ho hang gollunii kapama, niimpalukoda mohlu pahañ hansa giima.
REV.14.6	Ho ngo hiira koneta miidopopi mi yapuñ liipa ho gola dopa kapato, lyulasamanii ayapuyu mi gyuko kiine hupa hiila hutiina kiiddiapiñ so dunii, kapane ganda atañmi ho halugiira atañmi ho aguñ atañmi ho miyu atañmi; 
REV.14.7	ho mo hempḛr goro aguñ pa lubiido, “Pinii mi biisoto ho mohmi assañto, niimpalukoda mohka ayakacho kadu myodu ahdo kuke; ho mohmi heriito huna dariiganda la kiiddiapiñ nyimi putiinii, siimie la yasie shoo mi.”
REV.14.8	Koneya miidopopi, anye niibo, imbo mondo, lubiidola, “Huhineku, huhineku Babilon kahe bo, mo huna hikha ganda atañmi tandopa miitiinii mohka miibḛrnii helyihembyo ka ow mi.”
REV.14.9	Ho koneya miidopopi, hingeniibo, mohlumi imbo mondo, hempḛr goropa lubiidola, “Hu konejalo pa matiirḛ heriido achu-amyo mi ho hiimika puchiniimi, ho mohka tiirii ho miiho kodonii malo mohka alah ho, 
REV.14.10	mo tiirḛ tankiñdo Pinii ka hadii ow mi, toliñtii miiyomanii mi mohka hadii ka turla ho, ho mohmi yamu ho herudopa lyakiñ do ho sulphur ho darii miidopopi atañka hataho ho Subuñ ka hataho. 
REV.14.11	Ho mohlumika herudopa ka miiniiñ yamu muku hii sucha kendo ayu dahepa; ho mohluko hemmo nanii nyima, allo malo ayoh, siika achu-amyo la puchi niimika heriibo, ho hu jalopa hiika armyañ ka miiho niimi giidoku.”
REV.14.12	Siika sike gyoniiñ pigiikiinedupa piniimiyu atañmi, hiika atañ hutiina Pinii ka lujubiniiñ mi atii biidonii ho Jisu ka henje mi.
REV.14.13	Ho ngo tapato aguñ dariiganda hokii lubiidola, “Keto siimi: Lyanko kendo siisi kiija shiinii atañ hutiina shiidonii Attoh ko.” “Lyanko kendo jijeloda,” yajiyallo hii ludo, “niimpalukoda mohlu dumo kendoku mohluka miigo miiniiñ hokii, niimpalukoda mohluka miiniiñ hii mohlumi injo mokiñdo!”
REV.14.14	Ho ngo kakele, ho kato, puloo jomii, ho jomiiho kone du kakoho miyu ka oho hiilyañ, mohka adiñ ho ayyiñ tahiñbyopa giitola, ho hempḛr tagi areh hokii mohka alah ho biitola. 
REV.14.15	 Ho koneya miidopopi piniiude hokii lindo, hempḛr goropa gyubii dola huna hiika jomii ayoh ho dunii, “Niika tagi lo pirito, ho pito, niimpalukoda amoo pidu dokuke, niimpalukoda kiiddiapiñ mi amoo pidu kupa armiñ dokuke.” 
REV.14.16	Hopa mo huna jomii ka ayoh ho dunii mohka tagi mi jari biido kiiddiapiñmi, ho kiiddiapiñ mi amoo pibii doku.
REV.14.17	Ho koneya miidopopi piniiude hokii lindo dariiganda ho, ho motrḛ hempḛr areh tagi biido. 
REV.14.18	Ho koneya miidopopi lindo agyañ hokii, miidopopi huko hona yamu mitrḛ pamiñ lanii harchichike giidonii, ho mo hempḛr goropa gyobii do mohmi huna hempḛr areh tagi biidonii, “Niika tagi lo pirito, ho kiiddiapiñ daka halloh apyuñ paka giiniimi gakuñto, niimpalukoda hiika roahee atañ armiñ dokuke pidu kupa.” 
REV.14.19	Ho miidopopi mohka tagi mi jari biido kiiddiapiñ mi ho roahee byantu mi halloh hokii pila lala, roalha nyoliñko ripa liibiido Pinii ka hadii ho; 
REV.14.20	ho roalha nyoliñbo citi ka agoho nyorpi biido, ho ai biliñdo roalha nyorpi kokii, ai hii bila lahiñhela nyikhañhela pohe nyatumi abu ya
REV.15.1	Ho ngo koneya kapuñ loda kagiñnanii kapato dariiganda ho, kahe ho anoaya, kanuhe miidopopi kanuhe doli ka agiñho, niihna kami jakunii, niimpalukoda mohluka agiñho Pinii ka hadii hii diime kendoku.
REV.15.2	Ho ngo kapato kakoho sisa ka siimie hiilyañ yamu hokii miiyo tola, ho hutiina pamiñ tiinii achu-amyo mi ho hiimika puchiniimi ho abuje hiika atañka armyañ mi, sisa ka siimie ka aruñho dami mohluka alah ho Pinii ka berañ mi jobii tola. 
REV.15.3	Ho mohlu biisie do Mose ka biisie mi, Pinii ka miira, ho Subuñ ka biisie mi, lubiidola,
REV.15.3	“Kahe ho anoaya niika miiniiñ hii,
REV.15.3	O Attoh Pinii Tamoja!
REV.15.3	Denki ho jije niika lembo atañhii,
REV.15.3	O santuñ atañ radde!
REV.15.4	Hu biiso kema ho niika armyañ mi assañ kema, O Attoh?
REV.15.4	Niimpalukoda no kontiisii darii.
REV.15.4	Hikha ganda atañ ahbiila ho niimi herii kendo,
REV.15.4	niimpalukoda niika ayakacho kaniiñmi kakiñ tiiku.”
REV.15.5	Siika hiibaho ngo kadi biikele, ho piniiude ka haki ka tabyo mi dariiganda ho miiko biine, 
REV.15.6	ho piniiude hokii kanuhe miidopopi kanuhe doli ka agiñho ahlyi mi, darii hudakhada giiju giitola, ho mohluka habyañho ayyiñ hokii tiigii tola. 
REV.15.7	Ho piilye achu-amyo hokii kone, kanuhe miidopopi mi kanuhe ayyiñ paka bibiido poteje Pinii ka hadii ka agiñho huna ayu dahepa sankiñ donii; 
REV.15.8	ho piniiude ho muku poteje sudo Pinii ka tatukatu hokii ho mohka harchichike hokii, ho kone hetrḛ piniiude ho ahla mane nii dahepa kanuhe miidopopi ka kanuhe doli hii ahja tama.
REV.16.1	Ho ngo tapato hempḛr goro luniiñ piniiude hokii kanuhe miidopopi mika lukoniimi, “Inge ho riipuhe kiiddiapiñ mi Pinii ka hadii paaka kanuhe lo.”
REV.16.2	Hopa kapyoja miidopopi impyone ho mohka paaka lo riipu biine kiiddiapiñ mi, ho kacho ho ayamanii huli giiliñ miyu atañko huna achu-amyo miihoniiñ giidonii ho heriidonii hiika puchi niimi.
REV.16.3	Anyenii miidopopi mohka paaka mi siimie ho riilo biido, ho hiika hii miyu shiinii ka ai hiilyañ lyine, ho hikha turnii achu-amyo hii shiinyane siimie hoka danii atañ.
REV.16.4	Hingenii miidopopi mohka paaka mi kiiley la yasie shoo nyiho riilo biine, ho hiika atañ ai pa lyine. 
REV.16.5	Ho ngo tapato yasie ka miidopopi ka luniiñmi,
REV.16.5	“Kadiko kado niika ayakacho kaniiñ hii,
REV.16.5	no huna dunii ho dutiinii, O Darii Kone.
REV.16.6	Niimpalukoda miyuatañ ai mi bipatii piniimiyu atañ la nyibuhenii atañ kiimi,
REV.16.6	ho no mohlumi bitii ai mi tando pa.
REV.16.6	Siikasi mohluka miijosii!”
REV.16.7	Ho ngo tapato agyañ ka kheniiñmi,
REV.16.7	“Ḛh, Attoh Pinii Tamoja,
REV.16.7	jije ho kadiko niika ayakacho kaniiñhii!”
REV.16.8	Piilyenii miidopopi mohka paaka mi danyi ho riipu biido, ho hiika hii miyu atañmi hempḛr uro yamu hiilyañ bembiido; 
REV.16.9	miyu atañmi bemya biido hempḛr beñkhe gubulo, ho mohlu Pinii ka armyañ mi bebiido huna siika doli ka harchichike mi giidonii, ho mohlu henkur nyama ho mohmi assañ nyama.
REV.16.10	Yangonii miidopopi mohka paka mi achu-amyo ka raddeduko ho riipu biido, ho hiika raddeganda hii kamo ho dotii; miyuatañ mohluka allyo mi nyensu nyado henga henkhala 
REV.16.11	ho bebiido dariiganda daka Pinii mi mohluka achih ho henga henkhami, ho henkur nyama mohluka miiniiñmi.
REV.16.12	Khiiniiñ miidopopi mohka paaka mi hempḛr kahe kiiley Euphrate ho riilo biido, ho hiika yasie hii gyage do, lembo mi miimyo bila radde atañpa danyichaggo dalyi hokiimi. 
REV.16.13	Ho ngo kapato, biliñniimi tabuka aguñ hokii ho achu-amyo ka aguñ hokii ho amuh nyibuhenii ka aguñ hokii, hinge kacho yajiyallo kako ho tatii hiilyañ; 
REV.16.14	niimpalukoda mohlu igii ka yajiyallo, kagiñnanii miila, huna intiinii adhoganda ho radde atañ ko hikha dohadolo ho, mohlumi gyokuñla gyambo pake nendupa hempḛr kahe allo Pinii Tamoka. 
REV.16.15	 (“Kato, ngo diipyo nii hiilyañ ahchi! Lyanko kendo hii huna hurola dunii, mohka tariimi hendila mo ara pa imma dopa ho mihlo kapa koma dopa!”) 
REV.16.16	Ho mohlu mohlumi gyokuñ nyatii gandaho nii mina Hebrew ho Armageddon hiila ludu nii.
REV.16.17	Kanunii miidopopi mohka paaka mi allyi ho rupu biido, ho hempḛr goro aguñ piniiude hokii lindo, raddeduko hokii, lubiidola, “Siikasi miitii ku!” 
REV.16.18	Ho hiikaho dolya byoliñdo, adu-abiñne, yapuñ geniiñ, ho hempḛr uro myobu hudo hiitañ ronge hetrḛ miyu atañka kiiddiapiñ hoka dubii hokii huka manii, hiitañ uro hiika myobu huniiñ. 
REV.16.19	Hempḛr kahe citi hii tache la hinge hakhu pa lyine, ho ganda daka citi atañ huhi nyane, ho Pinii hempane kaye Babilon mi, mohmi tanke nendupa hadii ka turla mi mohka hempḛr hadii lo. 
REV.16.20	Ho kapane siilokiiddi hii lyuhine, ho putoo puhe tiirḛ kapa kuma; 
REV.16.21	ho hempḛr uro tari kune, tulange aie kane, miyu ka ayoh ho alotii yapuñ hokii, miyu atañka Pinii mika bemiñ da hemi tari doli kiipa. Hiitañ biiso hiika doli hii.
REV.17.1	Ho kanuhe miidopopi hokii, kone huna kanuhe paaka biidonii ahla ho ngiimi luhii, “Ahto, ngo niimi kakiñso pfyoaridiisunii tatukatu bomika ayakacho kaniiñmi huna abuje yasie ka ayoh ho dunii, 
REV.17.2	huka agiñ hona kiiddiapiñ daka radde atañ datuapu putiinii, ho huka datuapu punya niika ow lana kiiddiapiñ hoka dunii atañ tangii nyadonii.” 
REV.17.3	Ho mo ngiimi irigii Yajiyallo pa zabyo ho, ho ngo kapato annii akha mi lanchañkoma achu-amyo ho dupa huko hona poteje nipakoyaniika armyañ giidonii, ho hiika hiikii adiñ pukkanuhe ho arii bulyañhe giido. 
REV.17.4	Annii akha giijutii niiji la lanchañkoma nyiho hokii, ho ayyiñ ho khiiniiñ yalañ ho tassañ hokii, mohka alah ho ayyiñ hokii turla jobii tola poteje kanamanii ho miibḛrnii mohka datuapu puniiñ hokii; 
REV.17.5	ho mohka tiirii ho ketola giido michilamanii armyañ: “Kaye Babilon, pfyoaridiisunii atañka annii ho kiiddiapiñ ka kanamanii.” 
REV.17.6	Ho ngo annii akha mi kapato, piniimiyu atañka ai hokii tangii tola ho Jisu paka shiibi nii atañka ai mi.
REV.17.6	Ngiika mohmika kapa lyiho ngo ano hemurto. 
REV.17.7	Hojalo miidopopi ngiimi lune, “Niimpa kapuñtale du? Ngo niimi annii akha ka michilamanii mi lukoso, ho achu-amyo adiñ pukkanuhe ho arii bulyañhe giiniibo mohmika bagiibomi. 
REV.17.8	 Achu-amyo niika kapanii hii, ho siisi nyima, ho hiika hii kamoramba ura hokii chakiñdo ho pamyo kenko ho inkiñdo; ho kiiddiapiñ hoka dunii atañ huka armyañ na sango ka kheta ho kemanii dohadolo mika liidi rabii jaho hokii, kapuñtale nyakiñdo achu-amyo mi kala la, niimpalukoda hiika hii dune ho nyima ho ahkiñ do. 
REV.17.9	Siikasi chila naniimi kudo: adiñ pukkanuhe hii putoo pukkanuhe niihona annii akha dunii; 
REV.17.10	mohlu kanuhe radde atañ, yangohe huko hokiina huhi nekunii, kone hii du, kone hii siisi lohe pa ahma rañ, ho niida mo ahchi mo ichuche myodu pasu dakiñ siido nii. 
REV.17.11	Hiika achu-amyo pakoda niihna danenii ho siisi nyima, hiika hii pinye nii hojalo hiika hii kanunii kii, ho hiika hii pamyo kenko ho inkiñdo. 
REV.17.12	Ho arii bulyañhe niika kapa niisi radde alyañ heke hutiina siisi lohe radde harchichike mi larii marañnii, hojalo mohlu otority mi larii kendo raddepa gunta tahepa, achu-amyo ka agiñho. 
REV.17.13	Siika atañsi henju kone ke ho mohluka harchichike la otority mi bipa tiiku achu-amyo mi; 
REV.17.14	mohlu gyambo pakiñdo Subuñmi, ho Subuñ hii mohlumi pamiñ kendo, niimpalukoda mo attoh atañka Attoh ho radde atañka Radde, ho hutiina mo agiñho danii hiika atañ gyokodo kahekonii ho lotii.”
REV.17.15	Ho mo ngiimi luhii, “Yasie niika kapa niisi, nohna pfyoaridiisunii dunii, miyu ho miyuabuje ho gandaho aguñ atañ. 
REV.17.16	Ho arii bulyañhe niika kapa niisi, mohlu la ho achu-amyo hii kahu kendo pfyoaridiisunii bomi; mohlu mohmi arrokapa apa kendo ho ahuara pa, ho mohka asiialyo mi diikiñdo ho yamu lo mohmi ronkiñdo, 
REV.17.17	niimpalukoda Pinii siimi mohluka ahha atañ ho atii tiiku mohka miidupaka heniiñmi henju konepa giila miidopa ho radde harchichike mi achu-amyo mi bidupa, nii dahepa Pinii ka aguñ lyipe tama. 
REV.17.18	Ho annii akha niika kapa niisi kaye citi ke niihna kiiddiapiñ daka radde mi domiñ biikiñ donii.”
REV.18.1	Siika hiiba ho ngo hiira kapato koneya miidopopi dariiganda hokii tola dopa, hempḛr kahe otority giitola; ho kiiddiapiñ mi hudopa miibiine mohka huniiñ lo. 
REV.18.2	Ho mo hempḛr goropa gyune,
REV.18.2	“Huhine, huhine Babilon kahebo!
REV.18.2	Hiika hii igii atañka dukopa lyine,
REV.18.2	kapane ayamanii yajiyallo ka dukopa,
REV.18.2	kapane ayamanii ho kanamanii piita ka duko;
REV.18.3	Niimpalukoda hikha ganda atañ tangii nyado mohka miibḛrnii helyihembyo ka ow,
REV.18.3	ho kiiddiapiñ daka radde atañ datuapu punyatii mohka agiñho,
REV.18.3	ho kiiddiapiñ daka kiirimiinii atañ mingo nyane mohka helyihembyo ka layalabya hokiila.”
REV.18.4	Ho ngo aguñ gongeya tapato dariiganda hokii lubiidola,
REV.18.4	“Mohkokii lintoku, ngiika miyuatañ,
REV.18.4	hiilamakoda nunu mohka ingyamiigya ko miibo diike,
REV.18.4	hiilamakoda nunu mohka doli mi bache mondiike;
REV.18.5	niimpalukoda mohka ingyamiigya hii dariiganda lohe chachi dokuke,
REV.18.5	ho Pinii mohka diimmah mi henge giidoku.
REV.18.6	Mo mitrḛ miito niihtañpa mo atoh miisutii,
REV.18.6	ho ronye abuyapa bili toku mohka miiniiñpa;
REV.18.6	ronye abuyapa miiyo bito mohka turla ho mohka miiyo niiho.
REV.18.7	Niitañpa mo atohmi assañ siitii ho helyihembyo mi sobiitii,
REV.18.7	mohmi bito hiika ahiñ japa henga henkha la herumyanka mi.
REV.18.7	Niimpalukoda mohka ahha ho mo ludo, ‘Ngo nyimiiradde du,
REV.18.7	Ngo hiimima, ngo heru mi pema hempa kemma,’
REV.18.8	hiiko hopa doli hii ahkiñdo allo lohepada,
REV.18.8	doli ho haruheniiñ ho diime,
REV.18.8	ho mo yamulo lyako kendo;
REV.18.8	niimpalukoda tamojake Pinii Attoh huna mohmi halii donii.”
REV.18.9	Ho kiiddiapiñ daka radde atañ, hutiina datuapu punya tiinii ho mohka agiñho helyihembyo montii nii, khekiñdo ho mohpa heru kendo niida mohlu kapa talyi muku suliñ niimi mohmika lyaniiñ hokii; 
REV.18.10	mohlu hempḛr adho ho dakiñdo, biisola mohka henga henkha heniiñmi kala la, ho lukiñdo,
REV.18.10	“Iimbyocho! iimbyocho! no citi kahe bo,
REV.18.10	no citi tamojabo, Babilon!
REV.18.10	Gunta tahe ho niimika ayakacho kaniiñ ahne.”
REV.18.11	Ho kiiddiapiñ daka kiirimiinii atañ khenyado ho mohpa haru henyada, niimpalukoda kone hetrḛ riinyama mohluka drih atañmi, 
REV.18.12	ayyiñ ka drih, rupu, khiniiñyalañ la tassañ nyi, pulye aya, niiji pulye, jilya ho lanchañkoma pulye, kapane narunempyo yasañ atañ, kapane siitii aih hokiika drih atañ, kapane khiiniiñ yasañ hokiika miiniiñ atañ, bitie, dachañ ho takolaro, 
REV.18.13	khehialyo, takitero, byamunanii, mirr, narunempyo kutu, ow, kutu, aya yatañ la sarse emmo atañ, siihsubu la subuñ atañ, gora atañ la goragari atañ, ho miira atañ, hiika hii, miyu ka yallo atañ.
REV.18.14	“Nii ahee pana niika yallo hii hangḛr nenii hii niiko hokii inne ku,
REV.18.14	ho hikha niika ngenchih la niika tatukatu lyune ku, pema hiira kapa lakiñ kuma!”
REV.18.15	Siika drih atañ mika kiirimiinii atañ, hutiina mingo nyatii kunii mohkokii, adhopa dakiñdo mohkokii, biisola mohka henga henkha heniiñmi, khela ho haruhenkiñdo goropa,
REV.18.16	“Iimbyocho, iimbyocho, niimpalukoda citi kahebo
REV.18.16	khiiniiñ pulye hokii agii tola doniihii, niiji ho lanchañkoma hokii,
REV.18.16	ahiñ hokii agii niisi, khiniiñyalañ hokii, ho tassañ hokii!
REV.18.17	Gunta tahepa hikha siika mingotamo hii danyopa impa neku.”
REV.18.17	Ho hikha yasiejaji mika khogiibo ho yasiejaji hoka miyu innii atañ ho khoniiñ atañ ho hikha hutii kiina siimie ho kiiri miidonii, hii adho ho dasa giine 
REV.18.18	ho gyunyatii mohlu muku mi kapa lala mohmika lyaniiñmi,
REV.18.18	“Siika citi kaye hiilyañ citi dola kendopeha?”
REV.18.19	Ho mohlu dimḛr piipu siibiido mohluka adiñho, mohlu khela dola ho haruhela dola, gyurido,
REV.18.19	“Iimbyocho, iimbyocho, citi kahebo
REV.18.19	nohna hikha hutii kiina siimie ho yasiejaji atañ donii mingonyane mohka mingotamo lo!
REV.18.19	Gunta tahe pa mohkiimi hikha miilyi miipya biine.
REV.18.20	Mohpa hempyo to, O dariiganda,
REV.18.20	O piniimiyu atañ ho kiiniñkonii atañ ho nyibuhenii atañ,
REV.18.20	niimpalukoda Pinii ayakacho katii mohmi nunukiipa!”
REV.18.21	Ho tamo miidopopi yalañ puhe tucha biido miriiyalañ hempḛr puro kane ho hiika hiimi siimie ho jolo biido, lubiidola,
REV.18.21	“Sitañ karukachopa Babilon citi kaye bomi jopa lokiñdo,
REV.18.21	ho pema kapa keñkuma;
REV.18.22	ho berañ ka beniiñ ho miyu ka luniiñ, ellu beniiñ ho siirii muniiñ atañkiimi,
REV.18.22	niiko tapa keñkuma;
REV.18.22	ho bitiemiinii miyu ka bitie jalo
REV.18.22	niiko kapa keñkuma;
REV.18.22	ho miriiriinii ka adu-abiñ niimi
REV.18.22	niiko tapa keñkuma;
REV.18.23	ho muru ka hutoh hii
REV.18.23	byokiñ kuma ke niiko;
REV.18.23	ho mihie la millo nyika aguñ
REV.18.23	tapa keñku make niiko;
REV.18.23	niimpalukoda niiko hoka kiirimiinii atañ hempḛr kaye miyu neke kiiddiapiñ ho,
REV.18.23	ho hikha ganda atañ talubalo kobiine niika ashumiiniiñ lo.
REV.18.24	Ho mohko kappatii nyibuhenii atañla ho piniimiyu atañka ai mi,
REV.18.24	ho hikha hiika atañ hutii mihna kiiddiapiñ ho mentii nii.”
REV.19.1	Siika hiiba ngo tapato takoso hempḛr goro abuje miyu kii hiilyañdo dariiganda ho, gyubiidola,
REV.19.1	“Halleluya! Sangopyako ho tatukatu ho harchichike hii ngunu Pinii kiike,
REV.19.2	niimpalukoda mohka ayakacho kaniiñ hii jije ho kadiko;
REV.19.2	mo halii biine kaye pfyoaridiisunii bomi huna kiiddiapiñ mi mudu biinenii mohka datuapu puniilo,
REV.19.2	ho mo miili biine mohmi mohka miira atañka ai pa.”
REV.19.3	Rongeta mohlu gyurido,
REV.19.3	“Halleluya! Muku mohkokii ayoh ho sucha do ayudahepa.”
REV.19.4	Ho nyikhañ hela piilye amiabañ atañ ho piilye achu-amyo atañ chukila ho Pinii mi heriido huna raddeduko ho dunii, lubiidola, “Amen. Halleluya!”
REV.19.5	Ho raddeduko hokii hempḛr goropa aguñ gyuliñdo,
REV.19.5	“Ngunu Pinii mi assañto, hikha nunu mohka miira atañ,
REV.19.5	nunu hutiina mohmi biiso nyadonii, atu la kaye nyi.”
REV.19.6	Ho ngo tapato takoso hempḛr miyu taro ka adu-abiñ niipa tato, hempḛr yasie abujeka bido niihtañ ho hempḛr uro yapuñ gendo niihtañ, gyubiidola,
REV.19.6	“Halleluya! Niimpalukoda Attoh ngunuka Pinii Tamoja sangii do.
REV.19.7	Kiije ngunu hempyosa ho khiisa ho mohmi assañsa,
REV.19.7	niimpalukoda Subuñ ka mihie ladu ahdo kuke,,
REV.19.7	ho mohka Mihie mo atohpa henju doke;
REV.19.8	siikasi mohmi pulye aya hokii giiju dopa bitiike, hudakhada ho darii hokii”
REV.19.8	niimpalukoda aya pulye hii denki miijoke piniimiyu atañka.
REV.19.9	Ho miidopopi lune ngiimi, “Siika siimi keto: Lyanko kendo hiika atañ hutii mina gyotiinii Subuñ ka mihie lako alyiñapiñ diikoho dudupa.” Ho mo ngiimi lune, “Siika atañsi jije Pinii ka aguñke.” 
REV.19.10	Ho ngo mohka alih ho giihi to mohmi herii dupa, hojalo mo ngiimi lune, “No hiila miiyo! ngo nochitañ miira ahiñke ho niika anubarmii hiilyañ hutiina Jisu mika pyako niimi badonii. Pinii mi heriito.” Niimpalukoda Jisu mika pyako niisi nyibuheniiñ ka yajiyallo ke.
REV.19.11	Ho ngo kapato dariiganda mi miiko dopa, ho kato, puloo gora! Mo hiika ayoh hoka dunii bo gyokodo Lotii ho Jije hiila, ho denkipa mo haliido ho gyambo pado. 
REV.19.12	Mohka amee hii yamu miilyo hiilyañne, ho mohka adiñho abuje tahiñbyopa giine; ho mohko armyañ ketola giine nii mina mi kone hetrḛ chimanii hojalo mo atohsii. 
REV.19.13	Mohka tarii giiniiñ hii ai hoka sambyunii, ho mohka armyañ mohmika gyoniiñhii Pinii ka Aguñ. 
REV.19.14	Ho dariiganda daka armi atañ, giinyatola aya pulye hokii, puloo ho darii, mohmi imbo mondo puloo gora atañ. 
REV.19.15	Mohka aguñ hokii hempḛr areh ilyo biliñ biido niilona ganda atañmi pakhii kendonii, ho mo mohlumi sangii kendo dachañ panyi lo; mo nyorpi kendo Pinii Tamojaka hadii ka ow nyorpi naniiñ ho 
REV.19.16	Mohka tariiho ho mohka halañho mohka armyañ hii ketola do, radde atañka Radde ho attoh atañka Attoh.
REV.19.17	Ho ngo kapato miidopopi danyi ho dapa, ho hempḛr goropa mo gyobiido hikha piita atañmi yapuñ liipa hoka gola danii atañmi, “Ahto, ahkuñto Pinii ka kahe apiñ diikoho, 
REV.19.18	radde atañka ayya mi diidupa, kepten atañka ayya mi, tamomiyu ka ayya mi, gora atañ la hoka yoniiñ boka ayya atañmi, ho hikha miyu atañka ayya mi, anyeru dasḛr la miira nyikii mi, anyeru atu la kaye nyikii mi.” 
REV.19.19	Ho ngo kapato achu-amyo la kiiddiapiñ daka radde atañmi mohluka armi atañka agiñho mohmi gyambo padu pa hiila huna gora ka ayoho dunii ho mohka armi mi pariidupa hiila. 
REV.19.20	Ho achu-amyo mi latu biine, ho hiika agiñho amuh nyibuhenii mi, huna mohka dapa kagiñnanii miitiinii niilona mo talubalo tiinii hiika atañmi hutiina achu-amyo ka miiho niimi giidonii ho hutiina hiika puchiniimi herii nyadonii. Siika anye mi turdopa jopa liibiido yamu ka siimie ho niihna sulphur lo yadonii. 
REV.19.21	Ho khiibe atañ pakhii kobiine mohka ilyolo huna gora ka ayoh ho dunii, ilyo mohka aguñ loka biliñ niilo; ho hikha piita atañ mohluka ayya atañmi diibiido.
REV.20.1	Ho ngo kapato miidopopi dariiganda hokii todopa, mohka alah ho kamoramba urañ ka sabe mi biitola ho hempḛr kaye dachañ ranyimi. 
REV.20.2	Ho mo tabu mi latu biine, hiika ayuhoka tabu mi, huna igii ho saitan nii, ho mohmi ratola atiibiine anyañ nyang jarepa, 
REV.20.3	ho mohmi ubu ho jopa liibiine, ho hiimi miitiñ biine ho mohka ayoh ho jhippo biine, niimpalukoda mohmi hiika hiiba hokii ganda atañmi talubalo kuma dopa, anyañ jare inja menda hemi. Hiika hiiba ho mohmi ichuche myodu pahe tiipa linkiñdo.
REV.20.4	Ho ngo kapato raddeduko atañmi, ho hiika atañ hoka dunii atañ ayakacho mi kaniipa. Hiira kapatota yallo atañmi hutiina langu patu konya biinenii Jisu mika pyako kopa ho Pinii ka aguñpa, ho hutiina achu-amyo mi herii nyama nenii malo hiika puchiniimi ho hutiina hiika miiho niimi mohluka tiirii ho malo alah atañ ho giima nenii. Mohlu turi neku, ho Kristo ka agiñho anyañ jare sangii sahiñ mone. 
REV.20.5	Khiibe shiinii atañ hiira sango mi kapa kati mane anyañ jare nyanja menda hemi. Siikasi kapyo paka turiturku riku nii hii. 
REV.20.6	Lyankonii ho darii hiika hii hutiina kapyo turiturku rilyi ho turbo rikiñ donii! Hiika hiipa ronye niipaka shiiniiñ ho hang harchichike giima, hojalo mohlu nyibu pa lyikiñdo Pinii la Kristo nyipa, ho mohlu sangii sambo monkiñdo anyañ jare.
REV.20.7	Ho niida anyañ jare nyanja talyi, Saitan mi mohmika patiihtunii hokii tupya linkiñdo 
REV.20.8	ho agoho linkiñdo ganda atañmi talubalo dupa niihna kiiddiapiñ ka piilye khonchañ ho donii, hiika hii, Gog la Magog nyi, mohlumi gyokuñ lala gyambo paniipa; mohlu khiika ko siimie daka siikhiisuru kane. 
REV.20.9	Ho mohlu hikha kiiddiapiñ ho intii pakiñdo ho piniimiyu atañka dukuñ komi dakḛr pabii kendo ho heniiñja citi mi; hojalo dariiganda hokii yamu lyahi ne ho mohlumi yakhii biine, 
REV.20.10	ho igii huna mohlumi talubalo biinenii yamu ka siimie ho jopa liibiine ho sulphur ho nohna achu-amyo la amuh nyibuhenii dunii, ho mohlu henga henkha hela dokiñdo allo ayoh dadumi ayu dahepa.
REV.20.11	Ho ngo kapato hempḛr puloo raddeduko ho mohmi huna hiiko dunii; mohka kadopa kiiddiapiñ la yapuñ nyi gopa giine, ho mohlupa hang ganda kapa kumane. 
REV.20.12	Ho ngo kapato shiinii mi, kaye atu nyimi, raddeduko ka hataho dapa, ho kheta atañmi beko biine. Hiira kheta taheyami beko biine, hiikahii sango ka kheta. Ho shiinii atañmi halii biine nii hiila na kheta atañ ho ketola donii, niihna mohlu miitiinii. 
REV.20.13	Ho siimie hoka shiinii atañ mitrḛ hempa bibiido, Shiiniiñ la Nelimyoko nyitrḛ mohluko hoka shiinii atañmi hempa bibiido, ho hikha miilañ rumi halii biido niihna mohlu miitiinii. 
REV.20.14	Ho Shiiniiñ la Nelimyoko atañmi yamu ka siimie ho jopa liibiido. Siikasi ronye niipa shiinii, yamu ka siimie; 
REV.20.15	 ho hu koneka jalo armyañ mi matiirḛ kapa makoda sango ka kheta ho ketola dopa, mohmi yamu ka siimie ho jopa liikiñdo.
REV.21.1	Ho ngo kapato niti dariiganda la niti kiiddiapiñ nyimi; niimpalukoda kapyo dariiganda la kapyo kiiddiapiñ nyi lyune ku, ho siimie hiitiirḛ nyikuma. 
REV.21.2	 Ho ngo kapato darii citi mi, niti Jerusalem mi, tola dopa dariiganda Pinii kokii, mihie mika mohka millo paka giiju ajubitii nii hiilyañ; 
REV.21.3	ho ngo tapato hempḛr goro aguñ raddeduko hokii lubiidola, “Kato, Pinii ka duko hii miyu atañka agiñ hoke dolyi kunii. Mo mohluka agiñho dubo kendo, ho mohlu mohka miyupa lyikiñdo, ho Pinii mohloda mohluka agiñho dabo kendo; 
REV.21.4	mo tipa kendo kone abika mila mi mohluka amee hokii, ho shiikiñ kuma, malo hiiko haru henkiñ kuma malo kheniiñ hii malo achih chikiñ kuma, niimpalukoda kappyo drih atañ impa neku.”
REV.21.5	Ho hii huna raddeduko ho dunii ludo, “Kato, ngo hikha drih atañmi niti dopa miichi.” Hiira mo ludota, “Siika siimi keto, niimpalukoda siika aguñ atañsi khiiniiñ ke ho jije ke.” 
REV.21.6	Ho mo ngiimi lune, “Siika siimi miitii ku! Ngo Alpha ke ho Omega ke, arañ la mitu ke. Yasie hangḛr bo atañmi ngo sango ka yasie shoo hokii bichi hang arie lamapa. 
REV.21.7	Mo huna pamiñdonii siika pensi konii si dokiñdo, ho ngo mohka Pinii pa lyichi ho mo ngiika oho pa lyikiñdo. 
REV.21.8	Hojalo biiso bopa, henje giima bopa, miibḛrmiilyi koniibopa, miyu menii atañpa, datuapu punii atañpa, ashumiinii atañpa, puchiniimika heriinii atañpa, ho hikha gollubo atañpa, mohluka dusa kohii siimie hoke nohna lyala donii yamu la sulphur nyi, hiikahii ronye niipaka shiitiniiñ.”
REV.21.9	Hiikahiiba ho kone ahhii kanuhe miidopopi hokii huko hona paka kokkanuhe poteje kamija doli kanuhemi biidonii, ho ngiimi lune, lubiidola, “Ahto, Ngo niimi kakiñso Mihie mi, Subuñ ka mihie.” 
REV.21.10	Ho Yajiyallo ho mo ngiimi ingii kaye putoo ohoh ho, ho ngiimi kakiñ darii citi Jerusalem mi Pinii ka dariiganda hokii tola dopa, 
REV.21.11	Pinii ka tatukatu mi giitola, mohka hutoh byoliñnii hii kapakaka manii khiniiñyalañ hiilyañ, jasper yalañ chuli, crystal yalañ mitrḛ kadḛr yatola. 
REV.21.12	Hiika hii kaye, hempḛr ohoh tarsi, hagya gyalyañ lenye giitola, ho hagya atañ ho miidopopi alyañlenye, ho hagya atañ ho alyañlenye halu ka armyañ atañ Isrel ka oho atañ kiimi ketola do; 
REV.21.13	danyichaggo dalyiho hagya gyahiñhe, assañ dalyiho hagya gyahiñhe, ahadalyi ho hagya gyahiñhe, ho danyiaggo dalyiho hagya gyahiñhe. 
REV.21.14	Ho citi ka tarsi ho alyañlenye liidiraniiñ do, ho hiikaho alyañlenye Subuñ ka kiiniñkonii ka armyañ hii giido.
REV.21.15	Ho mo huna ngiimi lurii nenii mohka alah ho ayyiñ hokii tuka nanii panyi biido citi mi tuka dupa hiila ho hiika hagya atañla tarsi atañmi. 
REV.21.16	Citi hii khonchañ piilye giitola, aso hii apiika ahiñ japa; ho mo citi mi mohka tuka naniiñlo tuka biine, jarlyañ lenye nyatu dotii
REV.21.17	Mo hiika tarsi mitrḛ tuka biine, langela alyañ piilye la piilye miyu ka ladu tuka ko do, hiika hii, miidopopi kone kii. 
REV.21.18	Tarsi hii jasper yalañ hokii putii, ho citi hii didḛr ayyiñ hokii, sisa mitrḛ dariiya. 
REV.21.19	Citi ka tarsi mika liidiraniiñmi kapyo loda miijutii kapane khiiniiñ yalañ lo; kapyo jahii jasper yalañlo, anye niihii sapphire yalañlo, hinge niihii agate yalañlo, piilye niihii emerald yalañ lo, 
REV.21.20	yangoniihii onyx yalañlo, khiihnii hii carnelian yalañlo, kanunii hii chrysolite yalañlo, pinyenii hii beryl yalañlo, kowanii hii topaz yalañlo, alyañnii hii chrysoprase yalañlo, alyañlenkuñ nii hii jacinth yalañ lo, alyañlenye nii hii amethyst yalañlo. 
REV.21.21	Ho hagya gyalyañ lenye ho tassañ solyañ lenye giitii, hagya gyahe abi tassañ perelo putii, ho citi daka lembo hii ayyiñ dariiloda lo putii, sisa hiilyañ kapela.
REV.21.22	Ho ngo hang piniiude kapama citi ho, niimpalukoda hiika piniiude hii Attoh Pinii Tamoja la Subuñ nyikii. 
REV.21.23	Ho citi hii danyi malo piilo mi anna ma hiiko byohu dopa, niimpalukoda Pinii ka hudakhada hii hiika hutoh, ho hiika muru Subuñ ke. 
REV.21.24	Hiika hutoh lo ganda atañ inkiñdo; ho kiiddiapiñka radde atañ mohluka tatukatu mi hiiko biilii kendo, 
REV.21.25	ho hiika hagya mi pema allo ho miitiñ kema, ho hiikaho hang ayoh nyikiñma; 
REV.21.26	mohlu biilii kendo hiika tatukatu mi ho ganda atañ mika kiniiñmi. 
REV.21.27	 Hojalo hang kacho hiikaho ahkiñma, malo hu kone jalopa huna miinyo donii kanamaniimi malo amuhmi, hojalo hiika atañsii hukiina ketola donii Subuñ ka sango ka kheta ho.
REV.22.1	Ho mo ngiimi sango ka yasie ka kiiley mi kakiñ, crystal yalañ mitrḛ hudakhada yatola, Pinii ka raddeduko la Subuñ nyiko hokii biliñdo 
REV.22.2	citi ka lembo ka liipa jaho hokii biliñdo, akota, kiiley ka pache pache pada, sango ka sannii du hiikaho pulyañlenye ahee ponsa ponsa hido, piilo karmyañmi yohe yohe ya ahee hila; ho sannii ka anniih hii ganda atañmi miipya naniiñpa done. 
REV.22.3	Hiikaho hang beniiñ drih nyikiñ kuma, hojalo Pinii ka raddeduko la ho Subuñ hii hiikaho dukiñdo, ho mohka miira atañ mohmi herii kendo; 
REV.22.4	mohlu mohka nyimo mi kapa kendo, ho mohka armyañ hii mohluka tiirii atañ ho giikiñdo. 
REV.22.5	Ho ayoh hii nyikiñkuma; mohlu danyi malo muru ka hutoh mi anna keñkuma, niimpalukoda Pinii Attoh mohluka hutoh pa lyikiñdo, ho mohlu ayu dahepa sangii la dukiñdo.
REV.22.6	Ho mo ngiimi luhii, “Siika aguñ atañsi henjesaniiñ ke ho jije ke. Ho Attoh, nyibuhenii atañka yajiyallo ka Pinii, kiiniñtii mohka miidopopi mi mohka miira atañmi kakiñ kiine dupa niihna hempḛr nyibya lyikiñ donii. 
REV.22.7	Ho kato, Ngo hempḛr nyibya ahchi ke.”
REV.22.7	Lyanko kendo hii huna atii biidonii siika nyibuhenii kheta hoka aguñ atañmi.
REV.22.8	Ngo Jon huna tapa tiinii ho kapatiinii siika drih atañmi. Ho ngiika tapa lyiho ho hiika hiimika kapa lyiho, ngo chuki yu mohmi heriidupa miidopopi ka alih ho huna ngiimi siika atañmi kakiñniiñ; 
REV.22.9	hojalo mo ngiimi luhii, “No hiimi miiyo! ngo niika agiñho miira ahiñ siike ho niika nyibuhenii anubarmii atañka, ho hiika atañ agiñho hutiina siika kheta daka aguñ atañmi atii biidonii. Pinii mi heriito.”
REV.22.10	Ho mo ngiimi luhii, “Pema jhippo yo nyibuhenii atañka aguñmi siika kheta dakii mi, niimpalukoda myodu tunii dokuke. 
REV.22.11	Diimmah miinii atañmi diimmah miikañ kiineto, ho kachotanii miinii mi hiira kacho mi, ho denki atañ denki mi miikiñ doke, ho darii mi darii riikañ kiineto.”
REV.22.12	“Kato, ngo nyibya ahchi kuke, ngiika bisa niimi biiliila, kone abimi bili dukupa niihna mo miitiinii. 
REV.22.13	Ngo Alpha ke ho Omega ke, kapyo ho kami, arañ ho mitu.”
REV.22.14	Lyanko kendo hiika atañ hutiina mohluka tarii mi ase tiikunii, niimpalukoda mohlumi diila dopa sango ka sannii hokii ho mohlumi hagya hopa citi ho ahla dopa. 
REV.22.15	Ago ho danyada akie atañ ho ashumiinii atañ ho datuapu punii atañ ho miyu menii atañ ho puchiniimi ka heriinii atañ, ho kone abi hutiina hembyo nyadonii ho miinyadonii amuhdrih atañmi.
REV.22.16	“Ngo Jisu ke kiiniñ biilyinii ngiika miidopopi atañmi siika pyakoniika agiñho gyoliñkonii atañpa. Ngo liima ke ho David kokiika ohoasi ke, hutoh konchi takḛr.”
REV.22.17	Yajiyallo la Mihie nyi ludo, “Ahto.” Ho hutiina tapa nyadonii luke nento, “Ahto.” Ho hutiina yasie hangḛr donii ahto, huna labii nandonii labii kiineto sango ka yasie mi hang arie bimapa.
REV.22.18	Ngo kone abimi luluñ biilyi ke huna siika nyibuhenii aguñmi tapa biilyinii siika kheta dakiimi: hu kone jalopa siika so kebyañ liichi, Pinii mohko abyañ liikiñdo doli siika kheta soka keto laka donii hokii, 
REV.22.19	ho hu kone jalopa siika nyibuheniiñ kheta sokii aguñmi lapa talyi, Pinii mohpaniimi lapa kendo sango ka sannii hokii ho darii citi hokii, niihna siika khetaso keto la donii.
REV.22.20	Hii huna pyakodonii siika drih atañmi luto, “Jijeloda ngo hempḛr nyibya ahkur talyi kuke.” Amen. Ahto, Attoh Jisu!
