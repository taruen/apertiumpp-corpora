RUT.1.1	Senagi senagi, mirona ituari ourefeidena vene tora amegamadiri,
RUT.1.2	Mina amiye di roka bi Elimelech ma ini rema di roka bi Naomi, ma ini mida remanu di roka bi Mahlon ma Chilion. Ina bi Ephrathah vene, Bethlehem taoni, Judah gagani vene. Ma disi Moab gaganiri amegamadi. 
RUT.1.3	Amegamadiri, Naomi di maruka Elimelech muyeyo, ma ini rumana mida remanusa amegamadi. 
RUT.1.4	Moab rema meyadi, ini roka bi Orpah ma Ruth. Lagani vana ufo amegamadiri, 
RUT.1.5	Mahlon ma Chilion ka muyeyadi ma Naomi bi maruka ma mida de inike amegamo.
RUT.1.6	Gabi Moab ri neideyo bi 
RUT.1.7	Ini radini remanusa, ini amegamadi sana feresi Judah gagani di ida moiyadi. 
RUT.1.8	Kamini Naomi yaku ini radini remanu rofu niyo, “Ya remanu yi nono di yavari dairigedi. 
RUT.1.9	 ya remanu rofu yi gado variyaganedi rumana bouna ya mago.”
RUT.1.9	Kamini ina remanu fuka reyo ma rema remanu isaka nigasa 
RUT.1.10	niyadi, “Una bi yi vene rofu yasa gogo dairigifa.”
RUT.1.11	Idu Naomi yaku niyo, “Dairifa nai vefa vene. Beika maina nasa baegedi? Ye nai rumana mida be moigida, ma yi maruka nigedi ba? 
RUT.1.12	Rautu dairifa, nai vefa vene. Na bi rumana moina rofu, kamini ugava niyaka. Gokai beika nai mokenari uka mokedo gua urusari maruka nufa mida evata rigida 
RUT.1.13	ma ina tora nigedi vonisi, ya bi ina tua de regedi. Ya bi na tua de resi de megedi ba? Ide, nai radiyaka, na rofu bi vegu gira tora, yi vegu kana de, ini adina 
RUT.1.14	Mina neideyadiri dudusa isaka niyadi. Kamini Orpah yaku ini radini fuka resi yuata niyo, idu Ruth yaku ini radini moi gira reyo. 
RUT.1.15	Naomi yaku niyo, “Na ve kumo, yi nabore bi dairido ini vene ma ini sei
RUT.1.16	Idu Ruth nikabai reyo, “Ya feresi dairigida na ni guba ga re. Goidu digiya na ka digida, ma goidu amegiya na bi yasa amegida. Yi vene bi nai vene ma yi Sei bi nai Sei. 
RUT.1.17	Goinari muyegiya na ka muyegida, ma mironari na guri aegedi. 
RUT.1.18	Naomi yaku Ruth veyori, bi inasa dina vata rego, mina resi dairiyainedi ni guba de reyo.
RUT.1.19	Ye ina remanu disi Bethlehem ri okiyadi. Bethlehem okiyadiri, rautu vene vesi tururu reyadi ma rema vene yaku ago ni tona dudu niyadi, “Aee, mirona bi Naomi ba?”
RUT.1.20	Ina vene rofu niyo, “Naomi vo nisi nai roka ga nifo, idu nai roka Marah
RUT.1.21	Na bi gugura fore nufa diyaka, idu 
RUT.1.22	Ye Naomi, ini Moab radini Ruth ya ota risi Moab gagani feresi Bethlehem ri dairiyadi, barley
RUT.2.1	Ma Naomi bi ini usika ourena nufa ini maruka di eta rofu, Elimelech rubu rofu, roka nufa ma gugura nufa amiye, ini roka bi Boaz. 
RUT.2.2	Ma Ruth Moab rema Naomi yaku niyo, “Na ni kumo murori nesi barley ada bubudo fereyadi butu rigida. Nai mokei vava reida amiye yokoi yaku na moigo ma inasa moimai regida.”
RUT.2.2	Ma Naomi yaku ina rofu niyo, “Mo bovo, nai vefa.”
RUT.2.3	Ye Ruth yaku murori nesi moimai vene usi digamo, moiga ferena barley ada bubudo butu rigamo. Iniye veyo ina bi Boaz di muro, kaere bi Elimelech di ruburi, moimai reyo. 
RUT.2.4	Mina ituari Boaz Bethlehem gutuna okisi baeyo ma moimai vene rofu niyo, “
RUT.2.4	Ina yaku nikabai reyadi, “
RUT.2.5	Ma Boaz yaku moimai ourefeidena amiye nikaiteyo, “Mirona bi kaere rema ofi?”
RUT.2.6	Ourefeidena amiye yaku nikabai reyo, “Ina bi Moab gagani rema yokoi, kaere bi Naomi sa Moab gagani gutuna dairi baeyadi. 
RUT.2.7	Mina rema yaku niyo, ‘Na ni kumo moimai vene usi barley butu rigida.’ Murori nesi moimai kora reyo uriyaku gutuna uriyenau niyo, minari bi neitua maka duduburi asa moiyo.”
RUT.2.8	Resi Boaz yaku Ruth niyo, “Nai vefa, nai mokena sina buni ya nigida. Bouna sanari ga butu ri, idu mina murori maka nai moimai rema venesa maka moimai re. 
RUT.2.9	Murori rumana vene yaku nugasi butu rededi mina rema vene usi digasa tuta butu ri. Na bi rumana vene nioteimaraka, ga ya avaka moiyaganedi, ma koru vaigiyari moimai rumana vene yaku koru biyori usi aeyadi mina moisi iri.”
RUT.2.10	Ye Ruth neideyori bi kuri agu risi ini ne kono masi Boaz rofu niyo, “Beika buni baku reyaka, na bi yava ika rema ma beika resi na rofu yi uka na maisa?”
RUT.2.11	Boaz yaku nikabai reyo, “Yi maruka muyeyo gutuna baeyo ya yaku yi radini rofu beika regamo bi na niyadi, gokai yi nono baba ma yi ode yava feresi ma amiye toto venesa ameisa. 
RUT.2.12	 yi beika buni reyo ini obini dairi ya mago. 
RUT.2.13	Ruth yaku nikabai reyo, “Nai varika amiye, ya yaku yi nemokori buni toga na mavo. Yi naivo rema rofu amuta dudu ago na ni maisa, idu na bi yi naivo rema yokoi kana de.”
RUT.2.14	Iruku iridedi ri Boaz yaku Ruth niyo, “Minari bae desi beredi be moigiya rofu waini ideri birisi iri.” Muro rena venesa ameinu reyori, Boaz yaku barley oriyadi mina be maro. Iruku iriyo rofu uka bere nisi bafu be fereyo. 
RUT.2.15	Mina usi dadisi neyo barley butu rigi ri, Boaz yaku ini moimai vene ni mama reyo, “Tau rigedi sanari moigo ka ga vegasa nifa. 
RUT.2.16	Idu tau riyadi sanari ini rata be moisi ae magedi ma butu riyaine. Ina rofu ga nivaifa.”
RUT.2.17	Ye Ruth barley butu riyo ma uriyenau niyo, kamini tau risi mina utei reyo. Ini toe bi 10 kilogramme
RUT.2.18	Mina adodisi taoni dairiyo ma gokaisanu tau moiyo mina ini radini yaku veyo. Beika irisi bafu fereyo mina ka moi yakusi ini radini maro. 
RUT.2.19	Naomi yaku ini radini nikaiteyo, “Ya bi gua goinari butu butu reyo? Kaere di sanari moimai reyo? Mina amiye kaere yaku ya vei mama riyo ina rofu bi buni tora gade mago!”
RUT.2.19	Mina usi Ruth yaku ini radini nioteimaro kaere amiye di sanari moimai regamo. Niyo, “Mina amiye gua inasa moimai reyaka di roka bi Boaz.”
RUT.2.20	Naomi yaku ini radini rofu niyo, “
RUT.2.21	Kamini Moab rema Ruth yaku niyo, “Boaz yaku ka na rofu niyo, ‘Nai moimai venesa amegiya bogo nai barley moimai rededi mina moi koina regedi.’ ”
RUT.2.22	Naomi yaku ini radini Ruth rofu niyo, “Nai vefa, buni bi ini ofi venesa dibigiya, ini adina amiye be di murori digiyari yaugedi baebu.” 
RUT.2.23	Ye Ruth bi Boaz di moimai ofi ofi adinau amei digasa butu butu regamo boyo barley ma witi dogo reyadi koina niyo. Ma ini radinisa amegamo.
RUT.3.1	Meda nokoiri Naomi ini radini rofu niyo, “Nai vefa, na yaku rumana yokoi maina regida, ye yaike yava gaima amegiya. 
RUT.3.2	Ya bi Boaz di moimai rema venesa moimai regamadi. Resi Boaz, kaere bi uni davatu, gua urusa bi barley rama utei resi fotaka koka rena yavari barley fotaka makugo. 
RUT.3.3	Ya bi rafesi sisika buni vevero risi varuka burefe iniye akugiya. Resi mina yavari negiya, idu yi ne uruma bi ari kode ga veyaine iri-iri koina nigo mamo. 
RUT.3.4	Ini varedo sana vei diba re. Bosi ini yuka bou sase resi vare. Beika regiya bi ina yaku ya nigo.”
RUT.3.5	Ruth yaku nikabai reyo, “Ya yaku beika nisa bi regida.”
RUT.3.6	Ye Ruth ini radini yaku niyo kana fotaka utei resi koka rena yavari neyo. 
RUT.3.7	Boaz ini vima buni dudu, iri-iri koina niyo ri barley tau riyadi sanari varegi neyo. Ruth kiya kiya atafu bosi ini yuka bou sase resi vareyo. 
RUT.3.8	Uru tobori Boaz tururu resi kero reyo ma rema yuka adinari varedo veitao reyo. 
RUT.3.9	Ni kaiteyo, “Ya bi kaere?”
RUT.3.9	Ina yaku niyo, “Na bi Ruth yi moimai rei tavoi reida rema, yi varuka bou riyo tu yaku na bou ri, adina ya bi usika ourena toe erufusa amiye.”
RUT.3.10	Boaz yaku nikabai reyo, “Nai vefa, 
RUT.3.11	Nai vefa, ori ga re. Yi beika usa nigiya na bi regida. Nai asiyaka rumana tau taoniri bi ina diba ya bi vegu buni rema. 
RUT.3.12	Rama na ka yi maruka di usika ourena amiye, idu usika ourena toe erufudo amiye ka atafuri amedo.
RUT.3.13	Gua urusa minari varegiya ma uriyaku mirona rumana ya uka mokego ri ya mego, bi buni. Idu ya uka de mokego vonisi, bi rama iniye 
RUT.3.14	Ye Ruth bi Boaz di yuka adinari vareyo idu amiye ga diba niyagane uriyaku gorogoro dadiyo. Ma Boaz niyo, “Amiye ga neidegedi rema fotaka utei resi koka rena yavari dui reyo.” 
RUT.3.15	Boaz ka niyo, “Yi varuka moi baesi rafori ibu re.” Makai reyori, Boaz yaku 20 kilogramme kana barley rausi resi Ruth adodi maro. Ma taoniri dairiyo. 
RUT.3.16	Kamini Ruth okiyo ma ini radini yaku nikaiteyo, “Nai vefa, gokai dibo reyo?”
RUT.3.16	Resi Boaz yaku beika tau reyo mina nioteimasi 
RUT.3.17	ka niyo, “Ina yaku mina feta 6 barley na masi niyo, ‘Vana notoka yi radini rofu de dairigiya.’ ”
RUT.3.18	Kamini Naomi ya niyo, “Nai vefa, tua re, ve kumo gabi beika vata nigo. Boaz bi asa moina de koderi mina ago gua moi rorobo rego.”
RUT.4.1	Mina ituari Boaz dadi bosi taoni di ida venari ameinu reyo. Usika ourena toe erufudo amiye, kaere bi Boaz yaku sena nidodi reyo, mina baeyori Boaz yaku raka niyo, “Nai asini, bae minari ameinu re kumo.” Ye boinesi ameinu reyo. 
RUT.4.2	Boaz yaku taoni di tora vene vana ufo
RUT.4.3	Resi usika ourena toe erufudo amiye rofu niyo, “Naomi bi Moab gutuna dairi baesi uni dubuini Elimelech di kono tu bi sero redo. 
RUT.4.4	Nai mokena bi mina ago niokuda ameinu reyadi ma nai amiye di tora tora di nemokori ya yaku voi reyaine. Voi regiya vonisi bi buni. Idu, ya de voi regiya vonisi ka na nioteima resi na diba. Adina amiye yokoi ini vava de idu ya maka, ma usi bi na.”
RUT.4.4	Ma niyo, “Na yaku voi regida.”
RUT.4.5	Kamini Boaz yaku niyo, “Mina kono Naomi rofu voi regiya medari bi, Ruth kaere bi Moab rema ma obu niyo ka voi moigiya mini. Makai regiyari bi mina kono di muyeyo amiye di rokasa amebigo.”
RUT.4.6	Mina usi usika ourena toe erufudo amiye yaku nikabai resi niyo, “Makai bi nai vava mina rofu moi taga rigida adina makai regidari, bi nai mida mida yaku mina kono de moigedi. Ye, ya yaku voi re. Na bi anua regida.”
RUT.4.7	Sena ituari Israel gaganiri bi kono o gugura sero regika bi, sero redo amiye yaku ini yuka ro moisi voi resi amiye maro. Israel gaganiri kono o gugura sero regika makai resi koina niyadi.
RUT.4.8	Ye mina usika ourena toe erufudo amiye yaku Boaz rofu niyo, “Ya kaya voi re.” Ma ina bi ini yuka ro kutusi maro.
RUT.4.9	Kamini Boaz yaku tora vene ma amiye tau rofu niyo, “Gua vesi neideyadi na yaku Elimelech, Chilion ma Mahlon di gugura tau Naomi rofu voi reyaka. 
RUT.4.10	Ye Ruth, kaere bi Moab rema ma Mahlon di obu ka nai rema niyo. Makai regidari bi muyei diyadi vene di roka amebigo ini gugurasa, ye ini roka ini usika ourena di rofu, ma taoniri roka bura rededi bukari de roro nigo. Gua vesi neideyadi.”
RUT.4.11	Resi tora vene ma amiye tau bi mina taoni di ida venari yaku niyadi, “Rama, una bi vesi neideyafa vene mini. 
RUT.4.12	 yaku mina rema ofi rofu tutubena ya maraine, kaere bi Perez, Tamar ma Judah di mida, di usika ourena kana nigedi.”
RUT.4.13	Ye Boaz yaku Ruth mesi inasa vareyo. 
RUT.4.14	Kamini rema vene yaku Naomi nioteimaradi, “
RUT.4.15	Ina yaku mida odiyo kaere yaku yi vegu moi ruaka rego ma ugava nigiyari ya nari rei mona reyaine. Adina yi radini kaere bi ini uka ya mado bi rumana mida 7 ya yaku moiyagaduri ka vo nisi ya rofu bi buni niyagadu.” 
RUT.4.16	Resi Naomi yaku mina mida moisi ini budari aesi nari reyo.
RUT.4.17	Rema vene mironari amededi yaku niyadi, “Naomi bi rumana mida nufa niyo.” Ma ina roka niyadi Obed.
RUT.4.17	Ye ina bi Jesse di baba, ma Jesse bi David di baba.
RUT.4.18	Mina bi Perez di vata ni raroda reyadi vene: Perez bi Hezron di baba, 
RUT.4.19	Hezron bi Ram di baba. Ram bi Amminadab di baba, 
RUT.4.20	Amminadab bi Nahshon di baba, Nahshon bi Salmon di baba, 
RUT.4.21	Salmon bi Boaz di baba ma Boaz bi Obed di baba, 
RUT.4.22	Obed bi Jesse di baba, ma Jesse bi David di baba.
MAT.1.1	Mina bi Iesu Keriso di tutubena imito rina sina; ina bi David di tutubena, kaere bi Abraham di tutubena.
MAT.1.2	Abraham bi Isaac di baba, ma Isaac bi Jacob di baba, ma Jacob bi Judah ma ini dubuiyaka di baba niyo. 
MAT.1.3	Judah bi Perez ma Zerah di baba (ini nono bi Tamar); Perez bi Hezron di baba niyo; Hezron bi Ram di baba; 
MAT.1.4	Ram bi Amminadab di baba. Amminadab bi Nahshon di baba; Nahshon bi Salmon di baba. 
MAT.1.5	Salmon bi Boaz di baba ma ini nono bi Rahab. Boaz bi Obed di baba niyo, ma ini nono bi Ruth. Obed bi Jesse di baba niyo; 
MAT.1.6	Jesse bi kini David di baba.
MAT.1.6	David bi Solomon di baba niyo, ma ini nono sena bi Uriah di rema. 
MAT.1.7	Solomon bi Rehoboam di baba niyo; Rehoboam bi Abijah di baba; Abijah bi Asa di baba. 
MAT.1.8	Asa bi Jehoshaphat di baba niyo; Jehoshaphat bi Jehoram di baba; Jehoram bi Uzziah di baba. 
MAT.1.9	Uzziah bi Jotham di baba niyo; Jotham bi Ahaz di baba; Ahaz bi Hezekiah di baba. 
MAT.1.10	Hezekiah bi Manasseh di baba niyo; Manasseh bi Amon di baba; Amon bi Josiah di baba. 
MAT.1.11	Mina ituari ini gagani gutuna nifeideyadi ma Babylon ri amegamadiri, Josiah bi Jehoiachin ma ini dubuiyakasa di baba niyo.
MAT.1.12	Nifeideyadi ma Babylon amegamadi usi dinari Jehoiachin bi Shealtiel di baba niyo; Shealtiel bi Zerubbabel di baba; 
MAT.1.13	Zerubbabel bi Abiud di baba. Abiud bi Eliakim di baba niyo; Eliakim bi Azor di baba; 
MAT.1.14	Azor bi Zadok di baba niyo. Zadok bi Achim di baba niyo; Achim bi Eliud di baba; 
MAT.1.15	Eliud bi Eleazar di baba. Eleazar bi Matthan di baba niyo; Matthan bi Jacob di baba. 
MAT.1.16	Jacob bi Joseph di baba, Mary di maruka ina rofu Iesu vata niyo kaere roka niyadi bi Keriso.
MAT.1.17	Ye Abraham gutuna deyo David di tutubena bi 14; David gutuna amiye nifeideyadi ma Babylon ri amegamadi di tutubena ka bi 14, ma amiye nifeideyadi ma Babylon ri amegamadi gutuna Keriso vata niyo di tutubena ka bi 14.
MAT.1.18	Ye, Iesu Keriso ini gokai vata niyo bi yomakai. Ini nono Mary bi Joseph nikau reyadi, idu gogo amena koderi bi, ma iniye Vima kikifa di vava dudu rivo niyo.
MAT.1.19	Ma ini nikau rumana Joseph bi mokena rorobo nufa amiye ye ini ura de Mary bi amiye di nemokori ini roka moi no rigo, ye inaike maka suiri nikau reyadi mina ukero vau rego di vonisi mokeyo. 
MAT.1.20	Joseph mina mokegamori, Varika amiye di naivo naivo vima yaduka venari ogau nisi niyo, “Joseph, David di tutubena, Mary yi rema niyainedi bi megi bi ori ga re. Adina mina bi Vima kikifa di vava dudu rivo niyo. 
MAT.1.21	Mina rumana mida moigori, ini roka nigiya bi Iesu
MAT.1.22	Mina tau vakoi vata niyadi bi beika Varika amiye yaku ini ago niyo amiye rofu niyo bi rama aegi: 
MAT.1.23	“Rumanasa varena kode rema yokoi yaku rivo nisi rumana mida odigo, ye ini roka nigedi bi Immanuel” (ini adina bi, “Sei bi unasa”).
MAT.1.24	Joseph dadiyori, Varika amiye di naivo naivo vima yaku niyo kana Mary mesi ini yavari moi dui reyo. 
MAT.1.25	Idu inasa gogo varena de boyo
MAT.2.1	Ma Iesu bi Bethlehem taoni Judea gaganiri vata niyo; ma mina ituari Herod bi kini nisi amegamori, diba vene be meda dadido eta gutuna Jerusalem ri baesi 
MAT.2.2	nikaitegasa diyadi, “Mina mida ruika vata niyo kaere bi Jew vene di kini bi goini? Ini magai meda dadido eta rofu vesi ina nivakegika baeyafa.”
MAT.2.3	Kini Herod mina sina neideyori, uka kenoka yaku no niyo, ma Jerusalem ri amiye tau vakoi ka makai reyadi. 
MAT.2.4	Dada Sei ma amiye utari naivo vene di varika vene ma Sei di ago gira oteimana vene tau vakoi nirutu resi nikaiteyo, “Keriso bi goinari vata nigo?”
MAT.2.5	Ina vene yaku nikabai reyadi, “Bethlehem ri Judea gagani ideri, ini adina Sei di ago niyo amiye yaku bi makai bura reyo:
MAT.2.6	‘Ye ya Bethlehem vene, Judah gaganiri,
MAT.2.6	ga mokefa ya bi Judah di ourefeidena vene keika;
MAT.2.6	ini adina ourefeidena amiye yokoi ya utari baego.
MAT.2.6	Ina bi nai Israel vene fafau ourefeidego.’ ”
MAT.2.7	Ma Herod yaku diba vene sui dudu nikaiteyo beika meda nemoko ramari mina magai ogau niyo ma Herod diba niyo. 
MAT.2.8	Bethlehem ri neyaganedi nifeidegasa niyo, “Nesi mina mida maina rei mona regedi rofu baku regediri, na nioteima, ye na ka nesi ina nivakegida.”
MAT.2.9	Mina niyo neideyadiri, bi dadisi neyadi. Idau neyadiri dudusa mina magai meda dadido eta rofu veyadi. Mina magai yaku ourefeidesi mina mida vareyo sana bere niyo. 
MAT.2.10	Mina magai vegasa ada yaku no iniye niyadi! 
MAT.2.11	Ye yava ideri dui resi mina mida ini nono Mary sa vegasa efuka meimisi nivakeyadi. Resi ini magedi gugura, goro, sisika buni yabo ena roka 
MAT.2.12	Ini gagani dairigika bi ida yokoi moiyadi, ini adina bi Sei yaku yaduka dudu nioteimaro bi Herod rofu dairi ga boyaganedi.
MAT.2.13	Kamini diba vene ferei diyadiri, Varika amiye di naivo naivo vima yaduka dudu ogau nisi Joseph rofu niyo, “Herod bi mina mida umuyegika maina rego, ye dadisi mina mida ma ini nono moigiya ma Egypt urana ori negedi; ye mironari amegedi bogo ya nigida mamo Egypt ferei digedi.”
MAT.2.14	Mina urusari maka Joseph dadisi Iesu ma ini nono afeyo ma Egypt ri neyadi. 
MAT.2.15	Resi mironari amegamadi boyo Herod muyeyo mamo. Mina vata niyo bi beika Varika amiye yaku ini ago niyo amiye rofu niyo kana moi rama aeyo, “Nai mida Egypt gutuna raka niyaka ma yakuyo.”
MAT.2.16	Ye Herod mina diba vene yaku eru reyadi veitao regasa bi gubuyo yaku no niyo. Dadisi ini iya vene ago maro bi rumana mida mida ini lagani remanu ma egona rofu Bethlehem ri ma ini adinari gagani bi umuyei vau reyaganedi. Mina bi diba vene yaku niyadi ma neidesi diba ni mona reyo kana beika meda nemokori mina magai ogau niyo.
MAT.2.17	Makai dudu beika Sei di ago niyo amiye Jeremiah yaku niyo bi rama aeyo:
MAT.2.18	“Gagani roka Ramah ri kukuroka neideyadi,
MAT.2.18	mina kukuroka bi isaka no iniye nigamadi.
MAT.2.18	Rachel
MAT.2.18	muyei vau reyadi dada
MAT.2.18	ini uka de moi amuta reyagane.”
MAT.2.19	Kamini Herod muyeyori, Varika amiye di naivo naivo vima Joseph rofu Egypt ri yaduka dudu ogau nisi 
MAT.2.20	makai niyo, “Dadisi mina mida ma ini nono Israel konori afesi dairi bogiya, mina mida umuyegika reyadi vene muyeyadi dada.” 
MAT.2.21	Ye dadisi Iesu ma ini nono Israel konori afesi boyo.
MAT.2.22	Idu Joseph yaku neideyo Archelaus bi ini baba Herod gaubo resi Judea fafau ourefeidegamo, ye mironari dina ori reyo. Yaduka dudu besa beika reyainedi maro ye Galilee gagani rofu bosi 
MAT.2.23	taoni yokoi roka Nazareth ri amegamo. Ye Sei di ago nidedi vene di ago bi rama aeyo: “Ina bi Nazareth amiye vo nigedi.”
MAT.3.1	Mirona ituari
MAT.3.2	“Yi vegu no feresi moi etagae rifa, adina Sei ini vava nufa omari ourefeidena amena sana bi negau niyo!”
MAT.3.3	Mina bi amiye kaere Sei di ago niyo amiye Isaiah yaku ina rofu makai niyo:
MAT.3.3	“Amiye yokoi di goroka bi gagani autu sanari raka nido,
MAT.3.3	‘Varika amiye di ida dogo resi
MAT.3.3	ini dibo ida moi rorobo rifa!’ ”
MAT.3.4	Ye John di varuka bi kamelo di ueta ma ini gagaba ukita maena bi boromakau di ro. Ini iruku bi kaufa ma kaoro di ona.
MAT.3.5	Kamini Jerusalem vene ma Judea gagani tora noibanu vene ma Jordan koru adinari gagani tau vakoi vene tau ina rofu baegamadi. 
MAT.3.6	Ye ini vegu no niogau regamadi ma Jordan koruri babatiso regamo.
MAT.3.7	Idu John yaku Pharisee vene ma Sadducee vene tau ina rofu babatiso reyainedi baegamadi mina vegasa ina vene rofu niyo, “Ya bi aruma di mida mida kana—kaere yaku ya niyo, ‘Sei di gubuyo baego mina rofu ori diyaganedi’?
MAT.3.8	Mina dada vegu no feresi moi etagae rina vegu iniye yabo meko rama rena kana moi ogau rifa. 
MAT.3.9	Ma ya kaya nigi ga mokefa, ‘Abraham bi uni tutubena.’ Adina ya vene rofu nida, Sei ina diba mina fore dudu Abraham di tutubena rigo!
MAT.3.10	Sei bi yabo meko buni de varededi bi nu makusi ita fafau you bogo. Viro bi yabo daruri sena aeyadi ma yabo neinei meko buni de varededi bi nu makusi ita fafau you bogedi.
MAT.3.11	Na yaku yi vegu no feresi moi etagae rigi koru dudu ya babatiso reida, idu na usi baego amiye ini vava yaku nai vava ebu reyo, ye na bi rorobo de ini yuka ro nurugida. Ina bi Vima kikifa ma ita dudu ya babatiso rego. 
MAT.3.12	Ini witi fotaka utei resi koka rena di fodiya bi ini vanari moi gira resi ini rama bi dobeka gutuna makusi yareyo mina ini yavari aego, idu ini sanika bi kafena de itari ori kamu rego.”
MAT.3.13	Mirona ituari Iesu Galilee gutuna Jordan koruri baeyo John yaku babatiso marainedi. 
MAT.3.14	John nivaigika niyo, “Ya yaku na babatiso regiya bi buni, idu ya bi na rofu baeyo!”
MAT.3.15	Idu Iesu yaku nikabai reyo, “Ya eyouneida ye gua bi ya nida kana re. Mina ida dudu Sei di mokena rorobo tau gade bi moi rama aegifa.” Ye John yaku yo niyo.
MAT.3.16	Iesu babatiso maro ma evade koru ideri gutuna bae iruruka resi ne reyori, bi oma ekeyo ma Sei di Vima bi pune erena kana desi ina fafau rou riyo mina veyo. 
MAT.3.17	Ma goroka yokoi oma gutuna degasa niyo, “Mina bi nai uka maida mida, kaere bi ina rofu ada tora gade reida.”
MAT.4.1	Mirona ituari Vima kikifa yaku gagani autu sanari Iesu afei boyo ma Bodaka yaku no reyainedi vonisi ini uka maina rena nivegika reyo.
MAT.4.2	Meda 40 ri ma urusa 40 ri oyo resi gabi rauna reyo. 
MAT.4.3	Ma uka maina regika nivena amiye yaku baesi ina rofu niyo, “Ya bi Sei di Mida vonisi, bi yomina fore ni kumo iruku niyaine.”
MAT.4.4	Idu Iesu yaku nikabai resi niyo, “Sei di agori bura reyo bi, ‘Amiye bi iruku dudu maka de amebigedi, idu ago neinei Sei di vena yakudedi dudu maka amebigedi.’ ”
MAT.4.5	Kamini Bodaka yaku Jerusalem taoni kikifari afei bosi Sei nivakena yava tebori moi are resi 
MAT.4.6	niyo, “Ya Sei di mida vonisi, ya kaya maku ne, adina Sei di agori bura reyo bi: 
MAT.4.6	‘Sei yaku ini naivo naivo vima ago gira mago ya dada;
MAT.4.6	ma ini vana dudu ya moi odoro regedi,
MAT.4.6	yi yuka foreri de tagi magiya.’ ” 
MAT.4.7	Iesu yaku niyo, “Dudusa bura reyo, ‘Varika amiye yi Sei bi ini uka maina regika ga nive.’ ”
MAT.4.8	Bodaka dudusa omuna ika torari afei bosi ourefeidena amena sana tau mina kono tora noibanuri ini buni vayavayasa oteimasi 
MAT.4.9	niyo, “Ya na nivakegi efuka meimigiya vonisi, bi mina tau vakoi ya magida.”
MAT.4.10	Kamini nikabai resi niyo, “Satani, na rofu etagae ri,
MAT.4.11	Kamini Bodaka feresi diyo ma Sei di naivo naivo vima yaku okisi nari regamadi.
MAT.4.12	Iesu John Baptist moi gira reyadi mina neidegasa dadi bosi Galilee ri neyo.
MAT.4.13	Nazareth feresi Capernaum taoni moka daidai tora Galilee adinari ameyo, Zebulun ma Naphtali di gaganiri.
MAT.4.14	Mina reyo bi beika Sei yaku ini ago niyo amiye Isaiah rofu niyo bi moi rama aegi ma niyo:
MAT.4.15	“Zebulun ma Naphtali gagani
MAT.4.15	bi moka daidai tora idari Jordan koru berou eta rofu,
MAT.4.15	Galilee gaganiri. Ina vene bi tutubena idana vene.
MAT.4.16	Amiye mukunari amededi
MAT.4.16	bi vabara tora veyadi.
MAT.4.16	Ma mukuna kono ma muyena sanari amededi vene
MAT.4.16	ina fafau bi vabara maro.”
MAT.4.17	Ye mirona ituari mamo Iesu ago nirausi regi kora resi niyo, “Yi vegu no feresi moi etagae rifa, Sei di ourefeidena amena sana omari bi atafu okiyo dada.”
MAT.4.18	Iesu Galilee moka daidai tora seriri nana digasa uba dubuisa veyo, Simon (Peter vo niyadi) ma ini usika Andrew, kaere bi koruri fate makugamadi, adina bi oyena rutu vene. 
MAT.4.19	Iesu yaku ina vene rofu niyo, “Na usi baefa ma oyena koda rena kana amiye nirutu rena ya rigida.” 
MAT.4.20	Minari maka ini fate feresi usi diyadi.
MAT.4.21	Minari bogasa bi uba dubuisa James ma John, Zebedee di mida veyo. Ina yaku ini babasa bouti fafau fate veika regamadi. Iesu yaku raka niyori, 
MAT.4.22	bi evade ini baba ma ini bouti feresi usi boyadi.
MAT.4.23	Ye Iesu Galilee gagani tau vakoiri ini usa usa yavari disi oteimasi Sei di ourefeidena amena sana di ago buni nirausi resi gauka tau amiye utari moi buni rigamo.
MAT.4.24	Ye ini beika regamo sina bi Syria gagani torari okuyo, ye mina vene ka ini gauka reyadi vene, esika reyadi vene, yuka vana kevo vene, ini roaitari vima no nufa vene, ma ada gauka vene afei baeyadi—ma Iesu yaku moi buni riyo. 
MAT.4.25	Amiye tau gade Galilee, Decapolis (taoni 10), Jerusalem, Judea gagani, ma Jordan koru di berou eta rofu gutuna dadisi Iesu usi boyadi.
MAT.5.1	Kamini, Iesu yaku usi diyadi vene tau gade vesi omunari bosi ameyo ma ini usi dina vene ka bi ina rofu boyadi. 
MAT.5.2	Ma oteimagasa, makai niyo:
MAT.5.3	“Kaere amiye ina diba ini vimari Sei di gugura buni yokoi de bi ada regedi;
MAT.5.3	adina bi Sei di ourefeidena amena sana omari bi ini!
MAT.5.4	Isaka isaka nidedi vene bi ada regedi;
MAT.5.4	ini adina ini iriyedukari moi ada rego!
MAT.5.5	Kaere bi ave nidedi ada regedi;
MAT.5.5	ini adina bi mina kono noibanu moigedi!
MAT.5.6	Kaere ini ura bi mokena rorobo rofu rauna rededi kana bi ada regedi;
MAT.5.6	adina ina bi moi vata baegedi!
MAT.5.7	Kaere iriyeduka rena vegu rededi vene bi ada regedi;
MAT.5.7	Sei yaku ini iriyeduka ina fafau rego!
MAT.5.8	Kaere uka kino yokoi de nufa bi ada regedi;
MAT.5.8	ini adina Sei vegedi!
MAT.5.9	Kaere uka amuta rededi vene bi ada regedi;
MAT.5.9	ini adina Sei yaku ini mida mida vo nigo!
MAT.5.10	Kaere vegu rorobo dada esika esika moidedi vene bi ada regedi;
MAT.5.10	ini adina Sei di ourefeidena amena sana omari bi ini!
MAT.5.11	“Amiye yaku na dada nifafana resi esika esika masi ya fafau ago no tau ofa ofa ago dudu nibigediri, bi ada regedi.
MAT.5.12	Ada regasa yauta nifa, adina yi obini omari moigedi bi tora, adina makai senagi Sei di ago niyadi vene esika esika maradi.
MAT.5.13	“Ya bi kono di ramena kana. Idu ramena di safi koina nigo vonisi, bi gokai ida dudu moi dairigedi ma dudusa ramena nigo? Mina bi kamini no niyo, ye moi makugedi ma amiye yaku etei rigedi.
MAT.5.14	“Ya vene bi mina kono di vabara. Taoni yokoi omuna ikari bi de sui nigo.
MAT.5.15	Ma amiye yaku ka ramefa orisi foroka gabireri de aegedi, idu bi ini ikina sanari ikigedi; ye amiye tau yavari ameinu rededi rofu ini vabara kikigo.
MAT.5.16	Mina ida dudu maka, yi vabara bi amiye budari vabara niyaine, ye yi beika vegu buni bi amiye yaku vegedi rofu yi Baba omari mina ini roka moi odoro riyaganedi.
MAT.5.17	“Ga mokefa na bi ago gira ma Sei di ago niyadi vene di ago mina moi uroro regika deyaka; na bi moi rama aegi deyaka, uroro regi de deyaka. 
MAT.5.18	Rama ya nida, oma ma kono bi roro nigedi, idu ago girari bura keika kuni kuni yokoi kava ma tuta yokoi de roro nigedi bogo mina vegu tau vakoi rama aegedi mamo.
MAT.5.19	Kaere amiye yaku mina ago gira di ago keika keika yokoi obe resi amiye be ka, ina yaku reyo kana, reyaganedi oteimago bi, Sei yaku ini ourefeidena amena sana omari bi moi keika rigo, idu kaere amiye yaku mina ago gira neidesi amiye be ka oteimabigo, bi Sei yaku ka ini ourefeidena amena sana omari ka ina moi odoro rigo. 
MAT.5.20	Ye ya nida, yi vegu rorobo rededi bi ago gira oteimana vene ma Pharisee vene di vegu ebuna de reyo vonisi, ya bi Sei di ourefeidena amena sana omari toga toga de dui regedi.
MAT.5.21	“Ya sena tutubena vene rofu beika nigamadi bi neideyadi, ‘Amiye umuyena ga reyaganedi; ye kaere yaku amiye umuyego bi kota rego.’
MAT.5.22	Idu ya nigida bi kaere ini usika ourena rofu gubuyo rego
MAT.5.23	Mina dada, ya yi ori sisika rena Sei rofu moisi ini fore fata odoro magasa mokegiya yi usika ourena bi yasa gubuyo amedo vonisi, bi 
MAT.5.24	yi beika gugura magiya bi fore fata adinari ferena siko resi yi usika ourenasa uka yokoi maka nisi mamo dairisi yi beika gugura magiya mina ma.
MAT.5.25	“Yasa uka yokoi maka de nido amiye kaere yaku ya kota aegi rena koderi, evade ya kaya yi uka moi nomu risi uka yokoi maka ni. De bi kota neidedo amiye di vanari ya aego baebu, ma ina yaku dibura yava nari redo amiye di vanari ya aego ma dibura yavari ya aego. 
MAT.5.26	Rama ya nida, mina sanari de yakugiya bogo kota ya ae niyo kana metona fore keika mai vau regiya mamo.
MAT.5.27	“Sena nigamadi ma neideyadi, ‘Koa ga re.’
MAT.5.28	Idu ya nida bi kaere amiye yaku rema vesi inasa varegi di moke moke moigo, bi sena ini ukari mina remasa koa reyo. 
MAT.5.29	Ye yi vana rama nemoko yaku ya moi vegu no rofu ourefeidego vonisi, kini biyoka resi maku. Buni bi yi mina roaita keika maka makugiya, de bi yi roaita tora noibanu ita mokari makugo.
MAT.5.30	Ma yi vana rama yaku ya moi vegu no rofu ourefeidego vonisi, bi nugai maku. Adina buni bi yi mina roaita keika maka makugiya, de bi yi roaita tora noibanu ita mokari nego.
MAT.5.31	“Mina bi sena ka niyadi, ‘Kaere amiye ini rema ferego vonisi, bi rema ferena fefa masi nifeideyainedi.’
MAT.5.32	Idu ya nida kaere amiye yaku ini rema feresi nifeidego, idu mina rema bi sena koa de reyo, bi mina rema amiye idana megori bi koa rena vegu nori moi dui rego. Ma mina amiye kaere bi rema mego ka bi koa rego.
MAT.5.33	“Dudusa, senagi tutubena vene rofu nigamadi ma neideyadi, ‘Yi nitore rena ago bi ga odefa, idu Varika amiye rofu yi beika nitore reyadi mina refa.’
MAT.5.34	Idu ya nida bi oma fafau nivarika ga refa, adina mina bi Sei di ourefeidena amena fata;
MAT.5.35	o kono roka fafau ga nitore refa, adina mina bi ini yuka aena sana; o Jerusalem fafau nitore ga refa, adina mina bi Kini tora di taoni.
MAT.5.36	Yi ada fafau ka nitore ga refa, adina yi ada iye fini yokoi maka mina de moi gabu o feyo rigedi. 
MAT.5.37	Idu ya ‘Yo’ nigedi vonisi, bi yo maka mokeyagane ma ya ‘Ide’ nigedi vonisi bi ide maka mokeyagane—beika mina fufuta rofu baedo bi amiye no di.
MAT.5.38	“Sena nigamadi ma neideyadi, ‘Amiye yokoi yaku amiye idana ini nemoko yokoi ugori bi makai kana mina reyo amiye rofu refa ma amiye yokoi yaku amiye idana ini gade yokoi ubaki regori, bi makai kana mina reyo amiye rofu refa.’
MAT.5.39	Idu gua na yaku nida bi amiye yaku ya rofu vegu no regori, bi ga gana ri. Ye kaere yaku yi rama rofu ragena famagori, bi berou ka moi kero resi ma. 
MAT.5.40	Ma amiye yokoi yaku ya kota aegika resi yi serti moigori, bi yi fafau varuka ka ma. 
MAT.5.41	Ma amiye yokoi yaku ya ni duri duri resi kilometre
MAT.5.42	Ma kaere ya rofu ya usa nigori, bi mina ma; ma kaere ya rofu moisi gabi dairisi ya mago usa nigori, bi ga gedu ma.
MAT.5.43	“Sena nigamadi ma neideyadi, ‘Yi atafu amedo amiye uka masi yi tuma amiye rofu bi gubuyo re.’
MAT.5.44	Idu ya vene rofu nida, yi tuma vene rofu uka masi
MAT.5.45	ye ya bi yi Baba omari di mida mida nigedi. Adina ina yaku ini meda bi vegu no rededi vene ma buni vene fafau mado. Resi mokena rorobo nufa vene ma mokena rorobo nufa de vene fafau ini miya moi dedo. 
MAT.5.46	Ye ya rofu uka madedi vene maka ina rofu uka magedi vonisi, bi ini buni gabi bi beika moigedi? Ye fore moidedi vene ka mina vegu rededi ba? 
MAT.5.47	Ma yi usika ourena
MAT.5.48	Mina dada yi Baba omari bi rorobo iniye maka kana ya vene ka rorobo iniye maka dudu ameyaganedi!
MAT.6.1	“Yi beika mokena rorobo di vegu rededi bi amiye di nemokori bi vei mona resi ga refa, ye amiye yaku veyaganedi. Adina makai regasa yi obini yi Baba omari rofu bi de moigedi.
MAT.6.2	“Mina dada gugura beika de vene rofu mabigediri, bi yi budari kibi kukuroka ga nifa, ofarosi vene usa usa yavari ma idari rededi kana, ye amiye yaku ini roka moi odoro riyaganedi. Rama iniye ya nida, ina bi ini obini ka moiyadi. 
MAT.6.3	Idu gugura beika de vene rofu mabigediri, bi yi vana enana ka ga diba niyainedi vana rama yaku beika redo bi, 
MAT.6.4	ye yi beika reisa bi sui dudu re. Yi Baba yaku sui dudu beika reisa vegori, bi
MAT.6.5	“Sei rofu usa usa nibigediri, bi ofarosi vene kana ga refa, adina ini mokena bi usa usa yavari ma ida teukana neineiri are resi usa usa nibigediri amiye yaku veyaganedi. Rama iniye ya nida, ini obini bi kamini moiyadi.
MAT.6.6	Idu Sei rofu usa usa nibigediri, bi yi daiyutu ideri dui resi ida biri risi mamo yi Baba rofu usa usa nifa, kaere ya de vegedi. Kamini yi Baba sui dudu beika rededi ya vegasa
MAT.6.7	“Ma Sei rofu usa usa nibobigediri, bi deda ago tavoi tavoi tau tutubena idana vene kana ga refa, ini mokena bi mina ago tau nidediri maka ini ofa sei yaku ina vene neidego dada. 
MAT.6.8	Ye ina vene kana bi ga nifa, ini adina yi Baba bi usa nigediri yi beika nufa de bi sena diba niyo. 
MAT.6.9	Mina dada yomakai usa usa nifa:
MAT.6.9	‘Uni Baba omari ameisa amiye:
MAT.6.9	Yi roka bi kikifa iniye;
MAT.6.10	yi ourefeidena amena sana bi deyaine;
MAT.6.10	yi ura bi konori vata niyaine, omari kana.
MAT.6.11	Gua meda di iruku una mai baesa, mina una ma.
MAT.6.12	Ma uni vegu no koite maku,
MAT.6.12	ma una ka amiye di vegu no una rofu rededi moi erufusifa kana.
MAT.6.13	Ma uka maina regika nivena rofu ga una moi ourefeide,
MAT.6.13	idu amiye no rofu una moi vegu ri.’
MAT.6.14	“Ye ya rofu vegu no rededi vene di vegu no moi erufugedi vonisi, yi Baba omari yaku ya rofu yi vegu no ka koite makugo.
MAT.6.15	Idu amiye ini vegu no rededi de koite makugedi vonisi, yi Baba yaku ka yi vegu no rededi de koite makugo.
MAT.6.16	“Oyo rebigediri, ofarosi vene kana ga refa, ini ne uruma moi no rededi, ye amiye yaku vegedi ina bi oyo reyadi. Rama iniye ya nida, ina bi ini obini sena moiyadi. 
MAT.6.17	Idu oyo rebigediri, bi yi ne uruma koitesi yi ada iye sikoma imibifa, 
MAT.6.18	ye amiye yaku ka ya de vei regedi ya bi oyo rededi—idu yi Baba kaere bi sui ni beika sui dudu reyadi vesi
MAT.6.19	“Mina konori gugura buni tau ya kaya ga ae torekai refa, nurina ma rasta yaku moi no regedi ma duma duma vene yaku dui resi duma regedi.
MAT.6.20	Idu ya kaya gugura buni tau bi omari ae torekai rebifa, ye nurina ma rasta yaku de moi no regedi ma duma duma vene yaku ka dui resi de duma regedi. 
MAT.6.21	Adina yi gugura buni tau amededi sanari yi uka di ura ka amebigo.
MAT.6.22	“Yi nemoko bi ramefa di vabara kana yi roaitari. Mina dada yi nemoko buni vonisi, bi yi roaita tau noibanu bi vabara yaku vata baego. 
MAT.6.23	Idu yi nemoko no vonisi, bi yi roaita tau noibanu bi mukuna yaku vata baego. Yi vabara yi ideri bi mukuna vonisi, mina bi mukuna girigiri iniye!
MAT.6.24	“Amiye yokoi yaku amiye tora remanu di moimai rei tavoi rena di moimai anua rego. Adina bi yokoi rofu bi gubuyo resi yokoi rofu bi uka mago, o ina bi yokoi di ago neidesi yokoi rofu bi mokei itu rego. Ya bi Sei ma fore di moimai rei tavoi rededi vene di moimai kana rena bi anua regedi.
MAT.6.25	“Mina dada ya nida, vegu nigasa amesi beika iruku ma koru irigedi o beika varuka akudedi rofu mokena toe ga moifa. Vegu amena bi iruku ebu redo, ma roaita yaku varuka ka ebu redo. 
MAT.6.26	Erena oma odoro vefa. Ina bi iruku yo varina o iruku goena o dokemari ae torekai de rededi; idu yi Baba omari yaku vana redo. Ya bi mina erena ebu iniye reyadi. 
MAT.6.27	Ye ya kaere yaku ini ukari mokena toe moigori, mina mokena yaku ini vegu moi doba rego ba?
MAT.6.28	“Ma beika resi varuka dada mokena toe moidedi? Sufari farofaro bi gokai bodedi mina vefa; moimai de resi varuka de ridedi. 
MAT.6.29	Idu ya nida, kini Solomon di varuka burefe tau ka bi mina sufari farofaro kana de.
MAT.6.30	Sei yaku sufari farofaro imu mado—mina farofaro bi gua vegu amedo mini, idu agiya bi kufusi makugedi, ma roko nigediri, bi ita mokari origedi. Ye yi varuka dudu ya nari rei mona iniye rego, ya kaere bi mokena vari gira keika aededi vene!
MAT.6.31	“Mina dada ya kaya nigika mokena toe ga refa: ‘Una bi beika iruku ma koru irigifa?’ o ‘Una bi beika varuka akugifa?’ 
MAT.6.32	Adina mina beika baika tau bi tutubena idana vene yaku maina rededi. Adina yi Baba omari ina diba ya nufa de tau bi. 
MAT.6.33	Idu Sei di ourefeidena amena sana ma ini mokena rorobo siko maina refa kumo mina beika baika tau ya mago. 
MAT.6.34	Mina dada agiya di mokena toe ga moifa; ini adina agiya bi iniye ini mokena toe moigo. Ari neinei bi iniye ini mokena toe amedo.
MAT.7.1	“Amiye di no rofu mokei no ga refa, ye Sei yaku ka yi no rofu kota de rego. 
MAT.7.2	Adina ya yaku amiye di no rofu mokei no regedi kana, makai Sei ya kota rego, ma ya amiye gokai toe madedi kana, Sei yaku mina toe dairisi ya mago.
MAT.7.3	Beika resi bubudo yi usika ourena di nemokori bi veisa, idu yabo rata yi nemokori bi de nidodi reisa? 
MAT.7.4	O gokai ida dudu yi usika ourena rofu nigiya, ‘Na ferei kumo yi nemokori bubudo amedo mina moigida,’ ma yi nemokori yabo rata amedo? 
MAT.7.5	Ya ofarosi amiye! Yi nemokori yabo rata amedo mina siko moi etagae rigiya, mamo vei mona resi yi usika ourena di nemokori bubudo amedo mina moi etagae ri.
MAT.7.6	“Beika bi akeke bi auna rofu ga masi yi fore roka 
MAT.7.7	“Usa nifa kumo ya mago; maina refa kumo baku regedi; raka nifa kumo ya rofu ida vena moi ekego. 
MAT.7.8	Adina kaere yaku usa usa nigo bi moigo, ma kaere maina rego bi baku rego, ma kaere raka nigo bi ina rofu ida vena moi ekego. 
MAT.7.9	O yi fogori kaere amiye ini mida yaku beredi usa nigori, rama dadisi fore moi mago ba? 
MAT.7.10	O oyena usa nigori, rama dadisi aruma mago ba? 
MAT.7.11	Ma ya vene no bi yi mida mida rofu gugura buni magi diba nidedi vonisi, bi yi Baba omari amedo amiye yaku gugura buni usa nigedi vene bi besa besa mago!
MAT.7.12	“Mina dada ya ura rededi amiye yaku beika tau ya rofu rebigedi, ya ka ina rofu makai refa. Adina mina bi Moses di ago gira ma Sei di ago niyadi vene di ago di adina.
MAT.7.13	“Ida vena kakaitari dui refa, adina no moina sana rofu bona ida vena bi rafo ma ini ida bi tora, ma amiye tau tora bi minari dui rededi. 
MAT.7.14	Idu ida vena bi kakaita ma ida bi keika vegu sana rofu bodedi, ma amiye tau de mina sana baku rededi.
MAT.7.15	“Sei di ago nidedi ofa vene vei mona regasa amebifa. Ya rofu bi mamoe di varuka akusi baegedi, idu ini uka ideri bi sufa gadeva auna no iniye iniye. 
MAT.7.16	Ini beika moi ogau ridediri maka vei mama regedi. Rama amiye yaku waini meko bi imiye tafari butu de regedi o fuka meko bi onana imiyeri butu de regedi. 
MAT.7.17	Ye yabo buniri bi meko buni varededi, idu yabo nori bi meko no varededi. 
MAT.7.18	Yabo buniri bi meko no de varegedi, ma yabo nori bi meko buni de varegedi. 
MAT.7.19	Yabo tauri meko buni de varededi mina yabo bi nugasi ita mokari ori kamu rededi.
MAT.7.20	Mina dada ini beika redediri maka vei mama regedi.
MAT.7.21	“Amiye tau kaere na rofu ‘Varika amiye’ vo nidedi, bi Sei di ourefeidena amena sana omari de dui regedi, idu nai Baba kaere bi omari amedo di mokedo vegu rededi vene maka dui regedi. 
MAT.7.22	Mina medari Sei yaku amiye tau kota aegori amiye tau gade yaku na rofu nigedi, ‘Varika amiye, una bi yi rokari Sei di ago nirausi resi vima no meki resi mokena vegu regamafa ba ide?’ 
MAT.7.23	Minari mamo na yaku ina vene fafau nigida, ‘Vegu no rededi vene, na bi toga ya toto; na rofu etagae ri difa!’
MAT.7.24	“Mina dada amiye kaere yaku nai ago neidesi regedi, bi mokena tora amiye kaere yaku ini yava abita fore fafau akuyo kana. 
MAT.7.25	Miya deyo, abata deyo, ma itu aura mina yava fafau baeyo, bi de yareyo, ini adina bi ini gado bi abita fore fafau akuyo dada.
MAT.7.26	“Ye amiye kaere nai ago neidesi de rego, bi ada de amiye yaku ini yava vasa fafau akuyo kana. 
MAT.7.27	Miya deyo, abata deyo ma itu aura mina yava fafau baeyori, ma ini yareyo bi no iniye iniye!”
MAT.7.28	Iesu mina ago ni vau reyori, mina amiye tau gade bi ini oteimana ago rofu tururu reyadi,
MAT.7.29	adina ini oteimana bi kaere vava nufa amiye kana, ma ago gira oteimana vene kana de.
MAT.8.1	Iesu omuna aveta gutuna deyori, amiye tau gade ina usi deyadi. 
MAT.8.2	Idau refera amiye yokoi Iesu rofu bosi efuka meimigasa usa niyo, “Varika amiye, ya ura reisa vonisi, na moi ruaka rigiya.”
MAT.8.3	Kamini Iesu yaku ini vana moi roto risi mina amiye avaka moisi niyo, “Na ura reida; ruaka ni!” Minari maka ini roaitari refera gauka bi ruaka niyo. 
MAT.8.4	Ye Iesu ina rofu niyo, “Amiye yokoi ga nioteima, idu nesi ya kaya Sei ma amiye utari naivo amiye oteimasi Moses yaku ago girari niyo kana Sei rofu moi ori sisika regiya. Ye amiye vegedi ya bi buni niyo.”
MAT.8.5	Iesu Capernaum ri okiyori, Rome di iya rededi vene di ourefeidena amiye yokoi Iesu rofu niguyaguya regasa niyo: 
MAT.8.6	“Varika amiye, nai naivo amiye bi yavari esika esika tora nufa kita kita de, varena maka redo.”
MAT.8.7	Ye niyo, “Bosi moi buni rigida.”
MAT.8.8	Idu nikabai resi niyo, “Varika amiye, na bi rorobo de ya yaku nai yavari bogiya. Idu sina maka nigiya ma nai naivo amiye bi buni nigo. 
MAT.8.9	Na ka bi amiye be di vava gabireri ameida dada; iya rededi vene be bi nai vava gabireri amededi. Na yaku yokoi rofu nida, ‘Bo!’ vo nidari bodo; ma yokoi rofu nida, ‘Bae!’ vo nidari baedo; ma nai moimai rei tavoi redo amiye rofu nida, ‘Mina re!’ vo nidari redo.”
MAT.8.10	Iesu mina ago neidesi bi tururu resi kaere usi diyadi inasa rofu niyo, “Rama ya nida, Israel ri amiye yokoi di mokena vari gira aena makai de baku reyaka. 
MAT.8.11	Ye ya nida amiye tau gade meda dadido eta rofu ma meda nedo eta rofu baegedi Abraham, Isaac ma Jacob sa Sei di ourefeidena amena sana omari ameinu resi irakuna irigedi.
MAT.8.12	Idu Sei di ourefeidena amena sana mida mida kana auba reyo vene bi etofaro mukunari maku nego ma isaka nigasa gade aki gigi rebigedi.”
MAT.8.13	Resi iya rededi vene di ourefeidena amiye rofu niyo, “Bo, yi mokena vari gira aeyo kana bi vata nigo.”
MAT.8.13	Mina meda nemokori maka ini naivo amiye buni niyo.
MAT.8.14	Iesu yaku Peter di yavari dui reyori, Peter di imokai rema bi roaita vaki vaki resi ekamari varegamo ma veyo. 
MAT.8.15	Ini vana avaka moiyori, roaita vaki vaki bi fereyo ma iruku dabara resi nari regamo.
MAT.8.16	Uriyenauri vima no nufa amiye tau gade ina rofu afei baeyadi, ma ina yaku mina vima no ini ago dudu meki resi gauka vene tau ka moi buni riyo. 
MAT.8.17	Beika Sei di ago niyo amiye Isaiah yaku niyo makai moi rama aeyo, “Ina kaya uni roaita afi rena ma uni gauka moi etagae riyo.”
MAT.8.18	Iesu amiye tau gade yaku ina buru risi deyadi mina vegasa ini usi dina vene rofu ago maro moka daidai tora berou eta rofu boi neyaganedi. 
MAT.8.19	Ma ago gira oteimana amiye yokoi ina rofu baesi niyo, “Oteimana amiye, ya goina digiya na bi ya usi digida.”
MAT.8.20	Ma nikabai resi niyo, “Sufa auna bi ini fore ruba nufa ma erena odoro didedi bi ini buri nufa, idu Amiye di mida bi ini ada aesi raudai rena sana bi koina.”
MAT.8.21	Ma ini usi dina amiye yokoi yaku ina rofu niyo, “Varika amiye, na ferei kumo bosi nai baba kaere muyeyo siko moi guri aegida.”
MAT.8.22	Idu nikabai resi niyo, “Muyena vene ferei kumo ini muyena iniye moi guri aeyagane ma ya bi na usi bae.”
MAT.8.23	Iesu bouti keu riyo ma ini usi dina vene ka inasa diyadi. 
MAT.8.24	Ma itu aura tora iniye iniye mina moka daidai tora fafau reyo; ye koru tafo regamo ma ureure bouti fafa regi ka regamo. Idu Iesu varegamo, 
MAT.8.25	dada ini usi dina vene ina rofu bosi edadisi niyadi, “Varika amiye, una bi kamini muyegifa. Una moi vegu ri!”
MAT.8.26	Ina yaku niyo, “Mokena vari gira keika aededi vene, beika resi ori reyadi?” Resi dadisi aura ma koru tafo besenai ago maro ma moka daidai tora bere gade ni ameyo.
MAT.8.27	Ye mina vene tururu resi niyadi, “Mina amiye bi gokai kana amiye? Aura ma koru tafo ka ini ago neidededi!”
MAT.8.28	Moka daidai tora berou eta rofu Gadara
MAT.8.29	Ma evade raka nisi niyadi, “Sei di mida, beika resi una rofu baesa? Gua meda okina koderi esika esika una magi minari baeyo ba?”
MAT.8.30	Ye dona tau bi gaima ini vana irigamadi. 
MAT.8.31	Ye mina vima no yaku Iesu niguba regasa usa niyadi, “Una meki regiya vonisi, bi yomirona dona tau ideri una nifeide.”
MAT.8.32	Ina rofu niyo, “Difa!” Ye mina amiye remanu rofu yakusi dona tau ideri dui reyadi ma mina dona tau raravari raga nesi moka daidai torari yoyo resi koruri muyeyadi.
MAT.8.33	Dona vana regamadi vene bi ori disi taoni vene beika vata niyo ma amiye remanu vima no nufa ina rofu beika vata niyo ka mina sina ni digamadi. 
MAT.8.34	Ye taoni vene tau yaku Iesu baku regika boyadi; vegasa niguba reyadi ini gagani feresi diyainedi.
MAT.9.1	Mina usi Iesu bouti keu risi moka daidai tora rofu ugasi ini taoni iniye
MAT.9.2	Ye okiyori, amiye be yaku dibo anua amiye madunari ina rofu afei baeyadi. Iesu mina vene di mokena vari gira aena veifategasa mina dibo anua amiye rofu niyo, “Nai mida, mokei itu ga re! Yi vegu no bi koite makuyo.” 
MAT.9.3	Ma ago gira oteimana vene bedakai yaku iniye iniye rofu niyadi, “Mina amiye bi Sei di roka moi no rido!”
MAT.9.4	Ye Iesu yaku mina vene di mokena veifatesi ina rofu niyo, “Beika resi mokena no yi ukari mokededi? 
MAT.9.5	Adina goina ago nigida bi rena gira de, ‘Yi vegu no bi koite makuyo,’ o ‘Dadisi nana re’? 
MAT.9.6	Idu ya vei mama regedi Amiye di mida bi vava nufa konori vegu no koite makugo”—kamini dibo anua amiye rofu niyo, “Dadisi yi maduna vanau moisi yi yavari di!”
MAT.9.7	Ye mina amiye dadisi ini yavari diyo. 
MAT.9.8	Ma amiye tau mina vesi bi ori
MAT.9.9	Ma Iesu mironari gutuna bogamori, amiye yokoi ini roka Matthew, fore butu rena ofesiri vesi niyo, “Na usi bae.”
MAT.9.9	Ma dadisi usi diyo.
MAT.9.10	Gabi bi yavari ameinu resi iruku irigamori, fore butu rededi vene ma vegu no rena vene tau gade okisi Iesu ini usi dina venesa ameinu resi iruku irigamadi.
MAT.9.11	Ma Pharisee vene mina vegasa ini usi dina vene nikaiteyadi, “Beika resi yi oteimana amiye bi fore butu rededi vene ma vegu no rededi venesa iruku iridedi?”
MAT.9.12	Idu Iesu mina ago neidesi niyo, “Amiye buni bi gauka dogo amiye de mokegedi, idu gauka vene maka. 
MAT.9.13	Va disi mina ago di ini adina vei mona refa: ‘Na bi iriyeduka ura reida ma ori sisika rena bi de.’ Adina na bi mokena rorobo vene rofu disi raka nigi de okiyaka, idu vegu no rededi vene
MAT.9.14	Mina usi John di usi dina vene yaku ina rofu baesi nikaiteyadi, “Beika resi Pharisee vene ma una bi
MAT.9.15	Ye Iesu yaku nikabai reyo, “Rema mego amiye yaku ini asiyaka venesa amebigori, isaka nigedi ba ide? Ide mada! Idu rema mego amiye afei digedi di meda baegori, bi oyo regedi.
MAT.9.16	“Kamini amiye yokoi bi ruaka ma koitena de varuka tu varuka kori fafau faniya de rego; adina bi varuka moi rutu rego ma varuka kori uesi rego ma ruba tora nigo. 
MAT.9.17	Amiye waini ruaka moisi ini ro
MAT.9.18	Mina ago ina rofu nigamori, ourefeidena amiye yokoi baesi efuka meimigasa niyo, “Nai vefa bi gua muyeyo. Ye baesi yi vana ina fafau aegiya ma vegu niyaine.”
MAT.9.19	Ye Iesu ma ini usi dina vene dadisi ina usi boyadi.
MAT.9.20	Mina usi rema yokoi, kaere bi lagani 12 rema di gauka guraugamo, yaku ini fufutari baesi ini varuka tu avaka moiyo. 
MAT.9.21	Adina ina kaya rofu nigamo, “Na ini varuka maka avaka moigida vonisi, bi buni nigida.”
MAT.9.22	Ma Iesu kero resi mina rema vesi niyo, “Nai vefa, mokei itu ga re; yi mokena vari gira aena yaku ya moi buni riyo.” Minari maka buni niyo.
MAT.9.23	Ye Iesu mina ourefeidena amiye di yavari okisi bi bibo una vene ma uka vorivori rena amiye kukuroka tora regamadi neidesi 
MAT.9.24	niyo, “Yaku difa, mina rema mida bi muyena de reyo—idu bi neota varedo maka!” Idu mina vene bi ina rofu ninika nigamadi. 
MAT.9.25	Mina vene tau nifeideyori, bi ideri disi ini vana moisi edadiyo. 
MAT.9.26	Ma mina vegu di sina bi mina gagani tauri ogau niyo.
MAT.9.27	Kamini Iesu mina sana feresi bogamori, ne taufa amiye remanu usi bogasa raka niyadi, “David di tutubena, una iriyeduka re!”
MAT.9.28	Ma yava ideri dui reyori, mina ne taufa amiye remanu ina rofu baeyadi, ma ina vene nikaiteyo, “Mokena vari gira aededi mina regida ba?”
MAT.9.28	Ina yaku nikabai reyadi, “Varika amiye yo!”
MAT.9.29	Mina resi ini nemoko avaka moisi niyo, “Yi mokena vari gira aena dada bi ya rofu vata niyainedi!”— 
MAT.9.30	kamini ini ne areyadi. Ma ago gira nimaro, “Mina bi amiye yokoi ga diba niyaganedi!”
MAT.9.31	Idu disi mina gagani tora noibanuri ini beika reyo mina niokuyadi.
MAT.9.32	Kamini digamadiri, amiye babo kaere bi vima no nufa afei baeyadi. 
MAT.9.33	Ma Iesu mina vima no meki reyori, mina amiye ago niyo, ma amiye tau gade tururu resi niyadi, “Israel gaganiri mina kana vegu yokoi bi sena vena de!”
MAT.9.34	Idu Pharisee vene yaku niyadi, “Bi vima no di ourefeidena amiye di vava dudu vima no meki redo.”
MAT.9.35	Ma Iesu yaku taoni ma rautu tau gaderi disi ini usa usa yavari oteimasi Sei di ourefeidena amena sana di ago buni nirausi resi
MAT.9.36	Mina amiye tau gade vegasa ina rofu iriyeduka reyo, adina mina vene bi mokena toe moigamadi
MAT.9.37	Mina usi ini usi dina vene rofu niyo, “Iruku rama butu rena bi tora gade, idu moimai rededi vene bi tau de.
MAT.9.38	Mina dada butu rena Varika amiye rofu usa usa nifa kumo moimai rededi vene nifeidego ma ini butu butu resi moi aeyaganedi.”
MAT.10.1	Kamini Iesu ini usi dina vene 12 raka nisi niegogo resi vima no meki resi deda gauka tau vakoi moi buni rigi vava maro. 
MAT.10.2	Ye mina nifeidena vene 12 di roka roka bi: ouresi bi Simon (ini roka yokoi bi Peter) ma ini usika Andrew; Zebedee di mida mida James ma ini dubuini John; 
MAT.10.3	Philip ma Bartholomew; Thomas ma Matthew, fore butu rena amiye; Alphaeus di mida James, ma
MAT.10.4	Simon kaere bi 
MAT.10.5	Iesu yaku mina amiye 12 bi ago gira masi vava dudu nifeideyo: “Tutubena idana vene di gagani o Samaria vene di taoniri bi dibo ga refa. 
MAT.10.6	Idu Israel vene, mamoe boiyo reyadi kana, ina rofu maka difa. 
MAT.10.7	Disi nirausi regedi, ‘Sei di ourefeidena amena sana omari bi negau niyo!’
MAT.10.8	Gauka moi buni risi muyena edadisi
MAT.10.9	Yi foketari bi goro, siriva o fore 
MAT.10.10	ida digasa dura ga moifa, varuka remanu, yuka ro o yukana ka ga moifa, adina moimai redo amiye bi ini iruku moi mana bi buni.
MAT.10.11	“Ye goina taoni o rautu dui regasa amiye yokoi kaere bi buni baku regedi vonisi, bi ini yavari amegedi bogo ferei digedi mamo. 
MAT.10.12	Ye mina yava dui regasa mina ago nifa, ‘Uka amuta bi yasa.’ 
MAT.10.13	Mina yava vene bi buni vonisi, yi uka amuta bi mina yavari amego; idu buni de vonisi, bi yi uka amuta maro bi dairi moigedi. 
MAT.10.14	Ma goina amiye ya moi dui de regedi o yi ago de neidegedi, mina taoni o yavari ferei digasa yi yuka di budoka usi eyarefa.
MAT.10.15	Rama ya nida, Sei di kota rego medari Sodom ma Gomorrah taoni vene di esika esika moigedi bi keika, idu mina taoni vene di esika esika moigedi bi tora gade!
MAT.10.16	“Mokefa; na yaku mamoe kana sufa gadeva auna di fogori ya nifeideida. Ye aruma kana mokei mona resi pune erena kana ave nifa.
MAT.10.17	Ma amiye rofu nari refa, ini adina bi kanisoro vene di vanari ya siri resi ini usa usa yavari ya buburu vai regedi.
MAT.10.18	Na dada gavana ma kini ka kota reyaganedi ya moi erokoko rei bogedi, ina rofu ma tutubena idana vene rofu nai ago ninegau regedi. 
MAT.10.19	Ye kota regi ya afei bogediri, beika nigedi o gokai ago rofu mokena toe ga moiyagane, adina beika nigedi bi minari maka ya mago. 
MAT.10.20	Adina mina kaere yaku ago nigo bi ya yaku de, idu bi yi Baba di Vima yaku ya dudu ago nibigo.
MAT.10.21	“Ma usika ourena yaku usika ourena muyena rofu siri rego, ma baba yaku ini mida rofu makai rego; ma mida mida yaku ini nono baba rofu tourage regedi ma umuyegedi.
MAT.10.22	Amiye tau gade yaku nai roka dada ya rofu gubuyo regedi, idu kaere are rei gira rego bogo ari metonari mamo bi moi vegu rigo.
MAT.10.23	Taoni yokoiri ya esika esika magediri, bi taoni yokoiri ori di. Rama iniye ya vene rofu ya nida, Israel di taoni tau vakoi ebu resi dina koderi Amiye di mida dego.
MAT.10.24	“Usi dina amiye ini oteimana amiye ebu de rego; moimai rei tavoi redo amiye ka ini varika amiye ebu de rego.
MAT.10.25	Buni bi usi dina amiye bi ini oteimana amiye kana nigo ma moimai rei tavoi redo amiye ka ini varika amiye kana nigo. Yava biyaguna amiye di roka bi Beelzebul
MAT.10.26	“Mina dada amiye rofu bi ori ga refa, adina beika bou riyadi bi moi ogau rigedi, ma beika sui niyadi bi erau nigedi.
MAT.10.27	Beika mukunari ya nida, bi vabarari dudusa nifa, ma beika kiya mumugu ago dudu neideyadi, bi yava tebori are resi nirausi refa. 
MAT.10.28	Ma roaita maka umuyesi vima umuyegi anua regedi vene rofu bi ori ga refa, idu Sei rofu maka ori refa, kaere bi ita mokari roaita ma vima vakoi moi no rego vava nufa. 
MAT.10.29	Erena keika remanu di davana bi fore keika yokoi dudu ba? Mina resi erena keika yokoi mina konori de yarei tavoi rego, idu yi Baba siko diba nigo mamo. 
MAT.10.30	Ma yi ada iye tau vakoi ka gokaisanu amedo bi duaiya reyo. 
MAT.10.31	Mina dada ori ga refa; ya amiye bi isivaga iniye, erena keika tau gade kana de!
MAT.10.32	“Ye kaere yaku amiye di nemokori niogau rego ina bi nai, na yaku ka nai Baba omari di nemokori makai niogau regida. 
MAT.10.33	Idu kaere yaku amiye di nemokori na fufuta mago, na ka nai Baba omari ini nemokori fufuta magida.
MAT.10.34	“Ga mokefa na mina konori deyaka bi uka amuta moi soka reyaka. Na bi uka amuta de moi deyaka, idu amiye tau gade okuna bainasi magi deyaka. 
MAT.10.35	Adina na deyaka bi rumana mida yaku ini babasa, vefa yaku ini nonosa, ma radiyaka tora yaku ini radiyakasa iniye iniye utama okuyaganedi.
MAT.10.36	Amiye di tuma vene bi kaere ini yava yokoi makari amededi vene.
MAT.10.37	“Kaere amiye ini nono o baba rofu uka tora masi na rofu uka keika mago bi nai usi dina vene egere de; ma kaere amiye ini rumana o rema mida rofu uka tora masi na rofu uka keika mago, ina bi nai usi dina egere de. 
MAT.10.38	Ma kaere amiye ini satauro de uakaisi na usi baego, bi na usi dina egere de.
MAT.10.39	Kaere ini vegu maina rego, bi de moigo, ma kaere na dada ini vegu youfeidego, bi moigo.
MAT.10.40	“Kaere ya moi dui rego, bi na moi dui rego, ma kaere na moi dui rego, bi kaere yaku na nifeideyo moi dui rego.
MAT.10.41	Kaere amiye yaku Sei di ago nido amiye moi dui rego, adina ina bi Sei di ago nido amiye, bi Sei di ago nido amiye di obini moigo. Ma kaere amiye yaku mokena rorobo amiye moi dui rego, adina ina bi mokena rorobo amiye, bi mokena rorobo amiye di obini moigo. 
MAT.10.42	Ma kaere amiye nai usi dina amiye kana, bi amiye yokoi, kaere bi roka de nufa, ina rofu koru itu biyori maka mago, rama ya nida, ina bi rama iniye ini obini de youfeidego.”
MAT.11.1	Ma Iesu ini usi dina vene 12 ago gira moi vau regasa mina sana feresi ina vene di taoniri oteimagasa ago nirausi regika boyo.
MAT.11.2	Ye John Baptist dibura yavari amesi Keriso yaku beika reyo mina neidegasa ini usi dina vene
MAT.11.3	nikaiteyadi, “Ya bi dego amiye o amiye yokoi tua regifa ba?”
MAT.11.4	Kamini nikabai resi niyo, “Bosi John rofu beika neidegasa veyadi mina nifa: 
MAT.11.5	ne taufa vene dudusa gagani vededi, yuka no vene nana rededi, refera nufa vene bi moi ruaka riyo,
MAT.11.6	Ma kaere na rofu mokei itu de rego, Sei yaku buni tora gade ina rofu mago!”
MAT.11.7	Ye mina vene diyadiri, Iesu yaku amiye tau gade John fafau ago nigi kora reyo: “Ya bi beika vegi gagani autu sanari boyadi? Doi iye aura yaku moi raudai redo mina vegika ba? 
MAT.11.8	Idu mironari beika vegika boyadi? Varuka burefe rido amiye ba? Mina kana varuka burefe ridedi vene bi kini di yavari amededi! 
MAT.11.9	Idu beika vegika boyadi? Sei di ago nido amiye yokoi ba? Yo, ya vene rofu nida, ina bi Sei di ago nido amiye, idu bi isivaga iniye. 
MAT.11.10	Mina amiye bi kaere bi bura reyo: ‘Sei yaku makai niyo, nai ago moi raga redo amiye yi budari nifeidegida. Yi ida moi dogo rego.’
MAT.11.11	Rama ya vene rofu nida, kaere sena ameyadi vene ma gua amededi tau vakoiri bi yokoi yaku John Baptist de ebu redo. Idu Sei di ourefeidena amena sana omari bi kaere amiye roka de mina yaku bi John ebu redo. 
MAT.11.12	Ye John Baptist di meda duakau baeyo gua Sei di ourefeidena amena sana omari bi toe tora moiyo
MAT.11.13	Adina Sei di ago niyadi vene tau ma Moses ini ago gira dudu bi Sei ini ourefeidena amena sana di ago mina nirausi regamadi baeyo gua John di ari; 
MAT.11.14	ma ya ura rededi ina vene di ago rofu mokena vari gira aegiya vonisi, bi John bi Elijah, kaere ini baego bi sena nigamadi.
MAT.11.15	Kaere neidego, bi neideyaine!
MAT.11.16	“Idu gua amededi vene bi gokai dudu nirorotari regida? Ina bi mida keika keika kana, maketi sanari amegasa ini asiyaka vene rofu raka nisi nidedi, 
MAT.11.17	‘Una bi ya rofu bibo uyafa, idu ya bi adena de uyadi; muyena yauta niyafa, idu ya bi isaka de niyadi!’ 
MAT.11.18	Adina John baesi iruku oyo regasa waini de irigamori, kamini niyadi, ‘Ina bi vima no nufa!’ 
MAT.11.19	Amiye di mida baesi iruku irisi waini irigamori, ina vene yaku niyadi, ‘Mina amiye vefa! Ina bi iruku ma waini irina kurakura amiye. Ina bi fore butu rededi vene ma vegu no rededi vene di asini!’ Idu Sei di mokena tora yaku beika vata nidedi
MAT.11.20	Taoni bedakairi Iesu yaku mokena vegu tau reyo mina amiye bi ini vegu no de feresi moi etagae riyadi, ye bi emaro. 
MAT.11.21	“Chorazin vene ya rofu bi iriyeduka iniye ma Bethsaida vene ya rofu ka bi iriyeduka iniye! Adina bi, senagi mokena vegu ya vene rofu reyaka kana mina Tyre taoni ma Sidon taoniri reyagadu vonisi, bi mirona vene bi senagi guruo amena kana varuka akusi udo ini roaita ifi rei boga degasa reyaidu, mina yaku oteimaragadu ina bi ini vegu no feresi moi etagae riyadi!
MAT.11.22	Idu ya vene rofu nida, Sei di kota rego medari Tyre ma Sidon taoni vene di esika esika moigedi bi keika, idu ya vene di esika esika moigedi bi tora gade! 
MAT.11.23	Ma ya Capernaum vene! Ya bi omari moi odoro de rego! Idu, muyena vene di amena sanari negedi! Mina mokena vegu ya ideri bi Sodom ri reyagadu vonisi, bi gua ka toga amebiyaidu!
MAT.11.24	Idu ya vene rofu nida, Sei di kota rego medari, Sodom taoni di vene di esika esika moigedi bi keika, idu ya vene di esika esika moigedi bi tora gade!”
MAT.11.25	Mina ituari, Iesu yaku niyo, “Baba, oma ma kono di Varika amiye, yi roka moi odoro rida, adina ya bi mina vegu mokena tora vene rofu moi sui risi mokena keika keika vene kaere bi mida mida kana rofu moi ogau riyo. 
MAT.11.26	Baba, yi ukari mokeyo kana, makai vata niyo.
MAT.11.27	“Nai Baba yaku beika baika tau na nimaro. Ma amiye yokoi ina toto ini Mida, idu nai Baba maka ina diba. Ma amiye yokoi ka ini Baba toto, ini Mida maka ina diba ma ini Mida yaku ka Sei bi kaere moi ogau rigi ura redo amiye rofu bi rama iniye vegedi.
MAT.11.28	“Na rofu baegedi, ya kaere toe moisi kosika reyadi, ma na yaku sifere ya magida. 
MAT.11.29	Nai maduna moisi ya fafau aesi na rofu diba nifa, adina nai ukari na bi ave nida; ma yi vima di sifere rena bi makai baku regedi.
MAT.11.30	Adina nai maduna moina rofu bi enana de, ma nai toe bi aita.”
MAT.12.1	Mina ituari Iesu ma ini usi dina venesa Sabati medari witi muro idari nana diyadi. Ina yaku rauna resi witi di ada koma resi irigi kora reyadi.
MAT.12.2	Idu Pharisee vene mina vegasa ina rofu niyadi, “Neide, yi usi dina vene bi beika Sabati medari una rofu bi tabu mina rededi!”
MAT.12.3	Idu ina rofu niyo, “Ya bi bura de veyadi beika David ini amiyesa yaku reyadi mirona medari rauna reyadiri?
MAT.12.4	Ye Sei di yava ideri dui resi Sei rofu mana beredi irisi ini vene ka maro. Ago gira yaku nido bi tabu mina beredi irigedi—Sei ma amiye utari naivo vene yaku maka iridedi.
MAT.12.5	O ya bi bura de veyadi ago gira di bukari ye Sabati medari Sei nivakena yavari Sei ma amiye utari naivo vene yaku mina meda di ago gira bi ukero vau rededi idu vegu no yokoi de nufa?
MAT.12.6	Idu ya nida, Sei nivakena yava kana de, ina bi isivaga iniye bi mini. 
MAT.12.7	Idu mina ago di ini adina ya diba niyagadu vonisi, bi ‘Na bi iriyeduka ura reida, ma ori sisika rena bi de,’ ye ya bi vegu no nufa de amiye nifafana de rei tavoi reyaidu;
MAT.12.8	adina Amiye di mida
MAT.12.9	Ye mina sanari feresi ini usa usa yavari dui reyo, 
MAT.12.10	ma minari vana kevo amiye yokoi amegamo. Ini no dada nisi tourage regika nikaiteyadi, “Gauka moi buni rina Sabati medari bi ago gira rofu bi tabu ba ide?”
MAT.12.11	Kamini niyo, “Ya kaere yi mamoe yokoi maka nufa Sabati medari kono rubari keto rei nego vonisi, bi moi yakugiya ba ide?
MAT.12.12	Ye amiye di isivaga bi tora, idu mamoe di isivaga bi keika. Mina resi Sabati medari vegu buni rena ago gira dada bi buni.” 
MAT.12.13	Resi mina amiye rofu niyo, “Yi vana ae roto ri.”
MAT.12.13	Ma ini vana ae roto risi dudusa dairi buni niyo, ini berou vana kana. 
MAT.12.14	Idu Pharisee vene feresi sina ago Iesu umuyegi nirorotari reyadi.
MAT.12.15	Idu Iesu ini nirorotari rena amutegasa mina sana feresi diyo ma amiye tau gade ina usi boyadi ma ini gauka tau gade moi buni rigamo; 
MAT.12.16	resi ago gira maro bi amiye ga niyagane ina bi kaere. 
MAT.12.17	Mina bi moi rama aeyaine beika Sei di ago niyo amiye Isaiah yaku niyo:
MAT.12.18	“Mina bi nai naivo amiye, kaere bi auba reyaka;
MAT.12.18	ina uka maida, kaere bi ina rofu ada reida.
MAT.12.18	Nai Vima bi ina fafau aegida,
MAT.12.18	ma ina yaku vegu rorobo tutubena idana vene tau rofu nirausi rego.
MAT.12.19	Ina bi kayamo de rego, o raka de nigo,
MAT.12.19	ma yokoi yaku ini goroka taoni idari de neidego.
MAT.12.20	Ina yaku doi yau niyo bi ubaki de rego.
MAT.12.20	Ma ita iko keika ka de ukafego,
MAT.12.20	bogo vegu rorobo mina moi rama rigo;
MAT.12.21	ma tutubena idana vene yaku ini roka rofu uka mokena aegedi.”
MAT.12.22	Mina usi vima no nufa amiye yokoi kaere bi babo ma ne taufa afei baeyadi ma Iesu yaku moi buni riyo, ye gagani vesi ago niyo. 
MAT.12.23	Amiye tau gade tururu resi niyadi, “Aiyo, mina bi David di tutubena Keriso, kaere tua resifa ba ide?”
MAT.12.24	Idu Pharisee vene mina neidegasa niyadi, “Mina amiye bi vima no di ourefeidena amiye Beelzebul
MAT.12.25	Idu mina vene di mokena vesi ina rofu niyo, “Gagani uta okusi iniye iniye berou berou are resi ruda rego vonisi, bi berou berou keto rego. Ma taoni o rubu iniye iniye uta okusi iniye iniye berou berou are resi ruda rego vonisi, bi berou berou keto rego. 
MAT.12.26	Ye Satani ini vima nosa iniye iniye meki regedi vonisi, bi iniye okusi ruda regedi. Ye gokai resi ini ourefeidena amena sana bi are rego? 
MAT.12.27	Ma na yaku vima no Beelzebul di vava dudu meki reida vonisi, bi yi vene bi kaere di vava dudu meki rededi? Mina dada ini beika rededi yaku yi ago bi rama de vo nidedi! 
MAT.12.28	Idu Sei di Vima di vava dudu vima no meki reida vonisi, bi Sei di ourefeidena amena sana bi ya vene rofu deyo mini.
MAT.12.29	“O gokai dudu amiye yokoi yaku amiye yeiva di yava dui resi ini gugura fore duma rego? Makai siko bi mina amiye yeiva ukita rigo kumo ini gugura fore duma rego.
MAT.12.30	“Amiye kaere nasa de, bi na rofu de; ma kaere nasa butu de rido, bi rerevaida nido.
MAT.12.31	Mina dada ya vene rofu nida, amiye di vegu no tau ma Sei di roka moi no rina ago tau koite makugo, idu Vima kikifa ini roka moi no rigo, bi de koite makugo. 
MAT.12.32	Ma kaere amiye yaku Amiye di mida rofu ago no nigo, ini vegu no koite makugo, idu kaere yaku Vima kikifa rofu ago no nigo, gua o meda baegediri, ka de koite makugo.
MAT.12.33	“Yabo buni, bi ini meko buni nigedi, o yabo no, bi ini meko no nigedi; yabo ini meko dudu vei mama regedi.
MAT.12.34	Ya aruma di mida mida—gokai ida dudu ya bi uka no vene, ma ya yaku ago buni be nigedi? Adina beika uka ideri vata baedo, bi vena yaku nido mini.
MAT.12.35	Amiye buni yaku ini ukari beika mokedo bi buni dada, vegu buni moi baedo, ma amiye no yaku ini ukari beika mokedo bi no dada, vegu no moi baedo.
MAT.12.36	“Ya nida Sei di kota rena medari amiye bi ini ago tavoi tavoi tau niyadi mina nirorotari reyainedi. 
MAT.12.37	Adina yi ago dudu yi vegu bi rorobo nigo o nifafana rego.”
MAT.12.38	Mina usi ago gira oteimana vene ma Pharisee vene be yaku Iesu nikabai resi niyadi, “Oteimana amiye, una ura resifa ya bi una rofu rebe yokoi regiya.”
MAT.12.39	Idu nikabai resi niyo, “Vegu no resi mokena vari gira de aesi gua amededi vene yaku rebe nikaitededi; rebe yokoi de mago, idu Sei di ago niyo amiye Jonah rofu vata niyo rebe mina maka maro.
MAT.12.40	Adina Jonah bi meda regode ma urusa regode oyena tora di uka ideri ameyo kana, ye Amiye di mida ka bi meda regode ma urusa regode kono di uka ideri amego.
MAT.12.41	Nineveh vene Sei di kota rena medari, gua amededi venesa, are resi ini beika reyadi vegu nifafana regedi, adina bi Jonah yaku Sei di ago nirausi reyori, vegu no feresi moi etagae riyadi. Ma vefa, amiye yokoi Jonah ebu reyo bi mini!
MAT.12.42	Meda baedo rama eta rofu di 
MAT.12.43	“Ye vima no yaku amiye yokoi ferei yakusi bi koru de gaganiri ameinu rena sana maina rego. Yokoi baku rena de resi 
MAT.12.44	iniye kamini nigo, ‘Nai yava ferei yakuyaka minari dairigida.’ Dairisi mina yava baku rego, bi sena gudare resi ae dogo reyadi ma notoka amedo. 
MAT.12.45	Resi bi disi vima no 7 inasa iniye ini no ebu reyadi afei minari baesi amegedi. Ye mina amiye di amena gua bi no iniye iniye sena kana de. Mina ye gua ari vegu no rededi vene bi makai.”
MAT.12.46	Ye amiye tau gade rofu ago niyori, ini nono ma ini dubuiyaka baesi etofaro are resi bi inasa ago nigedi ura reyadi. 
MAT.12.47	Ye amiye yokoi ina rofu niyo, “Ve kumo, yi nono ma yi dubuiyaka bi etofaro are resi ini ura bi yasa ago nigedi.”
MAT.12.48	Kamini nikabai resi niyo, “Kaere bi nai nono ma kaere bi nai dubuiyaka?” 
MAT.12.49	Resi ini usi dina vene rofu vana imiyou resi niyo, “Ve kumo, mina vene bi nai nono ma nai dubuiyaka! 
MAT.12.50	Adina kaere nai Baba omari amedo amiye di mokenari rego, bi nai dubuini, nai tobaini ma nai nono.”
MAT.13.1	Mina medari maka Iesu yavari gutuna yakusi moka daidai tora adinari nesi ameinu reyo. 
MAT.13.2	Amiye tau gade gade ina atafuri egogo reyadi, mina dada bi boutiri ameinu regi keu riyo ma amiye tau gade bi seriri are reyadi.
MAT.13.3	Kamini mokena ago dudu ago tau gade nioteimasi makai niyo:
MAT.13.3	“Amiye yokoi ini yo varigi diyo. 
MAT.13.4	Ye yo moi faraka reyori,
MAT.13.5	Be bi abita fore odoro yareyadi, minari kono bi keika maka. Evade meto boyadi, adina kono bi tora de. 
MAT.13.6	Kamini meda are reyori, bi vai taresi abiye niyadi, adina ini daru kono ideri nei mona de reyadi. 
MAT.13.7	Ma be bi imiye tafa fogori yaresi boi tora niyadi ma imiye yaku fafa risi fono reyadi. 
MAT.13.8	Idu be bi kono buniri yaresi rama niyadi; be bi 100, be bi 60, ma be bi 30 niyadi.
MAT.13.9	“Kaere neidego, bi neideyaine!”
MAT.13.10	Kamini ini usi dina vene ina rofu baesi nikaiteyadi, “Beika resi mokena ago dudu ina vene rofu ago nisa?”
MAT.13.11	Ma nikabai reyo, “Sei di ourefeidena amena sana omari di sui ago diba nigika bi ya maro, idu ina vene bi de. 
MAT.13.12	Adina kaere ini beika baika nufa, bi besa tau gade moi tanu mago; idu kaere ina rofu bi de iniye iniye nufa, ka ina rofu amedo bi moi dairigo.
MAT.13.13	Mina resi ina vene rofu bi mokena ago dudu ago nida: adina vededi, idu vei mama de rededi. Neidededi, idu neidei mama de rededi, ma diba de nidedi. 
MAT.13.14	Isaiah, Sei di ago niyo amiye, yaku beika vata nigo ago niyo bi makai rama aeyo:
MAT.13.14	‘Ya bi neidebigedi, idu diba de nigedi;
MAT.13.14	ya bi vebigedi, idu vei mama de regedi,
MAT.13.15	ini adina mina vene di uka bi gira iniye,
MAT.13.15	ma ini anema kebi risi neidena de resi
MAT.13.15	ini nemoko muguna reyadi.
MAT.13.15	Bi ini nemoko dudu vesi
MAT.13.15	ini anema dudu neidesi
MAT.13.15	ini uka dudu diba nigedi baebu,
MAT.13.15	ye na rofu kero regedi
MAT.13.15	ma na yaku moi buni rigida.’
MAT.13.16	“Idu yi nemoko bi buni tora gade maro, ina bi vededi dada, ma yi anema, neidededi dada.
MAT.13.17	Adina rama ya nida, Sei di ago niyadi vene ma mokena rorobo nufa vene tau ini ura bi ya beika vededi mina vegedi, idu bi de veyadi, ma ya beika neidededi mina neidegedi, idu de neideyadi.
MAT.13.18	“Ye mina yo varina amiye di mokena ago di adina neidefa. 
MAT.13.19	Kaere amiye yaku Sei di ourefeidena amena sana di ago neidego, idu diba de nigori, bi amiye no yaku baesi beika ini ukari aeyo mina moi digo. Mina bi ida sanari yo variyo kana. 
MAT.13.20	Ma yo abita foreri yareyo, bi amiye kaere ago neidesi ada dudu bi evade maka moigo kana, 
MAT.13.21	idu ini daru bi de, ma amei doba de rego. Ye mina ago dada toe ma esika baegediri, bi evade youfeidego. 
MAT.13.22	Ma yo imiye tafa fogori yareyo, bi ago neidedo amiye kana, idu mina kono di mokena toe ma ini gugura tau gade di ofa ofa ago bi ago buni moi forovai reyadi, ye ina bi meko varena de reyo. 
MAT.13.23	Ma kono buniri yo yareyadi kana, bi kaere mina ago neidesi diba nigo; rama nido, be bi 100 nido, be bi 60 nido, ma be bi 30 nido.”
MAT.13.24	Iesu yaku mokena ago yokoi dudusa nioteimaro: “Sei di ourefeidena amena sana omari bi amiye yokoi yoyava buni ini murori variyo kana. 
MAT.13.25	Idu ini amiye varegamadiri, amiye no yaku baesi mina witi fogori oruma no varisi diyo. 
MAT.13.26	Mina witi meto bosi rama niyadiri, oruma no ka mina fogori dadiyadi. 
MAT.13.27	Ye yava di varika amiye di moimai rei tavoi rededi vene ina rofu baesi niyo, ‘Varika amiye, ya bi witi yoyava buni maka murori variyo, idu mina oruma no bi goinari gutuna baeyadi?’ 
MAT.13.28	Ina yaku nikabai reyo, ‘Amiye no yaku mina reyo.’ Ye nikabai reyadi, ‘Ya ura reisa bi bosi oruma kurugifa ba?’ 
MAT.13.29	Ma niyo, ‘Ide, oruma kurubigediri ka orumasa witi rama kurugedi baebu dada. 
MAT.13.30	Ferefo kumo vakoi bogedi butu rena medari mamo. Mirona medari mamo butu rededi vene nigida: Oruma siko butu resi origi rugurugu dudu mitai regedi, idu witi rama butu resi nai totoa yavari moi baegedi.’ ”
MAT.13.31	Dudusa mokena ago yokoi ina vene rofu nioteimaro: “Sei di ourefeidena amena sana omari bi 
MAT.13.32	Bi keika keika iniye, idu tora nigori, bi yabo tau vakoi ebu resi yabo tora nigo, ye odoro didedi erena yaku okisi ini tetekari nui rigedi.”
MAT.13.33	Ma mokena ago yokoi nioteimaro: “Sei di ourefeidena amena sana omari bi yeast
MAT.13.34	Iesu yaku mina sina tau noibanu mokena ago dudu amiye tau gade rofu nioteimagamo; ina bi mokena ago dudu maka sina nigamo. 
MAT.13.35	Ye beika Sei di ago niyo amiye yaku niyo bi rama aeyo:
MAT.13.35	“Na bi mokena ago dudu ago nigida;
MAT.13.35	Na yaku kono riyori gutuna sui niyadi beika baika bi niokugida.”
MAT.13.36	Mina usi amiye tau feresi bosi yavari dui reyo. Ma ini usi dina vene bi ina rofu baesi niyadi, “Mina muro di oruma di mokena ago di adina una nirorotari re.”
MAT.13.37	Ye nikabai reyo, “Amiye kaere yaku meko buni variyo bi Amiye di mida. 
MAT.13.38	Muro bi mina kono tora noibanu, ma meko buni bi Sei di ourefeidena amena sana di mida mida. Ma oruma bi Amiye no di mida mida. 
MAT.13.39	Ma oruma no variyo tuma amiye bi Bodaka. Butu rena ari bi meda bae koina nigori, ma butu rededi vene bi Sei di naivo naivo vima. 
MAT.13.40	Mina oruma no butu resi itari ori kamu regedi kana, meda bae koina nigori bi makai: 
MAT.13.41	Amiye di mida yaku ini naivo naivo vima nifeidego ma Sei di ourefeidena amena sanari beika tau yaku vegu no rofu eyarededi ma kaere tau ago gira de neidededi butu resi 
MAT.13.42	ita tora fairo redo sokuri makugedi; ye mironari ini gade aki gigi regasa isaka nibigedi. 
MAT.13.43	Mina usi mokena rorobo vene bi ini Baba di ourefeidena amena sanari meda vabara nido kana vabara nibigedi. Kaere neidego, bi neideyaine!
MAT.13.44	“Sei di ourefeidena amena sana omari bi kono kefukari gugura buni moi sui riyadi ma amedo kana; ye amiye yokoi yaku baku resi dudusa mina sui resi ada dudu nesi ini gugura tau mina sero resi mina kono kefuka voi reyo. 
MAT.13.45	“Yokoi bi, Sei di ourefeidena amena sana omari bi gugura voi reyo amiye yaku fore buni vayavaya roka 
MAT.13.46	Yokoi ini davana tora iniye veitao regasa disi ini gugura tau mina sero resi mina fore buni vayavaya voi reyo.
MAT.13.47	“Dudusa, Sei di ourefeidena amena sana omari bi fate moka daidai torari eyareyadi ma oyena deda moiyadi kana. 
MAT.13.48	Oyena yaku mina fate vata baeyadiri, amiye yaku seriri moi rutu rei baeyadi. Ameinu resi moi etagae riyadi, buni buni bi moigasa foroka ideri aesi no bi moi makuyadi. 
MAT.13.49	Mina bi gokai vata nigo meda bae koina nigori: Sei di naivo naivo vima yaku desi vegu no vene mokena rorobo vene di ideri moi etagae risi 
MAT.13.50	ita tora fairo redo sokuri maku negedi; mironari bi gade aki gigi regasa isaka nigedi.”
MAT.13.51	Iesu yaku nikaiteyo, “Mina ago tau vakoi niyaka bi diba niyadi ba?”
MAT.13.51	Ma
MAT.13.52	Ye ina vene rofu niyo, “Mina dada ago gira oteimana vene neinei kaere Sei di ourefeidena amena sana omari usi dina vene niyadi, bi yava di varika amiye kaere bi ini gugura buni fogori gugura ruaka ma gugura kori moi yakudo kana.”
MAT.13.53	Kamini Iesu mina mokena ago ni vau regasa bi mina sana feresi boyo. 
MAT.13.54	Ma ini tora niyo taoniri okigasa bi ini usa usa yavari oteimagamo, ye tururu resi niyadi, “Mina mokena tora ma mokena vegu bi goidu baeyadi? 
MAT.13.55	Mina bi yava rina amiye di mida ba? Ini nono di roka bi Mary, ma ini dubuiyaka bi James, Joseph,
MAT.13.56	Ma ini tobaiyaka tau bi unasa mini ba? Makai mina amiye mina beika tau bi goidu moiyo?” 
MAT.13.57	Mina dada ina rofu uka no reyadi.
MAT.13.57	Idu Iesu yaku ina vene rofu niyo, “Gagani tau vene Sei di ago nido amiye yaku vei odoro regamadi, idu ini rauturi ini usika ourena yaku bi de.” 
MAT.13.58	Ye minari bi mokena vegu tau de regamo, ini adina ini mokena vari gira aena bi de dada.
MAT.14.1	Mirona ituari Herod, Galilee di ourefeidena amiye, yaku Iesu beika regamo di sina neidesi 
MAT.14.2	ini naivo vene rofu niyo, “Mina bi John Baptist. Ina bi muyena gutuna dadi rae reyo! Mina resi bi mokena vegu di vava ina rofu vata nidedi.”
MAT.14.3	Herod yaku mina ago niyo, adina bi sena ago maro ma John moisi ini yuka ukita risi dibura yavari aeyadi, Herodias, kaere bi ini dubuini Philip di rema, dada.
MAT.14.4	Ini adina John yaku nigamo, “Ina meyo bi tabu!”
MAT.14.5	Herod ini ura bi umuyego, idu amiye tau gade rofu ori regamo, adina amiye yaku mokegamadi John bi Sei di ago niyo amiye yokoi.
MAT.14.6	Herod di vata niyo medari, Herodias di vefa yaku amiye di nemokori adena uyo, ye Herod bi ada reyo, 
MAT.14.7	mina resi iniye nivarika resi nitore reyo bi beika usa nigo bi mago.
MAT.14.8	Mina rema ofi di nono yaku niyo kana, usa niyo, “Minari mereki odorori John Baptist di ada na ma!”
MAT.14.9	Ye kini iriyeduka yaku no niyo, idu ini nitore reyo ago ma okiyadi vene dada, bi ago gira niyo bi maraganedi. 
MAT.14.10	Ye ini iya redo amiye rofu ago gira maro ma dibura yavari John di ada nu burusi 
MAT.14.11	ini ada mereki odorori ae moi baesi mina rema ofi maro ma dadisi ini nono maro. 
MAT.14.12	Ye John di usi dina vene baesi ini roaita maka moisi guri aesi Iesu rofu disi nioteimaradi.
MAT.14.13	Iesu mina ago neidegasa bi mina gagani feresi bouti keu risi inaike mafumafu sana yokoiri boyo. Idu amiye tau gade mina neidegasa taoni gutuna yuka dudu usi boyadi. 
MAT.14.14	Ye bouti feresi soka regasa bi amiye tau gade gade vesi ina rofu iriyeduka resi ini gauka moi buni rigamo.
MAT.14.15	Uriyenau niyori, ini usi dina vene ina rofu baesi niyadi, “Mina sana bi autu sana, ma ari bi koina niyo mini. Amiye nifeide kumo rauturi ini iruku voi reyaganedi.”
MAT.14.16	Idu nikabai reyo, “Ina vene bi de digedi; ya yaku iruku mafo kumo iriyaganedi!”
MAT.14.17	Idu nikabai reyadi, “Unasa bi beredi 5 ma oyena remanu maka.”
MAT.14.18	Kamini niyo, “Mina na rofu moi baefa.” 
MAT.14.19	Ma amiye tau gade rofu ago maro oruma fafau ameinu reyaganedi. Mina beredi 5 ma oyena remanu moisi oma vegasa buni tora gade Sei rofu masi bi beredi okusi ini usi dina vene maro ma amiye tau gade maradi. 
MAT.14.20	Ye ina tau noibanu iriyadi ma ini uka bere niyadi. Ma ini fereyadi iruku tuta butu risi foroka 12 moi vata baeyadi. 
MAT.14.21	Ma mina iriyadi vene bi rumana vene 5,000 kana, rema ma mida bi duaiya de reyadi.
MAT.14.22	Ye amiye tau gade nifeidegasa evade ini usi dina vene rofu ago maro bi bouti keu risi ina siko moka daidai tora berou eta rofu boyaganedi. 
MAT.14.23	Ye amiye tau gade nifeidesi bi inaike omuna ikari usa usa nigika boyo. Uriyenau tumu niyori, ina bi inaike amegamo. 
MAT.14.24	Ye mina medari bouti kono feresi maike tora niyo, ma ureure yaku bouti moi diga bogasa regamo, aura bi bogamadi sana baegamo dada.
MAT.14.25	Ari uvego atafuri, ina vene rofu moka daidai tora fafau nana regasa boyo. 
MAT.14.26	Idu ini usi dina vene moka daidai tora fafau nana regamo vegasa ori resi niyadi, “Mina bi godiyo!” Resi ori dudu ababa niyadi.
MAT.14.27	Idu minari maka ina vene rofu niyo, “Uka gira nifa; na mini. Ori ga refa!”
MAT.14.28	Ma Peter yaku nikabai reyo, “Varika amiye ya vonisi bi, na ni kumo koru fafau ya rofu bae negida.”
MAT.14.29	Ina yaku niyo, “Baevo!” Kamini Peter boutiri gutuna soka resi Iesu urana koru fafau nana rei boyo. 
MAT.14.30	Idu ne resi aura tora vegasa ori resi tomu nigasa raka niyo, “Varika amiye, na moi vegu ri!”
MAT.14.31	Minari maka Iesu yaku ini vana roto risi moi gira resi niyo, “Ya mokena vari gira keika aedo amiye, beika resi mokei itu reyo?”
MAT.14.32	Kamini boutiri keu reyadiri, aura amuta niyo. 
MAT.14.33	Ye kaere kaere boutiri ameyadi yaku ina
MAT.14.34	Kamini moka daidai tora ugasi bi Gennesaret gaganiri utae riyadi, 
MAT.14.35	ma mina gagani vene yaku Iesu vei mama regasa amededi negau gagani vene tau rofu ago nifeideyadi ma amiye yaku ini gauka vene tau ina rofu afei baeyadi. 
MAT.14.36	Resi guyaguya nigamadi ini varuka metona maka avaka moiyaganedi. Ye kaere tau yaku avaka moiyadi bi buni niyadi.
MAT.15.1	Mina usi Pharisee vene ma ago gira oteimana vene bi Jerusalem gutuna Iesu rofu baesi nikaiteyadi, 
MAT.15.2	“Beika resi yi usi dina vene bi uni aufakai di toutou ukero vau rededi? Adina bi vana de koitesi iruku iridedi!”
MAT.15.3	Ma nikabai reyo, “Ye ya bi beika resi yi aufakai di toutou dada Sei di ago gira ukero vau rededi? 
MAT.15.4	Adina Sei yaku niyo, ‘Yi nono baba emagui re,’ ma ‘Kaere yaku nono o baba nikiraini rego, bi umuyeyaine.’
MAT.15.5	Idu ya yaku nidedi bi, ‘Amiye kaere ini sogona amededi vonisi, bi mina yaku ini baba o nono aedegedi. Idu nido, Mina bi Sei di sogona resi 
MAT.15.6	ini baba
MAT.15.7	Ya ofarosi vene! Isaiah bi rama nisi ya vene dada Sei di ago niyori:
MAT.15.8	‘Mina vene bi
MAT.15.8	idu ini uka bi na rofu bi maike tora.
MAT.15.9	Na nivakei kava rededi;
MAT.15.9	adina ina yaku mokededi bi, amiye di oteimana ago bi Sei di ago gira kana!’ ”
MAT.15.10	Kamini amiye tau gade raka niegogo resi niyo, “Neidesi diba nifa! 
MAT.15.11	Beika amiye di vena ideri nedo bi moi kino de rido; idu beika ini vena ideri gutuna yakudo mina yaku amiye moi kino rido.”
MAT.15.12	Kamini ini usi dina vene baesi nikaiteyadi, “Pharisee vene mina ago neidegasa uka kenoka reyadi, bi diba niyo ba ide?”
MAT.15.13	Idu nikabai reyo, “Yabo tau nai Baba omari yaku de variyo bi ini darusa kurugo. 
MAT.15.14	Mina vene bi ferei tavoi refa; ina bi ne taufa ourefeidena vene.
MAT.15.15	Idu Peter yaku niyo, “Mina mokena ago ini rama una rofu nirorotari re.”
MAT.15.16	Ye nikaiteyo, “Ya ka bi toga ada yora de ba? 
MAT.15.17	Diba de nidedi ba, beika vena ideri dui resi rivori gutuna nesi bi roaita yakudo? 
MAT.15.18	Idu beika bi vena gutuna yakudo bi uka mekori gutuna baedo, ye mina yaku amiye moi kino rido.
MAT.15.19	Adina mokena no, amiye umuyena, mena vene koa rena, mena de vene koa rena, duma duma rena, ofa sina nina ma amiye di roka moi no rina bi ukari gutuna yakudedi. 
MAT.15.20	Mina vegu yaku amiye moi kino ridedi; idu vana de koitesi iruku irina yaku bi de moi kino ridedi.”
MAT.15.21	Mina usi Iesu mina sana feresi Tyre ma Sidon adina gaganiri diyo. 
MAT.15.22	Ye mina gaganiri amedo Canaan rema yokoi ina rofu baesi raka nisi niyo, “Varika amiye, David di tutubena mida, na iriyeduka re! Vima no yaku nai vefa di roaitari dui reyo ma esika esika tora gade mado.”
MAT.15.23	Idu nikabai de reyo, dada ini usi dina vene yaku baesi ina rofu usa usa niyadi, “Toga una usi digasa imuna nido, ye nifeide kumo diyaine!”
MAT.15.24	Kamini nikabai reyo, “Na bi Israel vene, kaere bi mamoe boiyo reyadi kana, ina rofu maka nifeideyo.”
MAT.15.25	Idu mina rema baesi ini budari nivakesi niyo, “Varika amiye, na aede!”
MAT.15.26	Idu nikabai reyo, “Bi buni de mida mida di iruku moisi auna rofu makugiya.”
MAT.15.27	Kamini niyo, “Varika amiye, rama nisa, idu auna ka ini varika amiye di teiborori iruku bubudo yarededi ka iridedi.”
MAT.15.28	Ye nikabai reyo, “Rema, yi mokena vari gira aena bi tora gade! Yi beika mokegasa nisa bi ya rofu vata nigo.” Ye mina meda nemokori ini vefa bi moi buni riyo.
MAT.15.29	Iesu mina sana feresi Galilee moka daidai tora seriri nana resi omuna odorori bosi ameinu reyo. 
MAT.15.30	Kamini amiye tau gade gade ina rofu baesi yuka no, ne taufa, yuka kevo, babo vene ma amiye be tau gade afei baesi ini yuka adinari aeyadi ma moi buni riyo. 
MAT.15.31	Ye mina amiye tau gade bi babo ago nigamadi, yuka kevo buni nigamadi, yuka no nana regamadi ma ne taufa dudusa vegamadi, mina vegasa tururu resi Israel di Sei di roka moi odoro riyadi.
MAT.15.32	Kamini Iesu ini usi dina vene raka niegogo resi niyo, “Na bi mina vene tau gade rofu iriyeduka reida, adina bi nasa sena meda regodenu ameyadi ma irigedi iruku bi koina. Na ura de reida rauna nifeidegida ma digedi, bi idau muyei tamatama regedi baebu.” 
MAT.15.33	Ye nikaiteyadi, “Una bi goidu mina gagani autu sanari beredi tau gade moisi mina amiye tau gade gade vana regifa?”
MAT.15.34	Ma nikaiteyo, “Ya bi beredi bado gokaisanu be nufa?”
MAT.15.34	Ma nikabai reyadi, “7 ma oyena keika keika maka.”
MAT.15.35	Ye ina yaku amiye tau gade konori ameinu reyagane vo niyo. 
MAT.15.36	Resi bi beredi bado 7 ma oyena moisi buni tora gade Sei rofu masi beredi okusi ini usi dina vene maro ma amiye rofu rau reyadi. 
MAT.15.37	Ma ina vene tau vakoi iruku iriyadi ma uka bere niyadi. Ye tuta fereyadi bi foroka 7 moi vata baeyadi. 
MAT.15.38	Mina iruku iriyadi vene bi rumana vene 4,000; rema ma mida mida bi duaiya de reyadi.
MAT.15.39	Kamini amiye tau gade nifeidesi boutiri keu risi Magadan
MAT.16.1	Ye Pharisee vene ma Sadducee vene ina rofu baesi omari rebe yokoi reyainedi nikaiteyadi, ebene regika bi rama ba ide Sei bi ini vava maro.
MAT.16.2	Ye nikabai reyo, “Uriyenau nidori ya yaku nidedi, ‘Ari buni nigo, oma bi bora nido dada.’ 
MAT.16.3	Ma uriyakuri bi nidedi, ‘Gua bi miya aura regedi, adina oma bi bora nisi seuya tau nido dada.’ Ya
MAT.16.4	Vegu no resi mokena vari gira de aesi gua amededi vene yaku rebe nikaitededi; rebe yokoi de mago, idu
MAT.16.4	Kamini mina vene feresi boyo.
MAT.16.5	Kamini ini usi dina vene moka daidai tora ugasi berou eta rofu boi negasa beredi bado moina bi toto niyadi. 
MAT.16.6	Ye Iesu yaku niyo, “Nari resi Pharisee vene ma Sadducee vene di yeast rofu vei mona refa.”
MAT.16.7	Ye iniye iniye nidodi resi niyadi, “Mina niyo, ini adina bi beredi be de moiyafa.”
MAT.16.8	Idu ini mokena veifategasa nikaiteyo, “Ya mokena vari gira keika aededi vene, beika resi ya kaya nidodi rededi beredi koina
MAT.16.9	Ya bi toga veifatededi ba ide? Ya bi mokededi ba ide, mina beredi bado 5 mina vene 5,000 rofu, ma foroka gokaisanu moi vata baeyadi? 
MAT.16.10	Ma beredi bado 7 vene 4,000 rofu foroka gokaisanu moi vata baeyadi?
MAT.16.11	Gokai resi yi adari ufatena de redo na bi beredi dada de nida? Idu Pharisee vene ma Sadducee vene di yeast rofu bi ya kaya ya kaya nari rei mona refa!”
MAT.16.12	Minari mamo diba niyadi ina bi beredi yeast dada de ni diba regamo, idu Pharisee vene ma Sadducee vene di oteimana ago rofu.
MAT.16.13	Kamini Iesu Caesarea Philippi gagani baesi ini usi dina vene nikaiteyo, “Amiye yaku nidedi Amiye di mida bi kaere, vo nidedi?”
MAT.16.14	Ye nikabai reyadi, “Be yaku nidedi bi John Baptist, be yaku nidedi bi Elijah, ma be yaku nidedi bi Jeremiah o Sei di ago niyo amiye yokoi.”
MAT.16.15	Ma nikaiteyo, “Idu ya yaku nidedi na bi kaere?”
MAT.16.16	Ye Simon Peter nikabai resi niyo, “Ya bi Keriso, toga amedo Sei di mida.”
MAT.16.17	Ma Iesu yaku nikabai reyo, “Ya Simon, Jonah di mida, ya bi buni tora gade moiyo, adina mina bi amiye yaku ya rofu de niokuyadi, idu nai Baba omari amedo yaku ya maro. 
MAT.16.18	Ma ya nida yi roka bi Peter,
MAT.16.19	Sei di ourefeidena amena sana omari di 
MAT.16.20	Mina usi ini usi dina vene ago maro bi amiye yokoi ga nioteimaragane ina bi Keriso.
MAT.16.21	Mirona itua baeyori, ini usi dina vene rofu nirorotari regi kora reyo, ina bi Jerusalem ri bosi tora vene, Sei ma amiye utari naivo vene di varika vene, ma ago gira oteimana vene di esika esika tau moiyaine, ma umuyegedi ma gabi meda regodenuri dudusa dadi rae rego.
MAT.16.22	Kamini Peter yaku moi etagae risi besenai ago magi kora resi niyo, “Varika amiye, Sei mina biri reyaine; makai bi toga ya rofu vata ga niyaine!”
MAT.16.23	Idu kero resi ina rofu niyo, “Satani, nai fufuta rofu di! Ya bi yabo daru kana nai ida gana rido, adina ya bi Sei di mokena kana de moisa, idu amiye di mokena moisa.”
MAT.16.24	Resi ini usi dina vene rofu niyo, “Kaere amiye ini ura bi na usi digo vonisi, bi ina kaya toto nisi ini satauro moisi na usi baeyaine.
MAT.16.25	Adina kaere ini vegu moi gira rigi ura rego, bi de moigo, idu kaere na dada ini vegu youfeidego, bi moigo.
MAT.16.26	Adina beika buni bi amiye yokoi mina kono tora noibanuri baku resi ini vegu eyarego? O ini vegu dada bi beika dairi mago? 
MAT.16.27	Ini adina Amiye di mida bi ini naivo naivo vima tausa ini Baba di vabarari desi amiye neinei ini beika reyadi kana ini obini mago.
MAT.16.28	Rama ya nida, ya bedakai minari bi de muyegedi bogo Amiye di mida Sei di ourefeidena amena sana nufa dego mina vegedi mamo.”
MAT.17.1	Kamini meda 6 koina niyori Iesu yaku Peter, James ma ini dubuini John afesi omuna tora yokoiri inaike maka boyadi.
MAT.17.2	Mironari ina vene di nemokori ini roaita idana niyo. Ini seira bi meda kana kikiyo, ma ini varuka bi vabara kana feyo kamanika iniye niyo. 
MAT.17.3	Ma Moses ma Elijah ina rofu ogau nisi Iesu sa sina nigamadi. 
MAT.17.4	Ye Peter yaku niyo, “Varika amiye, bi buni una bi minari! Ye ya ura regiya vonisi, bi minari karaga regode akugida
MAT.17.5	Mina nigamori, seuya vabara kama resi ina vene bou riyo ma ago goroka mina seuya gutuna desi niyo, “Mina bi nai uka maida Mida, kaere ina rofu ada tora reida—ina bi neidefa!”
MAT.17.6	Ini usi dina vene mina neideyadiri, ori resi ini seira kono rofu aesi raudai reyadi. 
MAT.17.7	Ma desi avaka moisi niyo, “Ori ga resi dadifo!” 
MAT.17.8	Ma dadisi ne odoro reyadiri, amiye yokoi de veyadi idu Iesu maka.
MAT.17.9	Ye omuna degamadiri, Iesu yaku ago gira magamo, “Mina yaduka kana veyadi bi amiye ga nifa, bogo Amiye di mida bi muyenari gutuna dadi rae rego mamo.”
MAT.17.10	Kamini ini usi dina vene yaku nikaiteyadi, “Ye beika resi ago gira oteimana vene yaku nidedi Elijah siko deyaine?”
MAT.17.11	Ye nikabai reyo, “Rama Elijah siko desi beika tau dudusa moi dogo rei mona rego. 
MAT.17.12	Idu ya nida, Elijah bi sena deyo, idu vei mama de resi ini beika mokeyadi kana ina rofu reyadi. Ye Amiye di mida ka ini vanari esika moigo.”
MAT.17.13	Mina resi usi dina vene vei mama reyadi ina bi John Baptist nigika niyo.
MAT.17.14	Kamini amiye tau gade rofu baeyadiri, amiye yokoi baesi Iesu di budari ini efuka imisi 
MAT.17.15	niyo, “Varika amiye, nai mida rofu iriyeduka re, adina bi ada gauka amiye ma esika esika tora gade moido. Adina ari tau gade ita mokari ma koruri yaredo. 
MAT.17.16	Ye yi usi dina vene rofu afei baeyaka, idu moi buni rina anua reyadi.”
MAT.17.17	Ma nikabai reyo, “Ya gua mokena vari gira de aena ma mokena no vene, gokaisanu ari doba yasa amegida? Meda gokaisanu yasa moimai regida? Na rofu afei baefo!” 
MAT.17.18	Ye vima no besenai ago maro ma yakuyo ma mina meda nemokori maka mina mida moi buni riyo.
MAT.17.19	Mina usi ini usi dina vene sui dudu Iesu rofu baesi nikaiteyadi, “Beika resi bi meki rena anua reyafa?”
MAT.17.20	Ye nikabai reyo, “Yi mokena vari gira aena bi keika
MAT.17.22	Galilee ri egogo reyadiri,
MAT.17.23	umuyegedi ma meda regodenuri dadi rae rego.”
MAT.17.23	Ye ini usi dina vene iriyeduka yaku no niyadi.
MAT.17.24	Iesu ini usi dina venesa Capernaum ri okiyadiri, bi Sei nivakena yava di takesi butu rena vene Peter rofu baesi nikaiteyadi, “Yi oteimana amiye bi Sei nivakena yava di takesi mado ba ide?”
MAT.17.25	Ina yaku niyo, “Yo.”
MAT.17.25	Peter yava ideri baeyori, Iesu ina siko ago niyo, “Simon beika mokeisa? Kono di kini bi ini davana ma takesi bi kaere rofu butu ridedi—iniye di ini amiye rofu ba amiye bedakai rofu?”
MAT.17.26	Ma nikabai reyo, “Amiye bedakai rofu.”
MAT.17.26	Ye ina rofu niyo, “Makai bi ini amiye rofu bi de moigedi. 
MAT.17.27	Makai bi uni ura de mina vene di uka bi moi kenoka renadi, moka daidai torari nesi yi kimai makugiya. Ouresi oyena moigiya mina moisi ini vena moi rafo resi siriva fore baku regiya. Mina moisi nai ma yi kana bi mina fore ina vene magiya.”
MAT.18.1	Mina meda nemokori, Iesu ini usi dina vene baesi nikaiteyadi, “Sei di ourefeidena amena sana omari kaere bi tora iniye?”
MAT.18.2	Ye mida keika yokoi raka nisi ini fogori moi are resi 
MAT.18.3	niyo, “Rama ya nida, ya bi diya vegu no gedu masi mida keika kana nigedi vonisi, bi toga Sei di ourefeidena amena sana omari dui de regedi.
MAT.18.4	Mina dada kaere mina mida kana iniye moi ave nigo, bi Sei di ourefeidena amena sana omari tora iniye. 
MAT.18.5	Ma kaere yaku nai roka dudu mida yokoi makai kana moi dui rego, bi na moi dui rego.
MAT.18.6	“Idu kaere amiye mina mida keika keika yokoi kaere bi mokena vari gira na rofu aedo, bi mina mida ourefeidego vonisi, ma vegu no rego, bi kaunava tora moigo. Bi buni bi witi utei rena di fore tora ini kuriri ukita resi davara di moka tobori makugo ma koru irigo. 
MAT.18.7	Gokai no iniye iniye mina kono vene rofu bi vegu no fafau uka maina regika nivedo! Mina vegu no fafau uka maina regika bi baebigo, idu gokai no iniye iniye mina amiye rofu kaere ina rofu moi baedo bi!
MAT.18.8	“Ye yi vana o yi yuka yaku ya moi vegu nori ourefeidego vonisi, nugai maku! Makai bi buni, vana yokoi maka nufa o yuka kevo nufa, vegu buni dui regiya ma buni de, vana o yuka remanu nufa toga toga vaido ita mokari ya makugo.
MAT.18.9	Ma yi nemoko yaku ya moi vegu no rofu ourefeidego vonisi, kini biyoka resi maku! Makai bi buni ya rofu vegu buniri nemoko yokoi maka nufa dui regiya, ma buni de nemoko remanu nufa ita mokari makugo.
MAT.18.10	“Vei mona refa ya bi mina mida keika keika yokoi rofu gedu ga mafo. Adina bi ini nari rededi naivo naivo vima omari toga nai Baba omari amedo amiye di seira vegasa amededi.
MAT.18.12	“Ya beika mokededi bi buni? Amiye yokoi ini mamoe 100 nufa vonisi, ma yokoi bi feresi digo, ina bi mina 99 omuna ikau feresi mina yokoi maka boiyo reyo maina de digo ba? 
MAT.18.13	Rama ya nida, mina baku rego vonisi, bi mina 99 de diyadi rofu ada de rego, idu mina yokoi maka rofu ini ada rego bi tora iniye. 
MAT.18.14	Ye yi
MAT.18.15	“Yi usika ourena ya rofu
MAT.18.16	Idu de ya neidego vonisi, amiye yokoi o remanu yasa afei bo, ye ya yaku beika ago noibanu nigiya bi mina ninegau rena amiye remanu o regode ago nisi noibanu dabi resi nigedi.
MAT.18.17	Idu ina vene di ago de neidego vonisi, bi ekalesia vene nifo. Ye ekalesia vene di ago ka de neidego vonisi, bi yi mokenari ofa sei nivakedo amiye
MAT.18.18	“Rama ya nida, beika konori goro rigedi, bi omari ka goro rigo, ma beika konori eyounegedi, bi omari ka eyounego.
MAT.18.19	“Dudusa ya nigida, beika tau ya remanu konori uka yokoi maka nisi usa nigedi bi, nai Baba omari yaku ya rofu rego. 
MAT.18.20	Adina goinari amiye remanu o regode nai rokari egogo regedi, na bi inasa mironari.”
MAT.18.21	Mina usi Peter bi Iesu rofu baesi nikaiteyo, “Varika amiye, nai usika ourena vegu no na rofu rego, bi uru gokaisanu ini vegu no moi erufugida? Uru 7 ba?”
MAT.18.22	Nikabai resi niyo, “Ya nida, uru 7 de, idu uru 70 x 7
MAT.18.23	adina Sei di ourefeidena amena sana omari bi kini yokoi yaku ini moimai rei tavoi rededi vene rofu ini fore moiyadi mina moi rorobo rigi reyo kana. 
MAT.18.24	Mina moi rorobo rigi kora reyori, amiye yokoi kaere bi 
MAT.18.25	Ina bi beika fore moiyo, bi dairina vana tumu niyo dada, varika amiye yaku niyo, iniye, ini rema, ini mida ma ini gugura tau inasa mina sero resi ini beika fore moiyo kana mina moi dairiyainedi riyo. 
MAT.18.26	Ye mina moimai rei tavoi redo amiye yaku ini budari efuka meimisi usa niyo, ‘Na toro re, yi fore moiyaka bi tau vakoi ya mai dairigida!’ 
MAT.18.27	Ini varika amiye yaku iriyeduka resi ini beika fore moiyo kana ga moi dairiyainedi nisi feresi diyo.
MAT.18.28	“Idu mina amiye yakugasa ini vakoi moimai rei tavoi redo amiye yokoi baku reyo kaere bi ina rofu 100 
MAT.18.29	Ye ini vakoi moimai rei tavoi redo amiye bi
MAT.18.30	Idu ina bi ura de resi bosi mina amiye bi moi diburari aeyo bogo ini fore moiyo mina mago mamo. 
MAT.18.31	Ini vakoi moimai rei tavoi rededi vene yaku beika vata niyo mina veyadiri, ini uka moi kenoka reyadi ma boyadi ini varika amiye beika tau vata niyo mina nioteimaradi. 
MAT.18.32	Kamini ini varika amiye yaku mina moimai rei tavoi redo amiye raka nisi niyo, ‘Ya bi moimai rei tavoi redo amiye no! Yi beika fore tau vakoi moiyo bi na rofu usa niyo dada ferei tavoi reyaka. 
MAT.18.33	Ma na yaku ya rofu iriyeduka reyaka kana yi vakoi moimai rei tavoi redo amiye rofu bi regiya vo niyo ba ide?’ 
MAT.18.34	Ma ini varika amiye gubuyo resi dibura nari rededi vene di vanari aeyo bogo ini fore moiyo moi dairi mai vau rego mamo.”
MAT.18.35	“Ye yi usika ourena neinei ini vegu no yi uka dudu de moi erufugedi vonisi, makai nai Baba omari ka ya vene rofu rego.”
MAT.19.1	Kamini Iesu mina sina nigamo koina niyori, Galilee feresi Jordan koru di berou eta rofu Judea gaganiri boi neyo. 
MAT.19.2	Ye amiye tau gade ina usi boyadi ma mironari moi buni riyo.
MAT.19.3	Ye Pharisee vene ini uka maina regika nivegi ina rofu baesi nikaiteyadi, “Rumana yaku ini rema mesi ferego bi ago gira ukero vau rido ba ide, deda vegu o mokena dada?”
MAT.19.4	Ma Iesu nikabai reyo, “Bura be veyadi ba, ini adinari gutuna Riyo amiye yaku bi rema ma rumana riyo?
MAT.19.5	Ka niyo, ‘Mina dada rumana ini nono baba feresi etagae rigo ini remasa roaita gogo nigedi.’
MAT.19.6	Ye ina bi dudusa remanu de, idu yokoi maka nigedi. Mina dada beika Sei yaku moi gogo resi moi yokoi maka riyo, bi amiye yaku ga moi etagae riyagane.”
MAT.19.7	Ye nikaiteyadi, “Ye beika resi Moses bi rumana yaku ini rema ferena fefa masi nifeideyainedi mina ago gira maro?”
MAT.19.8	Ma nikabai reyo, “Moses yaku bi yi rema nifeidefo vo niyo, ini adina yi uka gira kiki dada. Idu ini adinari gutuna bi makai de. 
MAT.19.9	Idu ya nida kaere amiye ini rema koa de reyo ma ina yaku nifeidesi rema bouna mego, bi koa rego.”
MAT.19.10	Ini usi dina vene yaku niyadi, “Rema rumana di ida bi makai vonisi, bi mena de rebigedi bi buni.”
MAT.19.11	Ye nikabai reyo, “Mina ago bi amiye tau yaku bi de moigedi, idu kaere maro vene yaku maka. 
MAT.19.12	Adina rumana be bi mena anua rededi, adina be bi makai vata niyadi dada; be bi makai amiye riyadi dada; ma be bi makai iniye riyadi, Sei di ourefeidena amena sana oma rofu dada. Kaere mina ago neidegasa moigo vonisi, buni bi moiyaine.”
MAT.19.13	Mina ituari be vene yaku mida keika keika ina rofu afei baeyadi, ini vana ina fafau aesi usa usa niyainedi dada, idu ini usi dina vene yaku nivaiyadi. 
MAT.19.14	Idu niyo, “Mida keika keika bi ferefo kumo na rofu baeyagane; ga meki refo, adina Sei di ourefeidena amena sana omari bi mina kana vene di.” 
MAT.19.15	Ye ini vana ina fafau aesi mina sana feresi diyo.
MAT.19.16	Ma amiye yokoi ina rofu baesi nikaiteyo, “Oteimana amiye,
MAT.19.17	Ma Iesu yaku niyo, “Beika resi buni vo nigasa na nikaiteisa?
MAT.19.18	Ma nikaiteyo, “Goina?”
MAT.19.18	Ye nikabai reyo, “Amiye umuyena ga re; koa ga re; duma duma ga re; amiye di vegu fafau ofa ofa ago ga ni; 
MAT.19.19	yi nono baba emagui re; ma ya kaya uka maisa kana, yi atafu amedo amiye uka ma.”
MAT.19.20	Mina godua yaku niyo, “Mina kana vegu ago tau vakoi
MAT.19.21	Ma nikabai reyo, “Ya ura rorobo iniye nigiya vonisi, bosi yi gugura sero resi ini fore irava vene masi yi gugura buni bi omari baku resi na usi bae.”
MAT.19.22	Idu mina godua mina ago neidesi ini uka yarena iniye reyo ma dadisi diyo, adina ina bi gugura tau gade nufa.
MAT.19.23	Ye ini usi dina vene rofu niyo, “Rama ya nida: gugura tau gade amiye yaku Sei di ourefeidena amena sana omari dui rena bi gira iniye. 
MAT.19.24	Dudusa nida: kamelo yaku niduru nemokori dui rego bi aita, idu gugura tau gade amiye yaku Sei di ourefeidena amena sanari dui rena bi gira iniye.”
MAT.19.25	Ye ini usi dina vene mina ago neidegasa tururu iniye resi nikaiteyadi, “Makai bi kaere moi vegu rigo?”
MAT.19.26	Ma vesi niyo, “Amiye yaku mina bi anua regedi, idu Sei rofu tau noibanu rena bi aita iniye.”
MAT.19.27	Kamini Peter nikabai reyo, “Ve kumo, uni beika baika tau vakoi feresi ya usi diyafa! Ye bi beika moigifa?”
MAT.19.28	Ma Iesu yaku ina vene rofu niyo, “Rama ya nida, kono beika tau moi ruaka rigedi medari, Amiye di mida ini vabara di ourefeidena amena fata fafau ameinu regori, ya kaere na usi diyadi ka makai ourefeidena amena fata 12 fafau ameinu resi Israel vene di rubu 12 ourefeidegedi.
MAT.19.29	Ma kaere ini yava o usika ourena, o nono baba,
MAT.19.30	Idu amiye tau gade kaere bi ourededi vene bi gabi nigedi, ma gabi nidedi vene yaku ouregedi.
MAT.20.1	“Adina Sei di ourefeidena amena sana omari bi kono amiye yokoi kana, kaere uriyaku niyori ini waini meko muro rofu amiye moimai reyaganedi moigi boyo. 
MAT.20.2	Ina venesa uka yokoi maka niyadi 
MAT.20.3	Meda nemoko 9:00 ri bosi maketi sanari amiye be bi are rei tavoi tavoi regamadi ma vesi 
MAT.20.4	ina vene rofu niyo, ‘Ya vene ka bosi nai waini meko murori moimai regedi, ma na yaku fore beika bi rama ya magida.’ 
MAT.20.5	Ye ina vene boyadi. Dudusa meda nemoko 12:00 ma meda nemoko regode uriyenauri bosi ouresi reyo kana reyo. 
MAT.20.6	Meda nemoko 5:00 kanari nesi veyo be are regasa amegamadi. Resi nikaiteyo, ‘Beika resi beika yokoi rena de mina meda doba are regasa amededi?’ 
MAT.20.7	Ma nikabai reyadi, ‘Yokoi yaku moimai renadi vo de una niyadi dada.’ Ina yaku niyo, ‘Ya ka bosi nai waini meko murori moimai regedi.’
MAT.20.8	“Uriyenau niyori, waini muro biyaguna amiye yaku ini moimai ourefeidena amiye rofu niyo, ‘Moimai rededi vene raka nisi ini fore ma. Ouresi bi gabi moimai reyadi vene siko, ma bogo ouresi moimai reyadi rofu koina niyainedi.’
MAT.20.9	Moimai vene kaere bi meda nemoko 5 kana moimai regi kora reyadi neinei baesi ini 
MAT.20.10	Ye, ouresi moimai reyadi vene baeyadiri, ini moke moke ina bi moi tora regedi vo niyadi. Idu ina tau vakoi ka 
MAT.20.11	Mina moigasa waini meko muro amiye rofu mumugu nisi 
MAT.20.12	niyadi, ‘Mina vene kaere bi gabi baeyadi bi meda nemoko yokoi maka moimai reyadi, idu uni fore kana maro—una kaere bi meda doba ma meda seiri moimai reyafa!’
MAT.20.13	“Idu ina vene rofu nikabai reyo, ‘Asini, na bi ya rofu no yokoi de reyaka; ya meda yokoi maka di moimai fore dada moimai regiya di uka yokoi maka be reyafa ba? 
MAT.20.14	Yi fore moisi di. Nai ura bi gabi moimai reyo amiye di fore magi reida ya maraka kana. 
MAT.20.15	Mina bi nai fore; na bi nai ura beika regida bi, o ya bi na rofu maunu nisa nai buni reida dada ba?’ ”
MAT.20.16	“Ye gabi vene bi ouregedi, ma ourededi vene bi gabi nigedi.”
MAT.20.17	Kamini Jerusalem bogasa idau ini usi dina vene 12 moi etagae risi bogasa sina nimaro, 
MAT.20.18	“Neidefa, una bi Jerusalem bogifa, ma Amiye di mida siri resi Sei ma amiye utari naivo vene di varika vene ma ago gira oteimana vene rofu magedi. Ina vene yaku kota regedi bi muyeyaine, 
MAT.20.19	resi tutubena idana vene di vanari aegedi ma nikurusi buburu vai resi satauro ikoko reyaganedi; idu gabi meda regodenuri dudusa dadi rae rego.”
MAT.20.20	Kamini Zebedee di mida di nono ini midasa Iesu rofu baeyadi ma ini budari efuka meimisi ini beika ura rededi usa niyo.
MAT.20.21	Ma nikaiteyo, “Ya ura reisa bi beika?”
MAT.20.21	Nikabai reyo, “Nai mida remanu bi yi ourefeidena amena sanari yokoi bi yi vana rama rofu ameinu reyaine ma yokoi bi enana rofu ameinu reyaine.”
MAT.20.22	Idu Iesu yaku nikabai reyo, “Ya beika usa nidedi bi ya ya toto. Na biyori irigida mina kana regedi ba?”
MAT.20.22	Ye nikabai reyadi, “Mina bi buni regifa.”
MAT.20.23	Ma niyo, “Na biyori irigida kana irigedi,
MAT.20.24	Ye amiye 10 mina neidesi uba dubuisa rofu gubuyo reyadi. 
MAT.20.25	Idu Iesu yaku raka nisi niegogo resi niyo, “Ya ya diba tutubena idana vene di ourefeidena vene yaku ini vene fafau ini vava moi raga rededi, ma ini tora vene ini vava dudu beika vegu rigedi amiye ini gabireri ago gira nidedi.
MAT.20.26	Ye yi fogori bi makai de; idu kaere yi fogori ini ura tora nigo vonisi, ina bi yi naivo rena amiye nigo;
MAT.20.27	ma kaere yi fogori ouregi ura redo, bi yi moimai rei tavoi redo amiye nigo— 
MAT.20.28	Amiye di mida deyo kana, diya amiye yaku naivo regedi, idu amiye di naivo regi ma ini vegu magi, amiye tau di vegu no reyadi voi regika.”
MAT.20.29	Kamini Jericho feresi yakuyadiri, amiye tau gade usi boyadi. 
MAT.20.30	Ne taufa amiye remanu bi ida negau amegasa Iesu bae boyo neidesi raka niyadi, “Varika amiye, David di tutubena, una iriyeduka re!”
MAT.20.31	Idu amiye tau gade yaku emaradi babo niyagane vo niyadi, idu besa raka niyadi, “Varika amiye, David di tutubena, una iriyeduka re!”
MAT.20.32	Ye Iesu are resi raka nisi niyo, “Ya ura rededi bi na yaku beika ya rofu regida?”
MAT.20.33	Nikabai reyadi, “Varika amiye, una ura resifa bi dudusa gagani vegifa!”
MAT.20.34	Mina resi ina vene rofu iriyeduka resi ini nemoko avaka moiyo ma evade dudusa gagani veyadi ma ina usi boyadi.
MAT.21.1	Kamini Jerusalem ri bae ekaira resi Bethphage,
MAT.21.2	niyo, “Rautu yokoi yi buda rofu boi nefa. Mina sanari evade boi okigasa donkey ini rumana midasa ukita riyadi baku regedi. Younesi na rofu moi bae defa. 
MAT.21.3	Ye amiye yokoi yaku ago ya nigo vonisi, bi nifa, ‘Varika amiye yaku ura redo’; ma minari evade nifeidego.”
MAT.21.4	Mina
MAT.21.5	“Zion di vefa nifa,
MAT.21.5	Vefa, yi kini ya rofu baedo!
MAT.21.5	Ave nisi donkey fafau
MAT.21.5	ma ini rumana mida fafau amesi baedo mini.”
MAT.21.6	Ye ini usi dina vene feresi niyo kana reyadi: 
MAT.21.7	donkey ini midasa moi bosi ini fafau rina varuka fafau youyadi ma Iesu keu riyo. 
MAT.21.8	Ma amiye tau gade gade yaku ini fafau rina varuka idau ibu reyadi ma be bi yabo teteka nugasi idau ibu reyadi. 
MAT.21.9	Kamini amiye tau gade fogori be bi ouregamadi ma be bi usi digamadi ma raka nigamadi, “David di tutubena di roka moi odoro ri!
MAT.21.10	Mina usi Jerusalem ri okiyo ma taoni vene noibanu bi kenoka resi nikaiteyadi, “Mina bi kaere?”
MAT.21.11	Ye mina amiye tau gade yaku niyadi, “Mina bi Iesu, Sei di ago niyo amiye Nazareth taoni Galilee gagani rofu.”
MAT.21.12	Kamini bi Sei nivakena yava dui resi bi sero rena vene ma voi rena vene tau gade umeki rei feideyo. Fore senesi rena vene di teiboro ma pune erena sero rena vene di amena fata moi evairo riyo. 
MAT.21.13	Resi niyo, “Sena bura reyo, ‘Nai yava bi usa usa nina yava vo nigedi,’ idu ya vene yaku duma duma vene di sui nina yava kana reyadi!”
MAT.21.14	Ye Sei nivakena yavari ne taufa ma yuka no vene ina rofu baeyadi ma moi buni rigamo. 
MAT.21.15	Idu Sei ma amiye utari naivo vene di varika vene ma ago gira oteimana vene yaku mina beika buni buni regamo ma mida mida yaku Sei nivakena yava ideri raka nigamadi, “David di tutubena di roka moi odoro ri!” mina veyadiri, bi gubuyo resi 
MAT.21.16	nikaiteyadi, “Beika nidedi bi neideisa ba?”
MAT.21.16	Nikabai reyo, “Yo neideida; ye ya bi bura veyadi ba, ‘Ya yaku mida mida ma kakua yi roka moi odoro rigi oteimaradi’?”
MAT.21.17	Kamini ina vene feresi taoni yakusi Bethany urana diyo. Mina urusa mironari vareyo.
MAT.21.18	Uriyaku gorogoro taoni bogasa rauna reyo. 
MAT.21.19	Ye idau fuka yabo vesi atafu baeyo, idu iye notoka baku resi niyo, “Ya bi toga toga meko ga vare!” Minari maka mina yabo abiye niyo.
MAT.21.20	Ye ini usi dina vene mina vesi tururu regasa nikaiteyadi, “Gokai resi mina fuka yabo bi evade abiye niyo?”
MAT.21.21	Ye nikabai reyo, “Rama ya nida, yi mokena vari gira aesi mokei itu de regedi vonisi, na yaku mina fuka yabo rofu reyaka kana maka de regedi, idu mina omuna rofu ka nigedi vonisi, ‘Ya kaya dadisi moka daidai tora ideri you,’ ma makai vata nigo.
MAT.21.22	Ye mokena vari gira aegedi vonisi, beika baika tau rofu usa usa nigedi bi moigedi.”
MAT.21.23	Kamini Sei nivakena yavari dui resi oteimagamori, Sei ma amiye utari naivo vene di varika vene ma tora vene ina rofu baesi nikaiteyadi, “Beika vava dudu mina vegu reisa? Ma kaere yaku mina vava ya maro?”
MAT.21.24	Ma nikabai resi niyo, “Nai nikaitena ka bi yokoi maka. Na nikabai regedi vonisi, ya ka nigida beika vava dudu mina vegu reida. 
MAT.21.25	John di babatiso rena di vava bi goinari gutuna baeyo? Oma gutuna ba amiye gutuna?”
MAT.21.25	Ye iniye iniye nidodi resi niyadi, “Ye ‘Oma gutuna,’ nigifa vonisi, una nikaitego, ‘Ye beika resi ina rofu mokena vari gira de aeyadi?’ 
MAT.21.26	Idu ‘Amiye gutuna,’ nigifa vonisi, una bi amiye tau rofu ori resifa, adina ina tau vakoi mokededi John bi Sei di ago niyo amiye yokoi.” 
MAT.21.27	Ye nikabai reyadi, “Una una toto.”
MAT.21.27	Ma niyo, “Na yaku ka makai de ya nigida na bi beika vava dudu mina vegu reida bi.
MAT.21.28	“Ya beika mokededi? Amiye yokoi bi ini mida remanusa amegamadi. Ini ourena mida nesi niyo, ‘Gua nesi waini meko murori moimai re.’ 
MAT.21.29	Idu nikabai reyo, ‘Na ura de reida,’ idu gabi ini mokena kero resi neyo. 
MAT.21.30	Mina usi ini mida yokoi rofu nesi ouresi niyo kana niyo. Ma nikabai reyo, ‘Baba, negida,’ idu nena de reyo. 
MAT.21.31	Goina bi ini baba di ura reyo?”
MAT.21.31	Ina vene yaku nikabai reyadi, “Ourena yaku.”
MAT.21.31	Dada Iesu yaku ina vene rofu niyo, “Rama ya nida, fore butu rededi vene ma koa rededi vene yaku siko Sei di ourefeidena amena sanari dui regedi ma ya bi gabi. 
MAT.21.32	Adina John bi mokena rorobo di ida ya oteimagika diyo ma ya bi ina rofu mokena vari gira de aeyadi; idu fore butu rededi vene ma koa rededi vene bi mokena vari gira aeyadi. Ma mina ka veyadi usi mokena kero de resi mokena vari gira de aeyadi.
MAT.21.33	“Mokena ago yokoi neidefo: Yava biyaguna amiye yokoi bi waini meko muro varisi kota mina buru risi waini meko itei rina di kono ruba goesi ota rina vene di fata risi muro nari rena vene be ini nanaka moigika nimasi yava ika oto diyo.
MAT.21.34	Mina usi butu rena di meda okiyori, ini moimai rei tavoi rededi vene muro nari rena vene rofu nifeidesi ini waini meko butu riyadi moiyaganedi. 
MAT.21.35	Idu mina moimai rei tavoi rededi vene moi gira reyadi; yokoi bi ubobo reyadi, yokoi bi umuyeyadi ma yokoi bi fore dudu uyadi. 
MAT.21.36	Kamini dudusa ini moimai rei tavoi rededi vene be nifeideyo, ouresi kana de, idu gua bi besa, ma muro nari rededi vene yaku ouresi reyadi kana reyadi. 
MAT.21.37	Ye gabi koukou bi ini mida nifeidesi niyo, ‘Nai mida bi matagini regedi.’ 
MAT.21.38	Idu muro nari rededi vene yaku mida vesi iniye iniye niyadi, ‘Mina bi muro biyaguna amiye nigo. Nesi umuyesi beika baika ini baba yaku ferego bi moinadi!’ 
MAT.21.39	Ye moi gira resi waini meko di muro etofarori makusi umuyeyadi.
MAT.21.40	“Mina dada waini meko muro di biyaguna amiye baegasa mina muro nari rededi vene rofu bi gokai beika be rego?”
MAT.21.41	Ina vene yaku nikabai reyadi, “Mina vene no bi umuyei mona resi ini waini meko muro bi nari rededi vene be ini nanaka moigika nimago, ina kaere yaku bi butu rena meda okigori ini waini meko magedi.”
MAT.21.42	Iesu niyo, “Ya bi toga Sei di agori bura veyadi ba?
MAT.21.42	‘Yava akuna vene moi kekevata uyadi fore
MAT.21.42	bi yava moi gira redo fore iniye niyo.
MAT.21.42	Mina bi Varika amiye yaku reyo;
MAT.21.42	ma uni nemokori bi buni vayavaya!’
MAT.21.43	“Mina dada ya nida, Sei di ourefeidena amena sana bi ya rofu moi etagae risi gagani vene yokoi mago kaere yaku ini vegu buni rebigedi. 
MAT.21.44	Ma kaere mina fore fafau keto rego bi rei vau uratokugo, ma mina fore kaere fafau yarego bi mina amiye foyoma rego ma budoka nigo.”
MAT.21.45	Sei ma amiye utari naivo vene di varika vene ma Pharisee vene yaku ini mokena ago neidegasa diba niyadi ina vene fafau nigamo, 
MAT.21.46	ye moi gira regika ida maina reyadi, idu amiye tau gade rofu ori reyadi, mokegamadi ina bi Sei di ago niyo amiye dada.
MAT.22.1	Ye Iesu dudusa ina vene rofu mokena ago dudu niyo, 
MAT.22.2	“Sei di ourefeidena amena sana omari bi kini yokoi kaere yaku ini mida di rema mena irakuna rei maro mina kana. 
MAT.22.3	Resi ini moimai rei tavoi rededi vene nifeideyo rema mena irakunari raka niyo vene nigedi baeyaganedi, idu ura de reyadi. 
MAT.22.4	Mina usi ini moimai rei tavoi rededi vene be dudusa nifeidesi niyo, ‘Abidi reyo vene nigedi, Na bi nai irakuna reyaka; nai rumana boromakau ma nai boromakau mida tatamu usi irakuna di beika baika dogo reyadi. Ye rema mena irakunari baefa!’ 
MAT.22.5	Idu neidena de resi diyadi: yokoi bi ini murori diyo ma yokoi bi voi resi sero regi diyo, 
MAT.22.6	ma be yaku dadisi kini di moimai rei tavoi rededi vene moi gira resi vegu no resi umuyeyadi. 
MAT.22.7	Kamini kini bi gubuyo resi ini iya rededi vene nifeideyo ma mina umuyededi vene u vau resi ini taoni ori kamu reyadi. 
MAT.22.8	Mina usi ini moimai rei tavoi rededi vene rofu niyo, ‘Rema mena irakuna di iruku dogo resi amedo, idu raka niyaka vene bi ini rorobo de nufa okigedi. 
MAT.22.9	Mina dada desi ida teukana neineiri kaere tau baku regedi mina nifo kumo irakunari baeyagane.’ 
MAT.22.10	Ye mina moimai rei tavoi rededi vene idari disi kaere tau vakoi baku reyadi mina ni butu reyadi, buni ma no vene. Ye ini abidi reyo vene yaku rema mena irakuna sana vata baeyadi.
MAT.22.11	“Idu kini irakuna rededi vene vegika bae dui reyori, rema mena irakuna varuka rina de amiye yokoi veyo. 
MAT.22.12	Ye nikaiteyo, ‘Asini, ya bi gokai ida dudu irakuna varuka nufa de dui reyo?’ Idu mina amiye bi de nikabai reyo. 
MAT.22.13	Kamini kini yaku ini naivo rededi vene rofu niyo, ‘Yuka vana misi
MAT.22.14	“Adina tau gade bi roka niyo, idu bedakai maka auba redo.”
MAT.22.15	Mina usi Pharisee vene disi ini ago dudu gokai yaregedi mina nirorotari reyadi. 
MAT.22.16	Resi ini usi dina vene Herod di usi dina venesa ina rofu nifeidesi ma niyadi, “Oteimana amiye, una una diba ya bi sina rama maka nisa amiye ma sina rama dudu maka Sei di ida oteimaisa. Ya bi amiye rofu de ori reisa, ini adina bi amiye gokai kana bi de mokeisa. 
MAT.22.17	Mina dada una ni, yi mokena bi beika? Caesar rofu takesi fore fei rena bi uni ago gira rofu rorobo ba ide?”
MAT.22.18	Idu sena ini mokena no veifatesi niyo, “Ya ofarosi vene, beika resi nai uka maina regika nivededi? 
MAT.22.19	Takesi fore na oteimafa.”
MAT.22.19	Ye siriva fore yokoi ina rofu moi baeyadi 
MAT.22.20	ma nikaiteyo, “Mina bi kaere di vima ma roka?”
MAT.22.21	Ye nikabai reyadi, “Caesar di.”
MAT.22.21	Kamini niyo, “Mina dada beika Caesar di, bi Caesar mafa, ma beika Sei di, bi Sei mafa.”
MAT.22.22	Mina neidegasa tururu resi ina feresi diyadi.
MAT.22.23	Mina medari, Sadducee vene, kaere niyadi dadi rae rena bi koina, yaku Iesu rofu baesi nikaitegasa
MAT.22.24	niyadi, “Oteimana amiye, Moses yaku niyo bi, amiye yokoi muyego ma ini rema bi mida de moigo vonisi, ini dubuini bi mina obu mesi ini dubuini di mida moiyainedi, vo niyo.
MAT.22.25	Yokaru uni fogori bi dubuiyaka 7 amegamadi. Ourena ere bi rema mesi muyeyo; mida yokoi de, ye ini rema bi ini dubuini meyo dada. 
MAT.22.26	Ini usi vata niyo amiye ka makai, ma mina usi amiye ka makai, ye neyo ini viaigana dubuini ka makai, 
MAT.22.27	ye gabi bi mina rema ka muyeyo. 
MAT.22.28	Mina dada dadi rae renari, ina bi kaere di rema nigo, adina bi amiye 7 tau noibanu yaku meyadi?”
MAT.22.29	Ma nikabai resi niyo, “Ya forovai rededi, Sei di ago ma ini vava ya ya toto dada. 
MAT.22.30	Adina dadi rae renari, bi iniye iniye de megedi, idu omari Sei di naivo naivo vima kana nigedi. 
MAT.22.31	Idu muyena gutuna dadi rae rena dada, ya bi Sei yaku beika ya niyo bi burari veyadi ba ide? Niyo, 
MAT.22.32	‘Na bi Abraham di Sei, Isaac di Sei, ma Jacob di Sei.’ Ina bi vegu ameibobina vene di Sei, diya muyena vene di Sei.”
MAT.22.33	Mina amiye tau mina neidegasa ini beika oteimado rofu bi tururu reyadi.
MAT.22.34	Idu neideyadi Iesu yaku Sadducee vene ago moi babo riyori, Pharisee vene gobuno reyadi 
MAT.22.35	ma ina yokoi kaere bi ago gira oteimana amiye yaku ini uka maina regika nivegasa nikaiteyo: 
MAT.22.36	“Oteimana amiye, ago girari goina bi tora iniye?”
MAT.22.37	Ye nikabai reyo, “ ‘Yi uka meko noibanu, yi vima noibanu, ma yi mokena tora noibanu dudu Varika amiye yi Sei uka magiya.’
MAT.22.38	Mina bi ourena ma isivaga iniye ago gira. 
MAT.22.39	Ma usika bi ouresi kana: ‘Ya kaya uka maisa kana, yi atafu amedo amiye uka magiya.’
MAT.22.40	Ago gira tau ma Sei di ago niyadi vene di oteimana ago tau bi mina ago gira remanuri kimatau rededi mini.”
MAT.22.41	Ma Pharisee vene gobuno reyadiri, Iesu yaku nikaitegasa 
MAT.22.42	niyo, “Keriso rofu bi beika mokededi bi rama? Ina bi kaere di tutubena?”
MAT.22.42	Ye nikabai reyadi, “Ina bi David di tutubena.”
MAT.22.43	Ina vene rofu niyo, “Gokai resi David yaku Vima kikifa di vava dudu ‘Varika amiye’ vo niyo? Ye makai niyo,
MAT.22.44	‘Varika amiye yaku nai Varika amiye rofu niyo:
MAT.22.44	Nai vana rama eta rofu ameinu re
MAT.22.44	bogo na yaku yi tuma vene yi yuka aena sana kana rigida mamo.’
MAT.22.45	“Mina dada David yaku ‘Varika amiye’ vo niyo, ye gokai ida dudu ina bi ini tutubena?”
MAT.22.46	Ye amiye yokoi yaku ago nikabai regi anua reyo, ma mina meda gutuna boyo yokoi yaku dudusa nikaitegika de reyadi.
MAT.23.1	Kamini Iesu yaku amiye tau ma ini usi dina vene rofu nisi 
MAT.23.2	niyo, “Ago gira oteimana vene ma Pharisee vene bi ini vava nufa Moses di ago gira niodoro rededi. 
MAT.23.3	Mina dada beika tau ya nibigedi bi rebifa, idu beika vegu ina yaku rebigedi bi ga rebifa; ini adina beika nidedi bi de rededi. 
MAT.23.4	Toe moina anua rededi rofu misi amiye di megea fafau aededi, idu ini vana ebuna yaku amiye moi vana ka de rededi. 
MAT.23.5	Ini beika vegu tau rededi bi amiye be yaku veyaganedi. Adina ini Sei di ago maua tora risi ini etofaro varuka di maena
MAT.23.6	Ye irakuna sanari ma usa usa yavari amena sana ka buni torari 
MAT.23.7	ma maketiri amiye yaku ago buni dudu matagini resi roka nisi ‘Nai oteimana amiye’ vo nibiyaganedi ura rededi. 
MAT.23.8	Idu amiye yokoi de bi ‘Nai oteimana amiye’ ga ya nibiyagane, ini adina ya bi yi Oteimana amiye yokoi maka
MAT.23.9	Ma mina konori amiye yokoi ‘baba’ vo ga nifa, ini adina yi Baba bi yokoi maka, bi omari amedo. 
MAT.23.10	Amiye ka ‘ourefeidena amiye’ vo ga ya niyagane, ini adina yi Ourefeidena amiye yokoi maka, bi Keriso. 
MAT.23.11	Ye kaere yi fogori bi tora iniye bi yi naivo naivo redo amiye nigo.
MAT.23.12	Idu kaere iniye moi odoro rigo bi Sei yaku moi ave rigo ma kaere iniye ave nigo bi Sei yaku moi odoro rigo.
MAT.23.13	“Idu ago gira oteimana vene ma Pharisee vene, ya kaere bi ofarosi vene, iriyeduka no iniye iniye ya rofu bi! Adina ya bi Sei di ourefeidena amena sana omari amiye di budari ida biri ridedi. Ye ya bi de dui rei bodedi. Regasa bedakai yaku dui rena mokededi bi, ya yaku ini ida biri ridedi!
MAT.23.15	“Ago gira oteimana vene ma Pharisee vene, kaere bi ofarosi vene, iriyeduka no iniye iniye ya rofu bi! Adina davarari ma konori dibo resi amiye yokoi maka Jew vene di Sei nivakena vegu usi dina rofu moi kero regika. Ye kero regori, ya bi mina amiye ita mokari digo amiye ya kana moi remanu ridedi!
MAT.23.16	“Ne taufa ourefeidena vene vegu no ya rofu vata nigo! Ya yaku nidedi bi, ‘Amiye yaku Sei nivakena yava di roka dudu nitore rego vonisi, mina bi beika yokoi de; idu Sei nivakena yava di goro dudu nitore rego vonisi bi mina ago kana reyaine.’ 
MAT.23.17	Ya ne taufa ada de vene! Goina bi tora iniye: goro ba Sei nivakena yava yaku mina goro moi akeke rido ba? 
MAT.23.18	Yomakai ka nidedi, ‘Amiye yaku ori sisika rena fore fata fafau nitore rego vonisi, bi beika yokoi de; idu beika gugura mana fafau amedo mina rofu nitore rego vonisi, bi mina ago kana reyaine.’ 
MAT.23.19	Ya ne taufa amiye! Goina bi tora iniye: Gugura ba ori sisika rena fore fata yaku mina gugura mana moi akeke rido ba? 
MAT.23.20	Mina dada, kaere yaku ori sisika rena fore fata fafau Sei rofu nitore redo bi mina gugura mana ma beika tau mina fata fafau nitore redo; 
MAT.23.21	ma kaere yaku Sei nivakena yava fafau nitore redo bi mina yava fafau ma kaere mina yava ideri amedo amiye rofu ka nitore redo; 
MAT.23.22	ma kaere yaku oma fafau nitore redo, bi Sei di ourefeidena amena fata ma kaere mina fata fafau amedo rofu ka nitore redo.
MAT.23.23	“Ago gira oteimana vene ma Pharisee vene, ya kaere bi ofarosi vene, iriyeduka no iniye iniye ya rofu bi! Adina iruku moi sisika rena roka 
MAT.23.24	Ne taufa ourefeidena vene! Kimisona biyori bi moi kayo rei makudedi idu kamelo bi iri moudededi!
MAT.23.25	“Ago gira oteimana vene ma Pharisee vene, kaere bi ofarosi vene, iriyeduka no iniye iniye ya rofu bi! Adina ya bi biyo ma siua bi etofaro maka koitededi, idu ini ideri bi dadaga ma ina kaya maka uka mokena moi vata baena
MAT.23.26	Ya ne taufa Pharisee vene, ouresi biyo ma siua
MAT.23.27	“Ago gira oteimana vene ma Pharisee vene, kaere bi ofarosi vene, iriyeduka no iniye iniye ya rofu bi! Adina ya bi amiye guri aeyadi sana feyo tayataya kana. Dada ini etofarori vena bi buni vayavaya, idu ini ideri bi muyena vene di nena ma beika tau bi kino yaku vata baeyadi.
MAT.23.28	Ye ya ka yi etofaro amiye di nemokori ya vededi ya bi mokena rorobo vene, idu yi ideri bi ofarosi vegu ma vegu no ago gira fafau yaku vata baeyadi.
MAT.23.29	“Ago gira oteimana vene ma Pharisee vene, ya kaere bi ofarosi vene, iriyeduka no iniye iniye ya rofu bi! Adina ya yaku Sei di ago niyadi vene di guri moi buni resi mokena rorobo rededi vene di guri yava ikefata dudu moi buni buni resi 
MAT.23.30	nidedi, ‘Una yaku uni tutubena vene amegamadi medari amebiyagadu vonisi, bi inasa Sei di ago niyadi vene di dava moi rausi de reyaidu.’ 
MAT.23.31	Mina resi ya kaya ya kaya niogau rededi ya bi Sei di ago niyadi vene umuyeyadi vene di tutubena! 
MAT.23.32	Mina ye, beika yi tutubena yaku kora reyadi, mina moi koina refa! 
MAT.23.33	Ya aruma ma aruma di mida mida! Ya gokai ida dudu ori digedi ita mokari ya nifeidegori?
MAT.23.34	Mina dada nai ago nidedi vene ma mokena tora vene ma ago gira oteimana vene ya rofu nifeidegida; be bi umuyesi be bi satauro ikoko resi be bi yi usa usa yavari buburu vai resi be bi taoni yokoi gutuna taoni be rofu umeki rebigedi. 
MAT.23.35	Dada konori mokena rorobo vene umuyeyadi vene di kaunava tau gade bi ya vene fafau yarego, mokena rorobo amiye Abel umuyeyadi gutuna boyo Berechaiah di mida Zechariah, kaere Sei nivakena yava ma ori sisika rena fore fata utari umuyeyadi.
MAT.23.36	Rama ya nida: mina tau vakoi bi gua amededi vene fafau yarego!
MAT.23.37	“Jerusalem taoni vene o! Ya vene yaku Sei di ago niyadi vene umuyesi Sei ya rofu nifeideyo vene fore dudu uyadi! Uru gokaisanu yi mida mida egogo regi ura regamaka, kokoro kosini yaku ini mida ini eta gabireri bou rido kana, idu ya vene bi na gedu magamadi! 
MAT.23.38	Ye yi sana bi autu nisi feresi digo.
MAT.23.39	Kamini ya nida, de na vegedi bogo meda yokoi okigori mamo nigedi, ‘Varika amiye di rokari dedo amiye buni tora gade maraine.’ ”
MAT.24.1	Kamini Iesu yaku Sei nivakena yava feresi yakuyori, ini usi dina vene baesi Sei nivakena yava di yava neinei veyainedi oteimaradi. 
MAT.24.2	Idu nikabai reyo, “Mina beika tau gade vededi ba? Rama ya nida, minari fore fafau fafau amededi gabi yokoi de amegedi; mina tau gade varadaugedi.”
MAT.24.3	Kamini Iesu bi 
MAT.24.4	Ma nikabai reyo, “Nari rei mona refa; yokoi yaku ga ya eru reyaine. 
MAT.24.5	Ini adina amiye tau gade nai roka dudu baesi iniye nikake regedi, ‘Na bi Keriso,’ resi amiye tau gade eru regedi. 
MAT.24.6	Idu iya rena negau ma iya rena maike di sina neidegedi. Mina yaku yi uka ga dadiyaine. Adina mina bi vata niyaine, idu ari metona bi baena kode. 
MAT.24.7	Adina gagani tora iniye iniye ma ourefeidena vene iniye iniye ruda regedi. Ma gagani bedakairi, adabo
MAT.24.8	Idu mina tau bi mida odina gera rena esika bae kora regedi kana.
MAT.24.9	“Mina usi ya siri resi afei bosi esika esika ya masi ya umuyegedi, ma gagani gagani vene tau yaku nai roka dada ya rofu gubuyo regedi.
MAT.24.10	Resi amiye tau gade mokei itu resi iniye iniye siri resi iniye iniye gubuyo regedi. 
MAT.24.11	Kamini Sei di ago nidedi ofa vene tau gade ogau nisi amiye tau tora ofarosi regedi. 
MAT.24.12	Ye vegu no rena tora nigedi dada, amiye tau di uka mana yau nigo. 
MAT.24.13	Idu kaere bi are rei gira rego bogo ari metona baego mamo, bi moi vegu rigo.
MAT.24.14	Ma mina Sei di ourefeidena amena sana ago buni bi gagani gagani tau vakoi niokuna ago kana kono tora noibanuri nirausi regedi; mamo ari metona baego.
MAT.24.15	“Bura veisa amiye bi ada yora niyaine: Sei di ago niyo amiye Daniel yaku sena vegu no iniye redo amiye rofu niyo. Mina dada mina amiye akeke sanari are rego vegediri,
MAT.24.16	bi ya kaere Judea gaganiri bi omuna rofu ori difa. 
MAT.24.17	Yava tebo odorori amiye bi nesi ini yavari gugura fore ga moi yakuyaine.
MAT.24.18	Ma murori amedo amiye bi ini fafau varuka moigi ga dairiyaine. 
MAT.24.19	Idu mirona ituari mina vegu no vata nigori, nono kaere bi rivo nufa ma nono ini mida susu irido ina fafau bi no iniye iniye! 
MAT.24.20	Idu usa usa nifo kumo mina ori dina meda bi avari o Sabati medari ogau ga niyaine! 
MAT.24.21	Adina mirona medari bi no tora gade iniye, kono riyo di ini adinari gutuna baeyo ma gua mina kana bi koina, gabi rofu di mina kana bi dudusa ogau de nigo.
MAT.24.22	Ye Sei yaku mina vegu no di ari de moi tumu reyagadu, amiye yokoi moi vegu de riyagadu, idu ini auba reyo vene dada mina ari moi tumu rego.
MAT.24.23	“Mina resi, amiye yokoi yaku ya nigo vonisi, ‘Ve kumo, Keriso bi yomini!’ o ‘Ina bi mini!’—ini ago rofu mokena vari gira ga aefa. 
MAT.24.24	Ini adina bi, keriso ofa vene ma Sei di ago nidedi ofa vene ogau nisi rebe tora tora ma mokena vegu dudu, Sei di auba reyo vene ka ofa dudu eru regedi, vata nigo vonisi bi. 
MAT.24.25	Neidefo! Na bi ari dobau sena ya niyaka.
MAT.24.26	“Ye, amiye yaku ya nigedi, ‘Vefa, ina bi gagani autu sanari amedo!’—mironari ga nefa; o nigedi, ‘Vefa, ina bi sui nina sana daiyuturi amedo!’—ini ago rofu mokena vari gira ga aefa.
MAT.24.27	Idu Amiye di mida bi sui dudu de dego. Adina ini dena bi ayena yaku kamanika redori meda dadido eta rofu vabara ni bodo meda nedo eta rofu kana.
MAT.24.28	“Muyena roaita amedo sanari bi gayo bora ka mina sanari egogo regedi.
MAT.24.29	“Ye mirona ari ini toe nigo mamo, gabi evade meda bi mukuna nigo, ma eyo bi ini vabara de kikigo, iya bi omari gutuna yarei degedi, ma omari ini vava amededi mina ka moi tururu regedi.
MAT.24.30	Mina usi Amiye di mida di rebe omari ogau nigo; ma Amiye di mida oma di seuya odoro vava ma vabara tora nufa debigori, gagani gagani di vene tau yaku ina vegasa isaka nigedi.
MAT.24.31	Ma kibi kukuroka tora dudu ini naivo naivo vima nifeidego, ma ini auba reyo vene kono tora noibanu gutuna oma berou berou noibanuri moi egogo regedi.
MAT.24.32	“Gua fuka yabo rofu mokefa. Ini bobo ruika fu nisi iye imu regori, ya bi diba nigedi amona bi bae negau nido. 
MAT.24.33	Mina dada, mina vegu tau gade ogau nibigedi ma vegediri, bi ya ya diba ari bi negau nigi redo. 
MAT.24.34	Rama ya nida, gua ari amededi vene bi muyei vau rena koderi bogo mina beika baika tau gade vata nigedi mamo. 
MAT.24.35	Oma ma kono bi roro nigedi, idu nai ago bi roro de nigo.
MAT.24.36	“Idu amiye yokoi mirona meda ma meda nemoko bi ina toto—oma di naivo naivo vima ka ina toto, Mida ka ina toto,
MAT.24.37	Adina Noah di medari reyadi kana, Amiye di mida dena medari ka makai regedi.
MAT.24.38	Adina mina medari abata dena koderi bi amiye iruku ma koru irigasa rumana ma rema megasa rei bogamadi boyo, mina medari Noah sisima ideri dui reyo mamo; 
MAT.24.39	ye vei mama de reyadi beika vata niyo bi, boyo mina abata yaku desi ina tau vakoi moi diyo mamo. Mina bi Amiye di mida degori ini gokai vata nigo.
MAT.24.40	Mirona ituari amiye remanu murori moimai rebigedi; yokoi bi moi etagae risi yokoi bi ferego. 
MAT.24.41	Rema remanu witi utei rena yavari fore dudu witi utei rebigedi; yokoi bi moi etagae risi yokoi bi ferego. 
MAT.24.42	“Mina dada toro dudu amefo, ini adina ya ya toto beika medari
MAT.24.43	Idu ya ya diba nifa, yava biyaguna amiye siko diba nigo vonisi duma amiye baego meda nemoko bi, ina bi varena de rego ini yava ideri ga baeyainedi.
MAT.24.44	Mina ye, ya ka toro dudu amefa, adina Amiye di mida bi mokena de rededi meda nemokori baego.
MAT.24.45	“Ye kaere bi vegu rama resi mokena tora nufa moimai rei tavoi redo amiye ini varika amiye yaku vava maro, ini yava nari regi moimai rei tavoi rededi vene di iruku ini meda ramari rau rego. 
MAT.24.46	Ini varika amiye yaku dairisi baku rego mina vegu regasa amebigori, bi mina moimai rei tavoi redo amiye bi ada iniye rego! 
MAT.24.47	Rama ya nida, bi vava mago, dada ini beika baika tau nari rego. 
MAT.24.48	Idu mina moimai rei tavoi redo amiye no bi iniye rofu mokesi nigo, ‘Nai varika amiye bi ari dobari dairigo.’ 
MAT.24.49	Kamini ini moimai rei tavoi rededi vene ugi kora resi iruku irigasa koru gira tau gade irina venesa moiga amebigori 
MAT.24.50	ini mokena de redo ariri ma meda nemoko ina toto, ini varika amiye dairisi 
MAT.24.51	mina moimai rei tavoi redo amiye di roaita bado bado nugasi
MAT.25.1	“Kamini Sei di ourefeidena amena sana omari bi rema ofi 10 kaere bi ini keroko moisi rema mego amiye baku regika neyadi mina kana.
MAT.25.2	Ye 5 bi mokena keika rema, ma 5 bi mokena tora rema. 
MAT.25.3	Adina mokena keika rema ini keroko moiyadiri, bi diga yokoi inasa de moiyadi, 
MAT.25.4	idu mokena tora rema bi ini keroko diga siuasa moiyadi. 
MAT.25.5	Ye rema mego amiye bi evade de baeyo dada, ina tau vakoi ne ota resi vareyadi.
MAT.25.6	“Urusa tobou niyori, amiye yokoi raka niyo, ‘Rema mego amiye bi mini! Ina baku regika defa!’ 
MAT.25.7	Kamini rema vene dadisi ini keroko dogo reyadi. 
MAT.25.8	Idu ada de rema yaku mokena tora rema rofu niyadi, ‘Yi diga be una mafa, uni keroko bi vai tutumui didedi dada.’ 
MAT.25.9	Idu mokena tora rema nikabai resi niyadi, ‘Ide, yasa rau rena egere de, ye ya bi sero rededi vene rofu disi voi refa.’ 
MAT.25.10	Kamini diga voi regi diyadi, usi, rema mego amiye okiyo. Ye mina dogo reyadi rema yaku inasa mena irakuna yavari dui reyadi ma ida biri riyadi.
MAT.25.11	“Mina usi mokena keika rema vene ka baesi niyadi, ‘Varika amiye, ida vena una rofu moi eke!’
MAT.25.12	Idu nikabai resi niyo, ‘Rama ya nida, na na toto ya.’
MAT.25.13	“Mina dada nari refa, adina ya ya toto mina meda o mina meda nemoko
MAT.25.14	“Adina Sei di ourefeidena amena sana omari bi amiye yokoi yava ika oto dina kana, kaere bi ini moimai rei tavoi rededi vene raka nisi ini gugura nari regika maro. 
MAT.25.15	Yokoi bi 
MAT.25.16	Amiye kaere yaku 5 moiyo bi besa tau niyaine sanari aeyo, ye 5 dudusa moiyo. 
MAT.25.17	Ma amiye kaere remanu moiyo ka ouresi amiye yaku reyo kana resi remanu fafau moiyo. 
MAT.25.18	Idu amiye kaere yokoi maka moiyo bi moi desi kono goesi ini varika amiye di fore sui rigika guri aeyo.
MAT.25.19	“Ari doba tora niyori, mina moimai rei tavoi rededi vene di varika amiye okisi ini fore moiyadi mina moi rorobo rigi reyo kana. 
MAT.25.20	Ye 
MAT.25.21	Ma niyo, ‘Rei mona reyo; ya bi nai vana rama moimai rei tavoi reisa amiye buni! Beika keika ya maraka bi nari rei mona reyo dada, beika tau nari reyainedi ya magida. Baesi yi varika amiyesa ada regasa amebi!’
MAT.25.22	“Ma remanu moiyo amiye ka baesi niyo, ‘Varika amiye, ya yaku remanu na maro; bi dudusa remanu riyaka mini.’ 
MAT.25.23	Ma niyo, ‘Rei mona reyo; ya bi nai vana rama rena moimai rei tavoi reisa amiye buni! Beika keika ya maraka bi nari rei mona reyo mini; na yaku beika tau ourefeideyainedi ya magida. Baesi yi varika amiyesa ada regasa amebi!’
MAT.25.24	“Mina usi yokoi maka moiyo amiye ka baesi niyo, ‘Varika amiye, na na diba ya bi amiye gira; varina de reyo sanari goe goe reisa ma yo makuna de reyo mina iruku butu reisa. 
MAT.25.25	Mina ori resi moi desi kono goesi sui rigika guri aeyaka. Ye yi bi yomini.’
MAT.25.26	“Idu nikabai resi niyo, ‘Ya bi amei tavoi resi moimai rei tavoi reisa amiye no! Ye ya diba niyo na bi varina de reyaka sanari goe goe reida ma yo makuna de reyaka mina iruku butu rida. 
MAT.25.27	Makai bi, nai fore bi banika vene di vanari moi aeyagadu ma na dairi baeyagaduri, bi dudusa bae moiyagadu, banika yaku fore keika fafau aeyagadu minasa. 
MAT.25.28	Mina dada ini 
MAT.25.29	Adina kaere ini beika baika nufa bi besa tau gade moi tanu mago. Idu kaere ina bi de iniye iniye nufa, ka ina rofu keika iniye amedo bi moi dairigo.
MAT.25.30	Ye mina amei tavoi rena moimai rei tavoi redo amiye bi etofaro mukunari maku nefo; mironari bi isaka nina ma gade giko nina sana.’
MAT.25.31	“Ma Amiye di mida ini naivo naivo vima
MAT.25.32	Gagani gagani vene tau bi ini budari moi egogo regedi, ma ina yaku mina amiye moi berou berou aego, mamoe dogo amiye yaku mamoe ma gouti redo kana. 
MAT.25.33	Ye mamoe ini vana rama rofu aego ma gouti ini vana enana rofu. 
MAT.25.34	Mina usi Kini yaku ini vana rama vene rofu nigo, ‘Baefa, nai Baba yaku buni tora gade ya vene ya maro; Sei di ourefeidena amena sana di gugura moifa, goina bi oma ma kono rigamori ya dogo reyo. 
MAT.25.35	Ini adina rauna reyakari, iruku na maro ma iriyaka, koru vaiyakari, koru na maro ma iriyaka; okina amiye kana okiyakari, na moi dui reyo, 
MAT.25.36	faisara niyakari, varuka na maro; gauka reyakari, na egoru reyo, diburari ameyakari, baesi na veyo.’
MAT.25.37	“Kamini mokena rorobo vene yaku nikabai resi nigedi, ‘Varika amiye, goivaka rauna reyo ma ya vesi iruku ya marafa, o koru vaiyo ma koru ya marafa? 
MAT.25.38	Goivaka okina amiye kana okiyo ma ya vesi moi dui reyafa, o faisara niyo ma varuka ya marafa? 
MAT.25.39	Ma goivaka gauka reyo ma ya veyafa o dibura ameyo ma ya vegi dui reyafa?’ 
MAT.25.40	Ye Kini yaku nikabai rego, ‘Rama iniye ya nida, nai usika ourena yokoi roka de amiye rofu reyadi kana, ya bi na rofu reyadi mini!’
MAT.25.41	“Mina usi ini vana enana vene rofu nigo, ‘Na rofu etagae rifa, ya kaere Sei bi nikiraini reyo; Bodaka ma ini naivo naivo vima rofu dogo reyo di toga toga vaido ita mokari nefa! 
MAT.25.42	Ini adina rauna reyakari, iruku be de na maradi, koru vaiyakari, koru be de na maradi; 
MAT.25.43	okina amiye kana okiyakari, de na moi dui reyadi, faisara niyakari, varuka be de na maradi; gaukari ma diburari ameyakari, de na egoru reyadi.’
MAT.25.44	“Kamini ina vene ka nikabai resi nigedi, ‘Varika amiye, goivaka rauna reyo, o koru vaiyo, o okina amiye kana, o faisara niyo, o gauka, o diburari ameyo ma vesi de ya moi aedeyafa?’ 
MAT.25.45	Ma nikabai rego, ‘Rama iniye ya nida, nai usika ourena yokoi roka de amiye rofu de reyadi kana, ya bi na rofu de reyadi.’ 
MAT.25.46	Ye mina vene toga toga esika esika moina sanari digedi, idu mokena rorobo vene bi toga toga ameibobina vegu di sanari digedi.”
MAT.26.1	Iesu mina sina tau ni vau reyori, ini usi dina vene rofu niyo, 
MAT.26.2	“Ya ya diba meda remanu usi bi Ferei ebu rena irakuna vata nigo, ma Amiye di mida bi satauro ikoko regedi vene di vanari aegedi.”
MAT.26.3	Kamini Sei ma amiye utari naivo vene di varika vene
MAT.26.4	Ma Iesu sui dudu moi gira resi umuyegika di sina iniye iniye nidodi resi 
MAT.26.5	niyadi, “Idu mina irakuna fuofuori bi de regifa, adina bi amiye siboroka regedi baebu.”
MAT.26.6	Ma Iesu bi Bethany ri sena refera nufa amiye roka Simon di yavari amegamori, 
MAT.26.7	rema yokoi fore roka 
MAT.26.8	Idu ini usi dina vene mina vegasa gubuyo resi niyadi, “Beika resi mina maku tavoi reyo? 
MAT.26.9	Ini adina bi fore tora dudu voi resi fore bi irava vene maragadu!”
MAT.26.10	Idu Iesu bi beika nidedi veifateyo, dada niyo, “Beika resi mina rema rofu toe madedi? Adina na rofu vegu buni vayavaya reyo. 
MAT.26.11	Adina irava vene bi yasa toga ameibobigedi, idu na bi toga yasa de ameibobigida.
MAT.26.12	Ina yaku diga di sisika buni nai roaitari erausi reyo, bi na guri aegedi dada na dogo reyo. 
MAT.26.13	Rama ya nida, kono tora noibanuri, bi mina ago buni nirausi regediri, ka mina rema yaku ini beika reyo mina oteimagedi, ina ka mokeyagane.”
MAT.26.14	Mina usi ini usi dina vene 12 yokoi—ini roka bi Judas Iscariot—Sei ma amiye utari naivo vene di varika vene rofu bosi 
MAT.26.15	nikaiteyo, “Iesu yi vanari aegida vonisi, bi beika na magedi?” Fore siriva 30 duaiya resi maradi.
MAT.26.16	Ye minari maka Judas gokai siri rego di ida maina regi kora reyo.
MAT.26.17	Ye ouresi medari Beredi yeast de di irakunari, Iesu di usi dina vene yaku okisi nikaiteyadi, “Yi ura bi goina sanari Ferei ebu rena irakuna di iruku ya rofu dogo regifa?”
MAT.26.18	Ma nikabai reyo, “Taoni ideri bosi mironari amiye yokoi oteimafo, ‘Oteimana amiye yaku niyo, Nai meda nemoko bi okiyo; nai usi dina venesa yi yavari Ferei ebu rena irakuna di iruku irigifa’ vo nifa.”
MAT.26.19	Ma gokai ago gira maro kana resi Ferei ebu rena irakuna di iruku dogo reyadi.
MAT.26.20	Kamini uriyenau niyori, Iesu bi ini usi dina vene 12 sa iruku irina sanari ameinu reyadi. 
MAT.26.21	Iruku irigamadiri, Iesu yaku niyo, “Rama ya nida, ya yokoi yaku na siri rego.”
MAT.26.22	Ma iriyeduka tora resi yokoi yokoi nigi kora reyadi, “Varika amiye, rama na bi de ba?”
MAT.26.23	Ma nikabai reyo, “Mina amiye kaere bi nasa ini beredi siua ideri birisifa bi na siri rego.
MAT.26.24	Adina Amiye di mida bi muyego, bura reyadi kana, idu mina amiye rofu bi iriyeduka no iniye, kaere bi Amiye di mida siri rego! Buni bi mina amiye bi vata de niyagadu vonisi.”
MAT.26.25	Mina usi Judas, kaere siri rego, yaku niyo, “Oteimana amiye, rama na bi de ba?”
MAT.26.25	Nikabai reyo, “Ya kaya nisa mini.”
MAT.26.26	Kamini iruku irigamadiri, Iesu bi beredi be moisi Sei rofu buni tora gade masi uroki resi ini usi dina vene magasa niyo, “Moisi irifa; mina bi nai roaita.”
MAT.26.27	Resi biyo moisi Sei rofu buni tora gade masi ina vene magasa niyo, “Ya tau vakoi minari irifo; 
MAT.26.28	adina mina bi nai dava Sei di uka ago
MAT.26.29	Ye ya nida, na bi dudusa mina waini de irigida bogo mirona medari nai Baba di ourefeidena amena sanari yasa waini ruaka irigida mamo.”
MAT.26.30	Kamini yauta nisi yakusi 
MAT.26.31	Mina usi Iesu yaku ina vene rofu niyo, “Gua mina urusari, na dada ya tau vakoi na feresi ori digedi, adina bi bura reyo, ‘Mamoe dogo redo amiye umuyegida ma mamoe tau bi rerevaida nigedi.’
MAT.26.32	Idu dadi rae resi na siko Galilee ri ourei bogida.”
MAT.26.33	Idu Peter nikabai resi niyo, “Mina tau ya feresi ori digedi, idu na bi toga de ya feresi ori digida!”
MAT.26.34	Ma nikabai reyo, “Rama ya nida, kokoro gua mina urusari raka nina koderi, bi uru regode na nisui regiya.”
MAT.26.35	Idu Peter yaku niyo, “Yasa ka muyegida vonisi, bi ida yokoi dudu ya nisui de regida!”
MAT.26.35	Ma ini usi dina vene tau gade bi makai ka niyadi.
MAT.26.36	Mina usi Iesu ini usi dina venesa gagani roka Gethsemane ri bosi niyo, “Na yomironari bosi usa usa nigida, ye ya minari amefa.” 
MAT.26.37	Resi bi Peter ma Zebedee di mida remanu inasa afesi uka vorivori resi uka moigi kora reyo. 
MAT.26.38	Mina usi niyo, “Iriyeduka tora yaku nai vima vata baeyo, ye makai muyegida kana amuteida. Minari nasa amesi varena ga refa.”
MAT.26.39	Kamini inaike etagae risi ini seira konori raudai regasa usa usa niyo, “Nai Baba, ya rofu buni vonisi, mina esika esika di biyo bi na rofu moi etagae ri. Idu yi ura mina resi nai ura bi ga regiya.”
MAT.26.40	Kamini ini usi dina vene rofu dairisi veitao reyo ina bi varegamadi. Ma Peter rofu niyo, “Ye ya vene bi meda nemoko yokoi maka nasa nemoko kikigi yeiva nufa ba ide? 
MAT.26.41	Nemoko kikigasa usa usa nifa kumo yi uka maina regika nivego baebu. Vima bi regi ura redo, idu roaita bi afi niyo.”
MAT.26.42	Resi dudusa uru remanu etagae risi usa usa niyo, “Nai Baba, mina esika esika di biyo na rofu moi etagae rina bi de vonisi, bi mina biyori irigida, ye yi ura bi vata niyaine.” 
MAT.26.43	Kamini dairi okisi bi dudusa varegamadi veitao reyo, adina varei muyeyadi.
MAT.26.44	Ye dudusa ferei bosi ouresi usa usa nigamo kana dudusa usa usa niyo. 
MAT.26.45	Mina usi ini usi dina vene rofu dairisi niyo, “Ya bi besa sifere regasa varededi ba? Vefo, meda nemoko bi okiyo, ma Amiye di mida bi siri resi vegu no rena vene di vanari aegedi. 
MAT.26.46	Dadifo! Una bi dinadi! Ve nai siri rena amiye bi baedo mini!”
MAT.26.47	Iesu ago nigamori, Judas, kaere bi amiye 12 ri yokoi, amiye tau gade gadesa bainasi ma gai nufa okiyadi; Sei ma amiye utari naivo vene di varika vene ma amiye di tora vene yaku nifeideyadi. 
MAT.26.48	Kamini siri rego amiye yaku gokai rego di ida bi sena masi niyo: “Kaere amiye fuka regida bi mini; moi gira refa!”
MAT.26.49	Ye evade Iesu urana bosi niyo, “Oteimana amiye, ya mini ba?” Resi fuka reyo.
MAT.26.50	Ma nikabai reyo, “Dubu, beika regika baeyo bi re!”
MAT.26.50	Mina usi amiye baesi Iesu vanau moisi moi gira reyadi. 
MAT.26.51	Ma yokoi kaere bi inasa yaku ini bainasi moi yakusi kuaita resi Sei ma amiye utari naivo amiye tora di moimai rei tavoi redo amiye di anema nugai feideyo. 
MAT.26.52	Mina usi Iesu yaku niyo, “Yi bainasi moiyo sanari moi dairisi ae, adina kaere vene tau gade bainasi dudu ruda rededi, bi bainasi dudu muyegedi. 
MAT.26.53	Ya yaku mokeisa bi nai Baba raka nigi anua reida ma naivo naivo vima tau gade gade ruda omana vene 12 kana besa nifeideyaine ma na aedegedi ba? 
MAT.26.54	Idu makai regidari, Sei di ago bi gokai rama aego, ini niyo kana mina tau bi makai dudu vata niyaine?”
MAT.26.55	Mina ituari Iesu yaku amiye tau gade rofu niyo, “Ya bi duma duma amiye yokoi kana bi bainasi ma gai moisi na moi gira regika baeyadi ba? Ari neinei Sei nivakena yavari ameinu resi oteimagamaka, idu de na moi gira reyadi.
MAT.26.56	Idu mina beika tau bi vata niyadi, ye beika Sei di ago niyadi vene yaku bura reyadi bi bae rama aeyainedi.”
MAT.26.56	Mina usi ini usi dina vene tau vakoi bi feresi ori diyadi.
MAT.26.57	Kamini Iesu moi gira reyadi vene bi Caiaphas rofu afei boyadi, kaere bi Sei ma amiye utari naivo amiye tora. Mironari ago gira oteimana vene ma tora vene egogo reyadi. 
MAT.26.58	Ma Peter bi beika vata nigo mina vegika egaima risi usi disi Sei ma amiye utari naivo amiye tora di yava ida nefau dui resi nari rededi venesa ameinu reyo. 
MAT.26.59	Kamini Sei ma amiye utari naivo vene di varika vene
MAT.26.60	Amiye tau gade bi ofa ofa dudu nikake rigamadi, idu ago de baku reyadi. Gabi amiye remanu baesi 
MAT.26.61	niyadi, “Mina amiye niyo bi, ‘Na yaku Sei nivakena yava ukero vau resi meda regodenuri dudusa akugida,’ vo niyo.”
MAT.26.62	Kamini Sei ma amiye utari naivo amiye tora yaku dadisi niyo, “Ya bi nikabai de regiya ba? Mina ago ya rofu nikake rededi, bi beika be nigiya?” 
MAT.26.63	Idu Iesu bi bere niyo ma Sei ma amiye utari naivo amiye tora yaku niyo, “Toga amedo Sei di roka dudu ya nida ya gua ofa ofa de nigiya: una ni ya bi Keriso, Sei di mida ba?”
MAT.26.64	Ma nikabai reyo, “Ya yaku niyo kana. Idu ya nida: Gua gutuna bi Amiye di mida Vava iniye amiye di vana rama rofu ameinu resi oma di seuya odoro debigo ma vegedi!”
MAT.26.65	Mina usi Sei ma amiye utari naivo amiye tora yaku ini fafau varuka uesi resi niyo, “Ina bi Sei di roka moi no riyo! Beika resi nisi una bi mina ago di adina besa ni maina resifa? Vefa, ya gua mina Sei di roka moi no riyo ago neideyadi!
MAT.26.66	Ye ya mokededi bi gokai?”
MAT.26.66	Ma nikabai reyadi, “Ina muyego bi buni.”
MAT.26.67	Mina usi ini seirari ayaka su resi vana kumu risi uyadi. Bedakai bi famasi
MAT.26.68	niyadi, “Keriso, ya bi Sei di ago nido amiye vonisi, kaere amiye yaku ya ugo ini roka una rofu ni!”
MAT.26.69	Ma Peter bi etofaro yava ida nefauri amegamo ma naivo rema ofi yokoi baesi niyo, “Ya ka Iesu Galilee amiyesa digamo.”
MAT.26.70	Idu amiye tau gade di nemokori nisui resi niyo, “Na na toto ya beika nisa.” 
MAT.26.71	Resi ida vena urana neyo ma naivo rema ofi yokoi yaku vesi atafuri are regamadi vene rofu niyo, “Mina amiye bi Iesu Nazareth amiyesa digamo.”
MAT.26.72	Dudusa nisui resi nivarika resi niyo, “Na na toto mina amiye!”
MAT.26.73	Ma doba deri, atafuri are regamadi vene bi niyadi, “Rama ya ka ini asini, adina yi gokai sina ago reisa yaku ya moi ogau rido!”
MAT.26.74	Mina usi iniye fafau nikiraini resi iniye nivarika regi kora resi niyo, “Na na toto mina amiye!”
MAT.26.74	Ma evade kokoro raka niyo, 
MAT.26.75	ma Peter yaku Iesu beika vata nigo di ago niyo mina mokeyo: “Kokoro raka nina koderi, uru regode na nisui regiya.” Ye etofaro yakusi isaka no iniye iniye niyo.
MAT.27.1	Uriyaku gorogoro Sei ma amiye utari naivo vene di varika vene ma tora vene tau vakoi egogo resi nirorotari reyadi Iesu bi umuyeyaganedi. 
MAT.27.2	Ye ini vana ukita resi afei bosi Gavana
MAT.27.3	Kamini Judas, kaere bi siri reyo amiye, yaku veyo bi Iesu kota resi umuyegedi, ye beika reyo fafau iriyeduka resi mina siriva fore 30 moi dairisi Sei ma amiye utari naivo vene di varika vene ma amiye di tora vene masi
MAT.27.4	niyo, “Na bi vegu no reyaka, vegu buni no nufa de amiye siri reyaka ma umuyegedi dada!”
MAT.27.4	Nikabai reyadi, “Una yaku beika regifa? Mina bi yi vanari!”
MAT.27.5	Ye Judas yaku mina fore Sei nivakena yava ideri maku feresi diyo. Mina usi disi iniye ini bauye misi uai reyo.
MAT.27.6	Idu Sei ma amiye utari naivo vene di varika vene yaku mina fore moisi niyadi, “Mina bi siri rena fore, mina resi Sei nivakena yava di foresa bi de aegifa, uni ago gira yaku niyo kana.” 
MAT.27.7	Ye egogo resi nirorotari resi okina vene guri aebigika urena rido amiye di kono tu mina fore dudu voi reyadi. 
MAT.27.8	Mina resi gua mina kono kefuka bi “Dava nomu” toga vo nidedi.
MAT.27.9	Mina usi beika Sei di ago niyo amiye Jeremiah yaku niyo bi bae rama aeyo: “Ye siriva fore 30 moiyadi; mina bi Israel vene be yaku ini davana reyadi kana.
MAT.27.10	Ma urena rido amiye di kono kefuka mina fore dudu voi reyadi, Varika amiye di ago gira na rofu niyo kana.”
MAT.27.11	Kamini Iesu bi gavana di nemokori are reyo ma nikaitegasa niyo, “Ya bi Jew vene di kini ba?”
MAT.27.11	Ma nikabai reyo, “Ya bi mina niyo.” 
MAT.27.12	Idu Sei ma amiye utari naivo vene di varika vene ma tora vene nitourage reyadiri, bi ago yokoi be nikabai de reyo.
MAT.27.13	Mina usi Pilate yaku nikaiteyo, “Ya bi gokaisanu ago no tau ya rofu nitourage rededi bi neideisa ba ide?”
MAT.27.14	Idu ago yokoi kava nikabai de reyo, ye gavana bi tururu iniye reyo.
MAT.27.15	Ye Ferei ebu rena irakuna neineiri ini toutou dudu, gavana bi amiye tau rofu ini ura kana dibura amiye yokoi erufuyaine nigamo. 
MAT.27.16	Mirona ituari, dibura amiye no yokoi kaere bi amiye tau ina diba ini roka bi Iesu Barabbas.
MAT.27.17	Ye amiye tau egogo reyadiri, Pilate yaku nikaiteyo, “Goina bi ya rofu erufugida ma digo? Iesu Barabbas ba Iesu kaere bi Keriso vo nidedi?” 
MAT.27.18	Adina Pilate bi sena diba niyo bi gonema dudu ini vanari aeyadi.
MAT.27.19	Kamini bi ini kota rena fata ameinu reyori, ini rema yaku ago nifeideyo: “Mina mokena rorobo amiye rofu bi beika yokoi ina rofu ga re. Adina na bi gua yaduka veyakari, nai mokena yaku esika esika na maro ina dada.”
MAT.27.20	Idu Sei ma amiye utari naivo vene di varika vene ma tora vene bi amiye tau gade niguba reyadi Barabbas bi erufuyainedi, idu Iesu bi umuyeyainedi usa niyadi. 
MAT.27.21	Ye gavana nikaiteyo, “Mina amiye remanuri, yi ura bi goina ya rofu erufugida ma digo?”
MAT.27.21	Ma nikabai reyadi, “Barabbas!”
MAT.27.22	Ma nikaiteyo, “Mina dada bi beika Iesu, Keriso vo nidedi, ina rofu regida?”
MAT.27.22	Ina tau vakoi yaku niyadi, “Ina bi satauro ikoko reyaine!”
MAT.27.23	Idu nikaiteyo, “Beika resi, ina bi beika vegu no be reyo?”
MAT.27.23	Idu besa imuna niyadi, “Ina bi satauro ikoko reyaine!”
MAT.27.24	Kamini veyo beika yokoi de rego ma siboroka regi kora reyadiri, koru moisi amiye tau di nemokori ini vana koitesi niyo, “Mina amiye
MAT.27.25	Ye amiye tau yaku nikabai reyadi, “Ini dava rausi rego bi una ma uni mida mida iki magedi!”
MAT.27.26	Mina usi ina vene rofu Barabbas erufuyo; idu ago gira maro ma Iesu buburu vai reyadi ma satauro ikoko reyaganedi iya rededi vene di vanari aeyo.
MAT.27.27	Mina usi gavana di iya rededi vene gavana di ourefeidena yava tora ideri afei bosi iya rededi vene tau vakoi raka niegogo reyadi. 
MAT.27.28	Resi ini varuka kutusi bou varuka kaka doba aku masi 
MAT.27.29	yabo imiye maena moi mekuna resi kini kana ada bou ini adari aesi kodu moisi ini vana rama rofu aeyadi; resi ini budari efuka meimisi nikurusi niyadi, “Jew vene di kini o!” 
MAT.27.30	Resi ina fafau ayaka su resi kodu moisi ini adari ugamadi. 
MAT.27.31	Kamini nikuruyadi koina niyori, bi varuka kaka doba kutusi iniye di varuka aku masi satauro ikoko regi afei boyadi.
MAT.27.32	Ye yakugasa bi Cyrene gagani amiye yokoi roka Simon baku resi bi ini satauro uakaiyaine niyadi. 
MAT.27.33	Gagani roka Golgotha (ini adina bi “Ada girika di sana”) okisi 
MAT.27.34	waini koru rusa moi fui resi iriyainedi maradi ma iri veyo, idu irina ura de reyo.
MAT.27.35	Ma
MAT.27.36	ameinu resi nari regamadi. 
MAT.27.37	Ini ada odorori bi ini no nikake regi bi yomakai bura reyadi: “Mina bi Iesu, Jew vene di kini.” 
MAT.27.38	Mina usi duma duma amiye remanu inasa satauro ikoko reyadi, yokoi bi ini vana rama rofu ma yokoi bi ini vana enana rofu.
MAT.27.39	Ye amiye kaere ini budari digamadi, bi nifafana regasa ini ada buro regasa
MAT.27.40	nigamadi, “Ya yaku Sei nivakena yava ukero vau resi meda regodenuri dudusa akugiya vo niyo, ya kaya moi vegu ri! Ya Sei di mida vonisi, bi satauro gutuna soka rei de!”
MAT.27.41	Mina ida yokoi makari Sei ma amiye utari naivo vene di varika vene ma ago gira oteimana venesa ma tora vene ka nikurugasa nigamadi: 
MAT.27.42	“Amiye be bi moi vegu riyo, idu iniye bi makai regi anua rego! Ina bi Israel di kini;
MAT.27.43	Sei rofu mokena vari gira aedo; ferefo kumo Sei ina ura redo vonisi, bi gua moi vegu rigo. Adina ina yaku niyo, ‘Na bi Sei di mida!’ ”
MAT.27.44	Ma duma duma amiye kaere bi inasa satauro ikoko reyadi ka nifafana reyadi.
MAT.27.45	Meda nemoko tobo niyori, gagani tora noibanu bi mukuna yaku fono reyo boyo meda nemoko regodenu koina niyo mamo. 
MAT.27.46	Ma meda nemoko regode kanari Iesu bi ababa nigasa raka ni tora reyo, 
MAT.27.47	Kamini amiye be kaere bi ina atafu are regamadi mina neidesi niyadi, “Ina bi Elijah raka nido!” 
MAT.27.48	Kamini amiye yokoi evade raga resi 
MAT.27.49	Idu be vene yaku niyadi, “Kode, venadi kumo Elijah desi moi vegu rigo ba ide!”
MAT.27.50	Ma goroka tora dudu raka nisi ini vima maro.
MAT.27.51	Kamini Sei nivakena yava ideri biri rina varuka doba bi odoro gutuna doka rofu bado remanu uesi rei neyo ma kono yagayaga resi rabema okuyadi,
MAT.27.52	guri sana okuyadi ma Sei di vene tau sena muyeyadi mina dudusa dadi rae reyadi. 
MAT.27.53	Ma Iesu di dadi rae rena usi, mina dadi rae reyadi vene mina guri feresi kikifa taoniri boyadi ma amiye tau yaku veyadi.
MAT.27.54	Ma iya rededi vene di ourefeidena amiye tora ma kaere amiye inasa Iesu nari regamadi, bi kono yagayaga reyo ma beika tau vata niyadi mina vesi ori tora resi niyadi, “Rama mina bi Sei di mida!”
MAT.27.55	Ma rema tau mironari ka gaima gutuna are resi vegamadi, kaere bi Galilee gutuna Iesu usi baegasa moi aedegamadi.
MAT.27.56	Ini fogori bi Mary Magdalene, Mary, James ma Joseph
MAT.27.57	Uriyenau niyori, Arimathea gugura tau amiye yokoi ini roka bi Joseph okiyo; ina ka bi Iesu di usi dina amiye yokoi. 
MAT.27.58	Pilate rofu bosi Iesu di roaita moigika usa niyo. Ma maraganedi ago maro. 
MAT.27.59	Kamini Joseph ini roaita moisi varuka buni ruaka dudu kumu risi 
MAT.27.60	iniye di kono guri ruaka fore ideri goeyadi bi ini roaita mina ideri aeyo. Kamini fore tora moi kurevai resi guri di ida vena biri risi ferei diyo. 
MAT.27.61	Ma Mary Magdalene ma Mary yokoi bi guri berou eta rofu amegamadi.
MAT.27.62	Ari uvesi meda, mina meda bi dogo dogo rena meda
MAT.27.63	niyadi, “Varika amiye, mokesifa mina ofa ofa amiye ini veguri amegasa niyo, ‘Meda regode koina nigori, na bi dudusa dadi rae regida,’ vo niyo.
MAT.27.64	Mina resi ago gira ma kumo mina guri bi nari rei mona regedi bogo meda regodenu moigo,
MAT.27.65	Ye Pilate yaku ina vene rofu niyo, “Yi nari rena vene moi bogedi guri yi diba dudu nari rei mona refo.”
MAT.27.66	Ye bosi guri di biri riyo fore dudu mina biri ri mona reyadi nari reyainedi amiye aeyadi.
MAT.28.1	Kamini Sabati meda usi ari uveyori, fura di ourena medari, Mary Magdalene ma Mary yokoi bi guri vegika boyadi. 
MAT.28.2	Kamini kono yagayaga tora reyo, adina Varika amiye di naivo naivo vima yokoi oma gutuna desi guri di ida venari fore moi kurevai rei etagae risi mina fafau ameinu reyo. 
MAT.28.3	Ini seira bi kamanika kana ma ini varuka bi aisi feyo kana. 
MAT.28.4	Nari rena vene bi tururu resi ori yaku no nisi muyena vene kana kita de reyadi.
MAT.28.5	Idu Sei di naivo naivo vima yaku rema rofu niyo, “Ori ga refa, adina na na diba ya bi Iesu maina rededi, kaere bi satauro ikoko reyadi. 
MAT.28.6	Ina bi minari de; adina bi dadi rae reyo, ini niyo kana. Baesi ini vareyo sana vefa. 
MAT.28.7	Ye evade bosi ini usi dina vene nioteimafa, ‘Ina bi muyena gutuna dadi rae resi siko Galilee urana bodo; bi mironari baku regedi!’ Gua ya nida.”
MAT.28.8	Ye rema evade ori ma ada tora gade dudu guri sana ferei disi raga dudu ini usi dina vene nigika boyadi.
MAT.28.9	Ma
MAT.28.10	Mina usi niyo, “Ori ga refa; bosi nai usika ourena nigedi Galilee urana boyaganedi. Mironari mamo na vegedi.”
MAT.28.11	Rema vene bogamadiri, nari rena vene be bi taoniri Sei ma amiye utari naivo vene di varika vene rofu bosi beika tau vata niyadi ina rofu niyadi. 
MAT.28.12	Sei ma amiye utari naivo vene di varika vene ma amiye di tora vene egogo reyadiri, nirorotari rei vau resi nari rena vene fore tora masi 
MAT.28.13	niyadi, “Ya bi yomakai nigedi, ‘Ini usi dina vene yaku urusa vareyafari, baesi ini roaita duma resi moi diyadi,’ vo nigedi. 
MAT.28.14	Ma gavana yaku mina sina neidego vonisi, bi una yaku ni moi amuta regifa, ye ya bi esika de moigedi.”
MAT.28.15	Ye nari rena vene mina fore tora moisi oteimaradi kana reyadi. Ye mina sina bi boyo mina meda ramari Jew vene fogori ni baeyadi mamo.
MAT.28.16	Kamini ini usi dina vene 11 bi dadisi Galilee neyadi, Iesu yaku diyaganedi vo niyo omuna ikari.
MAT.28.17	Ina veyadiri, bi nivakeyadi, idu be bi mokei itua reyadi. 
MAT.28.18	Ma baesi niyo, “Oma ma konori vava tau vakoi bi na maro. 
MAT.28.19	Mina dada, gagani gagani vene tauri disi nai usi dina vene risi Baba di roka, ini Mida di roka ma Vima kikifa di roka dudu babatiso refa.
MAT.28.20	Ma beika ago gira tau ya maraka, mina oteimagedi ma rebiyaganedi. Ma na bi yasa ari neinei bogo meda bae koina nigo di meda okigo mamo.”
MRK.1.1	Mina bi Sei di mida
MRK.1.2	Sei di ago niyo amiye Isaiah yaku bura reyo
MRK.1.2	“Sei yaku makai niyo, ‘Nai ago moi raga redo amiye yi budari nifeidegida.
MRK.1.2	Yi ida moi dogo rego.’
MRK.1.3	Amiye yokoi di goroka bi gagani autu sanari raka nido,
MRK.1.3	‘Varika amiye di ida dogo resi
MRK.1.3	ini dibo ida moi rorobo rifa.’ ”
MRK.1.4	Ma John Baptist gagani autu sanari vegu no feresi moi etagae rina ma Sei yaku ini vegu no koite makuna di babatiso di ago nirausi resi ina vene babatiso magamo.
MRK.1.5	Ye Judea gagani tora noibanu vene tau ma Jerusalem vene ina rofu baegamadi. Ye ini vegu no niogau regamadi ma Jordan koruri babatiso regamo.
MRK.1.6	John di varuka bi kamelo di ueta ma ini gagaba ukita maena bi boromakau di ro. Ini iruku bi kaufa ma kaoro di ona.
MRK.1.7	Ma nirausi resi niyo, “Na usi baego amiye ini vava yaku nai vava etei riyo, ye na bi rorobo de efuka odesi ini yuka ro di maena younegida. 
MRK.1.8	Na yaku koru dudu ya babatiso reyaka, idu mina amiye bi Vima kikifa dudu ya babatiso rego.”
MRK.1.9	Mirona ituari Iesu bi Nazareth taoni Galilee gutuna baeyo ma John yaku Jordan koruri babatiso reyo. 
MRK.1.10	Iesu bi evade koru ideri gutuna bae iruruka resi ne reyori bi oma ekeyo ma Vima kikifa bi pune erena kana ina fafau rou reyo. 
MRK.1.11	Ma goroka yokoi oma gutuna degasa niyo, “Ya bi nai uka maida mida; ada tora gade ya rofu reida.”
MRK.1.12	Ne ituari maka Vima kikifa yaku gagani autu sanari Iesu nifeideyo. 
MRK.1.13	Ma gagani autu sanari meda 40 amegamori, Satani yaku vegu no reyainedi vonisi, ini uka maina regika niveyo. Ina bi tuma dona nadinasa amegamo ma Sei di naivo naivo vima yaku nari regamadi.
MRK.1.14	John Baptist moi gira reyadi fufuta rofu, Iesu Galilee ri nesi Sei di
MRK.1.15	Resi niyo, “Gua bi Sei di meda, ma Sei di ourefeidena amena sana bi atafu okiyo. Yi vegu no feresi moi etagae risi ago buni rofu mokena vari gira aefa!”
MRK.1.16	Iesu bi Galilee moka daidai tora seriri bogasa bi Simon ini usika Andrew sa koruri fate makugamadi ma veyo, adina ina bi oyena rutu vene. 
MRK.1.17	Iesu yaku ina vene rofu niyo, “Na usi baefa ma oyena koda rena kana amiye nirutu rena ya rigida.” 
MRK.1.18	Minari maka ini fate feresi usi diyadi.
MRK.1.19	Doba deri bogasa bi uba dubuisa James ma John, Zebedee di mida, veyo. Ina yaku bouti fafau fate veika regamadi. 
MRK.1.20	Iesu yaku evade uba dubuisa raka niyo ma ini baba Zebedee ma ini moimai rededi vene boutiri feresi usi diyadi.
MRK.1.21	Iesu bi ini usi dina venesa Capernaum taoniri boyadi ma evade Sabati medari usa usa yava ideri dui resi amiye nioteimagi kora reyo. 
MRK.1.22	Ye ini oteimana ago rofu tururu reyadi, adina ini oteimana bi kaere vava nufa amiye kana, ma ago gira oteimana vene kana de.
MRK.1.23	Mina ituari maka, amiye yokoi vima no nufa usa usa yavari raka niyo, 
MRK.1.24	“Iesu Nazareth amiye, una rofu bi beika ura reisa? Ya bi una moi no regika okiyo ba? Na na diba ya bi kaere—ya bi Sei di Kikifa amiye!”
MRK.1.25	Ma emasi niyo, “Babo nisi mina amiye rofu yakusi di!”
MRK.1.26	Ma moi seko sako resi ababa nisi ini roaitari yaku diyo. 
MRK.1.27	Amiye tau bi tururu resi iniye iniye nikaiteyadi, “Mina bi beika? Mina bi oteimana di ida ruaka yokoi mini ini vava nufa! Vima no rofu ago gira madori, neidesi anema yora nidedi!”
MRK.1.28	Kamini evade Galilee gagani tora noibanuri ini sina urafo rei diyo.
MRK.1.29	Usa usa yava fereyadiri, evade James ma John sa Simon ma Andrew di yavari dui reyadi. 
MRK.1.30	Ye Simon di imokai rema bi gauka resi roaita vaki vaki regasa ekamari varegamo, ma Iesu okiyori evade nioteimaradi. 
MRK.1.31	Ye mina rema rofu bosi ini vana moisi moi dadiyo. Roaita vaki vaki bi fereyo ma iruku dabara resi nari regamo.
MRK.1.32	Uriyenauri meda nei tomu niyori, bi amiye yaku gauka vene tau ma vima no nufa vene tau Iesu rofu afei baeyadi. 
MRK.1.33	Amiye tau mina taoniri amededi vene ka mina yava ida nefau okiyadi. 
MRK.1.34	Ma Iesu yaku gauka vene tau gade moi buni risi vima no tau gade meki reyo. Resi vima no rofu ago ga niyaganedi niyo, adina mina vima diba ina bi kaere.
MRK.1.35	Kamini uriyaku gorogoro meda youna koderi, Iesu bi dadisi feresi gagani autu sanari disi usa usa niyo. 
MRK.1.36	Ye Simon ini asiyaka venesa maina resi 
MRK.1.37	baku resi niyadi, “Amiye tau vakoi bi ya maina rededi.”
MRK.1.38	Ma nikabai reyo, “Berou rautu eta rofu boi nenadi, ma mironari na ka ago nirausi regida, adina na bi mina dada deyaka.”
MRK.1.39	Ye Galilee gagani tau vakoiri disi ini usa usa yavari ago nirausi resi vima no meki regamo.
MRK.1.40	Refera amiye yokoi Iesu rofu okisi efuka odesi guyaguya nisi niyo, “Ya ura reisa vonisi, ya yaku na moi ruaka rigiya.”
MRK.1.41	Kamini Iesu bi iriyeduka
MRK.1.42	Minari maka ini roaitari refera gauka ferei diyo ma ruaka niyo. 
MRK.1.43	Ye Iesu yaku ago gira nisi evade maka nifeidesi 
MRK.1.44	niyo, “Amiye yokoi ga nioteima, idu nesi ya kaya Sei ma amiye utari naivo amiye oteimasi yi roaita buni niyo kana ori sisika re. Ye amiye vegedi ya bi buni niyo, Moses yaku ago girari niyo kana, Sei rofu moi ori sisika regiya.”
MRK.1.45	Idu mina amiye yaku disi mina ago nirausi regasa gagani noibanuri digamo. Iesu rofu ago tora niyadi mina resi taoni ariara ma dina bi de reyo. Ye ina bi gagani autu sanari amei digamo, idu amiye gagani gagani tau ina vegika toga okigamadi.
MRK.2.1	Meda be koina niyori, Iesu bi dudusa Capernaum taoniri dairiyo ma rautu vene bi Iesu okiyo ago mina neideyadi. 
MRK.2.2	Ye
MRK.2.3	Mina fuofuori, amiye 4 okiyadi, dibo anua amiye uakaisi Iesu urana afei baeyadi. 
MRK.2.4	Idu amiye tau gade dada, ina rofu moi dui regi anua reyadi. Dada Iesu amegamo sana ramari, yava tebo maka nuruyadi. Ye dibo anua amiye bi ekama fafau aesi moi feide neyadi. 
MRK.2.5	Ye Iesu mina vene di mokena vari gira aena veifategasa mina dibo anua amiye rofu niyo, “Nai mida, yi vegu no bi koite makuyaka.”
MRK.2.6	Kamini ago gira oteimana vene bedakai minari amesi ina kaya mokeyadi, 
MRK.2.7	“Gokai resi mina kana sina nido? Mina bi Sei di roka moi no rido! Sei maka vegu no koite makugo!”
MRK.2.8	Evade maka Iesu yaku mina vene ina kaya di mokena bi ini ukari veifatesi ina rofu niyo, “Beika resi makai yi ukari mokededi? 
MRK.2.9	Goina ago dibo anua amiye rofu nigida bi rena gira de, ‘Yi vegu no bi koite makuyo,’ o ‘Dadisi yi maduna moisi nana re?’ 
MRK.2.10	Idu, ya vei mama regedi Amiye di mida bi vava nufa konori vegu no koite makugo.” Kamini Iesu yaku dibo anua amiye rofu niyo, 
MRK.2.11	“Ya nida dadisi yi ekama vanau moisi yi yavari di!”
MRK.2.12	Ye dadisi minari maka ini ekama moisi amiye tau di nemokori yaku diyo. Ye ina tau noibanu tururu resi Sei di roka moi odoro risi niyadi, “Sena mina vegu kana bi de veyafa!”
MRK.2.13	Iesu bi kamini Galilee di moka daidai tora seriri dudusa dairiyori, amiye tora gade bi ina rofu okiyadi, ma oteimagi kora regamo. 
MRK.2.14	Ye nana rei bogamori, Levi, Alphaeus di mida, bi fore butu rena ofesiri amegamo ma veyo. Ina rofu niyo, “Na usi bae.” Ma dadisi usi diyo. 
MRK.2.15	Gabi bi Levi di yavari
MRK.2.16	Ma Iesu yaku vegu no rededi ma fore butu rededi venesa iruku irigamo ma Pharisee di
MRK.2.17	Ma Iesu mina ago neidesi nikabai reyo, “Amiye buni bi gauka dogo amiye de mokegedi, idu gauka vene maka. Na bi mokena rorobo vene rofu disi raka nigi de okiyaka, idu vegu no rededi vene
MRK.2.18	Kamini John Baptist ma Pharisee di usi dina vene yaku iruku oyo regamadi. Amiye be okisi ina rofu nikaiteyadi, “Beika resi John Baptist ma Pharisee vene di usi dina vene bi oyo rededi, idu yi usi dina vene bi de?”
MRK.2.19	Ye Iesu yaku nikabai reyo, “Rema mego amiye yaku ini asiyaka venesa amebigori, iruku oyo regedi ba ide? Ide mada! Rema mego amiye yaku ini asiyaka venesa inasa amebigori, bi oyo de regedi. 
MRK.2.20	Idu rema mego amiye afei digedi di meda baegori, bi mirona medari oyo regedi.”
MRK.2.21	“Amiye yokoi ruaka ma koitena de varuka tu bi varuka kori fafau faniya de rego; makai regori, bi varuka ruaka moi rutu rego ma varuka kori usika regori, ruba tora nigo. 
MRK.2.22	Ma amiye yokoi waini ruaka moisi ini ro
MRK.2.23	Ma Sabati medari, Iesu ini usi dina venesa witi muro idari nana diyadi. Ina yaku witi di ada koma regi kora reyadi.
MRK.2.24	Ma Pharisee vene ina rofu niyadi, “Neide, beika resi Sabati medari una rofu bi tabu mina rededi?”
MRK.2.25	Ma ina rofu niyo, “Ya ka bura de veyadi beika David ini amiyesa yaku reyadi, mirona medari rauna reyadiri?
MRK.2.26	Ye Sei di yava ideri dui resi Sei rofu mana beredi irisi ini vene ka maro. Mina vata niyori, Abiathar bi Sei ma amiye utari naivo amiye tora. Ago gira yaku nido bi tabu Sei ma amiye utari naivo vene maka bi mina beredi irigedi.”
MRK.2.27	Kamini Iesu yaku niyo, “Sabati meda bi amiye rofu riyo; amiye bi Sabati rofu de riyo. 
MRK.2.28	Mina dada Amiye di mida ka bi Sabati meda di Varika amiye.”
MRK.3.1	Kamini Iesu bi dudusa usa usa yavari dui reyo ma minari bi vana kevo amiye yokoi amegamo. 
MRK.3.2	Ye vei mona regamadi Sabati medari mina amiye moi buni rigo vonisi, bi ini no dada nisi tourage regika. 
MRK.3.3	Ma Iesu yaku mina vana kevo amiye rofu niyo, “Mina amiye tau di nemokori dadisi are re.” 
MRK.3.4	Resi nikaiteyo, “Ago gira dada beika vegu bi buni Sabati medari regedi? Vegu buni regedi, ba vegu no regedi? Amiye moi vegu rigedi, ba umuyegedi?”
MRK.3.4	Idu bi bere niyadi. 
MRK.3.5	Iesu bi gubuyo resi ina vene nene resi iriyeduka reyo, adina bi uka gira resi de neideyadi. Mina amiye rofu niyo, “Yi vana ae roto ri.” Ini vana ae roto riyori,
MRK.3.6	Kamini Pharisee vene feresi evade Herod di eta rofu venesa sina ago Iesu umuyegi nirorotari reyadi.
MRK.3.7	Iesu ma ini usi dina venesa feresi Galilee moka daidai torari diyadi, ma amiye tau gade ina usi boyadi. Mina vene bi Galilee eta rofu baeyadi; ka Judea rofu, 
MRK.3.8	Jerusalem rofu, Idumea rofu, ma Jordan koru meda dadido eta rofu, ma gagani Tyre ma Sidon mina taoni eta berou berou okiyadi. Mina amiye tau gade Iesu rofu okiyadi, ini adina bi neideyadi ini beika regamo dada. 
MRK.3.9	Amiye bi tau gade dada, Iesu ini usi dina vene niyo bouti yokoi moi dogo rei feregedi ye amiye yaku etei ri foyoma regedi baebu.
MRK.3.10	Ina bi amiye tau gade moi buni rigamo, mina dada gauka vene iniye iniye ina avaka moigi ida maina regika ebeku regamadi. 
MRK.3.11	Ma kaere amiye vima no ini roaitari bi ina vegamadiri, bi ini budari keto resi raka nigamadi, “Ya bi Sei di mida!”
MRK.3.12	Ma ago gira gira maro bi amiye ga niyagane ina bi kaere.
MRK.3.13	Kamini Iesu bi omuna odorori bosi ura redo vene raka niyo ma baeyadi. 
MRK.3.14	Ma ini vene 12 inasa ameyaganedi auba resi bi nifeidena vene roka maro.
MRK.3.15	Ma vava maro; mina vava dudu bi
MRK.3.16	Ye ini amiye 12 auba reyo bi mini: Simon (Iesu ini roka maro bi Peter); 
MRK.3.17	ma James ini dubuini John sa, Zebedee di mida mida (Iesu ini roka maro bi Boanerges, mina ini adina bi, “Oma yaku ofu tu nido kana di mida”); 
MRK.3.18	ma Andrew, Philip, Bartholomew, Matthew, Thomas, ma Alphaeus di mida James, ma Thaddaeus, ma Simon, kaere bi 
MRK.3.19	Ma Judas Iscariot kaere bi Iesu siri reyo.
MRK.3.20	Kamini Iesu bi yavari dairiyo, ma rema rumana dudusa egogo reyadi; ye Iesu ini usi dina venesa ini iri-iri ari bi ebu reyo. 
MRK.3.21	Iesu di davatu vene yaku ini moimai regamo sina nido neideyadiri, bi dadisi neyadi beika ago nido bi ga niyainedi, adina amiye bi nigamadi, “Ina bi forovai reyo!”
MRK.3.22	Ye ago gira oteimana vene kaere bi Jerusalem gutuna deyadi, yaku nigamadi, “Beelzebul bi ini roaitari dui reyo, ye makai vima no di ourefeidena amiye di vava dudu vima no meki redo.”
MRK.3.23	Ye Iesu bi amiye raka niegogo resi mokena ago nioteimagamo. Resi yomakai ago niyo, “Gokai dudu Satani yaku iniye meki rego? 
MRK.3.24	Gagani yokoi uta okusi iniye iniye berou berou are resi ruda rego vonisi, bi berou berou keto rego. 
MRK.3.25	Ma rubu iniye iniye uta okusi ruda rego vonisi, bi berou berou keto rego. 
MRK.3.26	Ye Satani ini venesa iniye iniye berou berou are resi okusi ruda regedi vonisi, bi are rei gira de regedi. Tutumui digedi.
MRK.3.27	“Idu amiye yokoi yaku amiye yeiva di yava dui resi ini gugura fore duma regi anua rego. Makai siko bi mina amiye yeiva ukita rego kumo ini gugura fore duma rego.
MRK.3.28	“Rama iniye ya vene rofu nida, ‘Sei yaku amiye di vegu no tau ma roka moi no rina ago
MRK.3.29	Idu kaere yaku Vima kikifa ini roka moi no rigo, bi toga toga de koite makugo. Ini vegu no di toe bi toga toga ameibobigo.”
MRK.3.30	Makai niyo ini adina bi niyadi, “Ina bi vima no inasa amedo.”
MRK.3.31	Kamini Iesu ini nono ma ini dubuiyaka baesi etofaro are resi ago nifeideyadi bi ina vene rofu baeyaine. 
MRK.3.32	Ye amiye tau gade bi ameinu resi buru risi ina rofu nigamadi, “Ve kumo, yi nono ma yi dubuiyaka
MRK.3.33	Kamini nikabai resi niyo, “Kaere bi nai nono ma kaere bi nai dubuiyaka?” 
MRK.3.34	Resi ameinu resi buru riyadi vene rofu vesi niyo, “Ve kumo, mina vene bi nai nono ma nai dubuiyaka! 
MRK.3.35	Adina kaere Sei di mokenari kana rego, bi nai dubuini, nai tobaini, ma nai nono.”
MRK.4.1	Iesu bi dudusa Galilee moka daidai tora adinari amiye oteimagi kora reyo. Amiye tau gade gade ina atafuri egogo reyadi, mina dada bi boutiri ameinu regi keu risi koru tobo rofu boyo ma amiye tau gade bi koru vasari are reyadi.
MRK.4.2	Kamini mokena ago dudu ago tau gade nioteimasi niyo:
MRK.4.3	“Neidefo! Amiye yokoi ini yo varigi diyo. 
MRK.4.4	Ye yo moi faraka reyori,
MRK.4.5	Be bi abita fore odoro yareyadi; minari kono bi keika maka. Evade meto boyadi, adina kono bi doba de. 
MRK.4.6	Kamini meda are reyori, bi vai taresi abiye niyadi, adina ini daru kono ideri nei mona de reyadi. 
MRK.4.7	Ma be bi imiye tafa fogori yaresi boi tora niyadi ma imiye yaku fafa risi fono reyadi. Mina dada rama de niyadi. 
MRK.4.8	Ma be bi kono buniri yaresi meto fatesi imu resi rama niyadi. Be bi 30, be bi 60, ma be bi 100 niyadi.”
MRK.4.9	Kamini niyo, “Kaere neidego, bi neideyaine!”
MRK.4.10	Kamini inike ameyori, bi ini ago neideyadi vene, ini usi dina vene 12 sa, disi nikaiteyadi mina mokena ago nirorotari reyaine. 
MRK.4.11	Ina rofu niyo, “Ya bi Sei di ourefeidena amena sana di sui ago moiyadi, idu etofaro vene bi mokena ago dudu maka tau vakoi moigedi, 
MRK.4.12	ye yomakai,
MRK.4.12	‘Vededi,
MRK.4.12	idu vei mama de rededi;
MRK.4.12	ma neidededi,
MRK.4.12	idu diba de nidedi.
MRK.4.12	Regedi vonisi, bi Sei rofu kero regedi,
MRK.4.12	ma ini vegu no koite makugo.’ ”
MRK.4.13	Kamini nikaiteyo, “Ya vene bi mina mokena ago di adina diba ba ide? Gokai mina mokena ago tau gade diba nigedi? 
MRK.4.14	Yo varina amiye bi Sei di ago varigamo. 
MRK.4.15	Amiye bedakai bi ida sanari yo yareyadi kana. Ye ago neidena doba deri, evade Satani okisi bi moi diyo. 
MRK.4.16	Kamini bedakai bi abita foreri yareyadi kana; kaere ago neidesi evade maka ada dudu moiyadi. 
MRK.4.17	Idu ini daru inike bi de, ma amei doba de regedi. Ye mina ago dada toe ma esika baegediri, bi evade youfeidegedi. 
MRK.4.18	Ma amiye be bi imiye tafa fogori yareyadi kana. Mina vene bi ago neideyadi, 
MRK.4.19	idu mina kono di mokena toe, ma ini gugura tau gade di ofa ofa ago, ma gugura be di ura bi ago buni moi forovai reyadi, ye ina bi meko varena de reyadi. 
MRK.4.20	Idu amiye be bi kono buniri yo yareyadi kana; ago neidesi moi gira risi rama nido; be bi 30 nido, be bi 60 nido ma be bi 100 nido.”
MRK.4.21	Iesu yaku niyo, “Ramefa moisi foroka gabireri o ekama gabireri de aesa. Idu, ya yaku ini ikina sanari ikisa.
MRK.4.22	Adina beika sui niyadi, bi moi ogau nigedi, ma beika sui riyadi, bi bou uyounegedi.
MRK.4.23	Amiye neidego vonisi, bi neideyaine!”
MRK.4.24	Ma ina vene rofu niyo, “Ya beika neidededi, mokei mona refa! Ya amiye gokai toe madedi kana, Sei yaku mina toe dairisi ka ini odoro besa aesi ya mago.
MRK.4.25	Adina kaere ini beika baika nufa, bi moi tanu mago. Idu kaere ina bi de iniye iniye nufa, ina rofu keika ka amedo mina ka moi dairigo.”
MRK.4.26	Iesu yaku dudusa niyo, “Sei di ourefeidena amena sana bi yomakai: Amiye yaku konori yo makudo kana. 
MRK.4.27	Urusa ma ariu, varedo o dadisi amedo, gokai dudu mina yo ini meto fiu ni bodo bi ina kaya ka toto. 
MRK.4.28	Kono iniye dudu maka yo bosi rama nidedi; ouresi bi ini rata ogau nido, resi bi ini imu mamo meko varedo. 
MRK.4.29	Rama gira nisi kaka nigori, mina amiye evade yaku biyeta moisi nugago, adina bi butu butu di meda okiyo.”
MRK.4.30	Kamini nikaitesi niyo, “Beika yaku nigifa Sei di ourefeidena amena sana bi gokai kana? Beika mokena ago dudu yaku nirorotari regifa? 
MRK.4.31	Mina bi yomakai: 
MRK.4.32	Variyo fufutari, tora nisi yabo tau vakoi ebu rego. Ini teteka tora tora nigo ma odoro didedi erena yaku okisi ini adari nui rigedi.”
MRK.4.33	Mokena ago tau gade dudu makai ini adari ufateyainedi ina rofu nioteimagamo. 
MRK.4.34	Ina bi mokena ago dudu maka sina nigamo, idu inaike ini usi dina vene rofu mina sina tau noibanu sui nisi nirorotari regamo.
MRK.4.35	Mirona uriyenau, mina meda yokoi makari, Iesu yaku ini usi dina vene rofu niyo, “Una moka daidai tora berou eta rofu boi nenadi.” 
MRK.4.36	Ye ini usi dina vene bi mina amiye tau gade fereyadi. Iesu yaku bouti odoro keu riyo ma inasa afei boyadi. Ma bouti be ka bi usi diyadi. 
MRK.4.37	Fuofuori aura yeiva tora fu reyo ma ureure tafo resi bouti ideri dui reyo, ye koru yaku vata baegamo. 
MRK.4.38	Iesu bi bouti fufuta rofu ini ada adikuna aesi varegamo. Ini usi dina vene edadisi niyadi, “Oteimana amiye, ya bi una mokei tora reisa ba ide? Una bi kamini muyegifa.”
MRK.4.39	Iesu dadisi aura besenai ago masi moka daidai tora rofu niyo, “Amuta ni!” Aura minari bere niyo, ma moka daidai tora amuta niyo. 
MRK.4.40	Ini usi dina vene rofu niyo, “Beika resi ori reyadi? Gokai resi yi mokena vari gira Sei rofu de aeyadi?”
MRK.4.41	Ma ina kaya ori tora resi iniye iniye rofu niyadi, “Ye mina amiye bi gokai kana amiye? Aura ma koru tafo ka ini ago neidededi!”
MRK.5.1	Kamini Iesu ini usi dina venesa Galilee moka daidai tora berou eta rofu Gerasa
MRK.5.2	Soka reyo doba deri, bi amiye yokoi vima no nufa amiye guri sana fore ruba gutuna baeyo ma baku reyo. 
MRK.5.3	Mina guri sanari amegamo. Amiye yaku dudusa seini dudu ukita risi ferena bi rena de regamadi. 
MRK.5.4	Uru tau gade ini yuka ma ini vana ukita reyadi, idu toga toga seini ubaki resi auri ini yukari moi fufuta regamo. Ini yeiva bi tora gade iniye, ye amiye yaku moi gira kiki rena de. 
MRK.5.5	Ari ma urusa bi toga toga guri sanari ma omunari raka nisi fore dudu ina kaya nugagamo.
MRK.5.6	Maikeri gutuna nesi Iesu veyo. Resi raga resi ini budari efuka meimisi 
MRK.5.7	raka ni tora reyo, “Iesu oma odoro Sei di mida, beika resi na rofu baesa? Sei di roka dudu, ya usa nida, esika na mana ga re!” 
MRK.5.8	Mina nigamo, ini adina bi Iesu yaku niyo, “Vima no, mina amiye rofu yaku!”
MRK.5.9	Kamini Iesu yaku nikaiteyo, “Yi roka bi beika?”
MRK.5.9	Ma nikabai reyo, “Nai roka bi ‘Tau gade gade,’ adina una bi tau gade!” 
MRK.5.10	Ma niguba rei tora regamo vima no mina gaganiri meki rena ga reyaine.
MRK.5.11	Ye mironari bi dona tau gade atafu, omuna ikari ina vana irigamadi. 
MRK.5.12	Vima no yaku Iesu guyaguya nisi niyadi, “Una dona rofu nifeidegiya, ini roaita ideri dui regifa dada.” 
MRK.5.13	Nifeideyo ma vima no mina dona 2,000 kana tau noibanu ini roaitari dui reyadi ma raravari raga nesi moka daidai torari yoyo resi koruri tomu nisi muyeyadi.
MRK.5.14	Dona vana regamadi vene bi ori disi beika vata niyo taoniri ma gagani gaganiri vene rofu sina ni digamadi. Amiye bi beika vata niyo mina vegi diyadi. 
MRK.5.15	Iesu rofu okiyadiri, bi mina amiye veyadi, kaere bi vima no tau gade gade ini roaita ideri amegamo. Ina bi mironari amegamo roaita dogo resi mokena rorobo dudu, ma ina tau noibanu ori reyadi. 
MRK.5.16	Ma mina vegu veyadi vene yaku amiye nioteimaradi beika vima no nufa amiye ma dona rofu vata niyo bi.
MRK.5.17	Ye Iesu rofu niguba reyadi ini gagani feresi diyainedi.
MRK.5.18	Ma bouti odoro keu riyori, sena vima no nufa amiye bi inasa digi niguba reyo.
MRK.5.19	Idu Iesu yaku nivaisi niyo, “Rauturi dairisi yi yava vene ni gokai Varika amiye ya rofu iriyeduka resi vegu buni reyo.”
MRK.5.20	Ye feresi taoni 10 (Decapolis) rofu disi amiye rofu ago nirausi regamo, Iesu yaku gokai ina rofu reyo ma amiye tau mina neidesi tururu reyadi.
MRK.5.21	Kamini Iesu boutiri dudusa dairisi moka daidai tora berou ugasi boi neyori, amiye tora gade okisi seriri ina atafu egogo reyadi. 
MRK.5.22	Mina usi usa usa yava di ourefeidena amiye yokoi roka Jairus bi okiyo. Kamini Iesu veyori, ini yuka adinari iniye you makusi 
MRK.5.23	guyaguya nisi niyo, “Nai vefa keika bi tumusa muyego. Ye baesi yi vana ina fafau aegiya, ma buni nisi vegu amebigo.”
MRK.5.24	Ye inasa boyo. Ma amiye tau gade yaku usi bosi ina fafa riyadi.
MRK.5.25	Rema yokoi bi lagani 12 rema di gauka guraugamo. 
MRK.5.26	Gauka dogo amiye tau yaku vei dogo reyadi. Idu ini fore tau gade koina niyo ma buni nina de; ini gauka bi ari neinei tora nigamo. 
MRK.5.27	Ina yaku Iesu di sina neidesi amiye tau gade di fufutari baesi ini varuka avaka moiyo. 
MRK.5.28	Adina ina kaya rofu nigamo, “Na ini varuka maka avaka moigida vonisi, bi buni nigida.”
MRK.5.29	Ini varuka avaka moiyori, bi minari maka ini dava degamo koina niyo, ye amuteyo ini roaita ideri ini gurauna bi koina niyo. 
MRK.5.30	Evade Iesu mokeyo ini vava bi ina rofu yakuyo, ye kero resi mina amiye tau gade rofu nikaiteyo, “Kaere yaku nai varuka avaka moiyo?”
MRK.5.31	Ma ini usi dina vene yaku niyadi, “Ya mina amiye tau gade ya fafa ridedi veisa ba ide, idu una nikaiteisa, ‘Kaere yaku na avaka moiyo’? vo nisa.”
MRK.5.32	Ma ne desi maina regamo kaere yaku mina vegu reyo. 
MRK.5.33	Ma mina rema diba niyo beika ina rofu vata niyo, ye baesi ini yuka rafo adinari iniye you makusi ori dudu tururu resi sina rama tau noibanu nioteimaro. 
MRK.5.34	Ma niyo, “Nai vefa, yi mokena vari gira aena yaku ya moi buni riyo. Uka amuta dudu di ma yi gurauna rofu bi buni niyo.”
MRK.5.35	Resi mina ago nigamori, usa usa yava di ourefeidena amiye di yava vene okisi niyadi, “Yi vefa bi muyeyo. Beika resi mina oteimana amiye rofu toga mokena moigasa ameisa?”
MRK.5.36	Idu beika niyadi bi mokei vava de reyo.
MRK.5.37	Ye amiye yokoi inasa afena de reyo, idu Peter, James ma ini dubuini John maka. 
MRK.5.38	Kamini usa usa yava di ourefeidena amiye di yavari okiyadiri, Iesu bi uka vorivori dudu isaka nisi goroka tora dudu guruo regamadi ma veyo. 
MRK.5.39	Resi dui resi niyo, “Beika resi uka vorivori resi isaka nidedi? Mina rema mida keika bi muyena de reyo, idu bi neota varedo.”
MRK.5.40	Ma ina rofu ninika nigamadi, idu amiye tau noibanu etofaro nifeidesi mina rema mida di nono baba ma ini usi dina vene regodesa mina rema mida keika muyesi varedo sanari dui rei boyadi. 
MRK.5.41	Ini vana moisi niyo, 
MRK.5.42	Minari maka dadisi nana digi kora reyo. Ini vata niyo lagani bi 12. Mina vata niyori, ina vene tau noibanu tururu iniye reyadi. 
MRK.5.43	Ma Iesu yaku ago gira masi niyo amiye yokoi ga nioteimaraganedi, ma ina rofu niyo iruku yokoi be mafo kumo iriyaine.
MRK.6.1	Iesu ini usi dina venesa mina sana feresi ini tora niyo taoniri dairiyo. 
MRK.6.2	Sabati meda niyori, usa usa yavari amiye rofu oteimagi kora reyo. Amiye tau ini beika niyo neidegasa tururu resi iniye iniye niyadi, “Goidu mina baku reyo? Mina mokena tora moiyo bi beika? Gokai dudu mokena vegu makai redo? 
MRK.6.3	Mina bi yava rina amiye, ma Mary di mida ma ini dubuiyaka bi James, Joseph, Judas ma Simon ba? Ma ini tobaiyaka ka minari unasa amededi ba?” Ye makai ina rofu uka no reyadi.
MRK.6.4	Iesu yaku mina vene rofu niyo, “Gagani tau vene yaku Sei di ago nido amiye vei odoro regamadi, idu ini rauturi bi ini davatu vene ma usika ourena yaku bi de.”
MRK.6.5+MRK.6.6	Ma tururu reyo, adina bi mokena vari gira de aeyadi. Ye minari bi mokena vegu yokoi de reyo, idu gauka vene be maka ini vana moi fafau aesi moi buni riyo.
MRK.6.5+MRK.6.6	Kamini bi rautu rautu amiye ago oteimagamo. 
MRK.6.7	Ye ini amiye 12 raka nisi niegogo resi remanu remanu dudu nifeidegi kora reyo. Ina yaku vima no meki rena di vava magamo. 
MRK.6.8	Resi ago gira ina rofu niyo, “Gugura yokoi ida di ga moifa, idu yukana maka—iruku bi de, dura bi de, ma fore 
MRK.6.9	Idu yi yuka ro maka bi risi varuka remanu aku ga refa. 
MRK.6.10	Goina yava dui regedi, bi minari amegedi bogo ferei digedi mamo. 
MRK.6.11	Ma goina gagani yokoiri
MRK.6.12	Kamini disi ago buni nirausi reyadi, dada amiye yaku neidesi vegu no feresi moi etagae riyagane. 
MRK.6.13	Minari bi vima no tau gade amiye di roaitari meki resi, gauka bi diga adari rausi regasa moi buni rigamadi.
MRK.6.14	Ye kini Herod
MRK.6.15	Idu amiye be yaku niyadi, “Ina bi Elijah.”
MRK.6.15	Ma be yaku niyadi, “Ina bi Sei di ago nido amiye, kaere bi senagi senagi Sei di ago niyo amiye yokoi kana.”
MRK.6.16	Idu Herod mina ago neidegasa niyo, “Ina bi John Baptist, kaere bi ini ada nugai feideyaka, ma dudusa dairisi vegu niyo!” 
MRK.6.17	Herod ina kaya mina ago niyo, adina bi sena ago maro ma John moisi ini yuka ukita risi dibura yavari aeyadi, Herodias, kaere bi Herod di ini dubuini Philip di rema, dada.
MRK.6.18	Ini adina, John yaku Herod rofu nigamo, “Yi dubuini di rema
MRK.6.19	Mina dada, Herodias ini uka esika John rofu bi tora gade ma ini ura bi umuyego vo nigamo, idu ina rofu ida bi de. 
MRK.6.20	Herod bi John rofu ori regamo, adina bi ina diba John bi mokena rorobo amiye ma amiye kikifa, mina dada buniri maka aegamo. Ini sina neideyori, bi ini mokena forovai reyo. Idu, ini ura bi ini sina neidegi, vo niyo.
MRK.6.21	Herodias ini mokegamo meda bae okiyori, bi Herod di vata niyo medari, ina yaku ini ourefeidena vene, iya vene di tora tora, ma Galilee di ourefeidena vene raka nisi irakuna maro. 
MRK.6.22	Herodias di vefa
MRK.6.23	Nitore resi mina rema niyo, “Gua ya nida, mini beika na usa nigiya bi ya magida, ye nai ourefeidena amena sana mina berou afona tu ya magida.”
MRK.6.24	Mina rema mida minari maka nesi ini nono nikaiteyo, “Beika nigida?”
MRK.6.24	Ma niyo, “John Baptist di ada.”
MRK.6.25	Ma evade maka dairi nesi kini rofu niguba reyo, “Nai ura bi ya yaku ruika maka mereki odorori John Baptist di ada na ma!”
MRK.6.26	Ye kini bi iriyeduka no niyo, idu ini nitore reyo ago ma okiyadi vene dada, ini ura bi ina rofu rego. 
MRK.6.27	Ye evade ini iya redo amiye nifeidesi ago gira maro ini ada moi baeyaganedi. Ma dibura yavari nesi ini ada nugai feideyo. 
MRK.6.28	Resi mereki odorori aesi moi baeyo, mina rema ofi maro, ma ina yaku dadisi bi ini nono maro. 
MRK.6.29	Ye John di usi dina vene mina neidesi baesi ini roaita moisi guri aeyadi.
MRK.6.30	Kamini ini nifeidena vene bi inasa amei desi bi ini beika reyadi ma beika oteimaradi mina nigamadi. 
MRK.6.31	Minari bi amiye tau gade gade ma nega baegasa reyadi, dada iri-iri di meda bi de. Ye niyo, “Ya yaku maka nasa baegedi ma disi mafumafu sanari sifere regifa.” 
MRK.6.32	Ye boutiri keu risi mafumafu sana yokoiri boyadi.
MRK.6.33	Idu boyadiri, bi amiye tau, kaere ini goidu dina vesi diba niyadi, bi taoni tau gutuna yuka dudu raga resi sena bogamadi ini boi okigedi sana. 
MRK.6.34	Ye bouti feresi soka regasa bi amiye tau gade gade vesi ina rofu iriyeduka reyo, adina bi mamoe ini dogo amiye bi de kana, dada ago tau gade nioteimagi kora regamo.
MRK.6.35	Ma meda bi uriyenau eta rofu niyori, bi ini usi dina vene ina rofu baesi niyadi, “Mina bi autu sana ma ari bi koina niyo mini. 
MRK.6.36	Amiye nifeide kumo mina atafu gagani sanari ma rauturi disi ini iruku voi resi iriyaganedi.”
MRK.6.37	Idu nikabai resi niyo, “Ya yaku iruku mafo kumo iriyaganedi.”
MRK.6.37	Ma niyadi, “Una yaku siriva fore 200 dudu beredi voi resi mina vene magifa ma irigedi ba?”
MRK.6.38	Ma ina yaku niyo, “Beredi gokaisanu? Disi vefa.”
MRK.6.38	Ye baku resi niyadi, “Beredi 5 ma oyena remanu mini.”
MRK.6.39	Ye ago maro bi amiye tau neinei dudu mutaka odoro ameinu reyainedi. 
MRK.6.40	Dada amiye bi tau neinei be bi 100 dudu ma be bi 50 dudu ameyadi. 
MRK.6.41	Ma beredi 5 ma oyena remanu moisi oma rofu vegasa buni tora gade Sei rofu masi bi beredi moi okusi ini usi dina vene maro bi amiye tau rofu rau reyaganedi. Ina ka oyena remanu moi odesi amiye tau rofu rau reyadi. 
MRK.6.42	Ye ina tau noibanu iriyadi ma ini uka bere niyadi. 
MRK.6.43	Ma beredi ma oyena tuta butu risi foroka 12 moi vata baeyadi. 
MRK.6.44	Ye mina iriyadi vene bi rumana vene maka 5,000.
MRK.6.45	Ye amiye tau gade nifeidegasa evade ini usi dina vene rofu ago maro bi bouti keu risi ina siko Bethsaida ri moka daidai tora berou eta rofu boyaganedi. 
MRK.6.46	Ye amiye feresi bi omuna ikari usa usa nigika boyo. 
MRK.6.47	Uriyenau tumu niyori, bouti bi moka daidai tora tobo ramari, ye inaike konori ameyo. 
MRK.6.48	Ne resi veyori, bi ini usi dina vene bi fayo rena bi gira iniye nigamo, adina aura bi bogamadi sana baegamo dada. Ye ari uvego atafuri ina vene rofu moka daidai tora fafau nana regasa boyo. Ina vene ebu rego
MRK.6.49	Idu Iesu moka daidai tora fafau nana regamo vegasa mokeyadi mina bi godiyo. Kamini imuna niyadi, 
MRK.6.50	ina tau vakoi vesi ori reyadi dada.
MRK.6.50	Idu minari maka Iesu ina vene rofu niyo, “Mina bi na; uka gira nisi ori ga refa!” 
MRK.6.51	Kamini boutiri ina venesa keu riyo ma aura amuta niyo. Ina vene bi tururu iniye reyadi, 
MRK.6.52	adina ini ada de fateyo amiye 5,000 vana reyo bi, ini uka forovai reyadi dada.
MRK.6.53	Kamini moka daidai tora ugasi bi Gennesaret gaganiri okisi minari bouti utae reyadi. 
MRK.6.54	Ye bouti fereyadiri, amiye evade vei mama reyadi. 
MRK.6.55	Resi mina gagani di berou berouri raga resi ini gauka vene ekamari uakaisi afei okigi kora regamadi. Mina bi Iesu ini goidu amegamo sana bi neidegamadi dada. 
MRK.6.56	Ye goidu soka regamori, rautu rautu neinei, o taoni, o gagani, bi maketi sanari gauka vene afei baegamadi. Ina rofu guyaguya nigamadi ini varuka metona maka avaka moisi buni niyaganedi. Ye amiye tau yaku avaka moigamadi bi buni nigamadi.
MRK.7.1	Kamini Pharisee vene ma ago gira oteimana vene be, kaere bi Jerusalem gutuna baeyadi, bi Iesu rofu boyadi. 
MRK.7.2	Minari veyadi, bi Iesu ini usi dina vene be bi vana dudu kino ma koitena de, bi iruku moigasa irigamadi.
MRK.7.3	Pharisee vene ma Jew vene noibanu bi ini tora vene di ago gira vaitani ini vana bi dogo resi koitegedi mamo iruku irigedi. 
MRK.7.4	Maketi sana gutuna baegediri, bi rafesi mamo iruku irigedi. Ma ini sena tora vene di ago gira mina ka vededi bi biyo ma fani ma ketoro
MRK.7.5	Ma Pharisee vene ma ago gira oteimana vene yaku Iesu nikaiteyadi, “Beika resi yi usi dina vene bi uni aufakai di toutou de amesi ini vana kino nufa iruku iridedi?”
MRK.7.6	Ye nikabai resi niyo, “Isaiah bi rama nisi ya ofarosi vene dada, Sei di ago nisi bura reyo bi mini:
MRK.7.6	‘Mina vene bi ini afiye dudu na kikifa rededi,
MRK.7.6	idu ini uka na rofu bi maike tora.
MRK.7.7	Na nivakei kava rededi;
MRK.7.7	adina mokededi amiye di oteimana ago
MRK.7.7	bi Sei di ago gira kana!’
MRK.7.8	“Ma ya bi Sei di ago gira bi youfeidesi sena amiye di ago moi gira ridedi.”
MRK.7.9	Resi ka niyo, “Ye ya bi Sei di ago gira gedu masi bi yi aufakai di toutou moi gira ridedi! 
MRK.7.10	Adina Moses yaku makai niyo, ‘Yi nono baba emagui re,’ ma ‘Kaere yaku nono o baba nikiraini rego, bi umuyeyaine.’
MRK.7.11	Idu ya yaku nidedi, amiye yokoi ini sogona amededi ye mina nufa ini baba o nono aedegedi, idu nigo, ‘Mina bi 
MRK.7.12	resi bi ka nigo, ‘Ye makai nai baba o nono bi aedena ga regida.’ 
MRK.7.13	Ya yaku aufakai di toutou amiye rofu oteimadedi, ye Sei di ago moi no ridedi dada. Ya yaku ka vegu no tau gade makai rededi.”
MRK.7.14	Kamini dudusa amiye tau gade raka niegogo resi niyo, “Ya amiye tau na neidesi diba nifa. 
MRK.7.15	Beika baika etofarori ma amiye di roaita ideri dui rego bi moi kino de rigo. Idu beika amiye di roaita gutuna yakugo mina yaku amiye moi kino rigo.”
MRK.7.17	Amiye tau feresi yavari dui reyori, ini usi dina vene yaku nikaiteyadi beika mina mokena ago di rama bi. 
MRK.7.18	Ma ina rofu niyo, “Ye ya ka bi ada yora de ba? Diba de nidedi ba, beika amiye etofarori ini roaitari dui rego yaku moi kino de rigo? 
MRK.7.19	Adina bi ini uka mekori de dui redo, idu ini rivori maka ma ini roaitari yakudo.” Makai niyo, iruku tora noibanu bi ruaka maka moi rama aeyo.
MRK.7.20	Ka niyo, “Beika amiye gutuna yakudo yaku amiye moi kino rido. 
MRK.7.21	Adina amiye di uka ideri gutuna yakudedi bi mini: mokena no, mena de vene koa rena, duma duma rena, amiye umuyena, mena vene koa rena, 
MRK.7.22	udu, amiye uka esika mana, amiye ofa nimana, uka ideri mokena no, uka mukuna, uka gubuyo, amiye di roka moi no rina, ya kaya roka niodoro, ma dona auna di moke moke. 
MRK.7.23	Mina vegu tau yaku amiye di roaita ideri gutuna yakusi amiye moi kino ridedi.”
MRK.7.24	Mina usi dadisi mina sana feresi Tyre ma Sidon taoni di gagani rofu diyo. Resi bi yava ideri dui resi baeyo, ini ura bi amiye diba de niyagane ina bi minari. Idu bi sui nina anua reyo. 
MRK.7.25	Ma rema yokoi, kaere ini rema mida bi vima no nufa, bi Iesu di sina neidegasa evade maka ina rofu baesi ini yuka adinari iniye you makuyo. 
MRK.7.26	Ina bi Greek rema, Phoenicia gagani Syria ri vata niyo. Iesu niguba regamo mina vima no ini mida rofu meki reyainedi. 
MRK.7.27	Ye ina rofu niyo, “Mida mida yaku ini beika ura rededi siko iriyagane, adina bi buni de mida mida di iruku moisi auna rofu makugiya.”
MRK.7.28	Ma nikabai resi niyo, “Varika amiye, auna yaku ka mida mida di iruku bubudo teiboro gabireri iridedi.”
MRK.7.29	Kamini Iesu yaku niyo, “Makai dudu na niyo, ma ya bi dairigiya, vima no bi yi midari yakuyo.”
MRK.7.30	Ina bi rautu disi veitao reyori, ini mida bi varegamo ma vima no bi diyo.
MRK.7.31	Kamini Iesu bi Tyre taoni di gagani feresi Sidon dui resi Galilee moka daidai torari Decapolis taoni di gagani ideri okiyo. 
MRK.7.32	Mironari amiye yokoi ina rofu afei okiyadi. Ina bi babo ma vena ufoka resi ago nina bi gira. Ina vene yaku guyaguya niyadi ini vana mina amiye fafau aeyaine. 
MRK.7.33	Ye Iesu yaku mina amiye tau rofu afei etagae ri disi ini vana ebuna moisi mina amiye di anema ideri aesi ayaka su resi ini afiye avaka moiyo. 
MRK.7.34	Ne odoro risi oma vesi ababa nisi niyo, 
MRK.7.35	Mina dudu, mina amiye di anema fo'o niyo, ma ini afiye roge reyo ma ago ni mama reyo. 
MRK.7.36	Iesu yaku ago gira dudu mina vene rofu niyo, “Amiye yokoi ga nioteimaragane.” Ago gira Iesu yaku niyo bi tora iniye niyori, ina vene toga ini vegu di ago nirausi regamadi. 
MRK.7.37	Amiye di vima bi tururu tora gade resi niyadi, “Ina yaku deda tau moi burefe rido; ina yaku ka anema kora neidesi babo ago niyadi.”
MRK.8.1	Mirona medari, amiye tau gade egogo reyadi. Ini irigedi iruku bi koina, ye Iesu yaku ini usi dina vene raka niegogo resi niyo, 
MRK.8.2	“Na bi mina vene rofu iriyeduka reida, adina bi nasa sena meda regodenu ameyadi ma iruku bi koina. 
MRK.8.3	Ye raunari ini rauturi nifeidegida vonisi, bi idau muyei tamatama regedi, adina bedakai bi gagani maike gutuna soka reyadi.”
MRK.8.4	Ye nikaiteyadi, “Amiye yokoi bi goidu mina gagani autu sanari beredi moisi amiye tau gade vana rego?”
MRK.8.5	Ma nikaiteyo, “Ya bi beredi bado gokaisanu nufa?”
MRK.8.5	Ma niyadi, “7.”
MRK.8.6	Ye amiye tau gade konori ameinu reyagane vo niyo. Resi bi beredi bado 7 moisi buni tora gade Sei rofu masi beredi okusi ini usi dina vene maro amiye tau gade rau regedi dada, resi makai reyadi. 
MRK.8.7	Ina venesa ka oyena keika be nufa, mina ka buni tora gade Sei rofu masi ka ini usi dina vene maro rau reyaganedi. 
MRK.8.8	Ma ina vene iruku iriyadi ma uka bere niyadi. Ye tuta fereyadi bi foroka 7 moi vata baeyadi. 
MRK.8.9	Amiye bi 4,000 kana; nifeideyo ma diyadi. 
MRK.8.10	Kamini evade ini usi dina venesa bouti keu risi Dalmanutha gagani rofu boyadi.
MRK.8.11	Ye Pharisee vene okisi Iesu rofu kayamo regi kora regamadi. Omari rebe yokoi reyainedi nikaiteyadi, ebene regika bi rama ba ide Sei bi ini vava maro.
MRK.8.12	Ma ini vima dudu ababa nisi niyo, “Beika resi gua amededi vene yaku rebe maina rededi? Rama iniye ya nida, rebe yokoi mina vene rofu de mago.”
MRK.8.13	Kamini mina vene feresi dudusa bouti keu risi berou eta rofu ugasi boyo.
MRK.8.14	Ma ini usi dina vene bi beredi bado moigi toto niyadi, ye beredi yokoi maka boutiri inasa moi digamadi. 
MRK.8.15	Ye Iesu ago gira masi niyo, “Nari resi Pharisee vene ma Herod di yeast rofu vei mona refa.”
MRK.8.16	Ye iniye iniye nidodi resi niyadi, “Mina niyo, ini adina bi beredi koina.”
MRK.8.17	Kamini Iesu yaku ini mokena veifategasa nikaiteyo, “Beika resi beredi bado koina dada nidodi rededi? Ya vene bi toga veifatesi adari ufatena de rededi? Yi uka bi gira niyadi ba? 
MRK.8.18	Yi nemoko bi amededi, idu de vededi, ma anema nufa, idu de neidededi ba? O ya diba de mokededi?
MRK.8.19	Amiye 5,000 dada beredi 5 odeyakari, tuta moisi bi foroka gokaisanu moi vata baeyadi?”
MRK.8.19	Ma niyadi, “12.”
MRK.8.20	“Ma amiye 4,000 dada, beredi 7 odeyakari, tuta moisi bi gokaisanu foroka vata baeyadi?”
MRK.8.20	Ma niyadi, “7.”
MRK.8.21	Ye ina rofu niyo, “Ya bi toga yi adari ufatena de rededi ba?”
MRK.8.22	Bethsaida taoniri okiyadiri, amiye yaku ne taufa amiye yokoi afei okisi Iesu guyaguya niyadi, ina yaku avaka moiyainedi. 
MRK.8.23	Iesu yaku ne taufa amiye vanau risi rautu etofaro yakusi ini nemokori ayaka su resi ini vana mina amiye fafau aesi niyo, “Beika be veisa?”
MRK.8.24	Ne taufa amiye yaku ne odoro risi niyo, “Amiye veida bi yabo kana dibo rededi.”
MRK.8.25	Ma dudusa ini vana ini nemokori aeyo. Kamini ini nemoko areyadi, ma ini nene rena mina dairiyaine riyo, ma beika tau gade mina vei mama riyo. 
MRK.8.26	Iesu yaku mina amiye ini yavari nifeidesi niyo, “Rauturi bi ga ne.”
MRK.8.27	Kamini Iesu bi ini usi dina venesa Caesarea Philippi di rauturi bogasa idauri nikaitesi niyo, “Amiye yaku nidedi na bi kaere, vo nidedi?”
MRK.8.28	Ye nikabai reyadi, “Be yaku nidedi ya bi John Baptist, be yaku nidedi bi Elijah, ma be yaku nidedi bi Sei di ago niyo amiye yokoi.”
MRK.8.29	Ma nikaiteyo, “Idu ya yaku nidedi na bi kaere?”
MRK.8.29	Peter nikabai resi niyo, “Ya bi Keriso.”
MRK.8.30	Ye nidiba reyo bi amiye yokoi ina dada ga nioteimaragane.
MRK.8.31	Kamini nioteimagi kora reyo, “Amiye di mida bi esika esika tau moiyaine ma tora vene, Sei ma amiye utari naivo vene di varika vene, ma ago gira oteimana vene yaku fufuta masi umuyegedi, ma gabi meda regodenuri dudusa dadi rae rego.” 
MRK.8.32	Resi mina ago ina rofu niogau regamo. Ye Peter yaku moi etagae risi besenai ago magi kora reyo. 
MRK.8.33	Idu Iesu kero resi ini usi dina vene vesi Peter besenai ago maro, “Satani, nai fufuta rofu ne, adina ya bi Sei di mokena kana de moisa, idu amiye di mokena moisa.”
MRK.8.34	Resi amiye tau gade ini usi dina venesa raka nisi egogo resi niyo, “Kaere amiye ini ura bi na usi digo vonisi, bi ina kaya toto nisi ini satauro moisi na usi baeyaine.
MRK.8.35	Adina kaere ini vegu moi gira rigi ura rego, bi de moigo, idu kaere na dada ma ago buni dada, ini vegu youfeidego, bi moi vegu rigo.
MRK.8.36	Adina beika buni bi amiye yokoi mina kono tora noibanuri baku resi ini vegu eyarego? 
MRK.8.37	O ini vegu dada, bi beika dairi mago? 
MRK.8.38	Adina gua mina mokena vari gira de aena ma vegu no rena vene fogori, amiye kaere na dada ma nai ago dada maena rego vonisi, Amiye di mida di Baba di vabarari ini akeke naivo naivo vimasa okigasa ina rofu ka maena rego.”
MRK.9.1	Kamini ina rofu niyo, “Rama ya nida, ya bedakai minari bi de muyegedi, idu bi Sei di ourefeidena amena sana ini vava nufa dego vegedi.”
MRK.9.2	Kamini meda 6 koina niyori, Iesu yaku Peter, James ma John afesi omuna tora yokoiri inaike maka boyadi. Mironari ina vene di nemokori, ini roaita idana niyo.
MRK.9.3	Ini varuka bi feyo kamanika iniye niyo, feyo tayataya amiye yokoi mina kono tora noibanuri ka mina kana varuka koitena di feyo kana de. 
MRK.9.4	Ma Elijah ma Moses bi ina vene rofu ogau nisi Iesu sa sina nigamadi. 
MRK.9.5	Ye Peter yaku Iesu rofu niyo, “Oteimana amiye, bi buni una bi minari. Una bi karaga regode akugifa—yokoi bi yi, yokoi bi Moses di, ma yokoi bi Elijah di.” 
MRK.9.6	Ina bi ina diba de beika ago nigamo bi, adina ori iniye reyadi.
MRK.9.7	Ma seuya desi ina vene bou riyo, ma ago goroka mina seuya gutuna baesi niyo, “Mina bi nai uka maida Mida; ini ago neidefa!”
MRK.9.8	Evade maka ne kero reyadi, idu amiye yokoi de veyadi, idu Iesu maka ina venesa amegamo.
MRK.9.9	Ye omuna deyadiri, Iesu yaku ago gira magamo, “Amiye yokoi ga nioteimafa beika veyadi bi, bogo Amiye di mida bi muyenari gutuna dadi rae rego mamo.”
MRK.9.10	Mina ago bi neidei mokesi iniye maka nidodi reyadi, “Muyenari dadi rae rena bi beika?” 
MRK.9.11	Resi nikaiteyadi, “Beika resi ago gira oteimana vene yaku nidedi Elijah siko deyaine?”
MRK.9.12	Ye nikabai reyo, “Rama Elijah siko desi beika tau dudusa moi dogo rei mona rego. Ma beika resi bi bura reyadi Amiye di mida bi esika esika tora iniye baku rego ma etofa regedi? 
MRK.9.13	Idu ya nida, Elijah bi sena baeyo, ma beika mokeyadi ma bura reyadi kana, ina rofu reyadi.”
MRK.9.14	Kamini ini usi dina vene rofu baeyadiri, bi amiye tau gade gade buru riyadi ma veyadi, ma ago gira oteimana vene be yaku ina venesa kayamo regamadi. 
MRK.9.15	Minari maka, amiye tau gade Iesu vegasa vima disi raga bosi buni maradi. 
MRK.9.16	Ma nikaiteyo, “Ya bi beika nisi ina venesa kayamo rededi?”
MRK.9.17	Ye mina amiye tau gade fogori, amiye yokoi nikabai reyo, “Oteimana amiye, nai mida ya rofu afei baeyaka, kaere bi vima no dui resi moi babo riyo. 
MRK.9.18	Goinari moidori, bi konori makudo ma vena kabudo redo ma ini gade aki gigi resi ini roaita ka gira nido. Ye yi usi dina vene rofu mina vima no meki reyaganedi usa niyaka, idu ini yeiva dudu mina regi anua reyadi.”
MRK.9.19	Ma nikabai reyo, “Ya gua mokena vari gira de aena vene, gokaisanu ari doba yasa amegida? Meda gokaisanu yasa moimai regida? Na rofu afei baefo!” 
MRK.9.20	Mina mida afei boyadi.
MRK.9.20	Vima no yaku Iesu vegasa minari maka moi tururu reyo. Mina mida konori maku nesi etagae riyo ma buyo buyo resi vena kabudo regamo. 
MRK.9.21	Iesu yaku mina mida di baba nikaiteyo, “Gokaisanu meda mina gauka baku reyo?”
MRK.9.21	Ma nikabai reyo, “Ina mida kakuari gutuna. 
MRK.9.22	Ari tau gade vima no yaku ka moisi ita mokari ma koruri makuyo muyeyaine. Idu ya mokeisa bi regiya vonisi, buni bi una iriyeduka resi una aede!”
MRK.9.23	Ma niyo, “Ya mokeisa bi regiya vonisi, vegu tau ya rofu bi aita ya kaere Sei rofu mokena vari gira aegiya.”
MRK.9.24	Ma evade maka, mida di baba yaku raka nisi usa niyo, “Nai mokena vari gira keika aeda bi na aede ye tora nigo!”
MRK.9.25	Iesu yaku amiye tora gade urana baeyadi vegasa bi ago gira vima no rofu masi niyo, “Ya anema kora ma vena babo vima no, ya rofu ago gira maida, mina mida di roaitari yakusi dudusa dui rena ga re!”
MRK.9.26	Kamini vima no raka tora nisi mina mida bi moi tururu resi ini roaitari yakuyo. Ye mida bi muyena asini varegamo, ye amiye tau yaku niyadi, “Rama iniye muyeyo!” 
MRK.9.27	Idu Iesu bi vanau moisi moi odoro reyo, ma mida bi are reyo.
MRK.9.28	Ma Iesu yava ideri dui reyori, bi ini usi dina vene sui dudu nikaiteyadi, “Beika resi bi meki regi anua reyafa?”
MRK.9.29	Ma nikabai resi niyo, “Mina kana meki rena ida bi koina, idu usa nina
MRK.9.30	Iesu ini usi dina venesa bi mirona sana feresi Galilee di kono ebu resi boi neyadi, ini ura de amiye yaku diba nigedi ini dibo sana, 
MRK.9.31	adina ini usi dina vene oteimagasa niyo, “Amiye di mida bi amiye di vanari siri rego ma umuyegedi, ma meda regodenu koina nigori, dadi rae rego.”
MRK.9.32	Idu beika ago niyo bi ini adari de ufatesi nikaitegi ori reyadi.
MRK.9.33	Capernaum taoniri okiyadi. Kamini Iesu yaku yava ideri ina vene nikaiteyo, “Ya vene bi idau beika nigasa kayamo regamadi?”
MRK.9.34	Idu bi bere niyadi, adina bi idau digasa kayamo reyadi kaere bi tora iniye.
MRK.9.35	Ma ameinu resi bi ini usi dina vene 12 nirutu resi niyo, “Kaere amiye ouregi ura rego vonisi, mokego ina bi amiye tau gade gabireri keika iniye nisi ka amiye tau di naivo rena amiye nigo.”
MRK.9.36	Resi mida keika yokoi moisi ini fogori moi are resi binu masi niyo, 
MRK.9.37	“Kaere yaku nai roka dudu mida yokoi maka makai kana moi dui rego, bi na ka moi dui rego. Ma kaere yaku na moi dui rego, bi diya na maka moi dui rego, idu kaere na nifeideyo amiye, ka moi dui rego.”
MRK.9.38	John yaku niyo, “Oteimana amiye, Amiye yokoi yi roka dudu vima no meki regamo ma veyafa, ye nivaigika reyafa, ini adina bi una usi de dido.”
MRK.9.39	Ma niyo, “Ga nivaifa, adina amiye yokoi ide yaku nai roka dudu bi mokena vegu rena moimai rego, ari yokoiri bi na dada ago deda no mina nigo. 
MRK.9.40	Adina kaere una rofu no de redo, ina bi uni.
MRK.9.41	Adina rama iniye ya nida, kaere amiye biyori koru ya mago, bi Keriso di roka nufa dada, ini obini de youfeidego.
MRK.9.42	“Idu kaere amiye mina mida keika keika yokoi, kaere bi mokena vari gira na rofu aedo, bi ourefeidego vonisi, ma vegu no rego, bi kaunava tora moigo. Bi buni bi witi utei rena di fore tora ini kuriri ukita resi davarari makugo. 
MRK.9.43	Ye yi vana yaku ya moi vegu no rofu ourefeidego vonisi, bi nugai feide! Makai bi buni, vana yokoi maka nufa vegu buni dui regiya, idu buni de vana remanu nufa ita moka dui rei bogiya, minari ita bi de kafedo.
MRK.9.45	Ye yi yuka yaku ya moi vegu no rofu ourefeidego vonisi, nugai feide! Makai bi buni, yuka kevo nufa vegu buni dui regiya, ma buni de yuka remanu nufa ita moka ya makugo.
MRK.9.47	Ma yi nemoko yaku ya moi vegu no rofu ourefeidego vonisi, kini biyoka resi maku! Makai bi buni ya rofu Sei di ourefeidena amena sanari nemoko yokoi maka nufa dui regiya, ma buni de nemoko remanu nufa ita mokari makugo.
MRK.9.48	Mironari bi ‘adi muyena de ma ita vaido mina de kafego.’
MRK.9.49	“Ramena yaku ori sisika moi buni rido kana, amiye tau ka ita dudu moi buni rigo.
MRK.9.50	“Ramena bi buni; idu ramena di safi koina nigo vonisi, bi gokai ida dudu ini safi dudusa moi safi rigiya?”
MRK.9.50	“Ya kaya ya kaya maka ramena risi ya neinei ideri bi uka amuta dudu maka amefa.”
MRK.10.1	Kamini minari feresi Jordan koru di berou eta rofu Judea gaganiri boi neyo, ma amiye tau gade dudusa egogo reyadi, ye ini vegu kana dudusa nioteimagamo.
MRK.10.2	Ye Pharisee vene ini uka maina regika nivegi ina rofu baesi nikaiteyadi, “Rumana yaku ini rema mesi ferego bi ago gira ukero vau rido ba ide?”
MRK.10.3	Ma nikabai reyo, “Moses bi beika ago gira ya maro?”
MRK.10.4	Ma ina yaku niyadi, “Moses bi ago ni diyo bi rema ferena fefa bura resi nifeideyainedi.”
MRK.10.5	Ma niyo, “Yi uka gira kiki dada, bi ya rofu mina ago gira bura reyo. 
MRK.10.6	Idu ini adinari gutuna beika baika riyori, ‘Sei yaku bi rema ma rumana riyo.’
MRK.10.7	‘Mina dada rumana ini nono baba feresi
MRK.10.8	Ye ina bi dudusa remanu de, idu ‘yokoi maka nigedi.’ 
MRK.10.9	Mina dada beika Sei yaku moi gogo resi moi yokoi maka riyo, bi amiye yaku ga moi etagae riyagane.”
MRK.10.10	Ye, mina yavari amegamadiri, Iesu di usi dina vene dudusa yaku nikaiteyadi, mina ago di adina dada. 
MRK.10.11	Niyo, “Kaere amiye ini rema nifeidesi rema bouna mego, bi koa rego, mina rema bouna dada.
MRK.10.12	Ma rema yaku ini rumana ka nifeidesi rumana bouna mego vonisi, ina bi koa rego.”
MRK.10.13	Kamini be vene yaku ina rofu mida keika keika afei baeyadi bi avaka moiyainedi, idu ini usi dina vene yaku nivaiyadi. 
MRK.10.14	Ye Iesu mina veyori, gubuyo resi niyo, “Mida keika keika bi ferefo kumo na rofu baeyagane; ga meki refo, adina Sei di ourefeidena amena sana bi mina kana vene di. 
MRK.10.15	Rama ya nida, kaere amiye yaku Sei di ourefeidena amena sana mida keika kana de moigo vonisi, bi de iniye iniye dui rego.”
MRK.10.16	Ye mida keika keika binu masi ini vana ina vene fafau aegasa buni tora gade maro.
MRK.10.17	Kamini bi ida nana regamori, amiye yokoi raga bosi ini budari efuka meimisi usa niyo, “Oteimana amiye buni, beika regida bi toga toga ameibobina vegu moigida?”
MRK.10.18	Ma Iesu yaku niyo, “Beika resi na rofu bi buni vo nisa? Amiye yokoi bi buni de; Sei iniye maka bi buni. 
MRK.10.19	Ya ya diba ago gira di ago bi: ‘Amiye umuyena ga re; koa ga re; duma duma ga re; amiye di vegu fafau ofa ofa ago ga ni; amiye rofu moi ofa nina ga re; yi nono baba emagui re.’ ”
MRK.10.20	Ye mina amiye yaku niyo, “Oteimana amiye, na keikari gutuna mina kana vegu ago tau vakoi moi gira rei baeda.”
MRK.10.21	Ma vegasa uka masi niyo, “Yokoi maka bi de reyo; bosi yi gugura tau mina sero resi fore bi irava vene ma, yi gugura buni bi omari baku regiya; na usi bae.” 
MRK.10.22	Idu mina ago rofu mokei toe reyori, bi ini uka yarena iniye reyo, adina ina bi gugura tau gade nufa.
MRK.10.23	Iesu bi ne kero resi ini usi dina vene rofu niyo, “Gugura tau gade nufa vene yaku Sei di ourefeidena amena sanari dui rena bi gira iniye!”
MRK.10.24	Ini usi dina vene bi ini agori tururu reyadi. Idu bi dudusa niyo, “Mida mida,
MRK.10.25	Kamelo yaku niduru nemokori dui rego bi aita, idu gugura tau gade nufa amiye yaku Sei di ourefeidena amena sanari dui rena bi gira iniye.”
MRK.10.26	Ye mina ago rofu besa tururu iniye resi iniye iniye niyadi, “Kamini kaere moi vegu rigo?”
MRK.10.27	Ma vesi niyo, “Amiye yaku anua regedi, idu Sei rofu bi de; ina rofu tau rena bi aita iniye.”
MRK.10.28	Kamini Peter ina rofu nigi kora reyo, “Ve kumo, uni beika baika tau vakoi feresi ya usi diyafa.”
MRK.10.29	Iesu yaku niyo, “Rama ya nida, amiye yokoi yaku ini yava, o usika ourena, o nono baba,
MRK.10.30	bi gua tau 100 kana besa ini yava, ma usika ourena, ma nono, ma mida, ma kono, ka esika esika moigo. Ma gabi mina meda baegori, toga toga ameibobina vegu moigo. 
MRK.10.31	Idu amiye tau gade kaere bi ourededi, bi gabi nigedi, ma gabi nidedi vene yaku ouregedi.”
MRK.10.32	Kamini ini usi dina venesa Jerusalem bogamadiri, Iesu bi oureyo, ma ini usi dina vene bi tururu reyadi ma kaere usi diyadi vene ka ori reyadi. Dudusa ini amiye 12 moi gaima risi beika ina rofu vata nigo mina niyo. 
MRK.10.33	Resi niyo, “Una bi Jerusalem bogifa, ma Amiye di mida siri resi Sei ma amiye utari naivo vene di varika vene ma ago gira oteimana vene rofu magedi. Ina vene yaku kota regedi bi muyeyaine, ma tutubena idana vene rofu magedi umuyegedi dada. 
MRK.10.34	Ina rofu nikurusi ayaka su resi umuyegedi. Idu gabi meda regoderi, dudusa dadi rae rego.”
MRK.10.35	Kamini James ma John, Zebedee di mida, ina rofu baesi niyadi, “Oteimana amiye, uni ura bi beika ya rofu usa nigifa bi una rofu re.”
MRK.10.36	Ma nikaiteyo, “Ya ura rededi bi beika ya rofu regida?”
MRK.10.37	Ma nikabai reyadi, “Yi vabarari una yokoi bi yi vana rama rofu aesi yokoi yi enana rofu aegiya.”
MRK.10.38	Idu Iesu yaku niyo, “Ya beika usa nidedi bi ya ya toto. Na biyori irigida o babatiso rego, mina kana regedi ba?”
MRK.10.39	Ye nikabai reyadi, “Mina bi buni regifa.”
MRK.10.39	Ma niyo, “Na biyori irisi babatiso regida, mina kana ya irisi babatiso regedi. 
MRK.10.40	Idu nai vana rama rofu o enana rofu ameinu rena di vava bi na yaku de ya magida, idu mina bi kaere kaere dogo reyo vene di.”
MRK.10.41	Ye amiye 10 mina neidesi bi James ma John rofu gubuyo reyadi. 
MRK.10.42	Ma Iesu yaku raka nisi niegogo resi niyo, “Ya ya diba tutubena idana vene di ourefeidena vene, kaere vei mama rededi, yaku amiye fafau ini vava moi raga rededi; ma ini tora vene yaku ini vava dudu beika vegu rigedi, amiye ini gabireri ago gira nidedi.
MRK.10.43	Ye yi fogori bi makai de, idu kaere yi fogori ini ura tora nigo vonisi, bi yi naivo rena amiye nigo.
MRK.10.44	Ma kaere yi fogori ya ouregi ura redo, bi amiye tau vakoi di moimai rei tavoi redo amiye nigo. 
MRK.10.45	Adina Amiye di mida ka deyo, diya amiye naivo reyaganedi, idu bi amiye naivo regi ma ini vegu magi, amiye tau di vegu no reyadi voi regika.”
MRK.10.46	Kamini Jericho taoniri okiyadi. Ye Iesu ma ini usi dina vene ma amiye tau gade minari gutuna feregamadiri, ne taufa amiye roka Bartimaeus bi ida atafu amegamo. Ina bi Tameus di mida, kaere bi usa nigamo amiye. 
MRK.10.47	Ye neideyo bi Iesu Nazareth amiye bi mini, kamini raka nigi kora resi niyo, “Iesu, David di tutubena, na iriyeduka re!”
MRK.10.48	Emaradi babo niyaine vo niyadi, idu besa raka niyo, “David di tutubena, na iriyeduka re!”
MRK.10.49	Ye Iesu are resi niyo, “Raka nifa.”
MRK.10.49	Ma ne taufa amiye raka nisi niyadi, “Uka gira nisi are rei gira re! Ina bi ya raka nido.”
MRK.10.50	Ye ini bou varuka makusi dadisi are resi Iesu urana reyo.
MRK.10.51	Iesu yaku nikaiteyo, “Ya ura reisa bi beika ya rofu regida?”
MRK.10.51	“Oteimana amiye, na ura reida bi dudusa gagani vegida.”
MRK.10.52	Ma ina rofu niyo, “Di, yi mokena vari gira aena yaku ya moi buni riyo.”
MRK.10.52	Ma evade maka, dudusa gagani vesi Iesu usi idama boyo.
MRK.11.1	Kamini Jerusalem ri bae ekaira resi Bethphage
MRK.11.2	niyo, “Rautu yokoi yi buda rofu bofa. Mina sanari evade boi okigediri, bi donkey di mida ukita riyadi baku regedi; amiye yokoi yaku keu rina kode. Younesi moi baefa. 
MRK.11.3	Ye amiye yokoi yaku ya nikaitego beika resi makai rededi vo nigo vonisi, bi nifa, ‘Varika amiye
MRK.11.4	Ye ferei nesi donkey di mida ida venari ukita riyadi, mina baku resi ini maena youneyadi 
MRK.11.5	ma amiye be mironari are regamadi yaku nikaiteyadi, “Ya bi beika resi mina donkey di mida di maena younededi?”
MRK.11.6	Ma nikabai reyadi Iesu niyo kana, ma mina vene yaku fereyadi ma moi diyaine. 
MRK.11.7	Ma donkey di mida Iesu rofu moi baesi ini bou varuka fafau youyadi ma Iesu keu riyo. 
MRK.11.8	Ma amiye tau yaku ini fafau varuka moisi idau ibu reyadi, ma be bi yabo teteka kono gutuna nugasi idau ibu reyadi. 
MRK.11.9	Kamini amiye be kaere ouregamadi ma be bi usi digamadi ma raka nigamadi, “Sei di roka moi odoro ri!
MRK.11.10	Sei uni baba buni tora gade mado, kini David di ourefeidena amena sana baedo! Sei oma odoro iniye di roka moi odoro ri!”
MRK.11.11	Mina usi Jerusalem ri okisi Sei nivakena yavari dui resi mina gagani veitao reyo. Idu ari bi koina niyo dada, ini usi dina vene 12 sa Bethany urana diyadi.
MRK.11.12	Ari uveyori, Bethany fereyadiri, Iesu bi rauna reyo. 
MRK.11.13	Ye gaima gutunari, bi fuka yabo kana yuveita iye nufa vesi vegika fuka be baku rego ba ide atafu baeyo. Idu atafu baeyori, bi yuveita iye maka baku reyo, adina mina bi diya meko varena meda. 
MRK.11.14	Kamini mina fuka yabo rofu niyo, “Amiye yokoi toga toga ya rofu meko ga iriyaine!”
MRK.11.14	Ma ini usi dina vene mina ago neideyadi.
MRK.11.15	Kamini Jerusalem okiyadi ma Iesu bi Sei nivakena yavari dui resi bi sero rena vene ma voi rena vene umeki rei feidegi kora reyo. Fore senesi rena vene di teiboro ma pune erena sero rena vene di amena fata moi evaivo riyo. 
MRK.11.16	Sei nivakena yavari diga bogasa gugura tau uakaigamadi ka biri riyo. 
MRK.11.17	Resi nioteimagasa niyo, “Sena bura reyo, ‘Nai yava bi gagani gagani vene tau gade di usa usa nina yava vo nigedi.’ Idu ya vene yaku duma duma vene di sui nina yava kana reyadi!”
MRK.11.18	Kamini Sei ma amiye utari naivo vene di varika vene ma ago gira oteimana vene mina ago neidegasa gokai dudu Iesu umuyegedi di ida maina regamadi, adina ina rofu ori reyadi, amiye tau ini oteimagamo ago neidesi tururu regamadi dada.
MRK.11.19	Uru nigika regamori, bi Iesu ini usi dina venesa bi taoni feresi yakuyadi.
MRK.11.20	Uriyaku, idama nana rei baegamadiri, mina fuka yabo ne rei veyadi. Ye ini daruri gutuna abiye niyo. 
MRK.11.21	Peter beika vata niyo mokesi niyo, “Oteimana amiye, ve kumo! Ya yaku nikiraini reyo fuka yabo bi abiye niyo!”
MRK.11.22	Ye nikabai reyo, “Sei rofu mokena vari gira aefa. 
MRK.11.23	Rama ya nida, amiye yokoi yaku mina omuna rofu nigo, ‘Ya kaya dadisi moka daidai tora ideri you,’ ma ini ukari mokei itu de rego, ye beika nido bi vata nigo, mina rofu mokena vari gira aego vonisi, bi ina rofu vata nigo.
MRK.11.24	Mina dada ya nida, moigedi kana mokena vari gira aesi beika baika tau rofu usa usa nigedi bi moigedi. 
MRK.11.25	Are resi usa usa nigediri, ye amiye yokoi ya rofu vegu no reyo vonisi, ini vegu no moi erufufa. Makai regediri, yi Baba omari ka yi vegu no koite makugo.”
MRK.11.27	Kamini dudusa Jerusalem ri dairi baeyadi. Ye Iesu bi Sei nivakena yavari nana rei bogamori, Sei ma amiye utari naivo vene di varika vene, ago gira oteimana vene, ma tora vene ina rofu baesi 
MRK.11.28	nikaiteyadi, “Beika vava dudu mina vegu reisa? Ma kaere yaku mina vava ya maro ma reisa?”
MRK.11.29	Ma nikabai reyo, “Nai nikaitena bi yokoi maka. Na nikabai regedi vonisi, ya nigida beika vava dudu mina vegu reida. 
MRK.11.30	Na nifa, John di babatiso rena bi oma gutuna ba amiye gutuna deyo?”
MRK.11.31	Ye iniye iniye nidodi resi niyadi, “Nigifa vonisi, ‘Oma gutuna,’ ina yaku nikaitego, ‘Ma beika resi ina rofu mokena vari gira de aeyadi?’ 
MRK.11.32	Idu ‘Amiye gutuna… ’ nigifa ba?” (Bi amiye tau gade ori reyadi, adina rama iniye bi amiye tau vakoi mokeyadi John bi Sei di ago niyo amiye yokoi.) 
MRK.11.33	Ye nikabai reyadi, “Una una toto.”
MRK.11.33	Ma niyo, “Na yaku ka makai de ya nigida na bi beika vava dudu mina vegu reida bi.”
MRK.12.1	Kamini mokena ago nigi kora reyo: “Amiye yokoi bi waini meko di muro varisi kota mina buru risi waini meko etei rina di kono ruba goesi ota rina vene di fata risi muro nari rena vene be ini nanaka moigika nimasi yava ika oto diyo.
MRK.12.2	Mina usi butu rena di meda okiyori, bi ini moimai rei tavoi redo amiye yokoi muro nari rena vene rofu nifeideyo, ma waini meko vareyo, mina bi butu reyainedi. 
MRK.12.3	Idu bi mina moimai rei tavoi redo amiye moi gira resi ubobo resi vana notoka nifeideyadi. 
MRK.12.4	Kamini dudusa ini moimai rei tavoi redo amiye yokoi ina vene rofu nifeideyo, idu
MRK.12.5	Dudusa yokoi nifeideyo, idu bi umuyeyadi. Ina bi besa ma nifeideyo, idu bedakai bi uyadi ma bedakai bi umuyeyadi. 
MRK.12.6	Ye inasa bi yokoi maka amegamo, ini uka mado mida. Ina bi gabi koukou nifeidesi niyo, ‘Nai mida bi matagini regedi.’ 
MRK.12.7	Idu muro nari rededi vene yaku iniye iniye niyadi, ‘Mina bi muro biyaguna amiye nigo. Nesi umuyenadi, ma beika baika ini baba ferego bi uni nigo!’ 
MRK.12.8	Ye moi gira resi umuyesi waini meko di muro etofarori makuyadi.
MRK.12.9	“Ye waini meko di muro biyaguna amiye bi gokai beika be rego? Ina bi baesi muro nari rededi vene umuyesi muro bi bouna vene mago. 
MRK.12.10	Ya bi Sei di agori mina bura veyadi ba?
MRK.12.10	‘Yava akuna vene moi kekevata uyadi fore
MRK.12.10	bi yava moi gira redo fore iniye niyo.
MRK.12.11	Mina bi Varika amiye yaku reyo;
MRK.12.11	ma uni nemokori bi buni vayavaya!’ ”
MRK.12.12	Ma ina moi gira regika ida maina reyadi, adina diba niyadi mina mokena ago ina vene fafau niyo. Idu amiye tau gade rofu ori reyadi, dada feresi diyadi.
MRK.12.13	Gabi Pharisee ma Herod di eta rofu vene bedakai nifeideyadi, ini ago nigori, eru regedi. 
MRK.12.14	Ye baesi niyadi, “Oteimana amiye, una una diba ya bi sina rama maka nisa amiye. Ya bi amiye rofu de ori reisa, ini adina bi amiye gokai kana bi de mokeisa, idu sina rama dudu maka, Sei di ida oteimaisa. Caesar rofu takesi fore fei rena bi uni ago gira rofu rorobo ba ide? Fei bi regifa ba ide?”
MRK.12.15	Idu bi sena ini ofarosi sina vei diba resi nikaiteyo, “Beika resi nai uka maina regika nivededi? Siriva fore yokoi na rofu moi baefo kumo vegida.”
MRK.12.16	Ma fore moi baeyadi, ma nikaiteyo, “Mina bi kaere di roka?”
MRK.12.16	Ye nikabai reyadi, “Caesar di.”
MRK.12.17	Kamini niyo, “Beika Caesar di, bi Caesar mafa, ma beika Sei di, bi Sei mafa.”
MRK.12.17	Ma ini ago rofu tururu reyadi.
MRK.12.18	Kamini Sadducee vene be, kaere niyadi dadi rae rena bi koina, bi Iesu rofu baeyadi.
MRK.12.19	Resi nikaitegasa niyadi, “Oteimana amiye, Moses yaku una rofu bura reyo bi: ‘Amiye kaere ini dubuini muyesi ini rema ferego, idu mida bi koina, mina amiye bi ini obu mesi ini dubuini di mida moiyainedi.’
MRK.12.20	Yokaru bi dubuiyaka 7 amegamadi. Ourena bi rema meyo, idu muyeyo, mida yokoi de. 
MRK.12.21	Ini usi vata niyo amiye ka makai mesi muyeyo, mida yokoi de. Ye mina usi amiye ka makai reyo. 
MRK.12.22	Mina vegu yokoi maka mina dubuiyaka 7 tau noibanu rofu vata niyo—ina tau noibanu mida de muyeyadi. Gabi koukou mina rema ka muyeyo. 
MRK.12.23	Ye dadi rae renari, ina bi kaere di rema nigo, adina bi amiye 7 tau noibanu yaku meyadi?”
MRK.12.24	Ma nikabai reyo, “Ya forovai rededi ba, Sei di ago ma ini vava ya ya toto dada? 
MRK.12.25	Adina muyena gutuna dadi rae regasa bi iniye iniye de megedi, idu omari naivo naivo vima kana nigedi. 
MRK.12.26	Idu muyena vene dadi rae regedi dada, ya Moses di bura renari bura veyadi ba ide? Vaigamo yabo di agori gokai Sei yaku niyo, ‘Na bi Abraham di Sei, Isaac di Sei ma Jacob di Sei.’
MRK.12.27	Ina bi vegu ameibobina vene di Sei, diya muyena vene di Sei. Ya bi forovai tora reyadi!”
MRK.12.28	Ma ago gira oteimana amiye yokoi baesi bi ini nidodi regamadi ago neideyo. Ye Iesu yaku rama rorobo dudu ago magamo mina veyori, bi nikaiteyo, “Ago girari goina bi tora iniye?”
MRK.12.29	Ma niyo, “Tora iniye bi yomini, ‘Neidefo Israel vene, Varika amiye uni Sei ina bi Varika amiye yokoi maka.
MRK.12.30	Ma yi uka meko noibanu, yi vima noibanu, yi mokena noibanu, ma yi yeiva tora noibanu dudu Varika amiye yi Sei uka magiya.’
MRK.12.31	Ma mina usi bi yomini: ‘Ya kaya uka maisa kana, yi atafu amedo amiye uka magiya.’ Ago gira tora yokoi de, mina remanu maka.”
MRK.12.32	Ago gira oteimana amiye Iesu rofu niyo, “Oteimana amiye ya bi rama niyo; ya bi rorobo iniye niyo, ‘Sei bi yokoi maka; sei bouna de, idu ina maka.’
MRK.12.33	Ma yi uka meko noibanu, yi mokena noibanu,
MRK.12.34	Kamini Iesu veyo ina bi ni mona mona iniye reyo ye niyo, “Ya bi Sei di ourefeidena amena sanari bi maike de ameisa.”
MRK.12.34	Ye amiye yokoi yaku dudusa nikaitegika de regamadi.
MRK.12.35	Kamini Iesu bi Sei nivakena yavari amiye oteimagasa nikaiteyo, “Gokai bi ago gira oteimana vene yaku nidedi Keriso bi David di tutubena? 
MRK.12.36	David iniye Vima kikifa di vava dudu niyo:
MRK.12.36	‘Varika amiye yaku nai Varika amiye rofu niyo:
MRK.12.36	Nai vana rama eta rofu ameinu re
MRK.12.36	bogo na yaku yi tuma vene yi yuka aena sana kana rigida mamo.’
MRK.12.37	David iniye yaku ‘Varika amiye,’ vo niyo, ye gokai ida dudu ina bi ini tutubena?”
MRK.12.37	Amiye tau gade gade ada dudu ini ago neidegamadi. 
MRK.12.38	Ye ini oteimana ago bi yomini: “Vei mona refo ago gira oteimana vene rofu, kaere varuka doba dudu nana regika ma maketiri amiye yaku ago buni dudu matagini reyagane, 
MRK.12.39	ma usa usa yavari ma irakuna sanari amena sana ka buni torari ura rededi. 
MRK.12.40	Ina vene yaku obu vene di gugura ka duma resi ofa dudu usa usa doba nioteimadedi. Mina kana vene, ini kaunava bi tora iniye.”
MRK.12.41	Resi bi Sei nivakena yava di fore aena mauari berou eta rofu ameinu resi amiye ini fore aegamadi mina vegamo. Amiye gugura tau nufa bi fore tora aegamadi. 
MRK.12.42	Idu obu irava baesi bi fore keika keika remanu aeyo, di yeiva bi keika iniye. 
MRK.12.43	Ma ini usi dina vene nirutu resi niyo, “Rama ya nida, mina gugura de nufa obu irava bi tora iniye aeyo, ma mina amiye tau yaku aeyadi bi ebu reyo. 
MRK.12.44	Adina ina tau bi fore tora tora ini gugura tau fafau aeyadi, idu mina rema ini gugura nufa de bi, ini tora noibanu aeyo; mina bi ini fafau ameibogo gugura.”
MRK.13.1	Kamini Iesu Sei nivakena yava ferei diyori, ini usi dina amiye yokoi yaku niyo, “Oteimana amiye, ve kumo, mina fore bi buni iniye! Ma mina yava bi buni vayavaya!”
MRK.13.2	Kamini nikabai reyo, “Mina yava tora tora veisa ba? Minari fore fafau fafau amededi gabi yokoi de amegedi; mina tau gade varadaugedi.”
MRK.13.3	Kamini Iesu bi 
MRK.13.4	Resi nikaiteyadi, “Una ni, mina bi goivaka vata nigedi? Ma ini rebe bi gokai mina vau regedi?”
MRK.13.5	Ma nigi kora reyo, “Nari rei mona refa; yokoi yaku ya eru ga reyaine. 
MRK.13.6	Amiye tau gade nai roka dudu baesi iniye nikake regedi, ‘Na bi Keriso,’ resi amiye tau gade eru regedi. 
MRK.13.7	Idu iya rena negau ma iya rena maike di sina neidegediri, mina yaku yi uka ga dadiyaine. Mina kana bi vata niyaine, idu ari metona bi baena kode. 
MRK.13.8	Adina gagani tora iniye iniye ma ourefeidena vene iniye iniye ruda regedi. Gagani bedakairi, bi kono yagayaga regedi ma adabo
MRK.13.9	“Ye ya kaya nari rei mona refa. Kanisoro vene di vanari ya siri resi ini usa usa yavari ubobo regedi. Na dada ya moi gavana ma kini di nemokori are resi
MRK.13.10	Ma gagani gagani tauri ago buni siko nirausi reyaine. 
MRK.13.11	Kamini kota regi ya afei bogediri, gokai ago nigedi bi mokena toe ga moifa. Idu, mina medari, beika ya mago, ya yaku nigedi, adina bi diya ya yaku sina nidedi, idu bi Vima kikifa yaku. 
MRK.13.12	Ma usika ourena yaku usika ourena muyena rofu siri rego, ma baba yaku ini mida rofu makai rego. Mida mida yaku ini nono baba rofu tourage regedi ma umuyegedi. 
MRK.13.13	Ma amiye tau gade yaku nai roka dada ya rofu gubuyo regedi, idu kaere are rei gira rego bogo ari metona baego mamo bi moi vegu rigo.
MRK.13.14	“Bura veisa amiye bi ada yora niyaine: Ye
MRK.13.15	Ma yava tebo odorori amiye bi nesi ini yava dui rei ga bosi ini gugura fore ga moi yakuyaine.
MRK.13.16	Ma murori amedo amiye bi ini fafau varuka moigi ga dairiyaine. 
MRK.13.17	Idu mirona ituari, mina vegu no vata nigori, nono kaere bi rivo nufa ma nono ini mida susu irido ina fafau bi no iniye iniye! 
MRK.13.18	Idu usa usa nifo kumo mina bi avari ogau ga niyaine, 
MRK.13.19	ini adina mirona medari, bi no tora gade iniye, senagi senagi Sei yaku oma ma kono riyo, baeyo ma gua mina kana bi koina, gabi rofu di, mina kana bi dudusa ogau de nigo.
MRK.13.20	Ye Varika amiye yaku mina vegu no di ari de moi tumu reyagadu, amiye yokoi moi vegu de riyagadu, idu ini auba reyo vene dada, mina ari moi tumu rego.
MRK.13.21	“Kamini amiye yokoi yaku ya nigo vonisi, ‘Ve kumo, Keriso bi yomini!’ ma ‘Ve kumo, ina bi yomironi!’ ini ago rofu mokena vari gira ga aefa. 
MRK.13.22	Ini adina bi, Keriso ofa vene ma Sei di ago nidedi ofa vene ogau nisi rebe ma mokena vegu dudu, Sei di auba reyo vene ofa dudu eru regedi, vata nigo vonisi bi. 
MRK.13.23	Ye nari refa; na bi beika tau ogau nigedi bi ari dobau sena ya niyaka.
MRK.13.24	“Idu mirona ari ini toe nigo mamo gabi meda bi mukuna nigo ma eyo bi ini vabara de kikigo,
MRK.13.25	iya bi omari gutuna yarei degedi, ma omari ini vava amededi, mina ka moi tururu regedi.
MRK.13.26	Mina usi amiye yaku Amiye di mida seuyari vava ma vabara tora nufa debigo bi vegedi.
MRK.13.27	Ma ini naivo naivo vima nifeidego, ma ini auba reyo vene kono tora noibanu gutuna ma kono di berou berou noibanu gutuna oma berou berou noibanuri moi egogo regedi.
MRK.13.28	“Gua fuka yabo rofu mokefa. Ini bobo ruika fu nisi iye imu regori, ya bi diba nigedi amona bi bae negau nido. 
MRK.13.29	Mina dada, mina ogau nibigedi ma vegediri, bi ya ya diba ari bi negau nigi rego.
MRK.13.30	Rama ya nida, gua ari amededi vene bi muyei vau regedi koderi, bogo mina beika baika tau gade vata nigedi mamo. 
MRK.13.31	Oma ma kono bi roro nigedi, idu nai ago bi roro de nigedi.
MRK.13.32	“Idu amiye yokoi mirona meda, o meda nemoko bi toto, omari di naivo naivo vima ka ina toto, Mida ka ina toto, idu Baba iniye maka ina diba.
MRK.13.33	Ya vene bi nari rei mona refa! Adina ya ya toto ari metona baego bi. 
MRK.13.34	Mina bi amiye yokoi yava ika oto dina kana: Ini yava feresi ini moimai rei tavoi rededi vene vanari aesi ina yokoi yokoi ini moimai neinei mago. Ye yava ida vena nari rego amiye maka bi nioteimago, nemoko kikigasa amego.
MRK.13.35	Mina dada nari gira refo, ini adina bi ya ya toto yava biyaguna amiye goivaka baego, bi uriyenauri, urusa tobori, kokoro koo- nigori, ba uriyaku gorogoro okigo. 
MRK.13.36	Evade maka okigori, varebigedi ga ya vei tau reyaine. 
MRK.13.37	Beika ya vene rofu ya nida, amiye tau rofu nigida: nemoko kikifo!”
MRK.14.1	Ferei ebu rena irakuna ma Beredi yeast de nufa di irakuna bi gabi meda remanu maka di fufutari vata nigedi. Ma Sei ma amiye utari naivo vene di varika vene, ma ago gira oteimana vene bi Iesu buoru rigi moi gira resi umuyegika di ida maina regamadi.
MRK.14.2	Adina niyadi, “Idu mina irakuna fuofuori bi de regifa, adina bi amiye siboroka regedi baebu.”
MRK.14.3	Ma Iesu bi Bethany ri sena refera nufa amiye roka Simon di yavari amegasa iruku irigamori, rema yokoi yaku fore roka 
MRK.14.4	Minari amededi vene bedakai bi gubuyo resi iniye iniye niyadi, “Beika resi mina diga ini sisika buni bi maku tavoi reyo? 
MRK.14.5	Mina diga di sisika buni bi besa siriva fore 300 dudu voi resi fore bi irava vene maragadu!” Ye emaradi.
MRK.14.6	Idu Iesu yaku niyo, “Mina rema ferefa! Beika resi toe madedi? Ina bi na rofu vegu buni vayavaya reyo. 
MRK.14.7	Adina irava vene bi yasa toga amebigedi, ma goina medari yi mokegedi, bi mina vene aedegedi. Idu na bi toga yasa de amebigida.
MRK.14.8	Ina beika rego, bi reyo mini; ina yaku diga nai roaitari erausi reyo, bi dobau na guri aegedi dada na dogo reyo. 
MRK.14.9	Rama ya nida, kono tora noibanuri, bi mina ago buni nirausi regediri, ka mina rema yaku ini beika reyo mina oteimagedi, ina ka mokeyagane.”
MRK.14.10	Kamini Judas Iscariot, kaere bi Iesu di usi dina amiye 12 yokoi, bi Iesu siri regi Sei ma amiye utari naivo vene di varika vene rofu boyo. 
MRK.14.11	Mina neidegasa ada tora gade resi Judas rofu nitore reyadi fore magedi, vo niyadi. Ma gokai siri rego di ida maina reyo.
MRK.14.12	Ouresi medari, Beredi yeast de di irakunari, Ferei ebu rena irakuna di Mamoe mida ori sisika reyadiri, Iesu di usi dina vene yaku nikaiteyadi, “Yi ura bi goina sana dogo regifa ma yi Ferei ebu rena irakuna di iruku irigiya?”
MRK.14.13	Ye ini usi dina vene remanu nifeidesi niyo, “Taoni ideri bosi mironari amiye yokoi koru urena adodisi ya baku regori, ina usi difa. 
MRK.14.14	Goina yavari dui rego, bi yava biyaguna amiye nioteimafo, ‘Oteimana amiye yaku niyo, Goina daiyutu bi nai usi dina venesa Ferei ebu rena irakuna di iruku irigifa?’ 
MRK.14.15	Ma mina yava amiye yaku odorori daiyutu tora ya oteimago. Mina bi sena veika reyadi. Mironari uni iruku dogo refo.”
MRK.14.16	Ma feresi taoniri dui resi bi gokai ago niyo kana, mina veitao resi Ferei ebu rena irakuna di iruku dogo reyadi.
MRK.14.17	Kamini uriyenau niyori, Iesu bi ini usi dina vene 12 sa okiyadi. 
MRK.14.18	Amegasa iruku irigamadiri, Iesu yaku niyo, “Rama ya nida, ya yokoi yaku na siri rego—kaere nasa iri-iri redo.”
MRK.14.19	Iriyeduka regi kora resi yokoi yokoi niyadi, “Rama na bi de ba?”
MRK.14.20	Ma nikabai reyo, “Mina bi yi fogori 12 yokoi, kaere bi nasa ini beredi siua ideri birisifa. 
MRK.14.21	Adina Amiye di mida bi muyego, bura reyadi kana, idu mina amiye rofu bi iriyeduka no iniye, kaere bi Amiye di mida siri rego! Buni bi mina amiye bi vata de niyagadu!”
MRK.14.22	Kamini iruku irigamadiri, Iesu bi beredi be moisi Sei rofu buni tora gade masi uroki resi ina vene magasa niyo, “Moifa,
MRK.14.23	Resi biyo moisi Sei rofu buni tora gade masi ina vene maro ma ina tau vakoi gaga reyadi. 
MRK.14.24	Ma niyo, “Mina bi nai dava, Sei di uka ago
MRK.14.25	Rama ya nida, na bi dudusa mina waini meko de irigida, mirona medari bogo Sei di ourefeidena amena sanari waini ruaka irigida mamo.”
MRK.14.26	Kamini yauta nisi yakusi 
MRK.14.27	Ma Iesu ina vene rofu niyo, “Tau vakoi bi
MRK.14.28	Idu gabi dadi rae regidari, na siko Galilee ri ourei bogida.”
MRK.14.29	Idu Peter niyo, “Mina tau bi ya feresi ori digedi, idu na bi de!”
MRK.14.30	Ma nikabai reyo, “Rama ya nida, kokoro gua mina urusari uru remanu raka nina koderi, bi uru regode na nisui regiya.”
MRK.14.31	Idu Peter ago nigira resi niyo, “Yasa muyegida vonisi, ida yokoi dudu ya nisui de regida.”
MRK.14.31	Ma ina tau vakoi makai ka niyadi.
MRK.14.32	Kamini gagani roka Gethsemane ri boyadi, ma Iesu yaku ini usi dina vene rofu niyo, “Na usa usa nigidari, bi minari amefa.” 
MRK.14.33	Resi bi Peter, James ma John inasa afesi kenoka resi uka moigi kora reyo. 
MRK.14.34	Resi niyo, “Iriyeduka tora yaku nai vima vata baeyo, ye makai muyegida kana amuteida. Minari amesi varena ga refa.”
MRK.14.35	Kamini inaike etagae risi konori raudai regasa usa usa niyo, ye buni mirona meda nemoko bi ina rofu moi etagae riyaine. 
MRK.14.36	Resi niyo, “Baba baba, vegu tora gade ya rofu bi aita maka. Mina esika esika di biyo na rofu moi etagae rigiya. Idu, yi ura mina resi nai mokena dudu bi ga regiya.”
MRK.14.37	Kamini ina vene rofu dairisi veitao reyo ina bi varegamadi. Ma Peter rofu niyo, “Simon, ya bi vareisa ba? Ya bi meda nemoko yokoi maka nemoko kikigi yeiva nufa ba ide?” 
MRK.14.38	“Nemoko kikigasa usa usa nifa kumo yi uka maina regika nivenari regedi baebu. Vima bi regi ura redo, idu roaita bi afi.”
MRK.14.39	Resi dudusa etagae risi mina ago dudusa usa usa niyo. 
MRK.14.40	Kamini dairi okisi bi dudusa varegamadi veitao reyo, adina varei muyeyadi. Ina vene bi diba de ina rofu bi beika nigedi.
MRK.14.41	Ma uru regodenu dudusa dairisi niyo, “Ya bi besa sifere regasa varededi ba? Kaini! Meda nemoko bi okiyo. Vefo, Amiye di mida bi siri resi vegu no rededi vene di vanari aegedi. 
MRK.14.42	Dadifo! Una bi dinadi! Vefa, nai siri rena amiye bi baedo mini!”
MRK.14.43	Minari maka, Iesu bi ago nigamori, Judas, kaere bi amiye 12 ri yokoi, bi amiye tau gadesa bainasi ma gai nufa okiyadi; Sei ma amiye utari naivo vene di varika vene ma ago gira oteimana vene ma tora venesa. 
MRK.14.44	Kamini siri rego amiye yaku gokai rego di ida bi sena masi niyo, “Kaere amiye fuka regida bi mini, moi gira resi yi gabireri nari rei gira resi afei difa.”
MRK.14.45	Ye evade okisi Iesu urana bosi niyo, “Oteimana amiye,” resi fuka reyo. 
MRK.14.46	Ye vanau moisi moi gira reyadi. 
MRK.14.47	Idu yokoi, kaere ina atafuri are regasa amedo, yaku bainasi moi yakusi kuaita resi Sei ma amiye utari naivo amiye tora di moimai rei tavoi redo amiye di anema nugai feideyo. 
MRK.14.48	Kamini Iesu yaku niyo, “Ya vene bi duma duma amiye yokoi kana bainasi ma gai moisi na moi gira regika baeyadi ba? 
MRK.14.49	Ari neinei yasa Sei nivakena yavari amegamafa, idu bi de na moi gira reyadi. Idu Sei di ago di bura reyadi, mina bi bae rama aeyainedi.”
MRK.14.50	Ye amiye tau vakoi bi feresi ori diyadi.
MRK.14.51	Mida godua yokoi bi varuka keika iru maka risi Iesu usi bogamo. Kamini mina amiye moigika reyadi, 
MRK.14.52	idu ini varuka keika fereyo rofu faisara raga reyo.
MRK.14.53	Kamini bi Iesu Sei ma amiye utari naivo amiye tora rofu afei boyadi, ma tora vene ma ago gira oteimana vene tau gade bi egogo reyadi. 
MRK.14.54	Ma Peter bi egaima risi usi disi mina Sei ma amiye utari naivo amiye tora di yava ida nefau dui resi nari rededi venesa ameinu resi ita imigamo. 
MRK.14.55	Kamini Sei ma amiye utari naivo vene di varika vene ma kanisoro vene noibanu bi ago di adina maina regamadi, gokai dudu Iesu umuyegedi, idu bi ago de baku reyadi. 
MRK.14.56	Adina amiye tau gade bi ofa ofa dudu Iesu nikake rigamadi, idu ini sina bi yokoi de.
MRK.14.57	Ye amiye bedakai bi are resi ofa ofa sina ina rofu nigasa niyadi, 
MRK.14.58	“Una neideyafa ini beika niyo bi, ‘Amiye vana yaku akuyadi Sei nivakena yava bi ukero vau resi meda regodenuri bi dudusa akugida, amiye yaku akuna de mina akugida.’ ”
MRK.14.59	Mina sina niyadi, mina ka bi rama aena de reyadi.
MRK.14.60	Kamini Sei ma amiye utari naivo amiye tora yaku dadisi ina vene di nemokori nikaiteyo, “Ya bi nikabai regiya ba ide? Mina ago ya rofu nikake rededi bi beika be nigiya?”
MRK.14.61	Idu bi bere nisi ago yokoi de nikabai reyo. Dudusa Sei ma amiye utari naivo amiye tora yaku nikaiteyo, “Ya bi Keriso kaere bi Sei buni tora gade mado di Mida ba?”
MRK.14.62	Ma niyo, “Mina bi na; ye Amiye di mida Vava iniye amiye di vana rama rofu ameinu resi seuya omari dudu baebigo ma vegedi.”
MRK.14.63	Kamini Sei ma amiye utari naivo amiye tora yaku ini varuka uesi resi nikaiteyo, “Beika resi una bi mina ago di adina besa ni maina resifa? 
MRK.14.64	Ya bi mina Sei di roka moi no riyo ago neideyadi. Ye ya mokededi bi gokai?”
MRK.14.64	Ina tau vakoi yaku nifafana reyadi bi muyeyaine bi buni.
MRK.14.65	Ma bedakai bi ina rofu ayaka su regi kora resi ini nemoko fafa risi vana kumu risi ugasa niyadi, “Ya bi Sei di ago nido amiye vonisi, beika vata nigo una ni!” Resi nari rededi vene yaku moisi bi ini ragena famaradi.
MRK.14.66	Ma Peter bi yava ida nefauri amegamori, Sei ma amiye utari naivo amiye tora di naivo rema ofi yokoi baesi 
MRK.14.67	Peter veyo bi ita imigasa amegamo resi nesi niyo, “Ya ka Iesu Nazareth amiyesa.”
MRK.14.68	Idu nisui resi niyo, “Na na toto ya beika nisa, bi nai adari ufatena de redo.” Resi ida vena etofarori yakuyo ma kokoro raka niyo.
MRK.14.69	Kamini mina naivo rema ofi vesi atafuri are regamadi vene rofu dudusa nigi kora reyo, “Mina amiye bi ini asini yokoi.” 
MRK.14.70	Idu dudusa nisui reyo.
MRK.14.70	Ma doba deri, atafuri are regamadi vene dudusa niyadi, “Rama ya bi ini asini yokoi, adina ya bi Galilee amiye.”
MRK.14.71	Kamini iniye fafau nikiraini resi iniye nivarika regi kora resi niyo, “Mina amiye ya vene yaku nidodi rededi bi na na toto!”
MRK.14.72	Ma evade kokoro dudusa raka niyo. Kamini Peter bi beika vata nigo di ago Iesu yaku niyo mina mokeyo, “Kokoro uru remanu raka nina koderi, uru regode na nisui regiya.” Mina mokena yaku uyo ma isaka niyo.
MRK.15.1	Ari uveyori, Sei ma amiye utari naivo vene di varika vene, tora vene ma ago gira oteimana vene bi kanisoro vene tau vakoisa egogo resi nirorotari resi bi Iesu di vana ukita resi afei bosi Pilate di vanari aeyadi. 
MRK.15.2	Ye Pilate yaku nikaiteyo, “Ya bi Jew vene di kini ba?”
MRK.15.2	Ma nikabai reyo, “Ya bi mina niyo.”
MRK.15.3	Ye Sei ma amiye utari naivo vene di varika vene bi ago tau dudu nitourage reyadi. 
MRK.15.4	Ye Pilate yaku dudusa nikaiteyo, “Ya bi nikabai de regiya ba? Ya veisa ba de, gokaisanu ago no tau ya rofu nitourage rededi?”
MRK.15.5	Idu ago yokoi nikabai de reyo, ye Pilate bi tururu iniye reyo dada.
MRK.15.6	Ye Ferei ebu rena irakuna neineiri, amiye yaku usa nina kana, Pilate yaku dibura amiye yokoi erufugamo. 
MRK.15.7	Ma amiye roka Barabbas bi gavamani rofu ruda rena venesa dibura yavari amegamo. Ina bi mina gavamani rofu ruda rena vegu dudu amiye umuyeyadi. 
MRK.15.8	Ma amiye tau bi Pilate rofu baesi ini mina ari okidori rei baedo kana
MRK.15.9	Ma nikaiteyo, “Yi ura rededi bi Jew vene di kini moi yakugida ba?” 
MRK.15.10	Adina Pilate bi sena diba niyo Sei ma amiye utari naivo vene di varika vene bi gonema dudu ini vanari aeyadi.
MRK.15.11	Idu Sei ma amiye utari naivo vene di varika vene bi amiye tau gade di uka moiyadi, ye Barabbas moi erufuyainedi. 
MRK.15.12	Ye Pilate dudusa nikaiteyo, “Ye na bi beika mina amiye, Jew vene di kini, vo nidedi, ina rofu regida?”
MRK.15.13	Ma dudusa imuna niyadi, “Satauro ikoko re!”
MRK.15.14	Idu nikaiteyo, “Beika resi, ina bi beika vegu no be reyo?”
MRK.15.14	Idu besa imuna niyadi, “Satauro ikoko re!”
MRK.15.15	Ye amiye tau di uka moi ada regi, Pilate yaku Barabbas ina vene rofu erufusi ago masi Iesu iya rededi vene di vanari aeyo, buburu vai resi satauro ikoko reyaganedi.
MRK.15.16	Kamini iya rededi vene gavana di ourefeidena yava tora ideri afei boyadi. (Mina yava di roka bi Praetorium.) Mina usi iya rededi vene tau vakoi raka niegogo reyadi. 
MRK.15.17	Resi varuka 
MRK.15.18	Resi ofa kikifa regi kora reyadi, “Jew vene di kini o!” 
MRK.15.19	Resi ini adari kodu dudu usi ina fafau ayaka su resi efuka meimisi ini budari nikurugamadi. 
MRK.15.20	Kamini nikuruna koina niyori, bi varuka 
MRK.15.21	Kamini Cyrene gagani amiye yokoi roka Simon baku reyadi. Ina bi taoni etofaro gutuna digamori, bi ini satauro uakaiyaine niyadi. Ina bi Alexander ma Rufus di baba.
MRK.15.22	Kamini bi gagani roka Golgotha ri afei boyadi. Ini adina bi “Ada girika di sana”. 
MRK.15.23	Kamini waini muramura roka 
MRK.15.24	Ma kamini satauro ikoko resi laki dudu isira reyadi kaere yaku bi ini varuka yokoi yokoi moigedi.
MRK.15.25	Iesu bi satauro ikoko reyadiri, bi meda nemoko 9:00 uriyaku. 
MRK.15.26	Ini no nikake regi bi yomakai bura reyadi: “Jew vene di kini.” 
MRK.15.27	Kamini duma duma amiye remanu inasa satauro ikoko reyadi, yokoi bi ini vana rama rofu ma yokoi bi ini vana enana rofu.
MRK.15.29	Ma amiye kaere ini budari digamadi, bi nifafana regasa ini ada buro regasa nigamadi, “Ye, ya yaku Sei nivakena yava ukero vau resi meda regodenuri dudusa akugiya, vo niyo!
MRK.15.30	Satauro gutuna sokau rei desi ya kaya moi vegu ri!”
MRK.15.31	Mina ida yokoi makari, Sei ma amiye utari naivo vene di varika vene ma ago gira oteimana vene ka iniye iniye nikurugasa nigamadi, “Amiye be moi vegu riyo, idu iniye bi makai anua rego! 
MRK.15.32	Mina Keriso, Israel di kini, satauro gutuna soka rei deyaine vesi kumo ina rofu mokena vari gira aegifa!”
MRK.15.32	Ma kaere bi inasa satauro ikoko reyadi, ka nifafana reyadi.
MRK.15.33	Meda nemoko tobo niyori, gagani tora noibanu bi mukuna yaku fono reyo boyo meda nemoko regodenu koina niyo mamo. 
MRK.15.34	Ma meda nemoko regodenuri, Iesu bi ababa nigasa raka ni tora reyo, 
MRK.15.35	Kamini amiye be, kaere bi ina atafu are regamadi, mina neidesi niyadi, “Vefo kumo, ina bi Elijah raka nido!” 
MRK.15.36	Amiye yokoi raga resi 
MRK.15.37	Ma raka tora nisi asa youfeideyo.
MRK.15.38	Kamini Sei nivakena yava ideri biri rina varuka doba bi odoro gutuna doka rofu bado remanu uesi rei neyo.
MRK.15.39	Ma iya rededi vene di ourefeidena amiye tora bi Iesu di nemokori are regasa bi gokai muyeyo,
MRK.15.40	Ma rema bedakai ka bi gaima gutuna are resi vegamadi. Ini fogori bi Mary Magdalene, Mary, kaere bi usika James ma Joseph di nono, ma Salome.
MRK.15.41	Mina rema vene bi Galilee ri Iesu usi disi moi aedegamadi. Ma rema tau gade kaere bi Jerusalem ri inasa baeyadi ka minari.
MRK.15.42	Kamini mina bi dogo dogo meda, Sabati meda bi agiya. Ye uriyenau nigi regamori, 
MRK.15.43	Joseph, Arimathea amiye, kaere bi kikifa reyadi kanisoro amiye yokoi, ma bi Sei di ourefeidena amena sana baego mina tua regamo, bi roaita gira dudu Pilate rofu bosi Iesu di roaita usa niyo. 
MRK.15.44	Ma sena muyeyo ago mina neidesi tururu resi iya rededi vene di tora amiye yokoi, mina nikaiteyo bi sena muyeyo ba. 
MRK.15.45	Iya rededi vene di ourefeidena amiye tora yaku niyo bi muyeyo ma Pilate mina neidegasa Joseph rofu niyo bi ini roaita moi digo. 
MRK.15.46	Ye Joseph bi varuka buni voi resi ini roaita moi soka resi mina varuka dudu kumu risi kono guri, bi fore ideri goeyadi, bi ini roaita mina ideri aeyo. Kamini fore moi kurevai resi guri di ida vena biri riyo. 
MRK.15.47	Ma Mary Magdalene, ma Mary, kaere bi Joseph di nono, bi ina aeyadi sana veyadi.
MRK.16.1	Kamini Sabati meda koina niyori, Mary Magdalene, Mary, kaere bi James di nono, ma Salome bi Iesu di roaitari rausi regika sisika buni muramura voi reyadi. 
MRK.16.2	Ma ari uveyori, uriyaku gorogoro iniye, fura di ourena medari, mina rema vene bi guri vegi bogasa 
MRK.16.3	iniye iniye nikaiteyadi, “Kaere yaku guri di ida venari fore biri riyadi, mina uni moi kurevai rei etagae rigo?” 
MRK.16.4	Ye ne resi veyadi, bi mina fore bi sena moi kurevai rei etagae riyadi; mina fore bi tora iniye. 
MRK.16.5	Kamini guri sana ideri dui resi bi amiye ruaka varuka doba feyo akusi vana rama rofu amegamo, mina vesi tururu iniye iniye reyadi.
MRK.16.6	Idu niyo, “Tururu ga refa, Iesu Nazareth amiye, kaere bi satauro ikoko reyadi, mina maina rededi. Ina bi dadi rae reyo! Bi minari de amedo. Ini aeyadi sana vefo. 
MRK.16.7	Idu bosi ini usi dina vene ma Peter nioteimafa, ‘Ina siko Galilee urana bodo. Bi mironari baku regedi, ini niyo kana.’ ”
MRK.16.8	Ye mina rema vene bi roaita tururu resi
MRK.16.8	[ 
MRK.16.9	Iesu gabi muyenari gutuna dadi rae reyori, fura di ourena meda uriyaku gorogoro, ina bi Mary Magdalene siko rofu ogau niyo, kaere bi vima no 7 nufa mina meki reyo. 
MRK.16.10	Ina yaku bosi Iesu sa vakoi dina vene, kaere bi isaka nigasa guruo amegamadi, mina oteimaro. 
MRK.16.11	Idu bi vegu niyo ma ina bi veyo, mina sina neidegasa mokena vari gira de aeyadi.
MRK.16.12	Gabi rofu Iesu bi roaita idana dudu ini amiye remanu rofu ogau niyo, idau muro gaganiri negamadiri. 
MRK.16.13	Mina ago bosi nioteimaradi, idu mina ka mokena vari gira de aeyadi.
MRK.16.14	Gabi rofu Iesu di amiye 11 iruku irigamadiri, bi ina rofu ogau niyo; ago gira maro mokena vari gira aeyaganedi. Ada gira regasa Iesu dadi rae reyo ma veyadi vene rofu mokena vari gira de aeyadi. 
MRK.16.15	Ma niyo, “Disi kono tora noibanuri, ago buni Sei yaku riyo vene tau gade rofu nirausi refa.
MRK.16.16	Kaere amiye mokena vari gira aego ma babatiso rego, bi moi vegu rigo, idu kaere mokena vari gira de aego, ina bi nifafana rego. 
MRK.16.17	Kaere mokena vari gira aegedi, bi mina rebe dudu auta regedi: nai roka dudu vima no meki resi ago ruaka dudu ago nigedi; 
MRK.16.18	ini vana dudu aruma moisi yaumana no koru irigedi vonisi, ka esika esika de moigedi; ini vana gauka vene fafau aegedi, bi ina buni nigedi.”
MRK.16.19	Kamini Iesu Varika amiye ina vene rofu ago nioteimaro, gabi rofu bi Sei yaku omari afei boyo ma Sei di vana ramari ameyo.
MRK.16.20	Iesu di usi dina vene yaku disi gagani tauri ago buni nirausi reyadi, ma Varika amiye moimai regamo ina venesa ma ini ago rama aeyo ini rebe auta regamadiri.]
LUK.1.1+LUK.1.2+LUK.1.3	Theophilus amiye tora, amiye tau tora ya beika vegu una rofu Sei yaku moi ogau riyo, bi sena bura reyadi. Mina vegu vata ni baeyo rofu, mina nifeidena vene ini ouresi ini ne yaku mina vegu veyadi, ma ina ka bi mina ago di naivo vene. Kamini ini sina niodoro reyadi, resi nidedi mini, una rofu. Mina dada, Theophilus, nai mokena bi mina sina dudusa bura rei mona regida, resi moi feidegida ya rofu, adina mina vata niyo vegu bi, sena baku rei mona reyaka, ini vata ni baeyo gutuna. 
LUK.1.4	Makai reyaka dada, yi adari ae mona regiya, ya rofu beika vegu ya oteimaradi bi, rama vata niyadi.
LUK.1.5	Herod yaku Judea gaganiri
LUK.1.6	Ina remanu bi Sei di nemokori mokena rorobo nufa, Sei di ago vava tau vakoi, ma Varika amiye di ago gira, ma mokena sina tau vakoi ka moi gira rigamadi. 
LUK.1.7	Ina remanu bi mida de, adina Elizabeth bi natu, ma ini marukasa ka ugava iniye niyadi.
LUK.1.8	Yokaru, Zechariah bi Sei nivakena yavari, Sei di nemokori, Sei ma amiye utari naivo amiye di moimai regasa amedo, adina mina meda bi ini vene bedakai di moimai ari. 
LUK.1.9	Kamini Sei ma amiye utari naivo vene di rededi kana, ina vene yaku laki isirari gutuna Zechariah moiyadi, ma bi Varika amiye nivakena yava ideri orina vata fafau sisika buni muramura origi. 
LUK.1.10	Ma amiye tau tora iniye bi etofaro are regamadi, usa usa nigamadiri, bi sisika buni muramura oriyo.
LUK.1.11	Mina medari, Zechariah yaku Varika amiye di naivo naivo vima yokoi veyo, sisika buni muramura ori sisika rena fore fata vana rama rofu are reyo. 
LUK.1.12	Zechariah veyori, bi tururu resi ini uka ideri gutuna ori no iniye niyo. 
LUK.1.13	Idu naivo naivo vima yaku niyo, “Zechariah ori ga re, Sei yaku yi usa nina neideyo. Yi rema Elizabeth yaku yi mida yokoi evata rego, ini roka nigiya bi John. 
LUK.1.14	Ada no iniye nigedi, ma amiye tau gade ka ada regedi, John vata nigo dada! 
LUK.1.15	Adina bi Varika amiye di nemokori bi amiye tora yokoi. Ina bi koru gira o waini de irigo; ina bi ini nono di ukari Vima kikifa ya sena vata baeyo.
LUK.1.16	Ina yaku Israel vene tau gade ini Varika amiye Sei rofu moi dairigo. 
LUK.1.17	Ina bi Varika amiye di naivo naivo amiye, kaere bi ourei bobigo, Sei di ago nido amiye Elijah di vima ma vava nufa. Ina yaku baba vene di uka moi kero regori, bi ini midasa uka yokoi maka dudu amebigedi. Ina yaku vegu no vene moi kero regori, bi mokena rorobo vene di mokena amebigedi. Adina Varika amiye di vene moi egogo resi Varika amiye di dego meda nari rebigedi.”
LUK.1.18	Zechariah yaku mina naivo naivo vima rofu nikabai resi niyo, “Sina nisa bi gokai moi rama rego diba nigida? Na bi amiye ugava, ma nai rema ka ugava.”
LUK.1.19	Ma nikabai resi niyo, “Na bi Gabriel, na bi Sei di nemokori are reida. Ya rofu na nifeideyo, mina sina buni ya nigida.
LUK.1.20	Idu ya bi nai sina buni rofu mokena vari gira de aeyo. Mina dada ya bi babo nisi ago de nigiya; nai niyaka kana ogau nigo mamo ago nigiya. Nai sina tau niyaka, bi ini meda iniyeri vata nigo.”
LUK.1.21	Zechariah bi Sei nivakena yava ideri amei doba regamo dada, amiye tau ina nari regasa mokena tau moigamadi. 
LUK.1.22	Etofaro yakuyori, bi amiye nikabai de reyo, dada mokeyadi ina bi Sei nivakena yava ideri rebe yokoi veyo. Ini vena babo niyo dudu maka, amiye oteimaro ina bi rama iniye rebe yokoi veyo. Ina babo nisi bi toga toga ina vene rofu rebe reyo.
LUK.1.23	Zechariah ini moimai ari koina niyori, bi ini rautu rofu dairiyo. 
LUK.1.24	Mina ari koina niyori, bi ini rema Elizabeth rivo niyo. Mina rivo niyori, bi eyo 5 ini yavari maka amegamo. Elizabeth yaku makai niyo, 
LUK.1.25	“Gua Varika amiye yaku na rofu ada reyo. Ina yaku nai maena bi amiye di nemokori erufuyo!”
LUK.1.26	Elizabeth ini rivo niyo eyo 6 ri, bi Sei yaku naivo naivo vima roka Gabriel Galilee di taoni yokoi roka Nazareth rofu nifeideyo. 
LUK.1.27	Rema ofi yokoi bi amiye yokoisa varena kode mironari amegamo, iniye bi amiye roka Joseph nikake reyadi, bi megedi. Joseph bi kini David di tutubena amiye yokoi. Mina rema di roka bi Mary.
LUK.1.28	Mina naivo naivo vima bi Mary rofu bosi niyo, “Rema mida,
LUK.1.29	Ma mina sina neideyori, bi ori tora gade resi mokegamo mina ago di rama adina iniye bi beika. 
LUK.1.30	Naivo naivo vima yaku niyo, “Mary, ori ga re, adina Sei bi sena ya rofu uka ada reyo. 
LUK.1.31	Ya bi rivo nisi rumana mida yokoi moi evata resi ini roka bi Iesu, vo nigiya.
LUK.1.32	Ina bi amiye tora iniye nigo, ma ini roka Sei Odoro iniye di Mida vo nigedi. Varika amiye Sei yaku ini tutubena David di vava moi mago.
LUK.1.33	Ma ina bi Jacob di tutubena fafau toga toga ourefeidebobigo. Ini ourefeidena amena sana bi koina de nigo!”
LUK.1.34	Mary yaku nikaitesi niyo, “Na bi rumanasa varena kode. Mina bi gokai vata nigo?”
LUK.1.35	Ma nikabai resi niyo, “Vima kikifa bi ya rofu dego, ma Sei Odoro iniye di vava ya fafau ameinu rego, mina dada mina mida kikifa bi Sei di Mida, vo nigedi. 
LUK.1.36	Ma va moke, yi davatu Elizabeth, ina bi ugava nufari, sena rivo niyo; amiye yaku nigamadi bi mida de moigo, vo niyadi, idu ini eyo 6 bi mini, 
LUK.1.37	adina bi vegu yokoi de Sei yaku moi rama de rigo.”
LUK.1.38	Mary yaku niyo, “Na bi Varika amiye di naivo rema. Yi sina niyo kana, na rofu vata nigo bi buni.” Kamini mina naivo naivo vima ina feresi diyo.
LUK.1.39	Mina medari, Mary dadisi evade omuna ikari taoni yokoi Judea gaganiri boi neyo. 
LUK.1.40	Zechariah di yava ideri dui resi Elizabeth rofu yuata niyo. 
LUK.1.41	Elizabeth yaku Mary di yuata nina ago neideyori, bi ini mida ini rivo ideri kita reyo, ma Vima kikifa yaku Elizabeth di roaitari vata baeyo. 
LUK.1.42	Kamini dadisi goroka tora dudu niyo, “Rema tau di fogori bi ya maka bi buni tora gade! Ya yaku evata regiya mida ka buni tora iniye nigo! 
LUK.1.43	Nai buni bi beika, dada ma nai Varika amiye di nono bi na rofu odi baeyo mini? 
LUK.1.44	Adina bi yi yuata nina neideyakari, nai mida bi nai rivo ideri ada resi kita reyo. 
LUK.1.45	Varika amiye di ago ya rofu niyo, ma ya bi mina rofu mokena vari gira aeyo. Ina bi buni tora gade ya mago dada!”
LUK.1.46	Kamini, Mary yaku niyo,
LUK.1.46	“Nai vima yaku Varika amiye di roka moi odoro risi nido;
LUK.1.47	Nai vima yaku ka Sei na moi vegu rido amiye rofu ada redo,
LUK.1.48	Adina bi na, ini naivo rema, na mokeyo mini!
LUK.1.48	Ma mina dada gua ameibobinari, amiye tau yaku nigedi, Sei bi buni tora gade na maro.
LUK.1.49	Adina bi Vava iniye amiye yokoi maka yaku vegu tora iniye na fafau moi vata riyo,
LUK.1.49	ini roka bi kikifa.
LUK.1.50	Ini iriyeduka bi kaere ina rofu kikifa iniye rededi vene fafau amebigo.
LUK.1.50	Mina vene kaere bi ini tutubena vene fafau ka amebigo.
LUK.1.51	Ini vana yaku ini yeiva bi sena moi ogau riyo,
LUK.1.51	ma matuka vene ini mokenasa ina yaku meki reyo.
LUK.1.52	Ina yaku ourefeidena vene di amena vava sanari eyarei vau reyo,
LUK.1.52	resi matuka de vene, bi ina yaku moi odorori vau reyo.
LUK.1.53	Rauna amededi vene, bi ina yaku buni ini ukari moi vata baeyo.
LUK.1.53	Resi gugura tau amiye, bi ina yaku vana koina moi feidei diyo.
LUK.1.54	Ini naivo vene Israel aedeyo,
LUK.1.54	ini iriyeduka mokeyo dada.
LUK.1.55	Ma uni tutubena vene toga toga ago niyo,
LUK.1.55	Abraham ma ini tutubena rofu!”
LUK.1.56	Kamini Mary bi Elizabeth sa eyo regode amesi ini rautu rofu dairiyo.
LUK.1.57	Elizabeth di mida moina ari okiyori, rumana mida evata riyo. 
LUK.1.58	Kamini ina atafu amededi vene ma ini usika ourena yaku Varika amiye di iriyeduka tora ina rofu vata niyo sina neidegasa bi inasa ada no iniye iniye niyadi.
LUK.1.59	Meda 8 ri, bi rumana mida di roaita nugagedi vonisi, egogo resi ini baba di roka Zechariah vo nigedi.
LUK.1.60	Idu ini nono niyo, “Ide, ini roka bi John.”
LUK.1.61	Ina vene ya niyadi, “Idu yi usika ourenari bi mina roka bi koina!” 
LUK.1.62	Kamini ina vene yaku vana dudu ini baba nikaiteyadi, ini roka bi beika nisi mago.
LUK.1.63	Zechariah yaku bura rena buka yokoi nikaitesi yomakai bura reyo, “Ini roka bi John.” Ina tau noibanu vakoi tururu reyadi! 
LUK.1.64	Mina medari, Zechariah dudusa ago niyo. Resi Sei rofu moi odoro rina ago buni niyo. 
LUK.1.65	Mina dada, ori yaku ini atafu ameyadi vene tau di uka vata baeyo, ma mina vegu di sina bi Judea omuna gagani tau rofu ni nega bogasa reyadi. 
LUK.1.66	Mina sina neideyadi vene tau yaku mokesi niyadi, “Mina mida yaku beika vegu moi ogau rigo?” Adina Varika amiye di vava bi mina mida fafau amedo mini.
LUK.1.67	Vima kikifa yaku John di baba di uka vata baeyo dada, Sei di ago niyo:
LUK.1.68	“Varika amiye ni moi odoro rinadi, kaere bi Israel di Sei!
LUK.1.68	Adina bi una aedegi desi ini vene moi vegu riyo.
LUK.1.69	Moi vegu rina amiye una maro.
LUK.1.69	Ina bi ini naivo amiye David di tutubena gutuna deyo.
LUK.1.70	Sei di ago niyadi vene kikifa yaku mina amiye fafau senagi senagi niyadi,
LUK.1.71	uni tuma vene rofu una moi vegu risi
LUK.1.71	una gubuyo rededi vene tau di vava gutuna una moi vegu rigo.
LUK.1.72	Sei yaku ina rofu niyo bi uni tutubena vene rofu ini iriyeduka moi ogau risi
LUK.1.72	ini uka ago kikifa toto de nigo.
LUK.1.73	Uni tutubena Abraham rofu nitore reyo,
LUK.1.74	bi uni tuma vene rofu una moi vegu rigo.
LUK.1.74	Ina rofu naivo renadi ma ori ga renadi ida riyo.
LUK.1.75	Kikifa dudu, mokena rorobo dudu, ini nemokori dinadi,
LUK.1.75	uni vegu ameibobina meda tauri.
LUK.1.76	Ma ya, nai mida, bi Sei Odoro iniye di ago nido amiye, vo nibigedi,
LUK.1.76	adina ya bi Varika amiye ouresi dibigiya,
LUK.1.76	resi ini ida dogo regiya.
LUK.1.77	Ini vene oteimagiya ma Varika amiye yaku moi vegu rigo bi diba nigedi,
LUK.1.77	ini vegu no koite makugo di.
LUK.1.78	Adina Sei di iriyeduka una rofu bi ini ukari vata baeyo,
LUK.1.78	ina yaku uriyaku meda vabara kana omari gutuna una rofu nifeidego.
LUK.1.79	Mukuna ideri ma muyena tumusa vene rofu mina vabara mago,
LUK.1.79	resi ina yaku uka amuta di ida dudu una ourefeidebogo.”
LUK.1.80	Ma mina mida kamini tora nigamo, ma ini vima ka yeiva nigamo. Ina bi gagani autu sanari amegamo, bogo Israel vene rofu ini ogau nigo medari mamo.
LUK.2.1	Mirona ariri, Caesar Augustus yaku ago nifeideyo kono tora noibanu rofu, amiye tau roka moigedi di. 
LUK.2.2	Ouresi roka moiyadi ini medari, bi Quirinius yaku Syria ri gavana niyo ariri. 
LUK.2.3	Mina ago dada, amiye tau vakoi ini roka magedi vonisi, yokoi yokoi iniye di taoni iniye rofu dairiyadi.
LUK.2.4	Joseph, Nazareth, Galilee di taoni yokoi, rofu boyo, kini David di vata nina di taoni Bethlehem, Judea gagani rofu boi okiyo, adina ina bi David di tutubena. 
LUK.2.5	Bethlehem taoniri, Joseph di roka mago di, Mary, kaere bi nimaradi mego vonisi, ka afesi gogo boyadi. Mary niyo. 
LUK.2.6	Mironari amegamadiri, bi Mary ini mida moina meda okiyo. 
LUK.2.7	Mary yaku ini ourena rumana mida odisi varuka dudu kumu risi, kamini boromakau di iruku iridedi mauari moi aeyo, adina bi oto vene di amena varena yava bi vata baeyo.
LUK.2.8	Mamoe dogo rededi vene be bi nomu tora gaganiri amegamadi. Urusa niyo ma ini mamoe tau dogo regamadi. 
LUK.2.9	Kamini, Varika amiye di naivo naivo vima yokoi desi mina vene adinari ogau niyo, ma Varika amiye di vabara yaku ina vene buru riyo ma ori no iniye reyadi. 
LUK.2.10	Resi mina vene rofu niyo, “Ori ga refa, sina buni moi deyaka dada. Mina sina yaku amiye tau ada regedi. 
LUK.2.11	Adina gua mina mida, David di taoniri, ya vene di Moi vegu rina amiye sena vata niyo. Mina bi Keriso Varika amiye! 
LUK.2.12	Gokai vei mama rigedi di ida bi yomakai: Rumana mida keika baku regedi, boromakau di iruku irina maua ideri varedo, varuka dudu fafa riyadi.”
LUK.2.13	Kamini, minari maka, omari naivo naivo vima tau gade gade ogau nisi mina naivo naivo vimasa, Sei rofu nivakena resi yauta nigamadi:
LUK.2.14	“Oma odoro iniye Sei di roka moi odoro rinadi,
LUK.2.14	kaere mina konori Sei yaku ada redo, bi uka amuta ya rofu mago!”
LUK.2.15	Mina koina niyori, mina naivo naivo vima tau gade omari dairiyadi, ma mamoe dogo rededi vene iniye iniye rofu niyadi, “Bethlehem ri bonadi, beika bi vata niyo, Varika amiye yaku una oteimaro kana venadi.”
LUK.2.16	Evade kamini boyadiri, Mary, Joseph sa baku reyadi. Ma rumana mida keika bi boromakau di iruku iridedi mauari varegamo. 
LUK.2.17	Mina veyadiri, mamoe dogo rededi vene yaku dadisi naivo naivo vima yaku beika nioteimaro, mina mida rofu ninegau reyadi. 
LUK.2.18	Kamini mina ago neideyadi vene tau mamoe dogo rededi vene di sina neidesi tururu reyadi. 
LUK.2.19	Ma Mary yaku mina ago ma vegu tau ini ukari mokei tora iniye reyo. 
LUK.2.20	Kamini mamoe dogo rededi vene dairiyadi, Sei rofu yauta nigasa ini roka moi odoro riyadi, adina neidegasa veyadi vegu bi rama iniye, naivo naivo vima yaku nioteimaro kana.
LUK.2.21	Meda 8 moiyori, rumana mida di roaita nugana medari, Iesu ini roka aeyadi, ini nono di rivo ideri varena koderi; naivo naivo vima yaku niyo kana, mina roka niyadi.
LUK.2.22	Nono ini kino nufa meda koina niyadiri, ruaka nigi Moses di ago gira kana, Joseph ini remasa ini mida Varika amiye rofu magi Jerusalem rofu afei boyadi.
LUK.2.23	Varika amiye di ago girari bura rei niyo kana, “Vata ni oureyadi rumana mida tau bi Varika amiye rofu nigedi.”
LUK.2.24	Ina boyadi, Varika amiye di ago gira kana, pune erena remanu, ba kefuta di mida remanu, ori sisika rena ma Sei rofu kana magedi.
LUK.2.25	Mina ariri, amiye yokoi, roka Simeon, Jerusalem ri amegamo. Ina bi mokena rorobo amiye, ma Sei ori regamo amiye. Ina bi Israel di Moi vegu rina amiye nari rei amegamo, ma ina bi Vima kikifa yaku vata baeyo. 
LUK.2.26	Vima kikifa yaku ka ina rofu niyo, ina bi de muyego bogo Varika amiye ini Keriso vego mamo. 
LUK.2.27	Vima kikifa yaku Sei nivakena yava ideri Simeon afei dui reyo. Mina mida keika Iesu di nono baba, Moses di ago gira di vegu regi dada, moi dui reyadi. 
LUK.2.28	Kamini Simeon yaku mina mida keika moisi buda aesi Sei rofu buni tora gade masi niyo:
LUK.2.29	“Varika amiye, yi moimai rei tavoi reida amiye gua muyena sanari uka amuta dudu digida,
LUK.2.29	yi ago niyo kana.
LUK.2.30	Adina bi nai nemoko dudu yi Moi vegu rina ida veyaka mini.
LUK.2.31	Ya sena amiye tau vakoi di neri mina vegu dogo reyo:
LUK.2.32	Vabara ruaka yokoi tutubena idana vene bedakai rofu moi evata riyo,
LUK.2.32	ma vabara yi vene Israel mago.”
LUK.2.33	Rumana mida di nono baba
LUK.2.34	Kamini Simeon yaku ina remanu rofu buni tora gade masi ini nono rofu niyo, “Mina mida yaku Israel vene tau gade moi keto rego, ma tau gade ka moi vegu rigo. Ina bi Sei di rebe kana bogo, ma amiye tau gade yaku mokena no dudu nivabi regedi. 
LUK.2.35	Mina rofu dudu, ina yaku ini mokena no moi sui ridedi, mina moi negau rigo. Ma mina mokena iriyeduka yaku yi vima ora kana vaga imigo.”
LUK.2.36	Sei di ago niyo rema yokoi ka minari amegamo, ini roka bi Anna, kaere bi Panuel di vefa, Asher di rubu rema. Ina ka bi rema ugava; meyo, idu lagani 7 maka ini marukasa vakoi ameyadi. 
LUK.2.37	Ini maruka muyeyo ma lagani 84 obu ni amegamo.
LUK.2.38	Mina ariri okigasa Sei
LUK.2.39	Iesu di nono baba yaku Varika amiye di ago gira di vegu tau vakoi rei vau reyadiri, bi kamini Galilee ri dairiyadi, ini taoni iniye Nazareth ri boyadi.
LUK.2.40	Ma mina mida kamini tora nisi
LUK.2.41	Lagani neinei Iesu ini nono babasa Ferei ebu rena irakuna regi Jerusalem bogamadi.
LUK.2.42	Kamini Iesu ini lagani 12 ri, ina regode, ini tutubena rededi kana vegu, vakoi bi mina irakuna regi Jerusalem boyadi. 
LUK.2.43	Irakuna meda koina niyori, dairiyadi, idu Iesu maka bi Jerusalem ri ameyo. Ini nono baba ina toto. 
LUK.2.44	Ini mokenari, ina bi ini amiye fogori dido mironi. Meda yokoi maka koina niyo fufutari mamo, ini usika ourena vene rofu ma asiyaka vene rofu, Iesu kamini maina reyadi. 
LUK.2.45	Baku rena de reyadi dada, Jerusalem ri maina regi dairiyadi. 
LUK.2.46	Meda regode koina niyori, Sei nivakena yava ideri baku reyadi, oteimana vene di utari amegasa ini sina neidegasa ina rofu nikaitegamo. 
LUK.2.47	Ini ago neidena vene tau bi ini mokena ma ini nina mina rofu tururu iniye reyadi. 
LUK.2.48	Ini nono baba mina vegasa ka tururu reyadi, kamini ini nono yaku ina rofu niyo, “Nai mida, beika resi una rofu makai reyo? Na yi babasa bi uka esika dudu ya maina reyafa.”
LUK.2.49	Ma nikabai resi niyo, “Beika resi na maina rededi? Nai Baba di yavari ameida, bi ya ya diba ba ide?” 
LUK.2.50	Ini ago bi neideyadi, idu sina di rama bi diba de niyadi.
LUK.2.51	Kamini ini nono babasa Nazareth ri dairiyadi, ma ina vene di ago neidegamo. Ini nono yaku mina vegu tau ini uka ideri moi gira rigamo. 
LUK.2.52	Kamini Iesu bi mokena vabara ma roaita dudu tora nigamo ma Sei ma amiye di uka ka ada regamadi.
LUK.3.1	Tiberius Caesar bi lagani 15 varika amiye ni amegamori, Pontius Pilate bi Judea di gavana, ma Herod bi Galilee di gavana. Herod di ourena, Philip, bi Iturea ma Tranchonitis di gavana, ma Lysanias bi Abilene di gavana. 
LUK.3.2	Annas ma Caiaphas bi Sei ma amiye utari naivo vene tora. Mina ariri, Sei yaku John, Zechariah di mida, gagani autu sanari ini ago maro. 
LUK.3.3	Kamini, John yaku Jordan koru seriri gagani tau digasa vegu no feresi moi etagae rina ma Sei yaku ini vegu no koite makuna di babatiso di ago nirausi regamo.
LUK.3.4	Sei di ago niyo amiye Isaiah di bukari bura resi niyo kana:
LUK.3.4	“Amiye yokoi di goroka bi gagani autu sanari raka nido,
LUK.3.4	‘Varika amiye di ida dogo resi
LUK.3.4	ini dibo ida moi rorobo rifa.
LUK.3.5	Soku tau moi vata baegedi,
LUK.3.5	omuna tora tora ma omuna keika keika tau bi nomu nigo.
LUK.3.5	Ida kevo sana moi rorobo risi
LUK.3.5	giyo ida bi amuta nigedi.
LUK.3.6	Amiye tau yaku vegedi, Sei di vava gokai amiye moi vegu rigo mina!’ ”
LUK.3.7	Amiye tau gade John rofu babatiso reyainedi baegamadiri, ina vene rofu niyo, “Ya bi aruma di mida mida kana, kaere yaku ya niyo, ‘Sei di gubuyo baego, mina rofu ori digedi’?
LUK.3.8	Mina dada, vegu no feresi moi etagae rina vegu di vegu iniye yabo meko rama rena kana moi ogau rifa. Ma ya kaya nigi ga kora refa, ‘Abraham bi uni tutubena.’ Adina ya vene rofu nida, Sei ina diba mina fore dudu Abraham di tutubena rigo!
LUK.3.9	Viro bi yabo daruri sena ka aeyadi, ma yabo neinei meko buni de varededi bi nu makusi ita fafau you bogedi.”
LUK.3.10	Amiye tau gade yaku nikaitesi niyadi, “Ma una bi beika regifa?”
LUK.3.11	John yaku nikabai resi niyo, “Kaere ini varuka remanu bi kaere varuka de rofu bi yokoi mago. Ma kaere iruku nufa bi, rau re.”
LUK.3.12	Fore butu rededi vene be ka babatiso moigedi bi bosi nikaiteyadi, “Oteimana amiye, ma una bi gokai regifa?”
LUK.3.13	Ma nikabai resi niyo, “Ago gira nido kana maka moifa, moi tora bi ga refa.”
LUK.3.14	Iya rededi vene be ka ina rofu nikaitesi niyadi, “Una bi gokai regifa?”
LUK.3.14	Ma niyo, “Amiye rofu fore moi tavoi ga refa, ma ofa sina dudu ina rofu ago ga nifa. Ma yi moimai dudu, gokaisanu moisa bi, kaini ada refa.”
LUK.3.15	Gua amiye tau di uka mokena moi vau reyadi, dada mokena deda moisi niyadi, “John bi Keriso mini ba?” 
LUK.3.16	Kamini ina yaku mina amiye tau rofu nikabai resi niyo, “Na yaku koru dudu ya babatiso reida, idu baedo amiye ini vava yaku nai vava ebu reyo, ye na bi rorobo de ini yuka ro di maena younegida. Mina amiye bi Vima kikifa ma ita dudu ya babatiso rego. 
LUK.3.17	Ini witi fotaka utei resi koka rena di fodiya bi ini vanari moi gira resi ini rama bi dobeka gutuna makusi yareyo mina ini yavari aego, idu ini sanika bi kafena de itari ori kamu rego.”
LUK.3.18	Ina yaku ago tauri amiye rofu Ago buni nioteimaro. 
LUK.3.19	Idu John yaku, Herod, kaere bi Galilee di ourefeidena amiye, di no moi negau rigamo. Ini adina bi ini dubuini
LUK.3.20	Mina vegu regasa ini no dudusa moi tora risi John dibura yavari aeyo.
LUK.3.21	Amiye tau babatiso marori, bi Iesu ka babatiso reyo. Usa usa nigamori, oma ekeyo 
LUK.3.22	ma Vima kikifa bi pune erena kana roaita dudu desi ina fafau rou riyo. Ma goroka yokoi oma gutuna degasa niyo, “Ya bi nai uka maida mida; ada tora gade ya rofu reida.”
LUK.3.23	Ini vata niyo lagani bi 30 kanari mamo ini moimai reyo. Amiye yaku mokegamadi bi Iesu bi Joseph di rumana mida. Joseph bi Heli di rumana mida. 
LUK.3.24	Heli bi Matthat di rumana mida. Matthat bi Levi di rumana mida. Levi bi Melchi di rumana mida. Melchi bi Jannai di rumana mida. Jannai bi Joseph di rumana mida. 
LUK.3.25	Joseph bi Mattathias di rumana mida. Mattathias bi Amos di rumana mida. Amos bi Nahum di rumana mida. Nahum bi Esli di rumana mida. Esli bi Naggai di rumana mida. 
LUK.3.26	Naggai bi Maath di rumana mida. Maath bi Mattathias di rumana mida. Mattathias bi Semein di rumana mida. Semein bi Josech di rumana mida. Josech bi Joda di rumana mida. 
LUK.3.27	Joda bi Joanan di rumana mida. Joanan bi Rhesa di rumana mida. Rhesa bi Zerubbabel di rumana mida. Zerubbabel bi Shealtiel di rumana mida. Shealtiel bi Neri di rumana mida. 
LUK.3.28	Neri bi Melchi di rumana mida. Melchi bi Addi di rumana mida. Addi bi Cosam di rumana mida. Cosam bi Elmadam di rumana mida. Elmadam bi Er di rumana mida. 
LUK.3.29	Er bi Joshua di rumana mida. Joshua bi Eliezer di rumana mida. Eliezer bi Jorim di rumana mida. Jorim bi Matthat di rumana mida. Matthat bi Levi di rumana mida. 
LUK.3.30	Levi bi Simeon di rumana mida. Simeon bi Judah di rumana mida. Judah bi Joseph di rumana mida. Joseph bi Jonam di rumana mida. Jonam bi Eliakim di rumana mida. 
LUK.3.31	Eliakim bi Melea di rumana mida. Melea bi Menna di rumana mida. Menna bi Mattatha di rumana mida. Mattatha bi Nathan di rumana mida. Nathan bi David di rumana mida. 
LUK.3.32	David bi Jesse di rumana mida. Jesse be Obed di rumana mida. Obed bi Boaz di rumana mida. Boaz bi Salmon di rumana mida. Salmon bi Nahshon di rumana mida. 
LUK.3.33	Nahshon bi Amminadab di rumana mida. Amminadab bi Admin di rumana mida. Admin bi Arni di rumana mida. Arni bi Hezron di rumana mida. Hezron bi Perez di rumana mida. Perez bi Judah di rumana mida. 
LUK.3.34	Judah bi Jacob di rumana mida. Jacob bi Isaac di rumana mida. Isaac bi Abraham di rumana mida. Abraham bi Terah di rumana mida. Terah bi Nahor di rumana mida. 
LUK.3.35	Nahor bi Serug di rumana mida. Serug bi Reu di rumana mida. Reu bi Peleg di rumana mida. Peleg bi Eber di rumana mida. Eber bi Shelah di rumana mida. 
LUK.3.36	Shelah bi Cainan di rumana mida. Cainan bi Arphaxad di rumana mida. Arphaxad bi Shem di rumana mida. Shem bi Noah di rumana mida. Noah bi Lamech di rumana mida. 
LUK.3.37	Lamech bi Methuselah di rumana mida. Methuselah bi Enoch di rumana mida. Enoch bi Jared di rumana mida. Jared bi Mahalaleel di rumana mida. Mahalaleel bi Kenan di rumana mida. 
LUK.3.38	Kenan bi Enosh di rumana mida. Enosh bi Seth di rumana mida. Seth bi Adam di rumana mida ma Adam bi Sei di rumana mida.
LUK.4.1	Iesu Jordan koruri gutuna dairiyori, Vima kikifa bi ina moi vata baesi gagani autu sanari afei boyo 
LUK.4.2	ma mironari meda 40 Bodaka yaku no reyainedi ini uka maina regika niveyo. Mina meda tau, Iesu iruku irina de, ye meda koina niyori, rauna reyo.
LUK.4.3	Kamini Bodaka yaku ina rofu niyo, “Ya bi Sei di mida vonisi, bi yomina fore ago gira ni kumo iruku moi kero reyaine.”
LUK.4.4	Ma nikabai resi niyo, “Sei di agori bura reyo bi, ‘Amiye bi iruku dudu maka de amebigedi.’ ”
LUK.4.5	Kamini Bodaka yaku afei bosi minari maka, ourefeidena amena sana tau mina kono tora noibanuri mina nioteimasi 
LUK.4.6	niyo, “Mina tau di vava ma buni vayavaya ya magida, adina mina tau bi na maro, ma kaere ura magida bi magida. 
LUK.4.7	Mina dada, nai budari na nivakegi efuka meimigiya vonisi, bi mina tau vakoi ya magida.”
LUK.4.8	Ma nikabai resi niyo,
LUK.4.9	Kamini Satani yaku Jerusalem ri afei bosi Sei nivakena yava tebori moi are resi niyo, “Ya bi Sei di mida vonisi, minari ya kaya maku ne. 
LUK.4.10	Adina Sei di agori bura reyo bi, ‘Sei yaku ya dada ini naivo naivo vima ago gira mago, ya nari regedi.’ 
LUK.4.11	Ma, ‘Ini vana dudu ya moi odoro regedi, yi yuka foreri de tagi magiya.’ ”
LUK.4.12	Ma dudusa nikabai resi niyo, “Yomakai niyo, ‘Varika amiye, yi Sei ini uka maina regika bi ga nive.’ ”
LUK.4.13	Bodaka yaku Iesu vegu no reyainedi, ini uka maina regika nivena koina niyori, bi ferei diyo kumo meda buni yokoiri.
LUK.4.14	Iesu bi Vima kikifa di vava dudu Galilee ri dairiyo, ma iniye di sina bi mina gagani tau vakoiri ni nega bogasa reyadi. 
LUK.4.15	Ini usa usa yavari amiye oteimago, ma ina tau vakoi yaku ini roka moi odoro rigamadi.
LUK.4.16	Kamini ini tora niyo taoni Nazareth ri dairiyo. Ini rei baedo kana, Sabati medari usa usa yavari Sei di ago bura vegi dadisi boyo. 
LUK.4.17	Ina vene yaku Isaiah, Sei di ago niyo amiye, di buka maradi. Kamini buka uforo resi bura reyadi sana baku resi vesi niyo:
LUK.4.18	“Varika amiye di Vima bi nasa,
LUK.4.18	na vo niyo dada, sina buni irava vene rofu nirausi regida.
LUK.4.18	Ina na nifeideyo, bi
LUK.4.18	ne taufa vene bi dudusa nene reyagane;
LUK.4.18	moke itu vene erufugida.
LUK.4.19	Resi nirausi regida, ‘Varika amiye di mokei vava redo ari bi okiyo mini,
LUK.4.19	ma Varika amiye yaku ini vene moi vegu rigo.’ ”
LUK.4.20	Kamini Iesu yaku buka firo risi nari redo amiye dairi masi ameinu reyo. Amiye tau usa usa yavari Iesu maka vei mama reyadi. 
LUK.4.21	Ma ina vene rofu nigi kora reyo, “Sei di ago bi gua neideyadi mini, mina meda bi rama aeyo.”
LUK.4.22	Kamini amiye tau ina rofu uka ada reyadi, sina buni buni niyo dada. Tururu resi niyadi, “Mina bi Joseph di mida, ba?”
LUK.4.23	Kamini Iesu yaku ina vene rofu niyo, “Rama bi mina mokena ago na rofu yomakai nigedi, ‘Gauka dogo amiye, ya kaya moi buni ri kumo.’ Ka nigedi, ‘Beika Capernaum ri reyo, bi neideyafa, dada minari yi rautu iniyeri ka re.’ ” 
LUK.4.24	Ma Iesu yaku niyo, “Rama ya nida, Sei di ago nido amiye, bi ini rautu vene yaku de nimadedi.
LUK.4.25	“Idu rama iniye ya nida, Elijah ini ariri, obu tau gade Israel ri amegamadiri, bi lagani regode ma lagani berou afona miya de deyo ma adabo tora gade Israel gagani fono reyo.
LUK.4.26	Sei yaku ini vene yokoi rofu Elijah de nifeideyo, idu bi taoni yokoi roka Zarephath, Sidon gagani atafu, obu yokoi rofu maka nifeideyo.
LUK.4.27	Ma Elisha Sei di ago niyo amiye di ariri, bi refera nufa vene tau tora Israel ri amegamadi, idu yokoi kava moi ruaka de riyo, mina bi Syria amiye, Naaman maka.”
LUK.4.28	Usa usa yavari egogo reyadi vene tau yaku mina sina neidegasa bi gubuyo tora reyadi. 
LUK.4.29	Mina vene dadisi Iesu vanau risi taoniri moi yaku boyadi, ini taoni are redo omuna ika yokoiri raravari maku negika. 
LUK.4.30	Idu mina vene di toboma bae boyo.
LUK.4.31	Iesu Capernaum, Galilee taoni yokoiri, bosi Sabati medari amiye oteimagamo. 
LUK.4.32	Ye ini oteimana ago rofu tururu reyadi, adina ini ago bi vava nufa.
LUK.4.33	Ma usa usa yavari, amiye yokoi vima no nufa bi goroka torari imuna nigasa niyo, 
LUK.4.34	“Aee, Iesu Nazareth amiye, una rofu bi beika ura reisa? Ya bi una moi no regika okiyo ba? Na na diba ya bi kaere: ya bi Sei di Kikifa amiye!”
LUK.4.35	Ma emasi niyo, “Babo nisi mina amiye rofu yakusi di!” Ma amiye ini fogori moisi konori maku nesi ini roaitari yakusi ferei diyo. Idu esika yokoi de maro.
LUK.4.36	Amiye tau bi tururu resi iniye iniye nikaiteyadi, “Mina sina bi beika? Ina bi vava ma yeiva nufa vima no rofu ago gira nidori, feregasa yakudedi!” 
LUK.4.37	Kamini beika regamo di sina bi gagani tora noibanuri urafo rei diyo.
LUK.4.38	Usa usa yava feresi Simon di yavari dui reyo. Simon di imokai rema bi gauka resi roaita vaki vaki reyo, ye ina fafau guyaguya niyadi. 
LUK.4.39	Ye mina rema atafu are resi mina gauka besenai ago marori, roaita vaki vaki bi fereyo. Minari maka dadisi iruku dabara resi nari regamo.
LUK.4.40	Meda nei tomu niyo ma uru baeyori, ini gauka nufa vene tau Iesu rofu afei baeyadi; ini vana ina yokoi yokoi fafau aegasa moi buni riyo. 
LUK.4.41	Ma vima no ka amiye tau gade rofu yakusi ababa niyadi, “Ya bi
LUK.4.41	Idu Iesu besenai ago masi ago ga niyaganedi niyo, adina ina diba ina bi Keriso.
LUK.4.42	Aru veyori, Iesu dadisi feresi gagani autu sanari diyo ma amiye tau gade maina resi baku regasa bi moi gira reyadi, ga diyaine. 
LUK.4.43	Ma nikabai resi niyo, “Na bi Sei di ourefeidena amena sana di ago buni taoni yokoi yokoiri ka nirausi regida, adina Sei yaku mina ida kana na moi feideyo dada.”
LUK.4.44	Ye Judea
LUK.5.1	Meda yokoiri, Gennesaret
LUK.5.2	Bouti remanu koru seri adinari ameyadi ma veyo ma oyena moidedi vene bi bouti feresi koru seriri ini oyena fate koitegamadi. 
LUK.5.3	Kamini Iesu yaku bouti yokoi, Simon di boutiri, keu risi niyo keika maka beku rego ma koruri neyaine. Resi bouti odorori ameinu resi amiye tau gade oteimagi kora reyo.
LUK.5.4	Ago ni vau regasa Simon rofu niyo, “Yi bouti koru mokari besa fayo rei bosi yi fate maku ne oyena moiyainedi.”
LUK.5.5	Idu nikabai resi niyo, “Varika amiye, urusa doba moimai tora rei baeyafa, idu be de uyafa. Idu ya yaku nisa dada, dudusa fate younegida.”
LUK.5.6	Makai reyadiri, bi oyena tau tora iniye moiyadi. Ini fate ka uesi regi reyo,
LUK.5.7	dada ini asiyaka be bouti yokoiri rofu vana maragane raka ni boyadi. Baeyadiri bouti remanu moi vata baeyadi ma kamini tomu nigi regamadi. 
LUK.5.8	Ye Simon Peter mina veyori, Iesu di efukari yuka odesi niyo, “Varika amiye, na rofu etagae ri! Na bi vegu no reida amiye!”
LUK.5.9	Ye ini asiyaka tausa tururu reyadi, mina oyena tau moiyadi dada. 
LUK.5.10	Zebedee di mida remanu, James ma John, kaere bi Simon di asiyaka, ka tururu reyadi. Ma Iesu yaku Simon rofu niyo, “Ori ga re, gua ari gutuna bi oyena koda rena kana amiye nirutu regiya.”
LUK.5.11	Ini bouti vasari rutu rei baeyadi fufutari, bi ini beika baika feresi Iesu usi diyadi.
LUK.5.12	Taoni yokoiri amegamori, bi refera amiye yokoi baeyo. Iesu veyori, bi ini efuka ini ne uruma konori odesi Iesu guyaguya niyo, “Varika amiye, ya ura reisa vonisi, ya yaku na moi ruaka rigiya!”
LUK.5.13	Iesu yaku ini vana moi roto risi mina amiye avaka moisi niyo, “Na yaku ura reida; ruaka ni!” Minari maka, ini roaitari refera gauka ferei diyo. 
LUK.5.14	Ma ago gira ina rofu niyo, “Amiye yokoi ga nioteima, idu nesi Sei ma amiye utari naivo amiye oteimasi yi roaita buni niyo kana ori sisika re. Ye amiye vegedi ya bi buni niyo, Moses yaku ago girari niyo kana, Sei rofu moi ori sisika regiya.”
LUK.5.15	Idu Iesu yaku ini mina regamo sina bi urafo rei tora iniye reyo. Mina dada, amiye tau gade egogo regamadi, sina neidegi ma gauka moi buni riyainedi. 
LUK.5.16	Idu Iesu bi gagani autu sanari usa usa nigi etagae rigamo.
LUK.5.17	Meda yokoiri, amiye nioteimagamori, Pharisee vene ma ago gira oteimana vene be Iesu atafu amegamadi. Ina vene bi Galilee ma Judea taoni tauri ma Jerusalem gutuna baeyadi. Iesu bi Varika amiye di moi buni rigika vava nufa. 
LUK.5.18	Ye amiye be yaku dibo anua amiye yokoi, Iesu di neri aegi madunari uakaisi afei baeyadi. Yava ideri gokai moi dui regedi mina maina regamadi. 
LUK.5.19	Amiye tau gade dada, moi dui regi anua reyadi. Dada yava tebori moi bosi ruba risi maena dudu ini ekamasa Iesu di neri, amiye tau fogori moi feide neyadi. 
LUK.5.20	Ye Iesu mina vene di mokena vari gira aena veifategasa niyo, “Ya amiye, yi vegu no bi koite makuyaka.”
LUK.5.21	Ye ago gira oteimana vene ma Pharisee vene ina kaya mokegasa niyadi, “Mina Sei di roka moi no rido amiye bi kaere? Sei maka vegu no koite makugo!”
LUK.5.22	Idu Iesu ini mokena veifatesi niyo, “Beika resi makai yi ukari mokededi? 
LUK.5.23	Goina ago nigida bi rena gira de, ‘Yi vegu no bi koite makuyo,’ o ‘Dadisi nana re’? 
LUK.5.24	Idu, ya vei mama regedi Amiye di mida bi vava nufa konori vegu no koite makugo.” Kamini Iesu yaku dibo anua amiye rofu niyo, “Ya nida, dadisi yi ekama vanau moisi yi yava rofu di!”
LUK.5.25	Ye minari maka amiye tau di nemokori dadisi ini varegamo ekama moisi Sei di roka moi odoro rigasa ini yavari diyo. 
LUK.5.26	Amiye tau noibanu tururu reyadi. Ori yaku vata baesi Sei di roka moi odoro risi nigamadi, “Gua una yaku vegu buni vayavaya veyafa mini!”
LUK.5.27	Ye mina reyo fufutari, bi yakusi nesi fore butu rena amiye roka Levi ini fore butu rena ofesiri amegamo ma veyo. Ina rofu niyo, “Na usi bae.” 
LUK.5.28	Ma dadisi ini gugura tau feresi usi diyo.
LUK.5.29	Kamini Levi bi ini yavari Iesu di iruku tora reyo ma fore butu rededi vene tau gade ma bouna vene ka mina iruku sanari ameinu regamadi. 
LUK.5.30	Ma Pharisee vene ma ini ago gira oteimana vene bi ago tau nisi Iesu ini usi dina vene nikaiteyadi, “Beika resi fore butu rededi vene ma vegu no rededi venesa iruku irisa?”
LUK.5.31	Ye Iesu nikabai resi niyo, “Gauka de vene bi gauka dogo amiye de mokegedi, idu gauka vene maka. 
LUK.5.32	Na bi mokena rorobo vene rofu disi raka nigi de okiyaka, idu vegu no rededi vene rofu okiyaka, ina yaku ini vegu no feresi moi etagae riyaganedi.”
LUK.5.33	Kamini amiye be yaku Iesu rofu niyadi, “John di usi dina vene bi ariu oyo resi Sei rofu usa usa nidedi, ma Pharisee di usi dina vene makai ka rededi, idu yi usi dina vene bi iruku ma koru iridedi.”
LUK.5.34	Idu nikabai reyo, “Rema mego amiye yaku ini asiyaka venesa amebigori, iruku oyo regedi ba ide? Ide mada!
LUK.5.35	Idu rema mego amiye afei digedi meda baegori, bi mirona medari oyo regedi.”
LUK.5.36	Iesu yaku ina vene rofu mina mokena ago ka niyo, “Amiye yokoi, varuka ruaka tu yokoi de uesi resi varuka kori di ruba fafa rigi de rego. Makai regori, bi varuka ruaka uesi rego, ma ini tu korisa de rorobo nigo. 
LUK.5.37	Ma amiye yokoi, waini ruaka moisi ini ro kori ideri de aego. Makai rego vonisi, bi waini ruaka di ro ufatego ma waini rausi rego ma ro bi no nigedi. 
LUK.5.38	Mina dada waini ruaka bi ini ro ruaka ideri aeyaine!
LUK.5.39	Waini iriyo amiye bi
LUK.6.1	Kamini Sabati medari Iesu ma ini usi dina venesa witi muro idari nana diyadi. Ina yaku witi di ada koma resi ini vanari fufuta resi irigamadi.
LUK.6.2	Idu Pharisee vene ina rofu niyadi, “Beika resi Sabati medari una rofu bi tabu mina rededi?”
LUK.6.3	Ma nikabai resi niyo, “Ya bi bura de veyadi, beika David ini amiyesa yaku reyadi mirona medari rauna reyadiri?
LUK.6.4	Sei di yava ideri dui resi Sei rofu mana beredi moisi irisi ini vene ka maro. Ago gira yaku nido bi tabu, Sei ma amiye utari naivo vene maka bi mina beredi irigedi.”
LUK.6.5	Resi ina vene rofu niyo, “Amiye di mida bi Sabati meda di Varika amiye.”
LUK.6.6	Kamini Sabati meda yokoiri, usa usa yavari dui resi amiye oteimaro ma minari bi vana rama kevo amiye amegamo. 
LUK.6.7	Ago gira oteimana vene ma Pharisee vene Sabati medari mina amiye moi buni rigi vei mona regamadi, bi ini no dada nisi tourage regika. 
LUK.6.8	Idu bi sena mina vene di mokena diba nisi vana kevo amiye rofu niyo, “Dadisi mina vene di nemokori are re.” Dadisi are reyori, bi 
LUK.6.9	nikaiteyo, “Ya usa nida, ago gira dada beika vegu bi buni Sabati medari regedi? Vegu buni regedi, o vegu no regedi ba? Amiye di vegu moi vegu rigedi, o umuyegedi ba?” 
LUK.6.10	Resi ina vene tau rofu ne resi mina amiye rofu niyo,
LUK.6.11	Idu mina vene di mokena bi gubuyo yaku vata baeyo ma Iesu rofu beika regedi iniye iniye nidodi regamadi.
LUK.6.12	Mina ariri, Iesu yaku omuna yokoiri usa usa nigi boyo, resi urusa doba Sei rofu usa usa nigamo. 
LUK.6.13	Ari uveyori, ini usi dina vene raka nisi 12 auba resi ini roka bi nifeidena vene vo nisi maro: 
LUK.6.14	Simon (Iesu ini roka maro bi Peter) ma ini usika Andrew; James ma John, Philip ma Bartholomew, 
LUK.6.15	Matthew ma Thomas, Alphaeus di mida James, ma Simon 
LUK.6.16	James di mida Judas ma Judas Iscariot, kaere bi Iesu siri rena amiye niyo.
LUK.6.17	Kamini ina venesa desi nomuri ini usi dina vene tau gadesa are reyadi. Ma Judea gagani vene ma Jerusalem vene tau gade, ma Tyre ma Sidon kone vene tau gade ka minari; 
LUK.6.18	ini okiyadi bi Iesu di sina neidegi ma ini gauka moi buni riyainedi. Ma kaere vima no nufa guraugamadi ka moi buni rigamo. 
LUK.6.19	Ye amiye tau gade bi ina avaka moigika regamadi, adina vava ina rofu yakugamori, bi amiye tau gade moi buni rigamo.
LUK.6.20	Iesu yaku ini usi dina vene rofu vesi niyo,
LUK.6.20	“Ya kaere ina diba ini vimari Sei di gugura buni yokoi de, bi ada regedi,
LUK.6.20	adina Sei di ourefeidena amena sana bi yi!
LUK.6.21	Gua, ya rauna rededi vene bi ada regedi;
LUK.6.21	adina Sei yaku yi iruku ya mago mironi ma bi moi vata baegedi!
LUK.6.21	Gua, ya isaka nidedi vene bi ada regedi;
LUK.6.21	adina yoga nigedi mironi!
LUK.6.22	“Amiye yaku ya rofu gubuyo resi fufuta masi ya rofu nifafana resi yi roka moi no rigediri, Amiye di mida usi dina dada, bi ada regedi! 
LUK.6.23	Mirona medari, ada regasa adena ufa, adina yi obini omari moigedi bi tora, adina mina vegu makai dudu ini tutubena yaku Sei di ago niyadi vene rofu reyadi.
LUK.6.24	“Idu no baego mironi, ya kaere gua bi gugura tau vene,
LUK.6.24	yi vegu moi buni rena bi gua moidedi mini!
LUK.6.25	No baego mironi, ya kaere gua iruku tau iridedi;
LUK.6.25	rauna regedi mironi!
LUK.6.25	No baego mironi, ya kaere gua yoga nidedi bi;
LUK.6.25	isaka nigasa guruo amegedi mironi!
LUK.6.26	“Amiye tau yaku ya ni buni regediri, bi no ya rofu baego; yi tutubena vene yaku mina ago yokoi maka Sei di ago nidedi ofa vene rofu nigamadi.
LUK.6.27	“Idu na neidededi vene ya rofu nida: yi tuma vene uka masi ya rofu gubuyo rededi vene fafau buni refa. 
LUK.6.28	Ya nikiraini rededi vene rofu bi buni tora gade masi ya rofu no rededi vene fafau bi Sei rofu usa usa nifa. 
LUK.6.29	Amiye yokoi yaku yi ragena famagori, bi berou ka ma kumo famaraine. Ma amiye yokoi yaku yi serti moigori, bi kaini feresi yi fafau varuka ka ma. 
LUK.6.30	Amiye neinei ya rofu ya usa nigori, bi mina ma; ma kaere ya rofu yi beika be moigori, dairi ya marainedi bi ga ni. 
LUK.6.31	Ya ura rededi amiye yaku ya rofu rebigedi kana, ina rofu makai refa.
LUK.6.32	“Ye ya uka madedi vene maka uka mabigedi vonisi, bi gokai dudu Sei buni tora gade ya mago? Vegu no rededi vene ka uka madedi vene maka uka madedi! 
LUK.6.33	Ma ya rofu buni rededi vene maka buni regedi vonisi, bi gokai resi Sei buni tora gade ya mago? Vegu no rededi vene ka makai rededi! 
LUK.6.34	Ya uka mokena aesa amiye be dairisi ya magedi ma magiya vonisi, bi gokai resi Sei buni tora gade ya mago? Vegu no rededi vene ka vegu no rededi vene rofu madedi, maradi kana dairi moigi maka! 
LUK.6.35	Idu yi tuma vene rofu uka mafa. Vegu buni ina rofu resi masi ya dairi moigedi mokena bi ga mokefa. Makai dudu bi yi buni tora gade moigedi, ma ya bi Sei odoro iniye di mida vene nigedi. Adina kaere amiye ni buni de rededi vene ma vegu no rededi vene rofu ka mokei tora redo. 
LUK.6.36	Amiye rofu iriyeduka refa, yi Baba ka bi iriyeduka ya rofu redo kana.
LUK.6.37	“Amiye di no rofu mokei no ga refa, ma Sei yaku ka yi no kota de rego. Amiye be nifafana ga refa, ma Sei ka ya nifafana de rego. Amiye di vegu no erufugediri, Sei yaku yi vegu no koite makugo. 
LUK.6.38	Amiye be mafa, ma Sei yaku ya mago. Yi dura moi vata baegori, moi varaka varaka resi besa ma vata baegasa rausi rebigo, kamini ya bi ya rofu beika rau reyadi, bi uka bere nigedi. Adina ya amiye gokai toe madedi kana, Sei yaku mina toe dairisi ya mago.”
LUK.6.39	Ma mokena ago ina vene rofu ka niyo, “Ne taufa amiye yaku ne taufa ourefeidego ba? Makai kana ina remanu sokuri gogo keto regedi.
LUK.6.40	Usi dina amiye ini oteimana amiye ebu de rego, idu mokena oteimai vau regori, bi ini oteimana amiye kana nigo.
LUK.6.41	“Beika resi bubudo yi usika ourena di nemokori bi veisa, idu yabo rata yi nemokori bi de nidodi reisa? 
LUK.6.42	Gokai ida dudu yi usika ourena rofu nigiya, ‘Dubu, na ferei kumo yi nemokori bubudo amedo mina moigida,’ ma ya kaya yi nemokori yabo rata amedo bi de veisa? Ofarosi amiye, yi nemokori yabo rata amedo mina siko moi etagae rigiya, mamo vei mona resi yi usika ourena di nemokori bubudo amedo mina moi etagae ri.
LUK.6.43	“Adina yabo buni yaku meko no de varededi, ma yabo no yaku ka meko buni de varededi. 
LUK.6.44	Ye yabo yokoi yokoi bi ini meko dudu vei mama regiya. Imiye tafari fuka meko butu de regiya. Waini meko ka imiye yabo rofu butu de regiya.
LUK.6.45	Amiye buni yaku ini ukari beika mokedo bi buni dada, vegu buni moi baedo, ma amiye no yaku ini ukari beika mokedo bi no dada, vegu no moi baedo, adina beika bi uka ideri makudo, bi ini vena yaku nido mini.
LUK.6.46	“Ya vene bi na rofu nidedi, ‘Varika amiye,’ idu beika resi na nida kana, bi de rededi? 
LUK.6.47	Amiye tau na rofu baesi nai ago neidesi regedi, bi gokai kana amiye ya oteimagida. 
LUK.6.48	Ina bi amiye yokoi yava akugamo kana, kono goesi guri iniye resi fore fafau ini yava moi are reyo. Kamini abata deyori, koru yaku nesi ini yava uyori, de moi kita reyo, adina mina yava bi aku mona reyo
LUK.6.49	Amiye kaere yaku nai ago neidesi de rego, bi amiye yokoi kana, kaere bi ini yava vasa fafau akuyo; abata yaku ini yava uyori, bi minari maka yareyo—ma ini uvaradauna bi no iniye!”
LUK.7.1	Amiye rofu ini sina tau ni vau regasa bi Capernaum ri okiyo. 
LUK.7.2	Rome di iya rededi vene di ourefeidena amiye yokoi di moimai rei tavoi redo amiye yokoi bi gauka reyo; ina bi muyena gauka moiyo. 
LUK.7.3	Resi Iesu bi beika redo mina neidegasa bi ago nifeideyo Jew tora vene be rofu, buni baesi ini moimai rei tavoi redo amiye moi buni rigo ba ide. 
LUK.7.4	Iesu rofu baesi niguba regasa niyadi, “Mina amiye vana magiya bi buni. 
LUK.7.5	Adina uni vene rofu uka mado dada, una rofu uni usa usa yava bi ina yaku riyo.”
LUK.7.6	Kamini Iesu ina venesa boyadi. Yava adina okiyadiri, bi mina iya rededi vene di ourefeidena amiye yaku ini asiyaka vene rofu ini ago nifeideyo ma Iesu rofu niyadi, “Varika amiye, gokai mokegiyari, bi ga devo, adina na bi rorobo de ya yaku nai yavari baegiya. 
LUK.7.7	Mina dada, na ka ya rofu baegida bi buni de, idu sina nigiya, ma nai naivo amiye buni nigo. 
LUK.7.8	Na ka bi amiye be di vava gabireri aeyo ma ameida dada; iya rededi vene be bi nai vava gabireri amededi. Na yaku yokoi rofu nida, ‘Bo!’ vo nidari, bodo; ma yokoi rofu nida, ‘Bae!’ vo nidari, baedo; ma nai moimai rei tavoi redo amiye rofu nida, ‘Mina re!’ vo nidari, redo.”
LUK.7.9	Iesu mina ago neidesi bi tururu resi kero resi usi diyadi vene tau gade rofu niyo, “Ya nida, Israel ri ka mokena vari gira aena makai de baku reyaka!”
LUK.7.10	Mina nifeideyo vene yavari dairiyadiri, bi ini moimai rei tavoi reyo amiye bi buni niyo.
LUK.7.11	Meda doba de,
LUK.7.12	Taoni ida venau okiyori, bi muyena amiye yokoi, guri aegi uakai yakuyadi. Mina muyena amiye bi obu yokoi di mida yokoi maka, ma taoni di amiye tau gade gade ka bi mina obusa. 
LUK.7.13	Varika amiye yaku veyori, bi iriyeduka resi niyo, “Isaka ga ni.” 
LUK.7.14	Kamini, baesi muyena maua avaka moiyori, bi uakaidedi vene are reyadi. Iesu yaku niyo, “Mida godua, na yaku ya nida, dadi!” 
LUK.7.15	Kamini, dadisi ameinu resi ago niyo ma Iesu yaku ini nono maro.
LUK.7.16	Ma amiye tau noibanu ori no iniye resi Sei di roka moi odoro rigasa niyadi, “Sei di ago nido amiye tora yokoi uni fogori ogau niyo mini!” Resi ka niyadi, “Sei yaku ini vene rofu vana magi okiyo mini!”
LUK.7.17	Kamini mina vegu di sina bi Judea gagani tau ma ina adina gagani negau tauri urafo reyo.
LUK.7.18	Ye John Baptist di usi dina vene yaku mina sina tau nioteimaradi. Kamini ini usi dina amiye remanu roka nisi 
LUK.7.19	Varika amiye
LUK.7.20	Ina remanu bogasa niyadi, “John Baptist una nifeidesi usa nigi niyo, ‘Ya bi dego amiye o amiye yokoi tua regifa ba?’”
LUK.7.21	Mina medari, Iesu yaku amiye tau gade moi buni riyo; gauka vene, esika vene, vima no moiyadi vene, ma ne taufa vene ka moi buni riyo ma dudusa gagani veyadi. 
LUK.7.22	Kamini nikabai resi niyo, “Bosi John rofu beika vegasa neideyadi mina nifa: ne taufa vene dudusa gagani vededi, yuka no vene nana rededi, refera nufa vene bi moi ruaka riyo,
LUK.7.23	Ma kaere na rofu mokei itu de rego, bi buni tora gade ina rofu mago!”
LUK.7.24	Ye John di nifeidena vene diyadiri, bi amiye tau gade John fafau ago nigi kora reyadi, “Ya bi beika vegi gagani autu sanari boyadi? Doi iye aura yaku moi raudai redo mina vegika ba? 
LUK.7.25	Idu mironari beika vegika boyadi? Varuka burefe rido amiye ba? Mina kana varuka burefe ridedi ma beika baika burefe moiga irigasa amededi vene bi kini di yavari amededi! 
LUK.7.26	Idu beika vegika boyadi? Sei di ago nido amiye yokoi ba? Yo, ya vene rofu nida, ina bi Sei di ago nido amiye, idu bi isivaga iniye. 
LUK.7.27	Mina amiye bi kaere bi bura reyo: ‘Sei yaku makai niyo; nai ago moi raga redo amiye yi budari nifeidegida. Yi ida moi dogo rego.’
LUK.7.28	Ya vene rofu nida, kaere sena ameyadi vene ma gua amededi tau vakoiri bi yokoi yaku John ebu de redo. Idu Sei di ourefeidena amena sanari bi kaere amiye roka de mina yaku bi John ebu redo.”
LUK.7.29	Amiye tau vakoi ma fore butu rededi vene ka mina sina neideyadiri, bi Sei di vegu bi rama vo niyadi, adina bi John yaku babatiso reyo dada.
LUK.7.30	Idu Pharisee vene ma ago gira oteimana vene bi John di babatiso de moiyadi dada, Sei di mokena ina vene rofu bi makuyadi.
LUK.7.31	Iesu yaku niyo, “Ye gua amededi vene bi gokai dudu nirorotari regida? Ina bi gokai kana? 
LUK.7.32	Ina bi mida keika keika kana, maketi sanari amegasa iniye iniye rofu raka nisi nidedi, ‘Una bi ya rofu bibo uyafa, idu ya bi adena de uyadi; muyena yauta niyafa, idu ya bi isaka de niyadi!’ 
LUK.7.33	Adina John Baptist baesi beredi oyo regasa waini de irigamori, kamini niyadi, ‘Ina bi vima no nufa!’ 
LUK.7.34	Amiye di mida baesi iruku irisi waini irigamori, ya vene yaku niyadi, ‘Mina amiye vefa! Ina bi iruku ma waini irina kurakura amiye. Ina bi fore butu rededi vene ma vegu no rededi vene di asini!’ 
LUK.7.35	Idu Sei di mokena tora yaku vegu beika tau ini vene rededi dudu una oteimado bi rama mini.”
LUK.7.36	Pharisee yokoi yaku Iesu niyo ini yavari vakoi iruku irigedi, dada Iesu ini yavari bosi iruku irina sanari ameinu reyo. 
LUK.7.37	Mina taoniri vegu no redo rema yokoi yaku neideyo, bi Iesu bi Pharisee amiye di yavari amegasa iruku irigamo, dada fore roka 
LUK.7.38	Bosi Iesu di yuka atafu ini fufuta rofu are resi isaka niyo. Ini ne koru dudu Iesu di yuka moi dou regi kora resi ini ada iye dudu moi ifi regamo, moi roko rigika. Ini yuka rafo fuka resi diga rausi reyo. 
LUK.7.39	Kamini, Iesu raka niyo Pharisee amiye yaku mina veyori, bi ini uka ideri maka iniye niyo, “Mina amiye bi Sei di ago nido amiye vonisi, bi veyagadu mina bi gokai kana rema yaku avaka moido. Adina mina rema bi vegu no redo rema!”
LUK.7.40	Kamini Iesu nikabai resi niyo, “Simon na bi sina yokoi ya nigida.”
LUK.7.40	Ma nikabai resi niyo, “Oteimana amiye, na rofu ni.”
LUK.7.41	Ma niyo, “Amiye remanu yaku yokoi rofu fore abitore reyadi; yokoi bi meda 500 di moimai di fore moi tavoi reyo, ma yokoi bi meda 50 di moimai fore moi tavoi reyo. 
LUK.7.42	Ina remanu bi mina fore dairi mana anua reyadi. Dada mina amiye ina remanu rofu fore dairi mana mokena ga moiyagane, vo niyo. Goina bi uka tora gade mago?”
LUK.7.43	Simon yaku niyo, “Nai mokena bi ina rofu fore nina yaku moi tora tora reyo.”
LUK.7.43	Ma Iesu yaku niyo, “Ya bi rama nisa.” 
LUK.7.44	Mina rema rofu kero resi Simon rofu niyo, “Mina rema veisa? Yi yava dui reyakari, nai yuka koitegi koru de na maro, idu ina nai yuka rafo bi ini ne koru dudu moi dou resi ini ada iye dudu moi roko riyo. 
LUK.7.45	Ya bi de na fuka reyo, idu dui reyakari, bi nai yuka rafo fuka redo, mina bi ferena de mini. 
LUK.7.46	Nai adari diga rausi de reyo, idu ina bi nai yuka rafori diga di sisika buni erausi reyo. 
LUK.7.47	Mina dada, ya nida, mina rema ini uka mana tora gade iniye dada, ini vegu no tau gade ka koite makuyo. Idu kaere vegu no keika nufa bi koite keika makuyo, ini uka mana ka keika maka dada.”
LUK.7.48	Kamini Iesu yaku mina rema rofu niyo, “Yi vegu no bi koite makuyaka.”
LUK.7.49	Inasa vakoi iruku iridedi vene yaku iniye nikaitesi niyadi, “Mina bi kaere, vegu no ka koite makudo?”
LUK.7.50	Kamini Iesu yaku mina rema rofu niyo, “Yi mokena vari gira aena yaku ya moi vegu riyo; uka amuta dudu di.”
LUK.8.1	Mina fufutari, Iesu yaku taoni ma rautu digasa ago buni nirausi resi Sei di ourefeidena amena sana di ago buni nigamo. Ma ini usi dina vene 12 inasa boyadi 
LUK.8.2	ma rema bedakai, kaere bi Iesu yaku vima no meki reyo, ma be bi ini gauka moi buni riyo: Mary, kaere ini roka bi Magdalene, ina rofu bi, Iesu yaku vima no 7 ini roaitari meki rei yakuyo.
LUK.8.3	Ma yokoi bi Joanna, ini maruka Chuza bi Herod di yava nari redo amiye, ma Susanna ka bi rema yokoi, ma rema tau ka ina vene yaku ini gugura dudu Iesu ini usi dina venesa nari regamadi.
LUK.8.4	Taoni neinei vene tau gade gade ina rofu baesi egogo reyadiri, bi mokena ago yokoi niyo:
LUK.8.5	“Amiye yokoi ini yo varigi diyo. Ye yo moi faraka reyori,
LUK.8.6	Be bi abita fore odoro yareyadi. Dadisi bi abiye niyadi, adina kono bi roko dada. 
LUK.8.7	Ma be bi imiye tafa fogori yaresi vakoi boi tora niyadi ma imiye yaku fafa risi fono reyadi. 
LUK.8.8	Ma be bi kono buniri yaresi imu resi rama 100 niyadi.”
LUK.8.8	Mina ago niyori, raka nisi niyo, “Kaere neidego, bi neideyaine!”
LUK.8.9	Kamini ini usi dina vene yaku nikaiteyadi mina mokena ago nirorotari reyaine. 
LUK.8.10	Kamini niyo, “Ya bi Sei di ourefeidena amena sana di sui ago diba nigika bi ya maro, idu idana vene rofu mokena ago maka nida; ye vededi, idu vei mama de rededi; ma neidededi, idu diba de nidedi.
LUK.8.11	“Mina mokena ago di adina bi yomini: yo bi Sei di ago. 
LUK.8.12	Amiye bedakai bi ida sanari yo yareyadi kana. Ago neideyadi ma Bodaka yaku baegasa ini uka mekori mina ago moi diyo, mokena vari gira aegedi ye moi vegu rigo baebu. 
LUK.8.13	Ma yo abita foreri yareyadi, bi amiye kaere ago neidesi ada dudu moiyadi kana. Idu ini daru bi de, ma mokena vari gira aena doba de regedi. Ye uka maina regika nivena baegori, bi youfeidegedi. 
LUK.8.14	Ma bedakai bi imiye tafa fogori yareyadi kana. Mina vene bi ago neideyadi, idu mina vegu di mokena toe, gugura tau gade ma vegu di ura bi moi forovai reyadi, ye ina bi meko varena de reyadi. 
LUK.8.15	Idu amiye be bi kono buniri yo yareyadi kana; ago neidesi ini uka buniri moi gira ri yavoi resi toro dudu rama nidedi.
LUK.8.16	“Amiye yokoi yaku ramefa orisi moi disi takura ideri o ekama gabireri de aego. Idu, ina bi ini ikina sanari ikigo, ye kaere yava dui rededi ka vabara vegedi.
LUK.8.17	Adina beika sui niyadi, bi moi ogau rigedi, ma beika sui niyadi, bi bou uyounegedi.
LUK.8.18	“Ya beika neidededi, bi mokei mona refa! Amiye kaere ini beika baika nufa, bi moi tanu mago. Idu kaere ina bi de iniye iniye nufa, ka ina rofu ini mokena keika amedo, bi moi dairigo.”
LUK.8.19	Kamini Iesu ini nono ma ini dubuiyaka ina vegi baeyadi, idu bi anua reyadi, adina bi amiye tau gade dada. 
LUK.8.20	Kamini nioteimaradi, “Yi nono ma yi dubuiyaka bi etofaro are resi ya vegi ura rededi.”
LUK.8.21	Idu nikabai resi niyo, “Nai nono ma nai dubuiyaka bi Sei di ago neidesi rededi vene.”
LUK.8.22	Meda yokoiri, Iesu di usi dina venesa bouti yokoiri keu risi niyo, “Una moka daidai tora berou eta rofu boi nenadi.” Ye boyadi. 
LUK.8.23	Bogamadiri, Iesu vareyo, kamini aura yeiva tora moka daidai tora fafau fu reyo, ye koru yaku boutiri vata baegamo, bi no baku reyadi dada. 
LUK.8.24	Ini usi dina vene ina rofu bosi edadisi niyadi, “Ourefeidena amiye, una bi kamini muyegifa!”
LUK.8.24	Iesu dadisi aura ma ureure nibesenai ago maro ma aura bere niyo ma moka daidai tora amuta niyo. 
LUK.8.25	Kamini ina vene rofu niyo, “Yi mokena vari gira aena Sei rofu bi goini?”
LUK.8.25	Idu ina vene bi ori resi tururu resi iniye iniye rofu niyadi, “Ye mina amiye bi gokai kana amiye? Aura ma koru tafo rofu nibesenai ago madori, ka neidededi!”
LUK.8.26	Kamini Iesu bi usi dina venesa Galilee moka daidai tora berou eta rofu Gerasa
LUK.8.27	Soka reyori, mina taoni amiye yokoi vima no nufa baeyo ma baku reyo. Ina bi senagi iniye varuka rina de digamo. Ina bi yavari amena de, idu bi amiye guri sana fore rubari amegamo. 
LUK.8.28	Iesu vegasa ababa nisi ini yuka atafu keto resi raka ni tora reyo, “Iesu, oma odoro Sei di mida, beika resi na rofu baesa? Ya niguba reida, esika na mana ga re!” 
LUK.8.29	Mina kana niyo, ini adina bi Iesu yaku sena mina vima no niyo yakuyainedi. Seini dudu yuka vana ukita risi nari regamadi, ye meda tau vima no yaku moiyo ma mina seini moi ubaki reyo ma gagani autu sanari moi afei bogamo.
LUK.8.30	Kamini Iesu yaku nikaiteyo, “Yi roka bi beika?”
LUK.8.30	Ma niyo, “Nai roka bi ‘Tau gade gade’,” vo niyo—adina bi vima no tau gade bi ina ideri amegamadi. 
LUK.8.31	Ma vima no niguba reyadi ri ga moi feideyaine.
LUK.8.32	Ye mironari, bi dona tau gade atafu, omuna ikari vana irigamadi. Ye vima no yaku Iesu guyaguya niyadi, mina dona di roaita ideri dui reyagane. Nifeideyo ma 
LUK.8.33	vima no mina amiye di roaitari yakusi dona ideri dui reyadi. Mina dona tau raravari raga nesi moka daidai torari yoyo resi koruri tomu nisi muyeyadi.
LUK.8.34	Dona vana regamadi vene bi ori disi beika vata niyo ma veyadi, mina taoniri ma gagani gaganiri sina ni digamadi. 
LUK.8.35	Amiye bi beika vata niyo mina vegi diyadi. Iesu rofu okigasa bi mina amiye veyadi, kaere bi vima no tau gade gade ini roaita ideri yakuyo, bi mironari Iesu di yuka atafuri amegamo, roaita dogo resi mokena rorobo dudu, ma ina tau noibanu ori reyadi. 
LUK.8.36	Ma mina vegu veyadi vene yaku amiye nigamadi gokai mina vima no nufa amiye bi buni niyo. 
LUK.8.37	Kamini mina Gerasa
LUK.8.38	Ma mina vima no fereyadi amiye bi inasa digi niguba reyo.
LUK.8.38	Idu nifeidegasa niyo, 
LUK.8.39	“Rautu dairisi Sei yaku beika buni ya rofu reyo ni digiya.”
LUK.8.39	Dada dairi nesi taoni noibanuri, Iesu yaku ina rofu beika reyo, mina nirausi regasa diyo.
LUK.8.40	Iesu dairiyori, amiye tau yaku faiva niyadi, adina ina tau noibanu bi nari regamadi. 
LUK.8.41	Mina usi amiye yokoi roka Jairus bi okiyo, kaere bi usa usa yava di ourefeidena amiye yokoi. Iesu di yuka adinari you makusi niguyaguya reyo bi ini yavari boyaine, 
LUK.8.42	adina ini vefa yokoi maka, ini lagani bi 12 kana, bi muyegi reyo.
LUK.8.42	Mironari boyori, bi amiye tau gade ina fafa riyadi. 
LUK.8.43	Rema yokoi bi lagani 12 rema di gauka guraugamo. Ini fore tau gade gauka dogo vene rofu makuyo,
LUK.8.44	Resi Iesu di fufutari baesi ini varuka tu avaka moiyori, evade bi ini dava degamo koina niyo. 
LUK.8.45	Ma Iesu yaku niyo, “Kaere yaku na avaka moiyo?”
LUK.8.45	Amiye tau moi sui riyadiri, Peter yaku niyo, “Ourefeidena amiye, amiye tau gade ya buru risi ya fafa ridedi.”
LUK.8.46	Idu niyo, “Amiye yokoi yaku na avaka moiyo, adina veifateyaka bi vava nai roaitari yakuyo.” 
LUK.8.47	Ma mina rema veyo bi baku reyo dada, tururu resi ini yuka rafo adinari iniye you makuyo. Minari amiye di nemokori niyo beika resi avaka moiyo, ma gokai minari maka buni niyo. 
LUK.8.48	Ma niyo, “Nai vefa,
LUK.8.49	Resi mina ago nigamori, usa usa yava di ourefeidena amiye di naivo naivo amiye yokoi ini yava gutuna okisi niyo, “Yi vefa bi muyeyo. Beika resi mina oteimana amiye rofu toga mokena moigasa ameisa?”
LUK.8.50	Idu Iesu yaku neidesi Jairus rofu niyo, “Ori ga re; mokena vari gira maka ae, ma buni nigo.”
LUK.8.51	Ye yavari okigasa bi amiye yokoi afena de reyo, idu Peter, John ma James, ma mina rema mida keika di nono baba maka. 
LUK.8.52	Amiye tau minari mina rema mida dada isaka nisi guruo regamadi. Idu Iesu yaku niyo, “Isaka ga nifo; adina bi muyena de—bi neota varedo!”
LUK.8.53	Ma ina rofu ninika nigamadi, adina ina ina diba bi muyeyo. 
LUK.8.54	Idu
LUK.8.55	Ma ini vegu dairiyori, bi minari maka dadiyo, ma Iesu yaku iruku be magedi ma iriyaine, vo niyo. 
LUK.8.56	Ma ini nono baba bi tururu reyadi, idu Iesu yaku amiye yokoi mina vegu vata niyo ga niyaganedi, vo niyo.
LUK.9.1	Kamini Iesu di usi dina vene 12 raka niegogo resi vima no tau meki regi ma gauka vene moi buni riyaganedi vava maro. 
LUK.9.2	Resi ago gira nisi nifeideyo, Sei di ourefeidena amena sana di sina nirausi regasa digedi, gauka vene moi buni riyaganedi. 
LUK.9.3	Ye ka niyo, “Gugura bi yokoi ida di ga moifa: yukana bi de, dura bi de, iruku bi de, fore bi de, ma varuka remanu bi de.
LUK.9.4	Ye goina yavari dui regedi, bi minari amegedi bogo ferei digedi mamo. 
LUK.9.5	Ma amiye tau kaere ya moi dui de regedi, bi mina taoni feresi yi yuka di budoka usi eyarefa. Ye mina bi ini vegu makai regedi yaku bi vei mama regedi.”
LUK.9.6	Rautu rautu kamini digasa ago buni ni digasa gauka vene moi buni rigamadi.
LUK.9.7	Herod, Galilee di ourefeidena amiye, yaku beika tau vata nigamadi, bi neideyori, bi ini mokena forovai iniye reyo, adina bi amiye be yaku nigamadi bi John Baptist bi muyena gutuna dadi rae reyo.
LUK.9.8	Amiye be yaku nigamadi bi Elijah ogau niyo, ma be yaku nigamadi bi senagi senagi Sei di ago niyo amiye yokoi dadisi rae reyo. 
LUK.9.9	Idu Herod yaku niyo, “John di ada nugai feideyaka; idu bi goina amiye di mina sina neideida?” Ye ini mokena tora bi Iesu vego.
LUK.9.10	Kamini ini nifeidena vene dairisi ini beika tau reyadi kana, mina nigamadi. Ma inasa taoni roka Bethsaida ri sui dudu boyadi. 
LUK.9.11	Idu amiye tau gade mina vei mama regasa bi usi boyadi. Ina vene rofu faiva nisi Sei di ourefeidena amena sana di ago nioteimasi kaere gauka nufa vene yaku buni maina regamadi, bi moi buni rigamo.
LUK.9.12	Uriyenau niyori, bi ini usi dina vene 12 ina rofu baesi niyadi, “Amiye nifeide kumo rautu negau negau ma gagani sanari disi ini varena sana ma ini iruku maina reyaganedi, adina una bi autu sanari amesifa.”
LUK.9.13	Idu ina rofu niyo, “Ya yaku iruku mafo kumo iriyaganedi.”
LUK.9.13	Idu nikabai resi niyadi, “Una bi beredi 5 ma oyena remanu maka. Yi mokenari bi mina amiye tau di iruku voi regifa ba?” 
LUK.9.14	(Adina rumana vene bi 5,000 kana.)
LUK.9.14	Ye ini usi dina vene rofu niyo, “Amiye nifa kumo tau neinei 50 dudu kana ameyaganedi.”
LUK.9.15	Mina kana rei vau reyadiri, 
LUK.9.16	bi beredi 5 ma oyena remanu moisi omari vegasa buni tora gade Sei rofu masi bi beredi ma oyena moi okusi ini usi dina vene maro bi amiye tau rofu rau reyaganedi. 
LUK.9.17	Ye iriyadi ma ini uka bere niyadi. Ma ini fereyadi iruku tuta butu risi foroka 12 moi vata baeyadi.
LUK.9.18	Kamini Iesu inaike usa usa nigamori, bi ini usi dina vene bi inasa ameyadi. Ye nikaitesi niyo, “Amiye yaku nidedi na bi kaere, vo nidedi?”
LUK.9.19	Ye nikabai reyadi, “Be yaku nidedi ya bi John Baptist, be yaku nidedi bi Elijah, ma be yaku nidedi bi senagi senagi Sei di ago niyo amiye yokoi, vegu nisi dairiyo.”
LUK.9.20	Ma nikaiteyo, “Idu ya nidedi na bi kaere?”
LUK.9.20	Ye Peter nikabai resi niyo, “Ya bi Sei di Keriso.”
LUK.9.21	Ye nidiba resi ago gira maro, “Mina bi amiye yokoi rofu ga nioteimaragane.” 
LUK.9.22	Ka niyo, “Amiye di mida bi esika esika tau moiyaine, ma tora vene, Sei ma amiye utari naivo vene di varika vene, ma ago gira oteimana vene yaku fufuta masi umuyegedi, ma gabi meda regoderi, dudusa dadi rae rego.”
LUK.9.23	Resi ina tau noibanu rofu niyo, “Kaere amiye ini ura bi na usi digi ura rego, bi ina kaya ni de resi meda neinei ini satauro moisi na usi baeyaine.
LUK.9.24	Adina kaere ini vegu moi vegu rigi ura rego, bi de moigo, idu kaere na dada, ini vegu youfeidego, bi moi vegu rigo.
LUK.9.25	Adina beika buni bi amiye yokoi mina kono tora noibanuri baku resi ini vegu eyarego? 
LUK.9.26	Adina amiye kaere na dada, ma nai ago dada maena rego vonisi, Amiye di mida ini Baba di vabarari ini akeke naivo naivo vimasa okigediri ina rofu ka maena rego. 
LUK.9.27	Idu rama ya nida, ya bedakai minari bi de muyegedi, idu Sei di ourefeidena amena sana dego vegedi.”
LUK.9.28	Kamini mina vegu meda 8 koina niyori, Iesu yaku Peter, James ma John afesi omuna ikari Sei rofu usa usa nigi boyo.
LUK.9.29	Usa usa nigasa ini roaita idana niyo; ini varuka bi feyo ma kamanika iniye niyo. 
LUK.9.30	Ma amiye remanu bi inasa sina nigamadi. Bi Moses ma Elijah, 
LUK.9.31	kaere bi vabara iniye dudu ogau niyadi. Ini sina bi Jerusalem ri gokai muyesi Sei di sina moi rama aego. 
LUK.9.32	Peter ini asiyakasa bi varei muyeyadi. Varena dudu dadisi ne regasa Iesu di vabara ma inasa are regamadi amiye remanu veyadi. 
LUK.9.33	Ye etagae reyadiri, Peter yaku Iesu rofu niyo, “Ourefeidena amiye, bi buni una bi minari! Una bi karaga regode akugifa, yokoi bi yi, yokoi bi Moses di, ma yokoi bi Elijah di.” (Ina bi ina diba de beika ago nigamo bi.)
LUK.9.34	Mina niyori, bi seuya deyo ma ini ada yaku bou riyo ma ori reyadi. 
LUK.9.35	Ma ago goroka yokoi mina seuya ideri niyo, “Mina bi nai Mida, nai auba reyaka
LUK.9.36	Mina goroka ago nina koina niyori, Iesu inaike are regamo. Ma babo nisi beika mina medari vata niyadi vesi bi amiye yokoi nioteimana de reyadi.
LUK.9.37	Ari uveyori, bi mina omunari gutuna dairi neyadiri, bi amiye tau gade gade ina baku reyadi. 
LUK.9.38	Ma mina amiye tau gade fogori, amiye yokoi raka niyo, “Oteimana amiye, ya rofu niguyaguya reida, baesi nai mida—nai mida yokoi maka ve! 
LUK.9.39	Vima no yaku moisi raka ni tavoi resi moi tururu redo ma vena kabudo redo. Mina yaku toga toga esika masi ini roaitari de feredo! 
LUK.9.40	Ye yi usi dina vene mina vima no meki reyaganedi niguyaguya reyaka, idu anua reyadi.”
LUK.9.41	Iesu yaku nikabai reyo, “Ya gua mokena vari gira de aena mokena no vene, gokaisanu ari doba yasa amegida? Meda gokaisanu yasa moimai regida? Yi mida minari afei bae.”
LUK.9.42	Mina mida afei boyori, vima no yaku konori maku nesi moi tururu reyo. Idu Iesu yaku mina vima no rofu nikaka resi mida moi buni risi ini baba dairi maro. 
LUK.9.43	Amiye tau Sei di vava vegasa tururu reyadi.
LUK.9.43	Ina tau Iesu beika reyo mina tururu reyadiri, bi Iesu yaku ini usi dina vene rofu niyo, 
LUK.9.44	“Toto ga nifo na beika ya nigi reida bi! Adina Amiye di mida bi amiye di vana rofu siri regi redo.” 
LUK.9.45	Idu beika ago niyo bi ini adari de ufateyadi. Ma mina sina bi ina rofu sui niyo, ye ga veifateyagane. Ye mina ago rofu nikaitegi ori reyadi.
LUK.9.46	Kamini iniye iniye kayamo regi reyadi, kaere bi tora iniye,
LUK.9.47	ma Iesu ina diba beika ini ukari mokegamadi, ye mida keika yokoi moisi ina atafu moi are resi 
LUK.9.48	niyo, “Kaere yaku mina mida nai roka dudu moi dui rego, bi na moi dui redo. Ma kaere yaku na moi dui rego, bi na nifeideyo amiye moi dui redo. Adina kaere yi fogori, ini mokenari roka tora de bi, ina bi tora iniye.”
LUK.9.49	John yaku niyo, “Ourefeidena amiye, amiye yokoi yi roka dudu vima no meki regamo ma veyafa, idu nivaigika reyafa, ini adina bi unasa de amiye.”
LUK.9.50	Ma niyo, “Nivaina ga refa, adina kaere ya
LUK.9.51	Iesu omari moi bogedi meda negau nigamo dada, uka gira dudu Jerusalem ri digi neyo. 
LUK.9.52	Ina yaku ini ago moi raga rededi vene siko Samaria vene di rautu yokoiri nifeideyo, ma ini amena sana nitore regi dui reyadi. 
LUK.9.53	Minari amededi vene yaku gedu maradi, adina bi Jerusalem ri digi neyo dada. 
LUK.9.54	Ini usi dina amiye remanu, James ma John, mina vegu vegasa niyadi, “Varika amiye, gokai mokeisa, ita omari nigifa ma desi vai vau rego ba?”
LUK.9.55	Idu kero resi emaro.
LUK.9.56	Kamini rautu yokoiri boi neyadi.
LUK.9.57	Ida boyadiri, amiye yokoi yaku ina rofu niyo, “Ya goina digiya, na bi ya usi digida.”
LUK.9.58	Iesu yaku niyo, “Sufa auna bi ini fore ruba nufa, ma erena odoro didedi bi ini buri nufa, idu Amiye di mida bi ini ada aesi raudai rena sana bi koina.”
LUK.9.59	Ma amiye yokoi rofu ka niyo, “Na usi bae.”
LUK.9.59	Idu niyo, “Varika amiye, na ferei kumo bosi nai baba, kaere muyeyo, siko moi guri aegida.”
LUK.9.60	Idu niyo, “Muyena vene ferei kumo ini muyena iniye moi guri aeyagane. Idu ya bi bosi Sei di ourefeidena amena sana di ago niodoro re.”
LUK.9.61	Yokoi yaku ka niyo, “Varika amiye, ya usi baegida, idu nai yava vene kokora nigida kumo.”
LUK.9.62	Idu Iesu niyo, “Amiye yokoi, ini vanari gadi moi gira resi muro di moimai kora resi ne kero rei fufuta rofu ne regasa Sei di ourefeidena amena sanari moimai rena bi buni de nigo.”
LUK.10.1	Mina fufutari, Varika amiye yaku amiye 72
LUK.10.2	Kamini niyo, “Iruku rama butu rena bi tora gade, idu moimai rededi vene bi tau de. Mina dada, butu rena Varika amiye rofu usa usa nifa kumo moimai rededi vene nifeidego, ma ini butu butu resi moi aeyaganedi.
LUK.10.3	Diga mokefa; na yaku mamoe mida kana sufa gadeva auna di fogori ya nifeideida.
LUK.10.4	Fore di pausi, dura, o yuka ro moina ga refa. Idauri amiye yuata sina ga nifa.
LUK.10.5	Ye goina yavari dui regedi, bi siko yomakai nifa, ‘Sei di uka amuta bi mina yavari ameyaine.’ 
LUK.10.6	Ye mina yavari uka amuta nufa amiye yokoi amedo vonisi, bi yi uka amuta niyo bi inasa ameyaine; idu de vonisi, bi yi uka amuta maro bi dairi moigedi. 
LUK.10.7	Yava idana idana rofu di ga refa; mina yavari maka amesi beika ya mabigedi, inasa irigedi, adina moimai redo amiye bi ini moimai reyo obini kana moigo bi buni.
LUK.10.8	Goina taoni okigedi ma ya moi dui resi beika iruku ya magedi bi irifa. 
LUK.10.9	Ini gauka vene moi buni risi ina vene rofu nifa, ‘Sei di ourefeidena amena sana bi ya atafu okiyo.’ 
LUK.10.10	Idu taoni yokoi dui regedi ma amiye yaku ya moi dui de regedi, bi taoni ida nefau are resi nifa,
LUK.10.11	‘Ye yi taoni di budoka, uni yuka rafori usi eyaresifa mini, ka bi ya rofu gubuyo rena kana. Yomakai ya ya diba niyagane Sei di ourefeidena amena sana bi atafu okiyo!’ 
LUK.10.12	Ya rofu nida, kota rego medari Sodom taoni vene di esika esika moigedi bi keika, idu mina taoni vene di esika esika moigedi bi tora gade!
LUK.10.13	“Chorazin vene ya rofu bi iriyeduka iniye, ma Bethsaida vene ya rofu ka bi iriyeduka iniye! Adina bi, mokena vegu ya vene rofu reyaka kana, mina Tyre taoni ma Sidon taoniri reyagadu vonisi, bi mirona vene bi senagi guruo amena kana varuka akusi udo ini roaita ifi rei boga degasa reyaidu, mina yaku oteimaragadu, ina bi ini vegu no feresi moi etagae riyadi!
LUK.10.14	Idu Sei di kota rego medari, Tyre ma Sidon taoni vene di esika esika moigedi bi keika, idu ya vene di esika esika moigedi bi tora gade. 
LUK.10.15	Ma ya Capernaum vene, ya bi omari moi odoro de rego! Idu, muyena vene di amena sanari negedi!”
LUK.10.16	Ini usi dina vene rofu niyo, “Kaere ya neidego, bi na neidego; ma kaere ya rofu gedu mago, bi na rofu gedu mago; ma kaere na rofu gedu mago, bi na nifeideyo amiye rofu gedu mago.”
LUK.10.17	Mina amiye 72
LUK.10.18	Ma niyo, “Omari gutuna Satani ayena kana yareyo ma veyaka. 
LUK.10.19	Neidefa, na vava ya maraka, aruma ma kaikai fafau disi ya rofu ruda rena amiye di vava tau etei rigedi; ma beika no yaku esika de ya mago.
LUK.10.20	Idu vima no yaku yi ago neidededi vonisi, ada ga refa; yi ada regedi di adina bi yi roka bi omari bura reyo dada.”
LUK.10.21	Mina meda nemokori, Vima kikifa
LUK.10.22	“Nai Baba yaku beika baika tau na nimaro. Ma amiye yokoi ina toto ini Mida, idu ini Baba maka ina diba. Ma amiye yokoi ka ini Baba toto, ini Mida maka ina diba, ma ini Mida yaku ka Sei bi kaere moi ogau rigi ura redo amiye rofu bi rama iniye vegedi.”
LUK.10.23	Kamini ini usi dina vene rofu kero resi sui dudu niyo, “Yi nemoko bi buni tora gade maro, ya beika vededi dada! 
LUK.10.24	Adina ya nida, Sei di ago niyadi vene ma kini tau ini ura bi ya beika vededi mina vegedi, idu bi de veyadi. Ma ya beika neidededi, mina neidegedi, idu bi de neideyadi.”
LUK.10.25	Ma ago gira oteimana amiye yokoi Iesu di uka maina rena nivegika are resi niyo, “Oteimana amiye, beika regida, ma toga toga ameibobina vegu moigida?”
LUK.10.26	Ina rofu niyo, “Ago gira ideri bi gokai bura reyadi? Ya yaku bi gokai veisa?”
LUK.10.27	Ye nikabai reyo, “ ‘Yi uka meko noibanu, yi vima noibanu, yi yeiva tora noibanu, ma yi mokena noibanu dudu Varika amiye yi Sei uka ma’; ma ‘Ya kaya uka maisa kana, yi atafuri amedo amiye uka ma.’ ”
LUK.10.28	Kamini niyo, “Ya rama niyo mini makai regasa bi ameibobigiya.”
LUK.10.29	Idu mina amiye iniye moi rama regi Iesu dudusa nikaitesi niyo, “Na atafuri amedo amiye bi kaere?”
LUK.10.30	Ma nikabai resi niyo, “Amiye yokoi Jerusalem gutuna Jericho negasa bi duma duma vene di vanari dui reyo. Ubobo resi muyei tamatama regasa bi ini varuka ita kutusi moisi ferei diyadi. 
LUK.10.31	Minari bi Sei ma amiye utari naivo amiye yokoi bi mina idari negamo. Mina ubobo reyadi amiye vegasa bi ida berou eta rofu boi nesi kamini ebu rei neyo. 
LUK.10.32	Levi amiye yokoi ka makai mina sanari baesi vegasa bi ida berou eta rofu boi nesi bi kamini ebu rei diyo. 
LUK.10.33	Samaria amiye yokoi ka mina ida baeyo. Idu mina amiye atafu okisi vegasa bi ina rofu iriyeduka resi
LUK.10.34	bosi diga ma waini dudu uyadi sana mina koitesi fafa riyo. Ini donkey fafau aesi afei bosi oto vene di amena varena yavari nari reyo. 
LUK.10.35	Uriyaku dadisi bi meda remanu di moimai di fore moisi yava di madini masi niyo, ‘Ina nari re. Beika baika ina fafau regiya bi dairi baegasa ya magida.’ ”
LUK.10.36	Iesu yaku ini ago ni vau resi niyo, “Ya yaku mokeisa bi mina amiye regodenuri, kaere bi mina amiye rofu duma duma vene di vanari dui reyo, bi ini atafu amedo amiye kana?”
LUK.10.37	Ma ago gira oteimana amiye yaku niyo, “Amiye kaere ina rofu iriyeduka reyo.”
LUK.10.37	Ma niyo, “Disi ya ka mina kana vegu re.”
LUK.10.38	Kamini Iesu ini usi dina venesa bosi rautu yokoiri okiyadiri, bi rema yokoi roka Martha yaku ini yavari moi dui reyo.
LUK.10.39	Ina bi ini rasini nufa, ini roka bi Mary. Mary bi Varika amiye
LUK.10.40	Martha bi ini yavari amiye afei dui reyo dada, mina kero karo regamo. Dada bosi Iesu rofu niyo, “Varika amiye, nai rasini bi beika baika bi fereyo dada, na yaku maka reida, idu gokai mokeisa? Ni kumo na moi vana reyaine!”
LUK.10.41	Idu nikabai resi niyo, “Martha, ya bi beika baika tau resi yi ada moi esika resi mokena tau tora moisa, 
LUK.10.42	idu yokoi maka bi tora iniye. Mary beika mokei redo bi buni mini. Ina rofu mina vegu redo bi una yaku de moi etagae rigifa.”
LUK.11.1	Meda yokoiri, Iesu yaku gagani yokoiri usa usa nigamo. Ini usa usa ni vau reyori, ini usi dina amiye yokoi yaku niyo, “Varika amiye, gokai usa usa nigifa mina una oteima, John Baptist yaku ini usi dina vene oteimagamo kana.”
LUK.11.2	Iesu yaku ina vene rofu niyo, “Usa usa nigediri, bi yomakai nifa:
LUK.11.2	‘Baba:
LUK.11.2	Yi roka bi kikifa iniye;
LUK.11.2	yi ourefeidena amena sana bi deyaine.
LUK.11.3	Ari neinei di iruku una mai baesa, mina una ma.
LUK.11.4	Ma uni vegu no koite maku,
LUK.11.4	adina una ka amiye tau di vegu no una rofu rededi, moi erufusifa.
LUK.11.4	Ma uka maina regika nivena rofu ga una moi ourefeide.’ ”
LUK.11.5	Resi niyo, “Ya yokoi mina urusa tobo iniyeri bosi yi asini rofu usa nigiya vonisi, ‘Nai asini, beredi regode na ma. 
LUK.11.6	Adina bi nai asini yokoi yaku yava ika oto disi nai yavari okiyo ma nasa bi iruku koina!’ 
LUK.11.7	Idu yi asini bi yava ideri ya nikabai resi nigo, ‘Ada esika na mana ga re! Ida vena bi sena gana riyaka, ma nai midasa bi sena vareyafa. Dadisi beika baika ya mana ka bi gira iniye.’ 
LUK.11.8	Ya vene rofu nida mina bi de dadigo, ini asini vana magi bi, idu besa besa usa nigiyari, bi dadigo, yi beika usa niyo, mina ya mago.
LUK.11.9	“Ye ya vene rofu nida: Usa nifa kumo ya mago; maina refa kumo baku regedi; raka nifa kumo ya rofu ida vena moi ekego. 
LUK.11.10	Adina kaere yaku usa usa nigo bi moigo, ma kaere maina rego, bi baku rego, ma kaere raka nigo, bi ina rofu ida vena moi ekego. 
LUK.11.11	Goina baba yi fogori bi ini mida yaku
LUK.11.12	Ye erena unema vo nigori, bi kaikai mago ba? 
LUK.11.13	Ye ya vegu no rededi vene yi mida mida gugura buni magi diba nidedi vonisi, bi Baba omari amedo amiye yaku Vima kikifa usa nigedi vene bi besa besa ya mago!”
LUK.11.14	Kamini Iesu yaku babo vima no yokoi meki regamo. Mina vima no yakuyori, bi mina amiye ago niyo, ma amiye tau gade tururu reyadi. 
LUK.11.15	Idu amiye be yaku niyadi, “Vima no di ourefeidena amiye Beelzebul
LUK.11.16	Ma be yaku omari rebe yokoi reyainedi nikaiteyadi, ebene regika bi rama ba ide Sei bi ini vava maro.
LUK.11.17	Idu mina vene di mokena vesi ina rofu niyo, “Gagani yokoi uta okusi iniye iniye berou berou are resi ruda rego vonisi, bi berou berou keto rego. Ma rubu iniye iniye berou berou ruda rego vonisi, bi berou berou keto rego. 
LUK.11.18	Ye Satani ini venesa ka iniye iniye okusi ruda regedi vonisi, gokai resi ini ourefeidena amena sana bi are rego? Adina ya yaku nidedi, na bi Beelzebul di vava dudu vima no meki reida. 
LUK.11.19	Ye na yaku vima no Beelzebul di vava dudu meki reida vonisi, bi yi vene bi kaere di vava dudu meki rededi? Mina dada, ini beika rededi yaku yi ago bi rama de vo nidedi! 
LUK.11.20	Idu Sei di vava dudu vima no meki reida vonisi, bi Sei di ourefeidena amena sana bi ya vene rofu deyo mini.
LUK.11.21	“Yeiva amiye ini mari moi gira resi ini yava nari regori, bi ini beika baika bi buni amebigedi. 
LUK.11.22	Idu yeiva iniye amiye yokoi inasa ruda resi ugasa ini moi gira regamo mari moigo. Makai mina amiye yeiva mokeyo, bi ina kaya nari rei mona rego dada. Kamini mina yeiva iniye amiye
LUK.11.23	“Amiye kaere nasa de, bi na rofu de; ma kaere nasa butu de rido, bi rerevaida nido.
LUK.11.24	“Vima no yaku amiye yokoi ferei yakusi bi koru de gaganiri ameinu rena sana maina rego. Yokoi baku rena de resi iniye kamini nigo, ‘Nai yava ferei yakuyaka, minari dairigida.’ 
LUK.11.25	Dairisi mina yava baku regori, bi gudare resi ae dogo reyadi. 
LUK.11.26	Resi bi disi vima no 7 iniye ini no ebu reyadi, afei minari baesi amegedi. Ye mina amiye di amena gua bi no iniye, sena kana ebu reyo.”
LUK.11.27	Iesu yaku mina sina niyori, amiye tau gade di fogori, rema yokoi yaku ina rofu raka nisi niyo, “Ya moi vata resi susu ya maro rema bi buni tora gade moido!”
LUK.11.28	Idu nikabai resi niyo, “Rama, idu kaere Sei di ago neidededi, bi buni tora gade moidedi!”
LUK.11.29	Amiye tau gade Iesu atafu egogo reyadiri, ina vene rofu nigi kora resi niyo, “Vegu no resi gua amededi vene yaku rebe maina rededi; rebe yokoi de mago, idu
LUK.11.30	Adina Sei yaku Jonah moisi Nineveh di rebe riyo kana, ye ina yaku ka Amiye di mida moisi gua amededi vene di rebe kana rigo.
LUK.11.31	Meda baedo rama eta rofu di 
LUK.11.32	Nineveh vene Sei di kota rena medari gua amededi venesa are resi ini beika reyadi vegu nifafana regedi, adina bi Jonah yaku Sei di ago nirausi reyori, vegu no feresi moi etagae riyadi. Ma vefa, amiye yokoi Jonah ebu reyo bi mini!
LUK.11.33	“Amiye yokoi yaku ramefa orisi rubari moi sui rigo, o foroka gabireri de aego;
LUK.11.34	Yi nemoko bi ramefa di vabara kana yi roaitari. Ye yi nemoko buni vonisi, bi yi roaita tau noibanu bi vabara yaku vata baego. Idu yi nemoko no vonisi, bi yi roaita tau noibanu bi mukuna yaku vata baego. 
LUK.11.35	Mina dada, yi ukari vabara nari rei mona re, ye mukuna ga niyainedi. 
LUK.11.36	Yi uka tau noibanu vabara yaku vata baego ma mukuna keika yi ukari ka de amego vonisi, bi yi uka tau noibanu vabara iniye nigo, ramefa di vabara yaku ya moi vabara rego kana.”
LUK.11.37	Iesu sina ni koina reyori, bi Pharisee amiye yokoi yaku raka niyo inasa iruku irigedi. Ye ini yava dui resi iruku irigi ameyo. 
LUK.11.38	Ye Iesu siko ini vana de koitesi iruku iriyo ma Pharisee amiye mina vegasa tururu reyo. 
LUK.11.39	Ye Varika amiye ina rofu niyo, “Ya Pharisee vene bi biyo ma siua bi etofaro maka koitededi, idu yi uka ideri bi duma udu ma vegu no vata baeyadi. 
LUK.11.40	Ada de vene! Sei yaku etofaro riyo vonisi, bi ideri ka riyo ba ide? 
LUK.11.41	Yi uka noibanu dudu irava vene mafa; mina regediri, bi beika baika tau bi ya rofu ruaka nigedi.
LUK.11.42	“Ye ya Pharisee vene, iriyeduka no iniye iniye ya rofu bi! Adina bi iruku moi sisika rena roka 
LUK.11.43	“Ya Pharisee vene, bi iriyeduka no iniye iniye ya rofu bi! Adina usa usa yavari amena sana ka buni torari, ma maketiri amiye yaku ago buni dudu matagini reyagane, ura rededi. 
LUK.11.44	Iriyeduka no iniye iniye ya
LUK.11.45	Ago gira oteimana amiye yokoi ina rofu niyo, “Oteimana amiye, ya makai sina nigasa ka una rofu ni no reisa mini!”
LUK.11.46	Idu nikabai reyo, “Ya ago gira oteimana vene, ka iriyeduka no iniye iniye ya rofu bi! Adina toe uakaina anua rededi mina amiye fafau aededi, idu yi vana ebuna yokoi dudu bi mina toe de erufugedi. 
LUK.11.47	Iriyeduka no iniye iniye ya rofu bi! Adina yi tutubena vene yaku Sei di ago niyadi vene umuyeyadi ma ya vene bi ini guri yava ikefata dudu moi buni buni rededi. 
LUK.11.48	Mina dada, ya kaya ninegau rededi yi tutubena yaku beika reyadi bi buni, ini adina Sei di ago niyadi vene umuyeyadi, ma ya bi ini guri yava akudedi. 
LUK.11.49	Mina dada, Sei yaku ini mokena tora dudu ka niyo, ‘Nai ago nidedi vene ma nai nifeidena vene ina rofu nifeidegida; be bi umuyesi be bi esika esika magedi.’ 
LUK.11.50	Dada Sei yaku kono riyo medari gutuna kaere Sei di ago niyadi vene tau gade umuyeyadi, gua amededi vene bi ini kaunava baku regedi: 
LUK.11.51	Abel umuyeyo gutuna boyo Zechariah, kaere bi ori sisika rena fore fata ma Sei di yava utari umuyeyadi. Mina bi rama, ya nida gua amededi vene bi mina kaunava baku regedi!
LUK.11.52	“Ago gira oteimana vene, iriyeduka no iniye iniye ya rofu bi! Adina bi diba nina di sana di ida vena ekena etagae reyadi mini. Ya bi de dui rei bosi be yaku dui rena mokededi bi, ya yaku ini ida biri ridedi!”
LUK.11.53	Iesu yaku mina sana fereyori,
LUK.11.54	eru regedi ma ago rama de yokoi nigori, bi moi gira regedi.
LUK.12.1	Mina ituari, amiye tau gade gade okisi egogo resi iniye iniye mini etei rigamadi, ye Iesu siko ini usi dina vene rofu nigi kora reyo, “Ya kaya Pharisee vene di yeast nari rei mona refa—mina bi ini ofarosi vegu.
LUK.12.2	Ye beika bi bou riyadi, bi moi ogau rigedi, ma beika bi sui niyadi, bi moi diba nigedi,
LUK.12.3	mina dada beika sina mukunari niyadi, bi vabarari neidegedi. Ma beika sina bi yava ideri kiya mumugu niyadi, bi yava tebori are resi nirausi regedi.
LUK.12.4	“Ye nai asiyaka vene, ya nida, roaita maka umuyegedi vene ori ga refa, idu gabi vegu no yokoi ya rofu anua regedi. 
LUK.12.5	Idu ya oteimagida kaere rofu ori regedi: Sei rofu ori refa, kaere bi ya umuyesi gabi ita mokari makugi di vava nufa, rama ina rofu maka ori refa!
LUK.12.6	“Erena keika 5 di davana bi fore keika remanu dudu ba? Ma Sei yaku ina tau noibanu bi yokoi maka toto de nigo. 
LUK.12.7	Ye yi ada iye tau vakoi ka gokaisanu amedo bi duaiya reyo. Ye ori ga refa. Ya amiye bi isivaga iniye, erena keika tau gade kana de!
LUK.12.8	“Ye na yaku ya nida, kaere yaku amiye di nemokori niogau rego ina bi nai, bi Amiye di mida yaku ka Sei di naivo naivo vima di nemokori makai niogau rego. 
LUK.12.9	Idu kaere yaku amiye di nemokori na fufuta mago, bi Sei di naivo naivo vima di nemokori ka fufuta mago.
LUK.12.10	“Ma kaere amiye yaku Amiye di mida rofu ago no nigo, Sei yaku ini vegu no koite makugo; idu kaere yaku Vima kikifa rofu ini roka moi no rigo, ini vegu no bi de koite makugo.
LUK.12.11	“Ye usa usa yavari, gavana, o ourefeidena vene di nemokori, kota regi ya moi erokoko regediri, yi mokena toe ga moiyagane, gokai sina nigedi o gokai nikabai regedi rofu.
LUK.12.12	Adina mina medari, Vima kikifa yaku ya beika ago nigedi mina ya oteimago.”
LUK.12.13	Amiye tau gade di fogori, amiye yokoi yaku ina rofu niyo, “Oteimana amiye, nai dubuini nigiya kumo beika baika uni baba fereyo nasa rau reyaine.”
LUK.12.14	Nikabai resi niyo, “Ya remanu di sina sina neidegi yi beika baika rau regi di vava na mana kode.” 
LUK.12.15	Kamini ina vene tau rofu niyo, “Ya kaya nari rei mona regasa beika baika tau rofu udu ga refa. Adina amiye di vegu iniye bi mina beika baika tau yaku de mago.”
LUK.12.16	Kamini Iesu yaku mokena ago yokoi ina rofu niyo: “Beika baika tau amiye, ini kono fafauri, muro iruku tora gade iniye rama niyo. 
LUK.12.17	Dada iniye mokesi niyo, ‘Gokai kamini regida? Iruku aena sana bi koina.’ 
LUK.12.18	Resi niyo, ‘Yomakai regida: nai iruku aena sana ukero vau resi tora risi nai iruku ma sogona tau gade minari aegida. 
LUK.12.19	Resi bi na kaya rofu nigida, lagani tauri mina beika tau bi yi. Nai veguri mina beika baika tau kiya kiya iriga vaiga ada regasa amebigida!’ 
LUK.12.20	Idu Sei yaku ina rofu niyo, ‘Ya bi ada de amiye! Gua mina urusari umuyegiyari, bi kaere yaku mina beika tau ya kaya moi tauri fereyo mina moigo?’ ”
LUK.12.21	Resi Iesu ini sina ni vau regi reyo, “Amiye rofu bi makai: kaere bi beika baika tau inaike moiyo, idu Sei di mokenari, bi beika baika tau de moiyo.”
LUK.12.22	Kamini Iesu yaku ini usi dina vene rofu niyo, “Mina dada ya nida, vegu nigasa amesi beika irigedi, o beika varuka yi roaita yaku akugedi, mokena toe ga moifa. 
LUK.12.23	Adina vegu amena bi iruku ebu redo, ma roaita bi varuka ka ebu redo. 
LUK.12.24	Yomina gayo bora erena vefa; ina bi yoya varina, o iruku goena de rededi; dokema, o iruku aena sana ka koina; idu Sei yaku vana redo. Ya bi mina erena ebu rena iniye reyadi! 
LUK.12.25	Ye ya kaere yaku ini ukari mokena toe moigori, mina mokena yaku ini vegu moi doba rego ba? 
LUK.12.26	Mina mokena dudu, mina beika keika anua reisa, ye beika resi mokena toe tau moisa? 
LUK.12.27	Sufari farofaro bi gokai bodedi, mina vefa: moimai de resi varuka de ridedi. Idu ya nida, kini Solomon di varuka burefe tau ka bi mina sufari farofaro kana de.
LUK.12.28	Sei yaku sufari farofaro imu mado. Mina farofaro bi gua vegu amedo mini, idu agiya bi kufusi makugedi, ma roko nigori, bi ita mokari origedi. Ye yi varuka dudu ya nari rei mona iniye rego, ya kaere bi mokena vari gira keika aededi vene!
LUK.12.29	“Ye beika iruku ma koru irigedi di, yi ukari mokena toe ga moifa. 
LUK.12.30	(Adina mina beika baika tau bi mina konori gagani gagani vene yaku maina rededi.) Idu yi Baba ina diba yasa beika baika koina bi. 
LUK.12.31	Idu Sei di ourefeidena amena sana maina refa kumo mina beika baika tau ya mago.
LUK.12.32	“Ya amiye tau ori ga refa, adina yi Baba bi ini ourefeidena amena sana ya rofu magi ada redo. 
LUK.12.33	Yi beika baika nufa, bi sero resi fore bi irava vene mafa. Yi beika baika tau omari aefa: mironari fore pausi de no nigedi, ma duma amiye moigi anua rego, ma nurina ka de moi no rego. Ye toga koina de nigedi. 
LUK.12.34	Adina yi gugura buni tau amededi sanari, yi uka ka amebigo.
LUK.12.35	“Yi varuka mitai ri gira resi yi ramefa orisi toro dudu amefa.
LUK.12.36	Ini varika amiye, rema mena irakuna gutuna dairigori, naivo naivo vene toro rededi kana, amebifa. Ini varika amiye bi rema mena irakuna gutuna dairisi raka nigori, evade maka dadisi ida vena moi eboka regedi.
LUK.12.37	Mina kana vene rofu bi buni tora gade iniye, adina bi ini varika amiye dairigori, bi varena de, ina rofu toro regasa nari amededi dada! Ya vene rofu nida, dadisi ini varika amiye raka nisi moimai regika ini varuka mitai rigo, ma iruku irina sanari amegediri, bi naivo rego. 
LUK.12.38	Uru tobori baego, o uriyaku vabarasa baego, ina toro regasa nari rededi vene baku regori, bi buni iniye moigedi! 
LUK.12.39	Idu ya ya diba nifa, yava biyaguna amiye bi siko diba nigo vonisi, duma amiye baego meda nemoko bi, ini yava nari rego, duma amiye ideri ga baeyainedi.
LUK.12.40	Ye toro dudu amefa, adina Amiye di mida bi mokena de rededi meda nemokori baego.”
LUK.12.41	Peter yaku Iesu rofu nikaitesi niyo, “Varika amiye, mina mokena ago bi una rofu maka nisa, ba amiye tau noibanu di nisa?”
LUK.12.42	Ye nikabai resi niyo, “Kaere bi vegu rama redo mokena tora nufa naivo amiye, ini varika amiye yaku vava mago, ini yava nari regi naivo vene be di iruku ini meda ramari rau rego. 
LUK.12.43	Ini varika amiye yaku dairisi baku rego, mina vegu regasa amebigori, bi mina moimai rei tavoi redo amiye bi ada iniye rego! 
LUK.12.44	Rama ya nida, bi vava mago, dada ini beika baika tau nari rego. 
LUK.12.45	Idu mina moimai rei tavoi redo amiye bi iniye rofu mokesi nigo, ‘Nai varika amiye bi ari dobari dairigo.’ Kamini ini moimai rei tavoi rena rumana rema tau ugi kora resi iruku irigasa koru gira moiga amebigori, 
LUK.12.46	.ini mokena de redo ariri ma meda nemokori ina toto, ini varika amiye dairisi mina moimai rei tavoi redo amiye di roaita bado bado nugasi
LUK.12.47	“Ma mina moimai rei tavoi redo amiye, kaere bi ini varika amiye di mokena diba, idu yomakai kana dogo de resi de rego, bi ubobo tora gade rego. 
LUK.12.48	Idu kaere naivo amiye, ini varika amiye di mokena ina toto resi de reyo, bi ubobo keika rego. Ma kaere moimai tora gade ina rofu maro, ina ka bi moimai tau gade reyaine; ma kaere besa moimai tora gade maro, ka bi moimai besa reyaine.
LUK.12.49	“Nai deyaka bi mina konori ita origi. Nai mokenari bi ori katugo kumo! 
LUK.12.50	Nai babatiso
LUK.12.51	Ga mokefa na mina konori deyaka, bi uka amuta moi soka reyaka. Ide, idu ya nida na bi amiye iniye iniye utama okugi deyaka. 
LUK.12.52	Gua mina medari gutuna kaere ini rema midasa bi 5 amededi, mina okugida; regode berou ma remanu berou utama ma remanu berou ma regode berou utama, makai okugida. 
LUK.12.53	Iniye iniye utama okuyaganedi: baba ini rumana midasa, rumana mida ini babasa; nono ini vefasa, vefa ini nonosa; radiyaka tora ini radiyakasa, radiyaka ini radiyaka torasa.”
LUK.12.54	Kamini Iesu yaku ka amiye tau gade rofu niyo, “Meda nedo eta rofu gutuna seuya yokoi dadi baegori, bi vesi evade nigedi, ‘Mina bi miya regi redo,’ resi bi miya redo. 
LUK.12.55	Ma meda baedo rama eta gutuna aura rebigori, bi nigedi, ‘Meda sei regi redo,’ resi bi sei redo. 
LUK.12.56	Ofarosi vene! Ya oma ma kono vesi bi beika ari gua una mago bi diba nigedi. Beika resi gua yomina meda di ari bi de vei mama regi bi ya toto?
LUK.12.57	“Beika resi ya kaya vegu bi rama ba ide mina de moidedi? 
LUK.12.58	Yasa uka yokoi maka de nido amiye, kaere yaku ya kota aegi rena koderi, idama gogo kota sanari bobigediri, mina amiyesa vakoi yi mokena moi yokoi maka ri, adina bi makai de regiya vonisi, bi kota rego amiye di vanari ya aego. Ina yaku bi dibura yava nari redo amiye di vanari ya aego, ma bi dibura yavari ya aego. 
LUK.12.59	Na ya rofu nida, mina sanari de yakugiya bogo kota ae niyo kana metona fore keika mai vau regiya mamo.”
LUK.13.1	Mina ariri maka, amiye be yaku sina Iesu rofu nioteimaradi, Galilee vene be yaku Sei rofu ori sisika regamadiri, bi Pilate di ruda vene yaku umuyeyadi. 
LUK.13.2	Kamini Iesu yaku ina vene rofu nikabai resi niyo, “Mina Galilee vene makai muyeyadi dada, ya yaku mokededi bi ini no bi tora iniye Galilee vene tau rofu ba? 
LUK.13.3	Ide iniye! Idu ya nida, ya vene yi vegu no de feresi moi etagae rigedi, bi ya tau noibanu makai muyegedi. 
LUK.13.4	Ma mirona amiye 18 Siloam ri yava doba ina fafau yaresi emuyeyo bi gokai? Ya yaku mokededi mina yaku nido, bi ini vegu no bi Jerusalem ri amededi vene tau ebu reyo ba? 
LUK.13.5	Ide iniye! Idu ya nida ya vene yi vegu no de feresi moi etagae rigedi, bi ya tau noibanu makai muyegedi.”
LUK.13.6	Resi Iesu yaku mina mokena ago ina vene rofu nigi kora reyo: “Amiye yokoi ini waini murori fuka yabo yokoi variyo ma bodo mina rama be aeyo vegi reyo. Idu be de baku reyo. 
LUK.13.7	Dada ini muro redo amiye rofu niyo, ‘Ve kumo, lagani regoderi rama mina fuka yabo odoro maina rei baegamaka, idu de baku reyaka. Nu! Beika resi mina kono moi no regasa amedo?’ 
LUK.13.8	Idu muro nari redo amiye yaku nikabai resi niyo, ‘Amiye tora, lagani yokoi maka ferei kumo adinari kono tanu masi fonuka aegida. 
LUK.13.9	Agiya laganiri mina fuka yabo rama aegori, bi buni tora gade, idu de vonisi, bi nu makugiya.’ ”
LUK.13.10	Sabati meda yokoiri, Iesu usa usa yavari amiye oteimagamo. 
LUK.13.11	Minari rema yokoi bi vima no ini roaita ideri amegamo. Mina vima no yaku lagani 18 moi gauka reyo, ye ini uboma bi foki dada, rorobo de nigamo. 
LUK.13.12	Iesu yaku vesi raka nisi niyo, “Rema, mina gauka ya rofu koina niyo mini!” 
LUK.13.13	Ini vana ina fafau aeyori, bi minari maka uboma rorobo niyo ma bi Sei di roka moi odoro riyo.
LUK.13.14	Usa usa yava di ourefeidena amiye bi gubuyo iniye reyo, adina Iesu bi Sabati medari amiye moi buni riyo. Dada dadisi amiye rofu niyo, “Meda 6 ri moimai regifa; dada buni nigika bi mina medari baefa, Sabati medari bi de!”
LUK.13.15	Idu Varika amiye yaku nikabai resi niyo, “Ya bi ofarosi vene! Ya yokoi yokoi yaku yi boromakau o donkey mina Sabati medari ini yavari moi etae risi koru usi maragadu. 
LUK.13.16	Mina rema bi Abraham di tutubena, kaere bi Satani yaku lagani 18 moi gira regamo; Sabati medari de erufugiya, ba?” 
LUK.13.17	Makai niyori, bi ina rofu gubuyo rededi vene bi maena reyadi. Amiye tau tora iniye bi Iesu yaku beika vegu buni vayavaya reyo, mina rofu ada no iniye niyadi.
LUK.13.18	Ye nikaitesi niyo, “Sei di ourefeidena amena sana bi gokai kana? Gokai kana nirorotari regida? 
LUK.13.19	Ina bi 
LUK.13.20	Dudusa nikaitesi niyo, “Sei di ourefeidena amena sana bi gokai kana nirorotari regida? 
LUK.13.21	Ina bi yeast kana: ye rema yokoi yaku moisi farava siua tora regodesa
LUK.13.22	Iesu bi rautu ma taoni yokoi yokoiri amiye oteimasi Jerusalem rofu bogamo. 
LUK.13.23	Amiye yokoi yaku nikaitesi niyo, “Varika amiye, moi vegu rigo vene bi tau de maka ba?”
LUK.13.23	Ma nikabai resi niyo, 
LUK.13.24	“Nana rei yeiva resi ida vena kakaitari dui refa, adina ya nida amiye tau tora ini mokenari bi dui regika idu anua regedi. 
LUK.13.25	Yava amiye yaku dadisi yava ida vena kebi rigo, ma ya bi etofarori are resi raka nisi nigedi, ‘Varika amiye, ida vena una rofu moi eke!’ Idu nikabai resi nigo, ‘Na na toto ya goinari gutuna okiyadi!’ 
LUK.13.26	Kamini nikabai resi nigedi, ‘Vakoi iruku irigamafa, ma ya bi uni taoni di idari oteimagasa digamo!’ 
LUK.13.27	Idu dudusa nigo, ‘Na na toto ya goinari gutuna okiyadi. Ya mokena rorobo de rededi vene tau na rofu etagae ri difa!’
LUK.13.28	Etofaro ya maku negediri, bi esika dudu isaka nigasa gade aki gigi rebigedi; Abraham, Isaac, Jacob ma Sei di ago niyadi vene tau vegediri, bi Sei di ourefeidena amena sanari amebigedi!
LUK.13.29	Ye amiye meda dadido eta rofu ma meda nedo eta rofu, ma meda baedo enana eta rofu ma meda baedo rama eta rofu okisi Sei di ourefeidena amena sana ameinu resi irakuna irigedi. 
LUK.13.30	Mironari mamo kaere gabi vene bi ouregedi, ma gua kaere ourededi vene, bi gabi nigedi.”
LUK.13.31	Mina medari, Pharisee vene be Iesu rofu baesi niyadi, “Ya mina sanari feresi sana be yokoiri di, adina bi Herod yaku ya umuyegedi mokena moido.”
LUK.13.32	Ma nikabai resi niyo, “Bosi mina sufa auna mina nifa: ‘Na bi gua ma agiya vima no meki rei feidesi gauka vene moi buni rigida, ma aineka mamo nai moimai koina nigo.’ 
LUK.13.33	Idu gua, agiya ma aineka nai boida sana bogida, adina bi rorobo de iniye Sei di ago nido amiye kono yokoiri umuyegedi, bi Jerusalem ri maka bi rorobo iniye!
LUK.13.34	“Jerusalem taoni vene o! Ya vene yaku Sei di ago niyadi vene umuyesi Sei ya rofu nifeideyo vene fore dudu uyadi. Uru gokaisanu yi mida mida egogo regi ura regamaka, kokoro kosini yaku ini mida ini eta gabireri bou rido kana, idu ya vene bi na gedu magamadi! 
LUK.13.35	Ye yi nivakena sana bi autu nisi digo. Kamini
LUK.14.1	Sabati meda yokoiri, Iesu yaku Pharisee di ourefeidena amiye yokoi di yavari iruku irigi boyo. Kamini minari, amededi vene tau yaku Iesu yaku beika rego, mina vei mona regamadi. 
LUK.14.2	Yuka vana uruyo amiye yokoi bi Iesu di nemokori baesi are reyo. 
LUK.14.3	Kamini ago gira oteimana vene ma Pharisee vene rofu nikaitesi niyo, “Ago gira rofu gauka vene Sabati medari moi buni rigifa ba ide?”
LUK.14.4	Idu de nikabai reyadi. Kamini Iesu yaku mina gauka amiye moisi moi buni risi nifeideyo. 
LUK.14.5	Ye ina vene rofu niyo, “Ya kaere yi mida, o yi boromakau nufa kono rubari keto rei nego vonisi, bi evade Sabati medari moi yakugo ba ide?”
LUK.14.6	Idu bi nikabai rena anua reyadi ini mina agori.
LUK.14.7	Iesu yaku raka niyadi vene be veyo, amena sana burefe maina regamadi, dada mina mokena ago ina vene rofu niyo: 
LUK.14.8	“Rema mena irakuna regi vonisi, amiye yokoi yaku ya raka nigori, bi amena sana burefe minari ga ame, mina amena sana bi raka niyadi amiye tora iniye yokoi di amena sana baebu.
LUK.14.9	Resi bi ya roada raka niyo amiye yaku ya rofu baesi nigo, ‘Dadi kumo ini amena sanari ka ameyainedi.’ Ye ya bi kamini maena resi nesi egonari amegiya. 
LUK.14.10	Idu ya raka nigediri, bi bosi egona sanari ame. Kamini ya raka niyo amiye baesi ya nigo, ‘Dubu, dadi baesi yomina amena sana burefe minari ame.’ Mina vegu yaku ya raka niyadi vene tau di nemokori bi mokegedi amiye tora yokoi vo nigedi. 
LUK.14.11	Adina kaere iniye moi odoro rigo, bi Sei yaku moi ave nigi rigo. Ma kaere iniye ave nigo, bi Sei yaku moi odoro rigo.”
LUK.14.12	Kamini Iesu yaku amiye bedakai rofu niyo, “Yi uriyenau o urusa irukuri, yi asiyaka, o usika ourena, o gugura tau vene ga raka ni—makai regiyari, bi ina ka dairi ya raka nigedi, ye yi beika reyo kana, bi dairi ya magedi mini. 
LUK.14.13	Irakuna regiyari, bi irava vene, roaita bero niyadi vene, yuka no vene, ma ne taufa vene mina raka ni. 
LUK.14.14	Minari bi buni tora gade baku regiya, adina ina vene bi anua dairi ya magedi. Sei yaku mokena rorobo amiye dadi rae rego medari, dairi ya mago.”
LUK.14.15	Amededi sanari, amiye yokoi yaku mina sina neideyori, bi Iesu rofu niyo, “Sei di ourefeidena amena sanari amesi irakuna irigedi vene tau bi buni tora gade moigedi!”
LUK.14.16	Ma ina rofu niyo, “Amiye yokoi yaku irakuna tora resi amiye tau raka niyo. 
LUK.14.17	Resi mina irakuna meda okiyori, bi ini moimai rei tavoi redo amiye nifeideyo raka niyo vene nigo, ‘Ya baefa, iruku tau dogo resi amededi!’ 
LUK.14.18	Idu ina tau noibanu bi dadisi deda sina kamini niyadi. Yokoi yaku niyo, ‘Muro regi kono tu yokoi voi reyaka, ye vegi digida, dada yi amiye tora ka bosi ni gubuyo ga reyaine.’ 
LUK.14.19	Ma yokoi yaku niyo, ‘Na bi boromakau 10 voi reyaka, ye vei mona regi digida, dada yi amiye tora ka bosi ni gubuyo ga reyaine.’ 
LUK.14.20	Ma yokoi yaku niyo, ‘Na bi ruika rema meyaka, dada baena anua reida.’
LUK.14.21	“Kamini mina moimai rei tavoi redo amiye dairi bosi mina sina tau niyadi ini amiye tora rofu nioteimaro. Mina amiye tora gubuyo resi niyo, ‘Evade digasa taoni di ida tora ma ida keika tauri irava vene, roaita bero niyadi vene, ne taufa vene, ma yuka no vene minari afei bae.’ 
LUK.14.22	Doba de, bi mina moimai rei tavoi redo amiye yaku niyo, ‘Amiye tora, yi niyo kana bi reyaka, idu yi yava bi vata baena kode.’ 
LUK.14.23	Dada niyo, ‘Bogiya gagani ma muro di idari ni yeiva re kumo amiye afei dui regiya, ma nai yava vata baeyaine. 
LUK.14.24	Ya nida, mirona vene tau raka niyaka mina, nai irakuna reyaka mina de irigedi!’ ”
LUK.14.25	Amiye tau tora Iesu sa bogamadiri, ne kero resi ina vene rofu niyo, 
LUK.14.26	“Amiye yokoi na rofu baesi na uka tora de masi ini baba, ini nono, ini rema, ini mida, ini usika ourena ma iniye rofu ka uka keika de mago vonisi, nai usi dina amiye anua rego.
LUK.14.27	Kaere amiye ini satauro de uakaisi na usi baego, bi nai usi dina amiye anua rego.
LUK.14.28	“Ya amiye yokoi ini mokenari bi yava doba akugo vonisi, bi siko ameinu resi fore gokaisanu moimai koina nigi bi ina nufa vego. 
LUK.14.29	Mina siko de rego vonisi, bi ini yava dadigo sana bi rigo, idu de moi koina rigori, bi amiye tau yaku mina vesi bi ina rofu ninika nigedi. 
LUK.14.30	Resi nigedi, ‘Mina amiye bi yava rigi kora reyo idu de ri vau reyo!’
LUK.14.31	“Gagani yokoi di kini ini iya rededi vene bi 10,000 moisi ruda bogo gagani kini yokoisa kaere bi ini iya rededi vene bi 20,000 vonisi, bi siko ameinu resi vego mirona gagani di kini di iya vene u vau rego ba de. 
LUK.14.32	Ini mokena mina bosi toe nigori, bi ago mirona gagani kini rofu nifeidego ruda okina koderi, uka yokoi maka reyaganedi. 
LUK.14.33	Mina makai kana, ya kaere na usi dina amiye mokeisa vonisi, bi yi beika tau bi fere.
LUK.14.34	“Ramena bi buni; idu ramena di safi ka koina nigo vonisi, bi gokai dudu moi safi rigiya? 
LUK.14.35	Mina bi moi makuna maka; ini buni yokoi de. Amiye neidego vonisi, bi neideyaine!”
LUK.15.1	Meda yokoiri, fore butu rededi vene tau gade ma vegu no rededi vene be, bi Iesu di sina neidegi ina rofu baeyadiri, 
LUK.15.2	Pharisee vene ma ago gira oteimana vene bi ago tau nisi niyadi, “Mina amiye bi vegu no rededi vene faiva nisi kumo ina venesa iruku irido!” 
LUK.15.3	Ye Iesu yaku mina mokena ago ina vene rofu niyo:
LUK.15.4	“Ya tau vakoiri, amiye yokoi bi ini mamoe 100 nufa ma yokoi maka bi kamini boiyo regori, bi mina mamoe 99 nomu ini tavara rededi sanari feresi disi mina yokoi maka boiyo reyo maina resi baku rego mamo. 
LUK.15.5	Baku regasa bi ada iniye resi ini megea fafau aesi 
LUK.15.6	uakaisi rauturi okigo. Mina resi bi ini asiyaka vene ma ina atafu amededi vene raka niegogo resi nigo, ‘Na bi nai boiyo reyo mamoe baku reyaka dada, nasa ada renadi!’ 
LUK.15.7	Makai ya nida, omari amededi vene ada regedi, amiye yokoi maka ini vegu no feresi moi etagae riyo dada. Idu mokena rorobo vene 99 bi ini vegu no de feresi moi etagae de riyadi dada, omari amededi vene ada de regedi.
LUK.15.8	“O goina rema ini siriva fore bi 10, idu yokoi maka bi moi boiyo rego vonisi, ina bi ramefa ori katusi yava gudare resi maina rei bogo ma baku rego ba? 
LUK.15.9	Baku regasa bi ini asiyaka ma ina atafu amededi vene raka niegogo resi nigo, ‘Na bi nai siriva fore boiyo reyo, mina baku reyaka dada, nasa ada renadi!’ 
LUK.15.10	Mina ida kana dudu ya nida, Sei di naivo naivo vima bi ada regedi amiye yokoi maka ini vegu no feresi moi etagae rido dada.”
LUK.15.11	Resi Iesu yaku niyo, “Amiye yokoi bi ini rumana mida remanu. 
LUK.15.12	Usika mida yaku dadisi ini baba niyo, ‘Baba, muyegiyari, beika gugura tau bi nai, gua na ma.’ Dada mina amiye yaku ini mida remanu di beika gugura muyesi ferego kana bi kamini rau reyo. 
LUK.15.13	Meda be koina niyori, mina usika mida yaku ini gugura tau moisi ini rautu ferei dadi diyo. Gagani maike tora yokoiri disi ini fore tau ini mokena dada maku vau reyo. 
LUK.15.14	Inasa beika amedo kana, maku vau reyo, ma mina gaganiri adabo tora yokoi are reyori, bi iniyesa bi beika buni irigi yokoi de. 
LUK.15.15	Dada disi mina gagani amiye yokoisa moimai reyo. Ini murori ini dona nari rei magi nifeideyo. 
LUK.15.16	Ma ini mokenari bi dona iruku vana magamo, iniye ini uka rauna mina moi amuta rego, idu yokoi yaku kana beika yokoi mina mana de irigamo. 
LUK.15.17	Gabi mamo ini mokena buni dairi baeyo ma dadisi niyo, ‘Nai baba di moimai rededi vene tau bi ini iruku bi tora gade iridedi, ma na bi yomini rauna dudu muyegi reida! 
LUK.15.18	Dadisi bosi nai baba nigida, Baba, na bi Sei rofu ma ya rofu vegu no reyaka. 
LUK.15.19	Na bi yi mida vo ga na ni; yi moimai amiye yokoi kana na nari re.’ 
LUK.15.20	Resi bi dadisi ini baba rofu dairiyo.
LUK.15.20	“Ina bi yava okina koderi, ini baba yaku maikeri gutuna vesi ina rofu iriyeduka resi raga rei bosi ini mida binu masi fuka reyo. 
LUK.15.21	Ini mida yaku niyo, ‘Baba, na bi Sei rofu ma ya rofu vegu no reyaka, na bi yi mida vo ga ni.’ 
LUK.15.22	Idu ini baba yaku raka nisi ini moimai rei tavoi rededi vene rofu niyo, ‘Evade varuka burefe iniye moi desi ae mafa. Ini vanari rini yokoi ae masi ini yukari tamaka ae mafa. 
LUK.15.23	Mina resi bosi boromakau mida vana resifa, mina ufa ma irakuna tora resi ada renadi! 
LUK.15.24	Adina nai mida bi muyeyo, idu gua bi vegu niyo; eva niyo, idu disi dairiyo ma baku reyafa.’ Kamini irakuna ekeyadi.
LUK.15.25	“Mina medari ini ourena mida bi murori ameyo. Dairi baegasa yava adinari bi gita kukuroka ma adena udedi mina neideyo. 
LUK.15.26	Dada naivo amiye yokoi raka nisi nikaitesi niyo, ‘Mina bi beika rededi?’ 
LUK.15.27	Ma nikabai resi niyo, ‘Yi dubuini dairi okiyo, dada yi baba yaku boromakau mida vana resifa, mina usi irakuna rededi, adina yi baba yaku buni dudu dairi moiyo dada.’
LUK.15.28	“Mina ourena mida bi gubuyo resi yava ideri de dui rei boyo; dada ini baba yaku desi niguba reyo bi dui reyaine. 
LUK.15.29	Idu nikabai resi niyo, ‘Ve kumo yomina lagani tau yi naivo amiye kana, na yi moimai resi yi ago gira mina de neidei kora regamaka. Idu ya bi gouti mida nai asiyaka venesa irakuna regi ka de na maro! 
LUK.15.30	Idu yi mina mida bi yi gugura tau koa rededi rema vene rofu maka rau rei vau resi yavari dairiyori, ya bi boromakau mida vana resifa mina uyo!’ 
LUK.15.31	Ini baba yaku nikabai resi niyo, ‘Nai mida, ya bi ari neinei nasa dada, beika tau nai bi yi. 
LUK.15.32	Idu buni bi ada resi irakuna renadi, adina yi dubuini bi muyeyo, idu gua bi vegu niyo; disi forovai reyo, idu, gua baku reyafa.’ ”
LUK.16.1	Iesu ka ini usi dina vene rofu niyo, “Gugura fore tau amiye yokoi bi ini gugura nari redo amiye yokoi nufa. Mina gugura fore tau amiye nioteimaradi bi ini gugura nari redo amiye yaku ini fore iri vau regamo. 
LUK.16.2	Dada raka nisi niyo, ‘Na bi mina sina ya dada nidedi, mina neideyaka. Nai fore gokai makusa, mina bi buni na oteimagiya, adina nai gugura tau moi ourefeideisa, bi moi dairigida.’ 
LUK.16.3	Mina naivo amiye yaku iniye kamini niyo, ‘Nai amiye tora bi nai moimairi kamini na moi etagae rigo, ma na bi kono goenari yeiva de, ma amiye rofu niguba renari ka maena reida; dada na bi beika regida? 
LUK.16.4	Idu ida yokoi amedo bi na na diba; nai moimairi nai moi etagae rigori, nai asiyaka vene yaku ini yavari na moi afei dui regedi.’
LUK.16.5	“Kamini kaere ini amiye tora rofu ini beika moiyadi rofu gabi mago vene raka ni vau resi amiye yokoi siko rofu nikaiteyo, ‘Ya bi nai amiye tora rofu bi gokaisanu magiya?’ 
LUK.16.6	‘
LUK.16.7	Resi yokoi nikaiteyo, ‘Ma ya bi gokaisanu dairisi magiya?’ Ina yaku niyo, ‘Witi fuse 100.’
LUK.16.8	“Gabi ini amiye tora yaku makai reyo mina neideyo dada, ini roka niodoro reyo, adina bi mokena buni dudu ini moimai reyo; dada mina kono vene diba mokena buni dudu ini moimai rededi, idu vabara vene ini diba bi keika bi mokena buni dudu ini moimai rededi.”
LUK.16.9	Ma Iesu ka niyo, “Mina dada, ya vene rofu nida: yi kono di mokena rorobo de di gugura dudu vegu rau regasa auta refa, ye mina gugura koina nigori, Sei yaku ini toga toga amedo sanari ya afei dui rego dada. 
LUK.16.10	Kaere amiye yaku beika keika keika rofu nari rei mona rego, ina bi beika tora ka nari rei mona rego. Idu beika keika keika ofa ofa dudu nari rego amiye, bi beika tora rofu ka ofa ofa dudu de nari rego. 
LUK.16.11	Ya kono di gugura de nari rei mona reyadi vonisi, ya yaku gugura rama
LUK.16.12	Resi ya bi amiye be di gugura nari rei mona de reyo vonisi, bi kaere yaku yi gugura rama ya mago?
LUK.16.13	“Moimai rei tavoi redo amiye yokoi yaku amiye tora remanu di moimai rena anua rego. Adina bi yokoi rofu bi gubuyo resi yokoi rofu bi uka mago; o ina bi yokoi di ago neidesi yokoi rofu bi mokei itu rego. Ya bi Sei ma fore di moimai rei tavoi rededi vene di moimai rena anua regedi.”
LUK.16.14	Pharisee vene yaku mina sina neidegasa bi Iesu ninika niyadi, adina ina vene bi fore mokei tora rededi. 
LUK.16.15	Idu ina vene rofu niyo, “Ya vene yaku amiye di nemokori ya kaya yi vegu bi rorobo moi ofa ofa ago vo nigasa rededi, idu Sei bi ina diba yi uka mokena; adina beika gugura bi buni iniye amiye di mokenari, mina bi Sei di nemokori no iniye iniye kino nufa.
LUK.16.16	“Moses di ago gira ma Sei di ago niyadi vene di ago bura reyadi bi niodoro regamadi, ma John Baptist di okina ariri baeyo. Mina ariri gutuna, Sei di ourefeidena amena sana di sina buni bi niogau rededi mini, ma amiye tau bi ini yeiva tau dudu dui regika rededi.
LUK.16.17	Idu oma ma kono bi ini ida dudu roro nigedi, idu ago girari bura reyadi, mina di tuta yokoi kava de roro nigo.
LUK.16.18	“Kaere amiye ini rema nifeidesi rema bouna mego, bi koa rego; ma mina amiye kaere bi rema mego, ka bi koa rego.
LUK.16.19	“Gugura tau amiye yokoi amegamo; ina bi varuka burefe iniye risi ada regasa iruku buni ari neinei irigamo. 
LUK.16.20	Ini yava ida nefauri bi irava amiye ini roka Lazarus mina bae amegamo. Ini roaita bi ara yaku nivai rena iniye reyo. 
LUK.16.21	Ini ukari mokegamo bi mina gugura tau amiye di iruku bubudo ini teiborori yareyadi mina irigo. Auna yaku ka bosi ini ara uaka regamadi.
LUK.16.22	“Mina irava amiye muyeyori, bi Sei di naivo naivo vima yaku Abraham atafu afei boyadi. Kamini gugura tau amiye ka muyeyo ma guri aeyadi. 
LUK.16.23	Muyena vene di amena sanari esika moiga amesi ini nemoko maku bogasa maikeri gutuna Abraham veyo ma Lazarus bi ina atafu ameyo. 
LUK.16.24	Dada raka niyo, ‘Abraham, nai baba, na iriyeduka re! Lazarus nifeidegiya, ma ini vana metona dudu koru bi risi nai afiye moi amuta reyaine, adina na bi esika tora iniye mina ita ideri moida!’
LUK.16.25	“Idu Abraham yaku niyo, ‘Nai mida, moke, yi vegu amegasa gugura buni moigamo, ma Lazarus bi no moiyo. Idu ya esika moisari, ina bi minari gua ada redo. 
LUK.16.26	Ma yomakai, una remanu uni utari bi kono ruba tora gade amedo, dada kaere minari gutuna ugagasa bae negi ura rego, bi rena anua rego, ma mirona eta rofu ugasi baena ka rena anua rego.’ 
LUK.16.27	Kamini mina gugura tau amiye yaku niyo, ‘Makai vonisi, bi ya niguba reida, baba Abraham, Lazarus nai baba di yavari nifeide. 
LUK.16.28	Mironari bi nai dubuiyaka 5. Nifeidegiya kumo nesi ni yeiva resi nigo bi mina esika sanari ina ka ga baeyagane.’
LUK.16.29	“Idu niyo, ‘Moses ma Sei di ago nidedi vene di ago bi ina venesa; ina rofu maka ago neideyagane.’ 
LUK.16.30	Idu niyo, ‘Baba Abraham, mina bi buni de! Amiye yokoi muyenari gutuna ina vene rofu dadi rae resi boi nego vonisi, bi ini vegu no feresi moi etagae rigedi.’ 
LUK.16.31	Idu nikabai resi niyo, ‘Moses ma Sei di ago nidedi vene di ago de neidegedi vonisi, bi muyena amiye dadi rae rego rofu yaku ka ini uka de moi kero regedi.’ ”
LUK.17.1	Iesu yaku ini usi dina vene rofu niyo, “Vegu no fafau uka maina regika nivena vegu bi rama iniye vata nigo, idu mina vegu no fafau uka maina regika nivedo amiye bi ina rofu bi gokai no iniye iniye! 
LUK.17.2	Amiye yokoi yaku mina mida keika yokoi ourefeidego vonisi, ma vegu no rego, bi kaunava tora moigo. Buni bi witi utei rena di fore tora kuriri ukita resi davarari makugo. 
LUK.17.3	Mokena dudu ya kaya nari refa!
LUK.17.3	“Yi usika ourena vegu no
LUK.17.4	Ya rofu vegu no meda yokoi makari uru 7 resi baegasa ya uru 7 nibigo, ‘Na bi vegu no feresi moi etagae riyaka,’ vo nibigo vonisi, bi ini vegu no reyo mina erufu.”
LUK.17.5	Varika amiye di nifeidena vene yaku ina rofu niyadi, “Uni mokena vari gira aena ya rofu moi tora ri.”
LUK.17.6	Nikabai resi niyo, “Yi mokena vari gira aena bi 
LUK.17.7	“Ya yokoi yaku yi moimai rei tavoi redo amiye bi murori moimai rebigo, o mamoe vana rei vau resi yavari okigori, bi ina rofu nigiya, ‘Baesi amesi iruku iri,’ makai de nigiya. 
LUK.17.8	Ide mada! Ya bi nigiya, ‘Nai iruku feidesi varuka burefe risi nai koru vava naivo regiya bogo nai koru ma iruku iri vau regida mamo; gabi yi koru ma iruku irigiya.’ 
LUK.17.9	Mina moimai rei tavoi redo amiye yi ago neidego, idu ni buni tora gade de magiya. 
LUK.17.10	Mina dada, ya vene ka, niyadi kana rei vau regasa bi nigedi, ‘Una ka bi moimai rei tavoi resifa vene maka; ye uni moimai maka reyafa.’ ”
LUK.17.11	Iesu Jerusalem seira risi bogamori, bi Samaria ma Galilee taoni di kono utari boyo. 
LUK.17.12	Rautu yokoi dui reyori, refera vene 10 baku reyo, kaere bi maikeri are resi 
LUK.17.13	raka niyadi, “Iesu, Varika amiye, una iriyeduka re!”
LUK.17.14	Ma vesi niyo, “Bofa kumo Sei ma amiye utari naivo vene ya veyagane.”
LUK.17.14	Idama bogamadiri, bi ini roaita moi ruaka riyo.
LUK.17.15	Kamini amiye yokoi maka yaku ini roaita moi buni riyo mina vegasa bi dairi baesi goroka tora dudu Sei di roka moi odoro risi 
LUK.17.16	Iesu di yuka adinari keto resi buni tora gade maro. Mina amiye bi Samaria amiye. 
LUK.17.17	Kamini Iesu yaku niyo, “Amiye 10 moi ruaka riyaka. Ma mina amiye 9 bi goini? 
LUK.17.18	Beika resi mina Israel de amiye maka Sei di roka moi odoro rigi dairiyo?” 
LUK.17.19	Resi ina rofu niyo, “Dadisi bo. Yi mokena vari gira aena yaku ya moi buni riyo.”
LUK.17.20	Pharisee vene be yaku Iesu nikaitesi niyadi, “Sei di ourefeidena amena sana goivaka ogau nigo?” Nikabai resi niyo, “Sei di ourefeidena amena sana gokai dego bi ini rebe de vegedi. 
LUK.17.21	Yokoi yaku ka de nigo, ‘Vefa, ina bi yomini!’ o, ‘Ina bi yoroni!’; adina bi Sei yaku yi ideri ourefeidesi amedo.”
LUK.17.22	Kamini Iesu yaku ini usi dina vene rofu niyo, “Amiye di mida di meda baegedi, ma ya yaku mina meda vegi ura regedi vo nigedi, idu de vegedi. 
LUK.17.23	Be vene yaku ya rofu nigedi, ‘Mironari ne rei vefa!’ o ‘Minari ne rei vefa!’ Idu bosi maina ga refa, 
LUK.17.24	Amiye di mida bi sui dudu de dego. Adina ini dena bi ayena yaku kamanika redori oma berou eta rofu vabara ni baedo berou rofu moido kana. 
LUK.17.25	Mina vata nina koderi, bi esika tau tora siko moigo, ma mina ari vene yaku ina rofu gedu magedi kumo. 
LUK.17.26	Kamini Noah di medari reyadi kana, Amiye di mida dena medari ka makai regedi.
LUK.17.27	Ina vene bi iruku ma koru irigasa rumana ma rema megasa rei bogamadi boyo, mina medari Noah sisima ideri dui reyo mamo, bi abata yaku desi ina vene ukero vau reyo.
LUK.17.28	Lot di medari ka makai kana, ina vene tau bi iruku ma koru irigasa voi voi regasa muro regasa yava rigasa rei bogamadi.
LUK.17.29	Lot yaku Sodom ferei yakuyo medari, Sei yaku fore ita omari gutuna miya kana moi feidesi ina vene ukero vau reyo. 
LUK.17.30	Amiye di mida ogau nigo medari ka mina kana vegu vata nigo.
LUK.17.31	“Mina medari, yava tebo odorori amiye bi ini yavari nesi gugura fore ga moi yakuyaine; ma murori amedo amiye ga dairiyaine.
LUK.17.32	Lot di rema beika vegu ina rofu vata niyo mina mokefa!
LUK.17.33	Kaere ini vegu moigika maina rego, bi de moigo, ma kaere ini vegu youfeidego, bi moigo.
LUK.17.34	Ya rofu nida, mina urusari, amiye remanu bi ekama yokoi makari varebigedi. Yokoi bi moi etagae risi yokoi bi ferego. 
LUK.17.35	Rema remanu vakoi fore dudu witi utei rebigedi; yokoi bi moi etagae risi yokoi bi ferego.”
LUK.17.37	Kamini ini usi dina vene yaku nikaiteyadi, “Varika amiye, mina vegu bi goinari vata nigo?”
LUK.17.37	Ye nikabai reyo, “Muyena roaita amedo sanari bi gayo bora ka mina sanari egogo regedi.”
LUK.18.1	Kamini Iesu yaku mokena ago yokoi ina rofu nisi oteimasi ari neinei usa usa niyaganedi, ma kosika bi ga reyagane. 
LUK.18.2	“Taoni yokoiri, kota neidena amiye yokoi amegamo, kaere bi Sei rofu ori de resi amiye rofu moi kikifa de regamo. 
LUK.18.3	Minari ka obu yokoi amegamo. Ina bi ari neinei baegasa nigamo, ‘Ya bi nai tuma vene rofu na moi rama rigiya bi buni!’ 
LUK.18.4	Mina kota neidena amiye bi meda be ini ago bi ni gedu magamo, idu gabi iniye rofu kamini niyo, ‘Na ka bi Sei rofu ori de resi amiye rofu ka moi kikifa de reida, 
LUK.18.5	idu mina obu yaku ago tau nido dada, ini kota rena usa nido kana bi regida, bi dairisi ada esika na mago baebu!’ ”
LUK.18.6	Resi Varika amiye yaku niyo, “Mina mokena rorobo de kota neidena amiye yaku niyo, mina neidefa. 
LUK.18.7	Sei yaku gua ini auba resi moiyo vene, kaere uru ari ina rofu isaka nidedi, bi ini ago neidesi ini vegu moi rama rigo, ba ide? Kiya kiya aedego ba? 
LUK.18.8	Ya vene rofu nida, evade ini ago neidesi ini vegu moi rama rigo. Idu Amiye di mida ini degasa bi mina kono tora noibanuri mokena vari gira aena baku rego ba ide?”
LUK.18.9	Iesu yaku ka amiye be rofu mina mokena ago niyo. Mina vene yaku ini mokeyadi bi, ina bi mokena rorobo nufa vene, ma be vene rofu mokeyadi bi vegu no rededi vene. 
LUK.18.10	“Ari yokoiri, amiye remanu yaku Sei nivakena yavari usa usa nigi boyadi; amiye yokoi bi Pharisee amiye ma yokoi bi fore butu redo amiye.
LUK.18.11	“Pharisee amiye yaku gaima etae resi are resi usa usa niyo,
LUK.18.12	fura yokoi makari uru remanu, bi iruku oyo resi nai gugurari beika berou berou 10 ri yokoi maka bi ya maida.’
LUK.18.13	“Idu mina fore butu redo amiye bi gaima are resi ini kuri agu risi ini vana ini kokobari aesi niyo, ‘Sei, na iriyeduka re; na bi vegu no reida amiye!’ ” 
LUK.18.14	Resi Iesu yaku niyo, “Ya nida, mina amiye remanu ini yavari dairiyadiri, bi Sei yaku fore butu redo amiye rofu niyo ini vegu bi rorobo, idu mina Pharisee amiye bi de. Adina kaere iniye moi odoro rigo, bi Sei yaku moi di nigo, idu kaere iniye ave nigo, bi Sei yaku moi odoro rigo.”
LUK.18.15	Kamini be vene yaku ka ina rofu mida kakua afei baegamadi, bi avaka moiyainedi, idu ini usi dina vene yaku mina vesi nivaiyadi. 
LUK.18.16	Idu Iesu yaku mida keika keika rofu raka nisi niyo, “Mida keika keika bi ferefo kumo na rofu baeyagane; ga meki refo, adina Sei di ourefeidena amena sana bi mina kana vene di. 
LUK.18.17	Rama ya nida, kaere amiye yaku Sei di ourefeidena amena sana mida keika kana de moigo vonisi, bi de iniye iniye dui rego.”
LUK.18.18	Kamini ourefeidena amiye yokoi yaku nikaiteyo, “Oteimana amiye buni, beika regida bi toga toga ameibobina vegu moigida?”
LUK.18.19	Ma Iesu yaku niyo, “Beika resi na rofu bi buni vo nisa? Amiye yokoi bi buni de, Sei iniye maka bi buni. 
LUK.18.20	Ya ya diba ago gira di ago bi: ‘Koa ga re; amiye umuyena ga re; duma duma ga re; amiye di vegu fafau ofa ofa ago ga ni; yi nono baba emagui re.’ ”
LUK.18.21	Ye mina amiye yaku niyo, “Na keikari gutuna mina kana vegu ago tau vakoi moi gira ri baeda.”
LUK.18.22	Ma mina neidegasa niyo, “Vegu yokoi maka bi de reyo. Yi gugura tau mina sero resi ini fore irava vene masi yi gugura buni bi omari baku regiya; na usi bae.” 
LUK.18.23	Idu mina neidesi ini uka yarena iniye reyo, adina ina bi gugura tau gade amiye.
LUK.18.24	Iesu ina vesi iriyeduka dudu niyo, “Gugura tau gade nufa vene yaku Sei di ourefeidena amena sanari dui rena bi gira iniye! 
LUK.18.25	Kamelo yaku niduru nemokori dui rena bi aita, idu gugura tau gade nufa amiye yaku Sei di ourefeidena amena sanari dui rena bi gira iniye.”
LUK.18.26	Ye mina ago neideyadi vene yaku niyadi, “Kamini kaere moi vegu rigo?”
LUK.18.27	Ma niyo, “Amiye beika gokai anua regedi, Sei yaku mina rego bi aita iniye.”
LUK.18.28	Kamini Peter yaku niyo, “Ve kumo, uni beika baika feresi ya usi diyafa.”
LUK.18.29	Ma ina vene rofu niyo, “Rama ya nida, amiye yokoi yaku ini yava, o rema, o usika ourena, o nono baba, o mida, Sei di ourefeidena amena sana rofu fereyo bi, 
LUK.18.30	mina veguri, bi tora gade iniye moigo. Ma gabi mina meda baegori, toga toga ameibobina vegu moigo.”
LUK.18.31	Kamini ini amiye 12 moi gaima risi niyo, “Neidefa, una bi Jerusalem bogifa, Sei di ago niyadi vene yaku Amiye di mida rofu vata nigo vegu bura reyadi, mina rama aego. 
LUK.18.32	Tutubena idana vene di vanari aegedi; ina rofu nikurusi ni no resi ayaka su resi 
LUK.18.33	buburu vai resi umuyegedi. Idu gabi meda regodenuri, dudusa dadi rae rego.”
LUK.18.34	Idu ini usi dina vene bi mina sina niyori, bi ini adari ufatena de reyadi. Mina sina di rama bi ina vene di mokenari sui niyo, ma ini beika nigamo bi ina vene ka ina toto.
LUK.18.35	Kamini Iesu Jericho negau okiyori, bi ne taufa amiye yokoi ida atafu amegasa usa nigamo. 
LUK.18.36	Amiye tau gade bae bogamadi mina neidegasa bi nikaitesi niyo, “Mina bi kaere?”
LUK.18.37	Kamini niyadi, “Iesu Nazareth amiye bi bae bodo.”
LUK.18.38	Ye raka nisi niyo, “Iesu, David di tutubena, na iriyeduka re!”
LUK.18.39	Ourei boyadi vene yaku emaradi babo niyaine, vo niyadi, idu besa raka niyo, “David di tutubena, na iriyeduka re!”
LUK.18.40	Ye Iesu are resi ago gira dudu ina rofu moi baeyaganedi, vo niyo. Atafu baegasa bi nikaiteyo, 
LUK.18.41	“Ya ura reisa bi beika ya rofu regida?”
LUK.18.41	Nikabai resi niyo, “Varika amiye, na ura reida bi dudusa gagani vegida.”
LUK.18.42	Ma niyo, “Ve kumo! Yi mokena vari gira aena yaku ya moi buni riyo.”
LUK.18.43	Ma evade maka dudusa gagani vesi Iesu usi bosi Sei di roka moi odoro rigamo. Amiye tau yaku mina vegasa ka bi Sei di roka niodoro reyadi.
LUK.19.1	Iesu Jericho dui resi ebu rei bogamo. 
LUK.19.2	Minari bi amiye roka Zacchaeus, kaere bi fore butu rededi vene di amiye tora. Iniye bi gugura tau amiye. 
LUK.19.3	Ini ura bi Iesu vego, idu ina bi amiye tumu dada, vena anua regamo, amiye ka berou bi tau tora iniye dada. 
LUK.19.4	Mina dada ouresi raga bosi Iesu vegi bi yabo tora yokoi roka 
LUK.19.5	Iesu yaku mina sana okigasa bi ne odoro resi ina rofu niyo, “Zacchaeus, evade soka rei degiya, adina na bi gua yi yavari amegida.”
LUK.19.6	Dada evade soka resi ini yavari ada dudu moi dui reyo. 
LUK.19.7	Amiye tau yaku mina vegasa bi nimumugu regi kora regasa nigamadi, “Ina bi vegu no redo amiye yokoi di yavari iruku irigi dui reyo.”
LUK.19.8	Zacchaeus are resi Varika amiye rofu niyo, “Varika amiye, nai gugura berou afona moisi bi irava vene magida. Resi amiye ofa dudu ini gugura fore moiyaka vonisi, bi dudusa uru 4 besa dairi magida.”
LUK.19.9	Ma ina rofu niyo, “Gua medari moi vegu rina bi mina yavari dui reyo, adina bi mina amiye ka Abraham di mida. 
LUK.19.10	Adina Amiye di mida bi boiyo reyadi vene maina rei baku resi moi vegu rigi deyo.”
LUK.19.11	Mina sina neidegamadiri, bi yavoi resi mokena ago niyo, adina ina bi Jerusalem atafu okiyo, ma amiye yaku mokegamadi bi Sei di ourefeidena amena sana bi minari evade maka ogau nigo. 
LUK.19.12	Mina resi niyo, “Amiye yokoi, kaere bi varika amiye kana, dadisi gagani maike yokoiri iniye kini rigi disi dairiyo. 
LUK.19.13	Dada ouresi ini moimai rei tavoi rededi vene tau vakoi 10 raka nisi goro fore
LUK.19.14	Idu ini gagani vene bi ura de iniye regamadi, dada naivo vene ago nifeideyadi ma usi disi niyadi, ‘Una ura de resifa mina amiye yaku uni kini niyaine.’
LUK.19.15	“Kini nisi ini gaganiri dairiyo. Mina usi bi ini moimai rei tavoi rededi vene rofu ago nifeideyo fore maro fafau moimai resi beika be reyadi, mina ini nemokori vego. 
LUK.19.16	Ourena amiye yaku baesi niyo, ‘Varika amiye, yi goro fore fafau dudusa 10 riyaka.’ 
LUK.19.17	Ma niyo, ‘Rei mona reyo; ya bi nai moimai rei tavoi reisa amiye buni! Beika keika ya maraka bi nari rei mona reyo dada, taoni 10 bi nari regiya.’ 
LUK.19.18	Ini usi naivo amiye yaku baesi niyo, ‘Varika amiye, yi goro fore fafau bi dudusa 5 riyaka.’ 
LUK.19.19	Ma ka niyo, ‘Taoni 5 bi nari regiya.’
LUK.19.20	“Kamini naivo amiye yokoi yaku baesi niyo, ‘Varika amiye, yi goro fore bi yomini. Muko yokoiri aesi moi sui riyaka. 
LUK.19.21	Ya rofu ori reyaka, adina ya bi amiye gira. Ya banikari de aeyo, mina moisa, ma varina de reyo, mina goe goe reisa.’ 
LUK.19.22	Ma nikabai reyo, ‘Ya kaya yi sina niyo dudu ya kota regida. Ya bi amei tavoi resi moimai rei tavoi reisa amiye no! Ya diba niyo na bi amiye gira, beika banikari de aeyaka, bi moida, ma beika de variyaka, bi goesi moida. 
LUK.19.23	Beika resi nai fore bi banikari de moi aeyo? Kamini na dairi baeyagaduri, bi dudusa bae moiyagadu, banika yaku fore keika fafau aeyagadu minasa.’
LUK.19.24	“Resi atafu are rededi vene rofu niyo, ‘Ini goro fore yokoi maka moisi 10 nufa amiye rofu mafa.’ 
LUK.19.25	Idu niyadi, ‘Varika amiye, ina ka bi ini goro fore 10 nufa!’ 
LUK.19.26	Nikabai resi niyo, ‘Ya rofu nida, amiye kaere ini beika baika nufa, bi moi tanu mago. Idu kaere ina bi de iniye iniye nufa, ka ina rofu keika iniye amedo, bi moi dairigo.
LUK.19.27	Idu nai tuma vene, kaere yaku ura de reyadi na kini nigida, vo niyadi, bi afei baesi minari nai nemokori u vau refa!’ ”
LUK.19.28	Iesu yaku mina sina ni vau regasa dadisi Jerusalem ri ourei boyo. 
LUK.19.29	Kamini Bethphage
LUK.19.30	niyo, “Rautu yokoi yi budari rofu bogedi. Mina sanari boi okigediri, bi donkey di mida ukita riyadi baku regedi; ina bi keu rina kode. Younesi moi baefa. 
LUK.19.31	Ye amiye yokoi yaku ya nikaitego beika resi ini maena younededi vo nigo vonisi, bi nifa, ‘Varika amiye
LUK.19.32	Ye nifeideyo vene feresi baku reyadi, ini niyo kana. 
LUK.19.33	Donkey di mida di maena youneyadiri, bi ini nari rededi vene yaku nikaiteyadi, “Beika resi ini maena younededi?”
LUK.19.34	Nikabai resi niyadi, “Varika amiye
LUK.19.35	Resi Iesu rofu moi baesi ini bou varuka fafau yousi Iesu odorori aeyadi. 
LUK.19.36	Keu risi bogamori, bi amiye yaku ina fafau varuka moisi idau ibu reyadi.
LUK.19.37	Jerusalem atafu, 
LUK.19.38	Yomakai nigamadi, “Sei buni tora gade mado kini kaere Varika amiye di rokari baedo! Uka amuta ma Sei di vabara oma odoro iniyeri ameyaine!”
LUK.19.39	Kamini Pharisee vene be bi mina amiye tau fogori yaku ina rofu niyadi, “Oteimana amiye, yi usi dina vene emasi nivo makai ga niyagane!”
LUK.19.40	Nikabai resi niyo, “Ya nida, bere nigedi vonisi, fore iniye raka nigedi.”
LUK.19.41	Jerusalem kaira nigasa ne rei veyori, bi iriyeduka resi isaka niyo. 
LUK.19.42	Resi niyo, “Gokai uka amuta nina di vegu gua medari ya diba niyagadu! Idu gua bi de veifategedi! 
LUK.19.43	Ari yokoi mironiri baego, bi yi tuma vene yaku kota misi ya buru risi kafu tau mina biri rigedi. 
LUK.19.44	Resi yi amiye tausa, yi kota ideri ya ukero vau regedi. Minari fore fafau fafau amededi bi gabi yokoi de amegedi. Ini adina bi, Sei ya rofu deyo ari bi de vei mama reyadi!”
LUK.19.45	Kamini bi Sei nivakena yavari dui resi sero rena vene umeki rei feidegi kora resi 
LUK.19.46	niyo, “Sena bura reyo, ‘Nai yava bi usa usa nina yava,’ idu ya vene yaku duma duma vene di sui nina yava kana reyadi!”
LUK.19.47	Kamini meda neinei Sei nivakena yavari amiye oteimagamo, idu Sei ma amiye utari naivo vene di varika vene, ago gira oteimana vene, ma amiye di tora vene be yaku bi umuyegedi di ida maina regamadi.
LUK.19.48	Ida de baku reyadi gokai regedi, ini adina bi amiye tau tora bi ini ago moi gira riyadi.
LUK.20.1	Meda yokoiri, Sei nivakena yava ideri, amiye oteimasi ago buni nirausi regamori, bi Sei ma amiye utari naivo vene di varika vene, ago gira oteimana vene, ma tora vene ina rofu bosi are regasa 
LUK.20.2	nikaiteyadi, “Una ni, beika vava dudu mina vegu reisa? Ma kaere yaku mina vava ya maro?”
LUK.20.3	Ma nikabai resi niyo, “Nai nikaitena ka bi yokoi maka. Na nifa, 
LUK.20.4	John di babatiso rena di vava bi oma gutuna ba amiye gutuna deyo?”
LUK.20.5	Ye iniye iniye nidodi resi niyadi, “ ‘Oma gutuna,’ nigifa vonisi, ina yaku nikaitego, ‘Ma beika resi ina rofu mokena vari gira de aeyadi?’ 
LUK.20.6	Idu ‘Amiye gutuna,’ nigifa vonisi, amiye tau fore dudu una umuyegedi, adina mokededi bi John bi Sei di ago nido amiye yokoi.” 
LUK.20.7	Ye nikabai reyadi, “Una una toto bi goinari gutuna deyo.”
LUK.20.8	Ma niyo, “Na yaku ka makai de ya nigida na bi beika vava dudu mina vegu reida bi.”
LUK.20.9	Kamini amiye rofu mina mokena ago nigi kora reyo: “Amiye yokoi waini meko di muro varisi muro nari rena vene be ini nanaka moigika nimasi yava ika oto diyo.
LUK.20.10	Mina usi butu rena di meda okiyori, bi ini moimai rei tavoi redo amiye yokoi muro nari rena vene rofu nifeideyo ma waini meko vareyo mina bi butu reyainedi. Idu bi mina moimai rei tavoi redo amiye ubobo resi vana notoka nifeideyadi. 
LUK.20.11	Kamini dudusa ini moimai rei tavoi redo amiye yokoi ina vene rofu nifeideyo, idu ka bi ubobo resi ni moi maena resi vana notoka nifeideyadi. 
LUK.20.12	Dudusa yokoi nifeideyo, mina bi uru regode niyo mini. Mina ka ubobo resi etofaro makuyadi. 
LUK.20.13	Ye waini meko di muro biyaguna amiye yaku niyo, ‘Beika bi regida? Nai uka maida mida nifeidegida; bi matagini regedi baeko!’ 
LUK.20.14	Idu muro nari rededi vene yaku vesi iniye iniye nidodi resi niyadi, ‘Mina bi muro biyaguna amiye nigo. Nesi umuyenadi, ma beika baika ini baba di ferego bi uni nigo!’ 
LUK.20.15	Ye waini meko muro etofarori makusi umuyeyadi.
LUK.20.15	“Ye waini meko muro biyaguna amiye bi ina vene rofu gokai beika be rego? 
LUK.20.16	Ina bi baesi muro nari rededi vene umuyesi muro bouna vene mago.”
LUK.20.16	Amiye yaku mina sina neideyadiri, bi niyadi, “Makai bi ga ogau niyaine!”
LUK.20.17	Idu ina vene vesi niyo, “Ye mina bura reyo bi beika?
LUK.20.17	‘Yava akuna vene moi kekevata uyadi fore
LUK.20.17	bi yava moi gira redo fore iniye niyo.’
LUK.20.18	Mina fore amiye yaku tau vakoi kaere fafau yarego bi rei vau uratokugo, ma mina fore kaere fafau yarego bi mina amiye foyoma rego ma budoka nigo.”
LUK.20.19	Ma mina meda nemoko makari ago gira oteimana vene ma Sei ma amiye utari naivo vene di varika vene yaku ina moi gira regika ida maina reyadi, adina diba niyadi mina mokena ago ina vene fafau niyo. Idu amiye rofu ori resi 
LUK.20.20	Iesu vei mona resi ini ura bi Rome vene di gavana di ourefeidena ma vava gabireri aegedi. Dada amiye be fore masi nifeideyadi, kaere bi sina buni buni kana dudu niyagane. Idu rama iniye bi, Iesu ini ago nigori ni eru regedi. 
LUK.20.21	Ye baesi ina rofu niyadi, “Oteimana amiye, una una diba ya bi sina rama maka nisa amiye. Ya bi amiye gokai kana bi de mokeisa, idu sina rama dudu maka Sei di ida oteimaisa. 
LUK.20.22	Una ni, Caesar rofu takesi fore fei rena bi uni ago gira rofu rorobo ba ide?”
LUK.20.23	Idu bi sena ini eru rena vegu vei mama resi niyo,
LUK.20.24	“Siriva fore yokoi na oteimafa. Bi kaere di vima ma roka nufa?”
LUK.20.24	Ye nikabai reyadi, “Caesar di.”
LUK.20.25	Kamini niyo, “Beika Caesar di, bi Caesar mafa, ma beika Sei di, bi Sei mafa.”
LUK.20.26	Beika ago niyo rofu amiye di nemokori eru regika anua reyadi; ini ago dairi maro rofu tururu reyadi, dada bere niyadi.
LUK.20.27	Kamini Sadducee vene be, kaere bi dadi rae rena fufuta maradi, bi Iesu rofu baeyadi.
LUK.20.28	Resi nikaitegasa niyadi, “Oteimana amiye, Moses yaku una rofu bura reyo bi: ‘Amiye kaere ini dubuini muyesi ini rema ferego, idu mida bi koina, mina amiye bi ini obu mesi ini dubuini di mida moiyainedi.’
LUK.20.29	Yokaru bi dubuiyaka 7 amegamadi. Ourena bi rema meyo, idu muyeyo, mida yokoi de. 
LUK.20.30	Ini usi vata niyo amiye ka makai 
LUK.20.31	ma mina usi amiye ka makai meyo. Mina vegu yokoi maka mina dubuiyaka 7 tau noibanu rofu vata niyo—ina tau noibanu mida de muyeyadi. 
LUK.20.32	Gabi koukou mina rema ka muyeyo. 
LUK.20.33	Mina dada dadi rae renari, ina bi kaere di rema nigo, adina bi amiye 7 tau noibanu yaku meyadi?”
LUK.20.34	Ma Iesu yaku nikabai reyo, “Gua medari amededi rema ma rumana bi mededi, 
LUK.20.35	idu kaere vene Sei yaku niyo bi buni bi muyena gutuna dadi rae resi mina meda baegori ameyaine, bi iniye iniye de megedi. 
LUK.20.36	Adina dudusa muyegi anua regedi; ina bi dadi rae rena di mida mida, ye Sei di naivo naivo vima egere nisi ini mida mida nigedi dada. 
LUK.20.37	Idu mirona gigini suma di sinari bi Moses yaku ka una oteimaro, muyena vene bi dadi rae regedi, adina bi Varika amiye rofu niyo bi ‘Abraham di Sei, Isaac di Sei ma Jacob di Sei,’ vo niyo.
LUK.20.38	Ye ina bi vegu ameibobina di Sei, diya muyena vene di Sei. Ini mokenari tau noibanu bi vegu amededi.”
LUK.20.39	Ago gira oteimana vene be yaku nikabai resi niyadi, “Oteimana amiye, nikabai rei mona reyo!” 
LUK.20.40	Adina dudusa nikaitegika de regamadi.
LUK.20.41	Idu nikaitesi niyo, “Gokai bi nidedi Keriso bi David di tutubena? 
LUK.20.42	Adina David iniye yaku Psalms bukari bura reyo,
LUK.20.42	‘Varika amiye yaku nai Varika amiye rofu niyo:
LUK.20.42	Nai vana rama eta rofu ameinu re
LUK.20.43	bogo na yaku yi tuma vene yi yuka aena sana kana rigida mamo.’
LUK.20.44	Mina dada David yaku ‘Varika amiye,’ vo niyo, ye gokai ida dudu ina bi ini tutubena?”
LUK.20.45	Amiye tau yaku neidegamadiri, ini usi dina vene rofu niyo, 
LUK.20.46	“Vei mona refo ago gira oteimana vene rofu, kaere varuka doba dudu nana regika ma maketiri amiye yaku ago buni dudu matagini reyagane, ma usa usa yavari ma irakuna sanari amena sana ka buni torari ura rededi. 
LUK.20.47	Ina vene yaku obu vene di gugura ka duma resi ofa dudu usa usa doba nioteimadedi. Mina kana vene, ini kaunava bi tora iniye!”
LUK.21.1	Kamini Iesu yaku ne odoro resi bi gugura tau vene yaku Sei nivakena yava di fore aena mauari ini fore aegamadi mina vegamo. 
LUK.21.2	Ma obu irava bi fore keika keika remanu aeyo ma vesi 
LUK.21.3	niyo, “Rama ya nida, mina gugura de nufa obu irava bi tora iniye aeyo, ma mina amiye tau yaku aeyadi bi ebu reyo. 
LUK.21.4	Adina mina vene yaku fore tora tora ini gugura tau fafau
LUK.21.5	Kamini ini usi dina vene be yaku Sei nivakena yava fore buni buni dudu risi Sei rofu moi aegedi gugura buni tau reyadi nidodi regamadiri, Iesu yaku bi kamini niyo, 
LUK.21.6	“Gua beika tau vededi—bi ini ari yokoi baego mironi, mina fore fafau fafau yokoi de amegedi; mina tau gade varadaugedi.”
LUK.21.7	Kamini nikaiteyadi, “Oteimana amiye, mina bi goivaka vata nigedi? Ma ini rebe bi gokai mina vata nigedi?”
LUK.21.8	Ma niyo, “Nari rei mona refa; yokoi yaku ga ya eru reyaine. Ini adina amiye tau gade nai roka dudu baesi iniye nikake regedi, ‘Na bi Keriso!’ ma ‘Ari rama bi bae okiyo mini!’
LUK.21.9	Idu iya rena ma gavamani fafau ruda rena ago neidegediri, mina yaku yi uka ga dadiyaine. Adina mina kana bi ouresi vata niyaine, idu ari metona bi evade baena kode.”
LUK.21.10	Resi ka niyo, “Gagani tora iniye iniye ma ourefeidena vene iniye iniye ruda regedi.” 
LUK.21.11	Gagani bedakairi, bi kono yagayaga regedi ma adabo ma orefadedi gauka ogau nigedi; ma ori rena beika baika ma rebe tora tora omari ka ogau nigedi. 
LUK.21.12	Idu mina beika tau vata nina koderi, bi ya moisi esika esika masi usa usa yavari ma diburari ya kota reyainedi, kini ma gavana di nemokori nai roka dada ya afei bogedi. 
LUK.21.13	Mina bi yi ari buni mini amiye di nemokori nai ago ninegau regedi. 
LUK.21.14	Mina dada gokai ina vene di ago dairi magedi bi mokena moina ga refa,
LUK.21.15	adina na yaku ago ma mokena tora ya magida. Ye yi tuma vene tau bi yi ago kebi rina anua regedi. 
LUK.21.16	Ye yi nono baba, yi dubuiyaka, yi usika ourena, ma yi asiyaka yaku ka ya siri resi tourage resi ya umuyegedi. 
LUK.21.17	Ma amiye tau gade yaku nai roka dada ya gubuyo regedi. 
LUK.21.18	Idu yi ada iye yokoi maka kava mina ka de rerevaida ni digo. 
LUK.21.19	Yi are rei gira rena dudu ya kaya moi vegu rigedi.
LUK.21.20	“Iya rededi vene yaku Jerusalem baesi bururi deyo regedi vegediri, bi mokefa mina taoni bi evade ukero vau regedi. 
LUK.21.21	Mina ariri, ya kaere Judea gaganiri, bi omuna rofu ori difa, ma kaere taoni ideri bi feresi ori difa, ma ya kaere taoni etofaro bi ga dui refa. 
LUK.21.22	Adina mina meda bi ‘Kaunava vata nigo meda’, ye vegu tau rofu bura reyadi baesi rama aegedi.
LUK.21.23	Mirona ituari, mina vegu no vata nigori, nono kaere bi rivo nufa ma nono ini mida susu irido ina fafau bi no iniye iniye! Adina bi esika esika tora gade iniye mina kono fafau vata nigo, ma Sei di kaunava mina vene fafau yarei dego. 
LUK.21.24	Ma be vene bi bainasi dudu umuyegedi, ma be bi vegu moisi gagani gagani vene tauri moi digedi. Tutubena idana vene be yaku Jerusalem ri okisi ina vene rofu etei rigedi bogo ini ari bae koina nigo mamo.
LUK.21.25	“Ye meda, eyo ma iya rofu bi de vena rebe mina ogau nigedi. Ma davara ini koru yeiva odoro dadisi kukuroka rebigo mina neidegori, bi gagani gagani vene tau mina kono tora fafau amededi, bi mokena forovai resi ori no iniye nigedi.
LUK.21.26	Beika vegu mina kono tora noibanu fafau vata nigedi rofu nari regediri, bi amiye yaku ori dudu muyei tamatama regedi. Adina bi omari ini vava amededi mina ka moi tururu regedi. 
LUK.21.27	Mina usi, amiye yaku Amiye di mida seuyari vava ma vabara tora nufari debigo mina vegedi.
LUK.21.28	Mina reremama vata nigi kora regori, bi dadi are resi ne odoro rifa, adina Sei ya moi vegu rigo di meda bi baesi negau niyo mini.”
LUK.21.29	Resi mokena ago yokoi niyo: “Fuka yabo ma yabo tau vesi mokefa. 
LUK.21.30	Ini iye imu regori, bi ya diba nigedi amona bi bae negau nido. 
LUK.21.31	Mina dada, mina ogau nibigedi ma vegediri, bi ya ya diba Sei di ourefeidena amena sana di ari bi negau nigi rego.
LUK.21.32	“Rama ya nida, gua ari amededi vene bi muyei vau regedi koderi, bogo mina beika baika tau gade vata nigedi mamo. 
LUK.21.33	Oma ma kono bi roro nigedi, idu nai ago bi roro de nigo.
LUK.21.34	“Ya kaya nari rei mona refa! Iruku ma koru gira rofu dadaga ga refa. Yi vegu di toe di mokena tau yaku ya moi forovai ga reyaine. De bi, mina meda bae evade iruruka regori, tururu regedi baebu ya bi ivota ideri ya moi gira regedi kana. 
LUK.21.35	Adina mina meda bi kono tora noibanu vene tau rofu baesi ogau nigo. 
LUK.21.36	Mina dada ari neinei nari regasa usa usa nifa, ya bi yeiva moisi beika tau vata nigo mina rofu ebu regi Amiye di mida di nemokori are regedi.”
LUK.21.37	Ari neinei Iesu bi Sei nivakena yavari amiye oteimagamo. Idu urusa nigamori, bi dadisi 
LUK.21.38	Ari uvegamori, bi amiye tau bosi Sei nivakena yavari ini ago nigo mina neidegi egogo regamadi.
LUK.22.1	Beredi yeast de di irakuna ari bae kaira niyo. Mina ari di roka bi Ferei ebu rena irakuna.
LUK.22.2	Ma Sei ma amiye utari naivo vene di varika vene ma ago gira oteimana vene bi sui dudu Iesu moisi umuyegedi di ida maina regamadi, adina bi amiye rofu ori reyadi.
LUK.22.3	Minari bi Satani yaku Judas, kaere bi roka Iscariot vo nigamadi, di ukari dui reyo. Ina ka bi Iesu di usi dina amiye 12 yokoi. 
LUK.22.4	Kamini ina bi dadisi Sei ma amiye utari naivo vene di varika vene ma Sei nivakena yava di iya rena ourefeidena vene rofu bosi sina sina niyo gokai ida dudu Iesu siri rego mina. 
LUK.22.5	Bi ada tora gade resi Judas rofu nitore reyadi fore magedi vo niyadi. 
LUK.22.6	Ma mina venesa ini uka moi yokoi maka risi gokai siri rego di ida maina regi kora reyo ma amiye tau di fufuta rofu.
LUK.22.7	Beredi yeast de di irakunari, Ferei ebu rena irakuna di mamoe mida ori sisika regi di meda baeyori, 
LUK.22.8	Iesu yaku Peter ma John nifeidesi yomakai niyo: “Bosi Ferei ebu rena irakuna di iruku irigifa mina dogo refa.”
LUK.22.9	Kamini nikaitesi niyadi, “Yi ura bi goinari dogo regifa?”
LUK.22.10	Ma nikabai reyo, “Taoni ideri bogediri, bi mironari amiye yokoi koru urena adodisi ya baku rego. Goina yavari dui rego, bi usi ka dui resi 
LUK.22.11	yava biyaguna amiye nioteimafo, ‘Oteimana amiye yaku ya rofu niyo, Goina daiyutu bi nai usi dina venesa Ferei ebu rena irakuna di iruku irigifa?’ 
LUK.22.12	Mina yava amiye yaku odorori daiyutu tora ya oteimago. Mina bi sena veika reyadi. Mironari uni iruku dogo refo.”
LUK.22.13	Ma feresi bi beika ago niyo kana mina veitao resi Ferei ebu rena irakuna di iruku dogo reyadi.
LUK.22.14	Kamini ini iruku irina meda nemoko moiyori, Iesu bi ini nifeidena venesa iruku irina sanari ameinu reyadi. 
LUK.22.15	Resi bi ina vene rofu niyo, “Nai mokena tora bi vakoi gogo amesi mina Ferei ebu rena irakuna iruku irigifa, esika esika moina di budari! 
LUK.22.16	Adina ya vene ya nida, na bi mina iruku dudusa de irigida bogo ini rama iniye Sei di ourefeidena amena sanari ogau nigo.”
LUK.22.17	Resi biyo moisi Sei rofu buni tora gade masi niyo, “Mina biyo moisi ya kaya ka rau refa. 
LUK.22.18	Adina ya nida, na bi gua rofu
LUK.22.19	Kamini bi beredi be moisi Sei rofu buni tora gade masi uroki resi ina vene magasa niyo, “Mina bi nai roaita, ya dada ya maida. Mina na mokegi rebifa.” 
LUK.22.20	Mina usi iri vau reyadiri, Iesu bi mina ida dudu biyo moisi niyo, “Mina biyo bi nai dava Sei di uka ago ruaka regi ya vene rofu rausi reyaka.
LUK.22.21	“Idu na siri rego amiye di vana bi nasa mina teiborori!
LUK.22.22	Adina Sei yaku niyo kana Amiye di mida muyego, idu mina amiye rofu bi iriyeduka no iniye, kaere bi Amiye di mida siri rego.”
LUK.22.23	Kamini iniye iniye nikaitegasa nigi kora reyadi, “Mina bi kaere uni fogori yaku mina vegu rego?”
LUK.22.24	Resi ini usi dina vene iniye kayamo reyadi kaere bi ini mokenari tora iniye.
LUK.22.25	Ma Iesu yaku niyo, “Gagani gagani vene di kini yaku ini vene fafau ini vava moi raga resi ini vava dudu beika vegu rigedi amiye ini gabireri rofu ago gira nisi iniye nigi ‘una bi uni vene di mokei vava amiye’ vo nidedi.
LUK.22.26	Ye yi fogori bi makai de, idu kaere yi fogori bi amiye tora iniye bi keika iniye niyaine, ma yi ourefeidena amiye bi naivo naivo amiye kana niyaine.
LUK.22.27	Adina kaere bi tora iniye, amesi iruku irido amiye ba naivo redo amiye? Amesi iruku irido amiye bi tora ba? Idu, na bi yi fogori naivo amiye kana.
LUK.22.28	“Nai uka maina regika nivegamori, ya vene bi nasa amegamadi. 
LUK.22.29	Mina dada, nai Baba yaku na moi varika riyo kana, na ka ya vene moi varika rida. 
LUK.22.30	Makai reyaka dada, ya bi nai teiborori ourefeidena amena sanari amesi nasa iruku ma koru irisi ya ka ourefeidena amena fata ameinu resi Israel vene di rubu 12 ourefeidegedi.”
LUK.22.31	Kamini Iesu yaku Peter rofu niyo, “Simon, na neide! Satani yaku Sei rofu usa niyo, yi uka maina regika nivego, ini mokena yaku yi uka mokena gira moi yaregedi, vo niyo. 
LUK.22.32	Idu ya dada usa usa niyaka, yi mokena vari gira aena mina ga yareyaine, ye na rofu dairigiyari, bi yi asiyaka vene egira re.”
LUK.22.33	Idu Peter niyo, “Varika amiye, na bi yasa ka dibura sanari bosi vakoi muyegifa!”
LUK.22.34	Ma nikabai reyo, “Peter, ya rofu nida, kokoro gua raka nina koderi, bi uru regode na nisui regiya.”
LUK.22.35	Resi Iesu yaku ina vene rofu niyo, “Pausi de, dura de, ma tamaka de ya nifeideyakari, bi beika besa be moigedi bi mokeyadi?”
LUK.22.35	Nikabai regasa niyadi, “Beika yokoi de mokeyafa.”
LUK.22.36	Ma ina vene rofu niyo, “Gua kaere fore di pausi o dura nufa bi moi; ma kaere bainasi de, bi ini varuka bou mina sero resi yokoi voi re. 
LUK.22.37	Makai ya nida bi Sei di ago ideri beika bura reyadi mina baesi vata niyainedi. Bi yomakai bura reyo, ‘Ina bi vegu no rededi venesa nikake reyadi,’ adina beika na dada bura reyadi bi baesi rama aego.”
LUK.22.38	Ina vene yaku kamini niyadi, “Varika amiye, ve kumo, bainasi remanu mini!”
LUK.22.38	Ma niyo, “Kaini!”
LUK.22.39	Kamini Iesu yaku ini redo kana dadisi taoniri feresi 
LUK.22.40	Mina gaganiri okigasa ina vene rofu niyo, “Usa usa nifa yi uka maina regika nivegi keto regedi baebu.”
LUK.22.41	Kamini inaike etagae risi boyo, fore moisi makugedi di maike kana, resi efuka odesi usa usa nigasa 
LUK.22.42	niyo, “Baba, ya ura reisa vonisi, bi mina esika esika di biyo na rofu moi etagae rigiya. Idu, ya yaku yi beika mokeisa mina resi nai mokena dudu bi ga re.” 
LUK.22.43	Kamini naivo naivo vima yokoi omari gutuna desi ina rofu ogau nisi egira reyo. 
LUK.22.44	Ma Iesu ini uka bi esika yaku vata baeyo dada, usa usa ni yeiva regamori, bi ini mofa bi dava kana kono fafauri yaregamadi.
LUK.22.45	Usa usa nigamo mina feresi dadisi ini usi dina vene rofu dairiyo. Varegamadiri, nesi baku reyo ma iriyeduka yaku no niyo. 
LUK.22.46	Resi niyo, “Beika resi varededi? Dadisi usa usa nifa yi uka maina regika nivego baebu.”
LUK.22.47	Iesu ago nigamori, bi amiye tau gade okiyadi ma Judas, kaere bi amiye 12 ri yokoi, bi amiye tau gade ourefeidei baesi Iesu fuka resi ina atafu are reyo. 
LUK.22.48	Ye Iesu yaku nikaiteyo, “Judas, ya bi Amiye di mida fuka resi siri reisa ba?”
LUK.22.49	Kamini amiye kaere bi ina atafu beika vata nigo mina veyadiri, bi ina rofu niyadi, “Varika amiye, uni bainasi dudu ruda regifa ba?” 
LUK.22.50	Ma yokoi yaku Sei ma amiye utari naivo amiye tora di moimai rei tavoi redo amiye di anema rama kuaita resi nugai feideyo.
LUK.22.51	Idu Iesu yaku niyo, “Mina kana vegu bi kaini!” Resi mina naivo amiye di anema avaka moiyori, bi buni niyo.
LUK.22.52	Kamini Sei ma amiye utari naivo vene di varika vene ma Sei nivakena yava di iya rena ourefeidena vene ma tora vene, kaere bi moigika okiyadi, ina vene rofu niyo, “Ya vene bi duma duma amiye yokoi kana bainasi ma gai moisi baeyadi ba? 
LUK.22.53	Ari neinei yasa Sei nivakena yavari amegamafari, bi de na moi gira reyadi. Idu gua bi yi ari—mukuna di vava ari.”
LUK.22.54	Kamini moi gira resi Sei ma amiye utari naivo amiye tora di yavari afei boyadi. Ma Peter bi egaima risi usi digamo. 
LUK.22.55	Be vene yaku yava ida nefau di tobori ita orisi amei buru riyadi. Peter ka ina vene di fogori baesi ameinu reyo. 
LUK.22.56	Kamini naivo rema ofi yokoi bi Peter ita atafuri ameinu regamo mina vei mama resi niyo, “Mina amiye ka inasa digamo amiye yokoi mini!”
LUK.22.57	Idu nisui resi niyo, “Rema, na na toto ina!”
LUK.22.58	Ma doba deri bi amiye yokoi yaku vesi niyo, “Ya ka bi ini asini yokoi!”
LUK.22.58	Idu Peter yaku niyo, “Na bi de.”
LUK.22.59	Ye meda nemoko yokoi kana ebu reyori, amiye yokoi yaku nigira resi niyo, “Rama iniye mina amiye ka bi inasa, adina ina ka bi Galilee amiye!”
LUK.22.60	Idu niyo, “Na na toto ya beika nisa bi!”
LUK.22.60	Mina niyori, bi evade kokoro raka niyo. 
LUK.22.61	Ma Varika amiye ne kero resi Peter vei mona reyo. Ye Peter minari bi kamini Iesu beika vata nigo di ago niyo mina mokeyo, “Kokoro gua
LUK.22.62	Ye etofaro yakusi isaka no iniye iniye niyo.
LUK.22.63	Ma Iesu moi gira reyadi vene yaku nikurusi ubobo resi 
LUK.22.64	ini nemoko fafa risi
LUK.22.65	Ago no tora gade ina rofu nisi nifafana regamadi.
LUK.22.66	Ari uveyori, bi amiye di kanisoro tora vene, ma Sei ma amiye utari naivo vene di varika vene, ma ago gira oteimana vene egogo resi Iesu afei bosi kota resi 
LUK.22.67	niyadi, “Ya bi Keriso vonisi, bi una ni.”
LUK.22.67	Idu niyo, “Ya nigida vonisi, bi mokena vari gira de aegedi; 
LUK.22.68	ma ya nikaitegida vonisi, bi ida yokoi dudu de na nikabai regedi.
LUK.22.69	Idu gua ari gutuna Amiye di mida bi Sei Vava iniye di vana ramari amego.”
LUK.22.70	Ma ina tau vakoi yaku niyadi, “Ye ya bi Sei di mida ba?”
LUK.22.70	Ma niyo, “Ya yaku nidedi mina bi na.”
LUK.22.71	Ma niyadi, “Beika resi nisi una bi mina ago di adina besa ni maina resifa? Uniye bi ini vena ago neideyafa mini.”
LUK.23.1	Kamini egogo reyadi vene tau gade dadisi Pilate rofu Iesu afei bosi 
LUK.23.2	ina rofu nitourage resi kora resi niyadi: “Mina amiye vei tau reyafa bi uni vene di uka moisi Caesar rofu takesi mana ga rena vo nigamo. Resi iniye nigika ina bi Keriso, kini yokoi.”
LUK.23.3	Ye Pilate yaku nikaitegasa niyo, “Ya bi Jew vene di kini ba?”
LUK.23.3	Ma nikabai reyo, “Yo, ya bi mina niyo.”
LUK.23.4	Ma Pilate yaku Sei ma amiye utari naivo vene di varika vene ma amiye tau rofu niyo, “Mina amiye rofu no yokoi baku rena de reida.”
LUK.23.5	Idu ina vene yaku bi ago nigira resi niyadi, “Ina bi amiye tau Judea gaganiri oteimasi di uka moi odoro rido. Galilee ri siko ago nioteimai disi bi gua minari baeyo.”
LUK.23.6	Pilate yaku mina ago neidegasa nikaitesi niyo, “Mina amiye bi Galilee amiye ba?” 
LUK.23.7	Resi bi diba niyo ina bi Herod di vava gabireri, bi Herod rofu nifeideyo, kaere mina ariri iniye ka bi Jerusalem ri. 
LUK.23.8	Herod yaku Iesu veyori, bi ada iniye reyo, adina ini sina neidesi meda torari ini ura bi vego. Ini uka mokenari bi rebe be rego ma vego. 
LUK.23.9	Herod yaku ago tau gade dudu nikaitegasa nigamo, idu bi ago yokoi be nikabai de reyo. 
LUK.23.10	Ma Sei ma amiye utari naivo vene di varika vene ma ago gira oteimana vene yaku ina rofu gubuyo resi nitourage regamadi. 
LUK.23.11	Ma Herod ini iya rededi venesa ninika nisi nikurugamadi. Resi bi kamini varuka burefe aku masi Pilate rofu dairi moi feideyadi. 
LUK.23.12	Mina medari maka Herod ma Pilate dudusa uka yokoi maka niyadi. Sena bi ina remanu bi de auta regamadi.
LUK.23.13	Kamini Pilate yaku Sei ma amiye utari naivo vene di varika vene ma ourefeidena vene ma amiye tau niegogo resi 
LUK.23.14	ina vene rofu niyo, “Ya vene yaku mina amiye na rofu moi baesi nitourage renari niyadi bi amiye di uka moigamo. Yi nemokori nikaitega vaigasa reyaka. No yokoi de baku reyaka, gua ya vene yaku nidedi kana. 
LUK.23.15	Herod yaku ka no yokoi de baku reyo, dada dairi una rofu nifeideyo. Mina amiye bi no yokoi reyo dada muyeyaine. 
LUK.23.16	Ye nigida ma buburu vai resi nifeidegedi.”
LUK.23.18	Idu ina tau vakoi imuna niyadi, “Mina amiye afei bo, idu Barabbas una rofu erufu!” 
LUK.23.19	(Ina bi amiye fogori, amiye yokoi kaere bi taoni ruda rena yokoi moi vata risi amiye be umuyeyo ma dibura yavari aeyadi.)
LUK.23.20	Ye Pilate dudusa ago niyo. Ini ukari mokena moigamo bi Iesu erufugo, 
LUK.23.21	idu imuna nigamadi, “Satauro ikoko re, satauro ikoko re!”
LUK.23.22	Ma uru regode kamini niyo, “Beika resi, ina bi beika vegu no be reyo? Vegu no dada umuyeyaine di adina bi baku de reyaka! Mina dada buburu vai maka resi moi feidegida.”
LUK.23.23	Idu goroka tora dudu tona tona niyadi, “Satauro ikoko re!” Ini ago yaku vava niyo. 
LUK.23.24	Dada Pilate ini mokena bi mina vene di usa niyadi kana Iesu rofu rego. 
LUK.23.25	Mina ruda resi amiye umuyeyo amiye, kaere bi dibura yavari aeyadi, bi kamini erufuyo, kaere bi usa nigamadi. Idu Iesu ina vene di vanari aeyo, ini mokeyadi kana reyaganedi.
LUK.23.26	Iya rededi vene Iesu afei bogasa Cyrene gagani amiye yokoi roka Simon, kaere bi taoni etofaro gutuna digamori, bi moi gira resi satauro ina fafauri aeyadi ma uakaigasa Iesu usi boyo.
LUK.23.27	Amiye tora gade ina usi boyadi. Mina amiye tau fogori bi rema vene be iriyeduka resi ina dada isaka nigamadi. 
LUK.23.28	Idu Iesu ina vene rofu kero resi niyo, “Jerusalem rema vene, na dada isaka ga nifa, idu ya kaya ma yi mida dada isaka nifa. 
LUK.23.29	Adina bi, ini ari baegedi bi amiye yaku nigedi, ‘Mida de rema vene, ma natu rema vene, kaere bi susu de maro, bi buni tora gade regedi!’ 
LUK.23.30	Mina ariri bi amiye yaku omuna rofu nigedi, ‘Una fafau yare!’ resi ika keika keika rofu bi, ‘Una moi sui rifa!’
LUK.23.31	Adina bi yabo veguri bi makai regedi vonisi, ye yabo abiye nigori, bi gokai?”
LUK.23.32	Amiye remanu, kaere bi vegu no reyadi vene, ka Iesu sa vakoi umuyegi afei boyadi. 
LUK.23.33	Gagani roka “Ada girika” ri bae okisi satauro ikoko reyadi, vegu no reyadi amiye remanusa. Yokoi bi ini vana rama rofu ma yokoi bi ini vana enana rofu. 
LUK.23.34	Ma Iesu yaku niyo, “Baba, ini vegu no koite maku; adina bi ina toto dada makai rededi.”
LUK.23.34	Ma iya rededi vene laki isira dudu ini varuka ina yokoi yokoi moiyadi. 
LUK.23.35	Amiye tau yaku are resi vegamadiri, bi Jew vene di ourefeidena vene bi Iesu ninika nigasa nigamadi: “Amiye be bi moi vegu riyo; ina bi Keriso, kaere Sei yaku abidi reyo amiye vonisi, bi iniye moi vegu riyaine!”
LUK.23.36	Ma iya rededi vene ka nifafana resi baesi waini ru mina magasa
LUK.23.37	nigamadi, “Ya bi Jew vene di kini vonisi, bi ya kaya moi vegu ri!”
LUK.23.38	Ini satauro yabo odorori ka bi yomakai
LUK.23.39	Ma vegu no reyo amiye yokoi satauro ikoko reyadi mina yaku Iesu nifafana regasa niyo, “Ya bi Keriso ba? Ya kaya moi vegu risi una ka una moi vegu ri!”
LUK.23.40	Idu yokoi ere yaku emagasa niyo, “Ya bi Sei rofu ori reisa ba ide? Ini adina yi kaunava bi ini kaunava kana. 
LUK.23.41	Una beika moisifa bi uni vegu reyafa kana; rama moisifa mini. Idu yomina amiye bi vegu no yokoi rena de.” 
LUK.23.42	Resi niyo, “Iesu,
LUK.23.43	Ma Iesu yaku ina rofu niyo, “Gua ya nitore reida mini, mina medari ya bi nasa ada rena sanari amegiya.”
LUK.23.44	Meda nemoko tobo niyori, bi gagani tora noibanu bi mukuna yaku fono reyo boyo meda nemoko regodenu koina niyo mamo,
LUK.23.45	ye mukuna yaku meda bou riyo ma Sei nivakena yava ideri biri rina varuka doba bi odoro gutuna utama uesi rei neyo. 
LUK.23.46	Ma goroka tora dudu raka nigasa niyo, “Baba, yi vanari nai vima fereida!” Mina nisi asa youfeideyo.
LUK.23.47	Ma iya rededi vene di ourefeidena amiye tora yaku beika vata niyo mina vegasa Sei di roka moi odoro rigasa niyo, “Rama iniye ina bi vegu no nufa de amiye!”
LUK.23.48	Amiye tau gade iniye mina vata nigamo vegi egogo reyadi. Beika vata niyo mina vegasa iriyeduka tora gade resi ini rautu rofu dairiyadi. 
LUK.23.49	Ma Iesu di asiyaka tau gade ma rema bedakai, kaere Galilee gutuna usi baegamadi, bi gaima gutuna are resi mina vegu vegamadi.
LUK.23.50	Kamini kanisoro amiye yokoi ini roka bi Joseph, bi buni ma mokena rorobo amiye. 
LUK.23.51	Ina bi Arimathea, Judea gagani di taoni yokoi amiye, idu kanisoro vene yaku egogo resi ini sina ago ma reremama regamadiri, bi de dui reyo. Kamini ina ka Sei di ourefeidena amena sana baego mina tua regamo. 
LUK.23.52	Pilate rofu bosi Iesu di roaita moigi usa niyo. 
LUK.23.53	Resi bi ini roaita moi soka resi varuka buni dudu kumu risi kono guri fore ideri goeyadi bi ini roaita mina ideri aeyo. Mina kono guri bi ruaka; muyena roaita yokoi mina ideri aena kode. 
LUK.23.54	Mina bi Sabati dogo rena di meda, adina Sabati meda bi kaira niyo.
LUK.23.55	Ma Iesu sa vakoi Galilee gutuna baeyadi rema vene bi Joseph usi bosi ini roaita gokai kono guri ideri aeyo mina veyadi. 
LUK.23.56	Resi bi sisika buni be dogo regika rauturi dairiyadi.
LUK.23.56	Sabati medari, bi taru taru reyadi, adina bi ago gira yaku bi makai niyo dada.
LUK.24.1	Idu ari uveyori uriyaku gorogoro iniye, fura di ourena medari, rema vene dadisi guri sanari sisika buni muramura sena dogo reyadi mina moi boyadi. 
LUK.24.2	Resi veyadi bi mina guri di ida venari fore bi sena moi kurevai rei etagae riyadi. 
LUK.24.3	Idu dui regasa Iesu Varika amiye di roaita baku de reyadi. 
LUK.24.4	Mina ini mokena moi forovai reyori, bi amiye remanu ina atafu are reyadi, kaere ini varuka bi kama kama iniye. 
LUK.24.5	Ma ori resi ini seira kono rofu agu riyadiri, bi mina amiye remanu yaku nikabai reyadi, “Beika resi vegu amedo amiye bi muyena vene di fogori maina rededi? 
LUK.24.6	Ina bi minari de amedo; bi dadi rae reyo. Galilee ri amegasa beika sina ya nigamo bi mokededi ba ide?
LUK.24.7	Yomakai niyo, ‘Amiye di mida bi vegu no rededi vene di vanari aesi satauro ikoko regedi, idu meda regodenu koina nigori bi dadi rae rego.’ ”
LUK.24.8	Ini ago kamini mokesi 
LUK.24.9	guri sanari gutuna dairisi bi beika tau vata niyadi mina amiye 11 ma ini usi dina vene be rofu nioteimaradi. 
LUK.24.10	Mina rema bi Mary Magdalene, Joanna ma Mary, kaere bi James di nono; ma rema be ina venesa yaku mina vegu nifeidena vene rofu niyadi. 
LUK.24.11	Idu mokeyadi mina rema di ago bi tavoi reyadi, ye mokena vari gira de aeyadi dada. 
LUK.24.12	Idu Peter bi dadisi raga bosi guri sana ideri agu risi dui regasa varuka buni maka veyo. Kamini beika vata niyo mina tururu regasa ini yavari dairiyo.
LUK.24.13	Mina medari, Iesu di usi dina amiye remanu bi rautu roka Emmaus ri bogamadi, Jerusalem gutuna ini maike bi 11 kilometre
LUK.24.14	Ina remanu bi mina beika tau vata niyo mina nidodi regamadi. 
LUK.24.15	Mina sina nigasa nidodi regamadiri, bi Iesu iniye bi ina vene atafu nisi kamini vakoi bogamadi. 
LUK.24.16	Vegamadi mini, idu de vei mama regamadi ina bi Iesu. 
LUK.24.17	Kamini niyo, “Ya vene bi beika sina nigasa didedi?”
LUK.24.17	Kamini ini ne uruma bi iriyeduka dudu are reyadi. 
LUK.24.18	Ina remanuri, bi yokoi di roka bi Cleopas, ina yaku kamini nikabai resi niyo, “Ya bi Jerusalem ri odi okiyo amiye baeko, dada ya toto mina meda be koina niyori beika vata niyadi bi?”
LUK.24.19	Kamini bi ina vene rofu niyo, “Beika vata niyo?”
LUK.24.19	Ma ina rofu niyadi, “Iesu Nazareth amiye rofu nisifa, kaere bi Sei di ago nido amiye. Ina bi ini ago ma ini reremama bi yeiva iniye Sei ma amiye di nemokori. 
LUK.24.20	Ma uni Sei ma amiye utari naivo vene di varika vene ma uni ourefeidena vene yaku gokai iniye ini vanari moisi muyena ida risi satauro ikoko reyadi. 
LUK.24.21	Idu uni uka mokena regamafa bi ina bi Israel vene erufugo amiye! Mina beika vata niyo bi meda regodenu koina niyo mini. 
LUK.24.22	Idu gua uni rema vene be yaku una moi tururu reyadi. Uriyaku gorogoro guri sanari bosi 
LUK.24.23	bi ini roaita de baku resi dairi desi niyadi bi yaduka kana naivo naivo vima ka veyadi. Mina naivo naivo vima yaku nioteimaradi bi vegu niyo. 
LUK.24.24	Be vene unasa bi kamini dadi guri sanari bogasa bi rema vene yaku niyadi kana makai baku reyadi, idu Iesu bi de veyadi.”
LUK.24.25	Kamini Iesu yaku ina vene rofu niyo, “Ya vene bi ada de iniye; yi mokena bi mukuna tora. Sei di ago nidedi vene di ago tau bi mokena vari gira de aededi! 
LUK.24.26	Ba rorobo ide, Keriso bi mina kana esika moisi ini vabara moigo?” 
LUK.24.27	Kamini Moses gutuna Sei di ago niyadi vene tau rofu ago buni tau gaderi ina dada bura reyadi sina di rama mina ni-itara reyo.
LUK.24.28	Kamini bogasa rautu ekaira reyadi, idu Iesu bi ebu rei digo kana dudu nana reyo. 
LUK.24.29	Idu guyaguya nisi niyadi, “Unasa amevo; uriyenau kamini niyo, ma doba de urusa nigo.” Dada ina venesa amegi dui rei boyo. 
LUK.24.30	Ina regode iruku irigi ameinu reyadiri, bi Iesu yaku beredi moisi buni tora gade masi bi okusi ina remanu maro. 
LUK.24.31	Minari ini nemoko bi ne areyadi, bi vei mama reyadi ina bi kaere, ma ini neri roro nisi diyo. 
LUK.24.32	Iniye iniye rofu niyadi, “Uni uka ita kana vaido, idau baegamafa, ago nigasa Sei di ago di adina mina ni-itara regamori ba?”
LUK.24.33	Minari maka dadisi Jerusalem ri dairiyadi. Iesu ini usi dina amiye 11 ma amiye be inasa bi minari egogo ameyadi baku reyadi. 
LUK.24.34	Ka niyadi, “Rama Varika amiye bi dadi rae resi Simon rofu ogau niyo!”
LUK.24.35	Ina remanu yaku idau beika vata nigi kora reyo ma gokai vei mama reyadi beredi okuyori ni-itara reyadi.
LUK.24.36	Mina vegu fafau nigamadiri, bi Iesu iniye ini utari are resi niyo, “Uka amuta bi yasa ameyaine.”
LUK.24.37	Idu ina vene bi ori yaku no iniye iniye nisi ini mokenari bi muyena vima yokoi vegamadi. 
LUK.24.38	Idu Iesu yaku niyo, “Beika resi yi mokena forovai redo ma yi uka deda nikaitena mina baededi? 
LUK.24.39	Nai yuka vana vefa, mina bi na mini; na avaka moisi vefa. Adina vima bi musa nena koina ma vededi na bi nai musa nena nufa.”
LUK.24.40	Mina ni vau resi bi ini vana ma yuka oteimaro.
LUK.24.41	Idu tururu reyadi ma ada yaku no iniye niyadi, ye bi ofa ba rama mokena moi forovai reyadi, dada Iesu yaku niyo, “Iruku keika be amedo ba ide?” 
LUK.24.42	Oyena kiro reyadi di tu yokoi
LUK.24.43	ma ini nemokori bi moisi iriyo.
LUK.24.44	Resi niyo, “Mina bi nai ago yasa amegasa nigamaka: na dada beika tau bura reyadi Moses di ago girari, Sei di ago nidedi vene di burari ma Psalms bukari. Mina tau bi baesi rama aeyaine.”
LUK.24.45	Dada Sei di agori beika bura reyadi vei mama reyaganedi ini mokena moi vabara risi 
LUK.24.46	niyo, “Yomakai bura reyo: Keriso bi mina kana esika moigo ma meda regodenu koina nigori, bi muyena sanari dadi rae rego. 
LUK.24.47	Dada Keriso di roka dudu vegu no feresi moi etagae rina ma vegu no koite makuna di ago ouresi Jerusalem gutuna gagani gagani vene tauri disi nirausi rei diga boga reyagane. 
LUK.24.48	Ya vene yaku mina vegu tau bi yi nemokori veyadi mina oteimagedi. Mina dada ya vene yaku nirausi regedi. 
LUK.24.49	Dada, nai Baba ya magi nitore reyo, bi na mina ya vene fafau nifeidei degida. Kamini ya bi
LUK.24.50	Kamini Iesu yaku ina vene taoni gutuna afei boyo Bethany atafu, ini vana moi odoro resi ni buni tora gade maro. 
LUK.24.51	Mina ni buni tora gade magamori, bi ina vene rofu etagae riyo ma oma odoro afei boyo.
LUK.24.52	Ina vene yaku nivakesi ada tora iniye dudu Jerusalem rofu dairiyadi. 
LUK.24.53	Kamini Sei nivakena yavari ari neinei Sei rofu buni tora gade magamadi.
JHN.1.1	Senagi beika baika rina koderi, Ago bi sena amegamo; mina Ago bi Sei sa, ma mina Ago bi Sei. 
JHN.1.2	Ini adinari gutuna ina bi Sei sa amegamo. 
JHN.1.3	Beika baika tau bi ina dudu vata niyadi; beika yokoi ini fufuta rofu bi de vata niyadi idu ina rofu maka. 
JHN.1.4	Mina ago ideri bi vegu; ye mina vegu bi amiye di vabara. 
JHN.1.5	Mina vabara yaku mukunari gagani kikido, ma mukuna yaku de ukafeyo.
JHN.1.6	Sei yaku amiye yokoi nifeideyo, ini roka bi John Baptist.
JHN.1.7	Ina deyo bi mina vabara di beika veyo kana mina niokugika, ye tau gade mina ago neidesi mokena vari gira aeyaganedi. 
JHN.1.8	Iniye bi mina vabara de, idu bi mina vabara sina nigika deyo. 
JHN.1.9	Mina bi rama vabara—mina yaku kono tora noibanuri desi amiye tau vakoi moi vabara redo.
JHN.1.10	Sei yaku mina Ago dudu kono riyo, ye mina Ago bi konori, idu amiye yaku bi de vei mama reyadi. 
JHN.1.11	Iniye di gaganiri deyo, idu iniye di vene yaku faiva de niyadi. 
JHN.1.12	Idu amiye tau gade kaere faiva nisi ini roka fafau mokena vari gira aeyadi, bi Sei di mida mida nigi di vava maro. 
JHN.1.13	Sei di mida mida niyadi, una vata nisifa kana de, ma baba ura redo vata nigedi kana de, idu Sei iniye rofu vata niyadi.
JHN.1.14	Ma mina Ago bi amiye iniye nisi uni fogori amegamo. Ini vabara bi veyafa; mina vabara bi Baba rofu ini Mida yokoi maka fafau deyo kana, ma ini Baba bi buni tora gade ma rama iniye yaku vata baeyo.
JHN.1.15	John Baptist yaku niokugasa raka niyo, “Na yaku nigamaka amiye bi mini, resi niyaka, ‘Kaere na usi baedo, bi na kana de; bi isivaga iniye, na vata nina koderi ina bi amegamo dada.’ ”
JHN.1.16	Kamini una tau vakoi Ini vabara tora gutuna uni buni tora gade moi tanu resi moiyafa. 
JHN.1.17	Sei yaku ini ago gira bi Moses dudu maro; idu buni tora gade ma rama bi Iesu Keriso dudu deyo. 
JHN.1.18	Yokoi yaku Sei vena de, de iniye, idu ini Baba di eta rofu amedo amiye yaku una fafau Sei
JHN.1.19	Ye Jew vene di ourefeidena vene yaku Sei ma amiye utari naivo vene ma Levi rubu di vene be Jerusalem gutuna nifeideyadi, ma John Baptist nikaiteyadi, “Ya bi kaere?”
JHN.1.20	Ma John bi nisui de resi niogau regasa niyo: “Na bi Keriso de.”
JHN.1.21	Ye nikaiteyadi, “Makai ye ya bi kaere? Ya bi Elijah ba?”
JHN.1.21	Ma nikabai reyo, “Ide.”
JHN.1.21	Ma nikaiteyadi, “Ya bi mina Sei di ago nido amiye
JHN.1.21	Kamini nikabai reyo, “Ide.”
JHN.1.22	Ye dudusa niyadi, “Makai ye ya bi kaere? Ya yaku beika una nigiya, mina moi dairi bogifa una nifeideyadi vene rofu: Ye ya kaya rofu bi beika nigiya?”
JHN.1.23	Kamini niyo:
JHN.1.23	“Sei di ago niyo amiye roka Isaiah niyo kana, na bi ‘amiye yokoi di goroka gagani autu sanari raka nida:
JHN.1.23	Varika amiye di ida moi rorobo rifa!’ ”
JHN.1.24	Pharisee di nifeidena vene yaku 
JHN.1.25	nikaiteyadi, “Ya bi Keriso, o Elijah, o mina Sei di ago nido amiye de vonisi, ye beika resi babatiso reisa?”
JHN.1.26	Ma nikabai reyo, “Na yaku koru dudu babatiso reida, idu yi fogori are redo amiye yokoi bi ya ya toto. 
JHN.1.27	Ina bi na usi baego, idu na bi rorobo de ini yuka ro di maena younegida.”
JHN.1.28	Mina vegu tau gade bi Jordan koru di meda dadido eta rofu Bethany
JHN.1.29	Ari uveyori John yaku Iesu ina rofu baedo ma vesi niyo, “Sei di Mamoe mida
JHN.1.30	Na yaku nigamaka amiye bi mini, resi niyaka, ‘Amiye yokoi na usi baedo, bi na kana de; bi isivaga iniye, na vata nina koderi ina bi amegamo dada.’ 
JHN.1.31	Ye na kaya na toto ina, idu na baeyaka bi koru dudu babatiso regamaka bi Israel vene rofu ina niokugika.”
JHN.1.32	Ma John bi ini beika veyo mina niokuyo: “Vima bi pune erena kana oma gutuna desi ina fafau rou riyo mina veyaka. 
JHN.1.33	Na kaya na toto ina, idu Sei, kaere yaku koru dudu babatiso regi na nifeideyo, bi na rofu niyo, ‘Vima vegiya ma amiye yokoi desi fafau amego; mina bi kaere Vima kikifa dudu babatiso rego.’ 
JHN.1.34	Ma na bi vesi niokuyaka ina bi Sei di mida.”
JHN.1.35	Ari uveyori John bi mironari ini usi dina amiye remanusa dudusa are regamadiri, 
JHN.1.36	Iesu nana rei bae boyo ma vesi niyo, “Sei di Mamoe mida mini!”
JHN.1.37	Kamini ini usi dina vene remanu mina neidesi Iesu usi boyadi. 
JHN.1.38	Iesu kero resi ina usi baeyadi mina vesi nikaiteyo, “Ya bi beika maina rededi?”
JHN.1.38	Ma nikabai reyadi, “
JHN.1.39	Nikabai reyo, “Baesi ma ya kaya vegedi.” Ye inasa bosi ini amedo sana vesi mina medari ameyadi, meda nemoko bi 4:00 kana uriyenauri dada.
JHN.1.40	Ina vene kaere John ago niyo mina neidesi Iesu usi boyadi yokoi bi Andrew, Simon Peter di dubuini. 
JHN.1.41	Kamini ini dubuini Simon siko baku resi niyo, “Una bi Keriso (ini adina bi ‘Auba reyo amiye’) baku reyafa.” 
JHN.1.42	Resi Iesu rofu afei boyo.
JHN.1.42	Ma vesi niyo, “Ye ya bi Simon, John
JHN.1.43	Ari uveyori Iesu Galilee bogika mokeyo. Philip baku resi niyo, “Na usi bae!” 
JHN.1.44	(Philip bi Bethsaida taoni amiye, Peter ma Andrew yaku amededi taoni.) 
JHN.1.45	Philip yaku Nathanael baku resi niyo, “Una bi Moses yaku ago girari ma Sei di ago niyadi vene ka bura reyadi dada di amiye baku reyafa. Ina bi Iesu Nazareth amiye, Joseph di mida.”
JHN.1.46	Ye Nathanael yaku niyo, “Beika buni Nazareth gutuna baego?”
JHN.1.46	Ma nikabai reyo, “Baesi ve.”
JHN.1.47	Nathanael baeyori, Iesu yaku vesi niyo, “Mina bi rama iniye Israel amiye; ini ideri bi ofa sina yokoi de!”
JHN.1.48	Ma nikaiteyo, “Gokai ida dudu na vei mama reyo?”
JHN.1.48	Ma nikabai reyo, “Philip ya raka nina koderi, ya bi fuka yabo gabireri na bi sena ya veyaka.”
JHN.1.49	Ma nikabai reyo, “Oteimana amiye, ya bi Sei di mida; ya bi Israel di Kini!”
JHN.1.50	Ma niyo, “Ya bi fuka yabo gabireri ya vesi nida, dada mokena vari gira aesa ba? Beika baika tora besa vegiya!” 
JHN.1.51	Resi niyo, “Rama iniye ya nida:
JHN.2.1	Meda regodenu koina niyori, bi mena irakuna yokoi Cana, Galilee gaganiri. Ma Iesu ini nono ka mironari boyadi 
JHN.2.2	ma Iesu ini usi dina venesa ka mena irakunari omaradi. 
JHN.2.3	Waini koina niyori, Iesu ini nono yaku ina rofu niyo, “Ina vene di waini bi koina niyo.”
JHN.2.4	Ma nikabai reyo, “Na rofu bi beika? Nai meda nemoko bi okina kode.”
JHN.2.5	Idu ini nono yaku naivo rededi vene rofu niyo, “Ya rofu beika nigo bi refa.”
JHN.2.6	Mironari bi fore dudu riyadi botoro koru tora tora 6 moi vataru reyadi; Jew vene yaku mina dudu moi ruaka rina vegu reyadi. Mina yokoi yokoi bi 75-115 litre kana. 
JHN.2.7	Iesu yaku naivo naivo vene rofu niyo, “Botoro bi koru moi vata baefa.” Ma evade moi vata baeyadi. 
JHN.2.8	Kamini ina vene rofu niyo, “Gua mamo be erausi resi irakuna ourefeidena amiye rofu moi bofa.” Makai resi moi boyadi. 
JHN.2.9	Mina irakuna ourefeidena amiye yaku koru kero resi waini niyo mina irigasa goinari baeyo bi toto, idu koru erausi rena naivo rededi vene maka ina diba. Ye irakuna ourefeidena amiye yaku rema mego amiye raka nisi 
JHN.2.10	niyo, “Amiye tau gade yaku waini burefe ouresi moi yakudedi ma okina vene yaku iri vau regedi mamo buni de waini magedi. Idu ya bi waini burefe moi gira rei baeyo gua mamo!”
JHN.2.11	Mina bi ini ouresi mokena vegu, Cana Galilee gaganiri reyo; mironari ini vabara moi ogau riyo ma ini usi dina vene ina rofu mokena vari gira aeyadi.
JHN.2.12	Mina usi ini nono ma ini dubuiyaka ma ini usi dina venesa Capernaum taoni bosi mironari meda be ameyadi.
JHN.2.13	Jew vene di Ferei ebu rena irakuna meda bi negau niyori, Iesu bi Jerusalem ri boyo.
JHN.2.14	Kamini Sei nivakena yava ideri bi boromakau, mamoe ma pune erena sero rena vene ma fore senesi rena ameinu rededi vene baku reyo. 
JHN.2.15	Buburu vai rena maena risi mamoe ma boromakausa Sei nivakena yavari umeki rei feidesi fore senesi rena vene di fore moi urafo resi ini teiboro moi evairo riyo. 
JHN.2.16	Resi pune erena sero rena vene rofu yomakai niyo, “Minari moi etagae rifa; nai Baba di yava bi yi maketi sana ga rifa!” 
JHN.2.17	Ini usi dina vene yaku burari riyo kana mokei tora reyadi, “Yi yava rofu mokei tora reida, bi nai uka meko ita kana vaido.”
JHN.2.18	Ye Jew vene nikaiteyadi, “Beika rebe una rofu oteimagiya ma diba nigifa ya vava nufa mina kana vegu reisa bi?”
JHN.2.19	Kamini nikabai reyo, “Mina Sei nivakena yava ukero vau regedi ma meda regoderi na dudusa akugida.”
JHN.2.20	Ye niyadi, “Mina Sei nivakena yava bi lagani 46 moiyo mamo aku vau reyadi, idu ya yaku meda regoderi akugiya ba?”
JHN.2.21	Idu bi ini roaita rofu ago niyo. 
JHN.2.22	Mina dada muyesi dadi rae reyori, ini usi dina vene yaku mina ago niyo mokei kero resi Sei di ago ma Iesu di ago rofu mokena vari gira aeyadi.
JHN.2.23	Iesu bi Jerusalem ri Ferei ebu rena irakunari amegasa rebe bedakai reyori, amiye tau yaku mina mokena vegu vesi ina rofu mokena vari gira aeyadi. 
JHN.2.24	Idu Iesu ina kaya ini uka tau di mokena ina vene rofu de maro, adina bi mina amiye tau gade ini uka diba nisi 
JHN.2.25	amiye yokoi yaku amiye rofu nioteimagi bi baku rena de, adina amiye di uka mokena bi sena veifateyo.
JHN.3.1	Pharisee amiye yokoi ini roka Nicodemus, ina bi Jew vene di ourefeidena amiye yokoi. 
JHN.3.2	Urusa yokoiri Iesu rofu baesi niyo, “Oteimana amiye, una una diba ya bi oteimana amiye, kaere bi Sei gutuna deyo, adina Sei inasa de bi, amiye yokoi mina kana rebe ya reisa kana de rego.”
JHN.3.3	Ma nikabai reyo, “Rama iniye ya nida: amiye yokoi yaku Sei di ourefeidena amena sana bi de vego, idu ina bi dudusa vata nigo mamo.”
JHN.3.4	Ma nikaiteyo, “Amiye bi ugava niyo, idu gokai ida dudu vata nigo? Rama iniye ini nono di rivo ideri dudusa uru remanu de dui resi vata nigo!”
JHN.3.5	Ma nikabai reyo, “Rama iniye ya nida, amiye yokoi yaku Sei di ourefeidena amena sana bi de dui rego bogo ina bi koru ma Vima dudu vata nigo mamo. 
JHN.3.6	Roaita yaku bi roaita evata rido, ma Vima yaku bi vima evata rido. 
JHN.3.7	Tururu ga refa mina ago ya nidari, ‘Ya dudusa dairisi vata niyagane.’ 
JHN.3.8	Aura yaku yomina eta ma yomirona eta rofu fu resi kukuroka nido ma neideisa, idu ya ya toto goina esona gutuna baedo ma goina dakai dido bi. Ye mina bi amiye tau noibanu Vima dudu vata nina bi makai.”
JHN.3.9	Ma dudusa nikaiteyo, “Mina bi gokai makai?”
JHN.3.10	Ma niyo, “Ya bi Israel vene di oteimana amiye, idu ya bi mina beika baika ya toto? 
JHN.3.11	Rama iniye ya nida, beika una diba bi nisifa, ma beika veyafa bi niokusifa mini, idu ya vene bi uni beika nisifa bi de neidededi. 
JHN.3.12	Na ya rofu bi kono di beika baika niyakari, idu ya mokena vari gira de aeyadi; ye na bi oma di beika baika rofu nigidari, gokai dudu ya mokena vari gira aegedi? 
JHN.3.13	Ma amiye yokoi yaku omari de boyo, idu yokoi maka bi oma gutuna deyo; mina bi Amiye di mida maka.”
JHN.3.14	Ye Moses yaku gagani autu sanari aruma moi odoro reyo kana, ye Amiye di mida makai ka moi odoro riyainedi,
JHN.3.15	amiye kaere ina rofu mokena vari gira aego bi
JHN.3.16	Adina Sei yaku konori amededi vene besa uka maro, ye ini Mida yokoi maka maro, ye kaere ina rofu mokena vari gira aego, bi de muyego idu toga toga ameibobina vegu baku rego dada. 
JHN.3.17	Adina Sei yaku ini Mida konori bi kono amededi vene kota regika de nifeideyo, idu ina dudu moi vegu rigi dada.
JHN.3.18	Kaere ina rofu mokena vari gira aedo bi kota de rego, idu kaere yaku mokena vari gira de aedo bi sena kota reyo, adina bi Sei di mida yokoi maka di roka rofu mokena vari gira de aeyo. 
JHN.3.19	Ye mina bi kota rena di vegu: vabara bi kono tora noibanuri deyo, idu amiye bi vabara feresi mukuna rofu uka maradi, adina ini moi raga rededi vegu bi no. 
JHN.3.20	Adina amiye tau gade kaere vegu no moi raga rededi bi vabara fufuta masi negau de baegedi, ini vegu erau nigedi baebu. 
JHN.3.21	Idu amiye kaere yaku vegu rama redo bi vabarari baego, ye ina kaya vei mama rego ini vegu bi Sei dudu reyo dada.
JHN.3.22	Mina usi Iesu ma ini usi dina vene Judea gagani eta rofu boi neyadi, ye mironari ina venesa amesi babatiso regamo. 
JHN.3.23	John ka Aenon ri Salim atafu babatiso regamo, adina mironari bi koru tora gade, ma amiye ka degamadi babatiso regika. 
JHN.3.24	(John bi diburari aena koderi.)
JHN.3.25	John di usi dina vene bedakai ma Jew amiye yokoi
JHN.3.26	John rofu baesi niyadi, “Oteimana amiye, mina amiye kaere bi yasa Jordan koru di berou eta rofu ma ya yaku ini ago niokuyo, gua ina bi amiye babatiso redo, ma amiye tau gade bi ina rofu bodedi!”
JHN.3.27	Kamini nikabai reyo, “Amiye yokoi yaku beika baika yokoi de moigo, Sei omari yaku mago mamo. 
JHN.3.28	Ya vene ka na yaku niyaka kana niokudedi, ‘Na bi diya Keriso, idu na siko ouregi nifeideyo.’
JHN.3.29	Rema megi redo rumana bi ini rema nufa. Rema mego amiye di asini bi are resi ini goroka neidegasa ada tora redo. Mina dada na ada tora iniye reida. 
JHN.3.30	Ini roka bi boi tora niyaine, idu nai bi keika niyaine.”
JHN.3.31	Odoro gutuna deyo amiye bi beika baika tau gade di vava nufa; kaere amiye mina kono di, ina bi mina kono amiye ma mina kono di beika baika tau gade di ago nido. Kaere omari gutuna deyo amiye bi mina beika baika tau gade rofu ina bi odoro iniye. 
JHN.3.32	Ina yaku beika vesi neideyo rofu ago niokudo, idu amiye yokoi yaku ini niokuna ago bi de neideyo. 
JHN.3.33	Idu kaere ini niokuna ago neidedo, makai nido Sei bi rama iniye. 
JHN.3.34	Adina Sei yaku nifeideyo amiye bi ini ago nido, Sei yaku Vima di beika baika tau gade mado dada. 
JHN.3.35	Baba yaku ini Mida uka maro, dada beika baika tau gade di vava ini vanari aeyo.
JHN.3.36	Amiye kaere ini Mida rofu mokena vari gira aedo bi toga toga ameibobigo, idu kaere ini mida di ago de neidedo bi toga toga ameibobina vegu bi de vego, ye Sei di gubuyo tora ina fafau amebigo.
JHN.4.1	Pharisee vene neideyadi Iesu bi usi dina vene tau gade moisi babatiso reyo, idu John bi tau de. 
JHN.4.2	(Rama de iniye Iesu ina kaya bi babatiso de regamo, idu ini usi dina vene maka yaku reyadi.) 
JHN.4.3	Kamini Iesu Judea feresi dudusa Galilee ri deyo; 
JHN.4.4	idau bi Samaria gagani tobo toboma boyo.
JHN.4.5	Ye ina bi Samaria di taoni yokoi okiyo, ini roka bi Sychar; mina atafuri Jacob yaku ini mida Joseph kono kefuka maro.
JHN.4.6	Jacob di guri koru bi mironari, ma Iesu yava ika oto dina rofu kosika no iniye reyo, ye mina guri koru atafuri ameinu reyo meda tobo niyo kana.
JHN.4.7	Kamini Samaria rema yokoi koru ugika baeyo ma Iesu yaku ina rofu niyo, “Koru be na ma.” 
JHN.4.8	(Adina ini usi dina vene bi iruku voi regika taoni rofu neyadi.)
JHN.4.9	Ma nikabai reyo, “Ya bi Jew amiye ma na bi Samaria rema—ye gokai resi na rofu koru usa nisa?” (Adina Jew vene bi Samaria venesa auta de rededi.)
JHN.4.10	Iesu yaku nikabai reyo, “Sei yaku beika mado ma kaere yaku koru ya usa nido bi diba niyo vonisi, ya bi ina usa niyagadu ma ina yaku vegu koru ya maraidu.”
JHN.4.11	Ma niyo, “Varika amiye e, ya bi koru una beika baika yokoi de nufa ma guri koru ka bi soku tora. Goinari mina vegu koru moigiya? 
JHN.4.12	Uni tutubena Jacob yaku mina guri koru una masi iniye mina koru iriyo ma ini mida mida ma ini boromakau ka iriyadi. Ye ya bi ini isivaga ebu reisa ba?”
JHN.4.13	Ma nikabai reyo, “Amiye tau gade kaere yaku mina koru irigediri, bi dudusa koru vaigedi, 
JHN.4.14	idu kaere amiye na yaku magida ma irigo koru bi toga toga koru de vaigo. Na yaku ina rofu magida koru bi ini ideri koru buruka nisi furu furu regasa makai toga toga ameibobina vegu mago.”
JHN.4.15	Ma rema yaku niyo, “Varika amiye e, mina koru na ma kumo koru de vaisi dudusa minari baesi koru de ubigida.”
JHN.4.16	Ma ina rofu niyo, “Nesi yi maruka raka nisi dairisi bae.”
JHN.4.17	Kamini nikabai reyo, “Na bi rumana koina.”
JHN.4.17	Ma niyo, “Ya bi rumana koina vo niyo bi rama niyo. 
JHN.4.18	Adina ya rumana 5 meyo, ma gua mina amiyesa ameisa bi diya yi maruka. Ya yaku beika ruika niyo bi rama.”
JHN.4.19	Ma niyo, “Varika amiye e, na yaku ya veida ya bi Sei di ago nido amiye. 
JHN.4.20	Uni tutubena vene yaku mina omunari Sei nivakegamadi, idu ya Jew vene nidedi bi Jerusalem ri maka amiye Sei nivakeyagadu.”
JHN.4.21	Kamini Iesu yaku niyo, “Rema, na rofu mokena vari gira ae, ari baego ya vene yaku mina omunari de ma Jerusalem ri ka de Baba nivakegedi. 
JHN.4.22	Ya vene bi beika nivakededi bi ya toto; idu una bi kaere nivakesifa bi una una diba, adina moi vegu rina bi Jew vene rofu baedo. 
JHN.4.23	Idu ari baedo ma gua okiyo mini, ye nivakei mona rededi vene bi ini Vima di vava ma ago rama dudu Baba nivakebigedi; adina Baba yaku mina kana vene ina rofu nivakegi maina redo. 
JHN.4.24	Sei bi vima, ma ini nivakededi vene bi Vima di vava ma ago rama dudu maka nivakebiyaganedi.”
JHN.4.25	Mina rema yaku niyo, “Na na diba mina Auba reyo amiye (Keriso vo nidedi) baego. Baegasa bi beika tau vanu una ni mona rego.”
JHN.4.26	Ma niyo, “Na kaere yasa ago nida bi mina amiye.”
JHN.4.27	Minari maka ini usi dina vene dairi okisi ma remasa ago nigasa amedo mina vesi tururu reyadi. Idu yokoi yaku de nikaiteyadi, “Ya beika ura reisa?” o, “Beika resi ya mina remasa ago nisa?”
JHN.4.28	Ye rema ini botoro feresi taoniri dairi nesi amiye rofu nioteimaro, 
JHN.4.29	“Baefa amiye yokoi kaere na beika tau vanu reyaka mina na nioteimaro veyagane. Rama mina bi Keriso ba?” 
JHN.4.30	Amiye taoni fere yakusi Iesu urana baeyadi.
JHN.4.31	Mina fuofuori ini usi dina vene yaku ina egira regasa niyadi, “Oteimana amiye, beika be iri!”
JHN.4.32	Idu ina vene rofu niyo, “Nai irina iruku bi ya vene ya toto.”
JHN.4.33	Ye iniye iniye kamini niyadi, “Amiye yokoi yaku iruku moi bae maro baeko?”
JHN.4.34	Ma niyo, “Nai iruku bi nai Baba, kaere na nifeideyo amiye, di ura resi ini moimai rei vau regida. 
JHN.4.35	Ya yaku yomakai nidedi, ‘Eyo 4 maka nigo kumo usi bi nonobo rina meda okigo.’ Idu na yaku nida, yi nemoko are resi ma muro ne resi vefa. Iruku bi kaka niyo, ye nonobo rina negau niyo! 
JHN.4.36	Amiye kaere butu butu redo bi sena ka ini moimai rena di davana moisi toga toga ameibobina vegu di iruku ka butu butu redo; ye varido amiye ma butu butu rena amiye vakoi ada regedi dada. 
JHN.4.37	Ye mina ago bi rama, ‘Amiye yokoi bi vari vari redo ma yokoi bi butu butu redo.’ 
JHN.4.38	Na yaku ya nifeideyaka bi moimai de reyadi sanari butu butu reyaganedi. Amiye bedakai mironari moimai reyadi ma gabi ya vene bi ina venesa vakoi moimai reyadi.”
JHN.4.39	Samaria vene tau mina taoniri Iesu rofu mokena vari gira aeyadi, adina mina rema yaku ago niokuyo, “Na beika tau vanu reyaka mina na nioteimaro.” 
JHN.4.40	Ye Samaria vene yaku ina rofu desi usa niyadi ina venesa ameyainedi, ma meda remanu ameyo.
JHN.4.41	Kamini besa amiye tau gade mokena vari gira aeyadi ini ago dada. 
JHN.4.42	Mina rema rofu yomakai niyadi, “Una bi mokena vari gira aeyafa, idu diya ya beika niyo dada; idu gua uniye neide mama resi diba niyafa rama iniye mina bi
JHN.4.43	Meda remanu koina niyori, bi Galilee urana boyo. 
JHN.4.44	Adina Iesu iniye niokuyo, “Ini rautu vene yaku Sei di ago nido amiye kikifa de rededi.”
JHN.4.45	Ye Galilee okiyori, Galilee vene yaku faiva niyadi, adina bi Jerusalem irakunari bosi ini beika tau vanu reyo veyadi.
JHN.4.46	Ye dudusa Cana taoni Galilee gaganiri dairiyo; minari bi sena koru moi kero resi waini riyo. Ma mironari Capernaum ri bi ourefeidena amiye yokoi kaere ini mida gauka varegamo.
JHN.4.47	Mina amiye neideyo Iesu bi Judea gutuna Galilee ri okiyo. Mina neidegasa bosi usa niyo ini mida, kaere bi muyena tumusa, desi moi buni riyainedi. 
JHN.4.48	Ma niyo, “Ya vene bi rebe ma mokena vegu vegedi vonisi mamo, bi mokena vari gira aegedi.”
JHN.4.49	Ye ourefeidena amiye yaku niyo, “Varika amiye e, ya bi evade de baegiyari, bi nai mida muyego.”
JHN.4.50	Ma Iesu nikabai reyo, “Di, yi mida bi vegu nigo!”
JHN.4.50	Mina amiye yaku ini ago nisi mokena vari gira aesi diyo. 
JHN.4.51	Ye idama bogamori, ini moimai rei tavoi rededi vene baku resi nioteimaradi ini mida bi vegu niyo.
JHN.4.52	Ye ina yaku nikaiteyo beika meda nemoko ramari ini mida buni niyo, ma ina vene yaku niyadi, “Ini roaita vaki vaki rena bi agiya meda nemoko yokoi uriyenauri fereyo.” 
JHN.4.53	Ye baba yaku diba niyo bi Iesu yaku mina meda nemoko ramari ina rofu niyo, “Yi mida bi vegu nigo.” Ye ini yava vene tau noibanu ma iniyesa mokena vari gira aeyadi.
JHN.4.54	Mina bi rebe uru remanu niyo mini Judea feresi Galilee ri baeyori.
JHN.5.1	Mina usi Jew vene yaku irakuna yokoi reyadi ma Iesu bi Jerusalem ri boyo. 
JHN.5.2	Jerusalem ri mamoe di ida vena atafuri bi koru moka yokoi maravata 5 nufa; Hebrew agori ini roka bi Bethesda.
JHN.5.3	Minari bi gauka vene tau gade—ne taufa vene, yuka no vene ma dibo anua vene.
JHN.5.5	Mironari bi amiye yokoi kaere bi lagani 38 gauka reyo. 
JHN.5.6	Iesu yaku mina amiye varegamo vegasa diba niyo ina bi ari doba tora makai varegamo. Ye nikaiteyo, “Ya ura reisa buni nigiya ba?”
JHN.5.7	Ma nikabai reyo, “Varika amiye e, koru kita redori, koruri na moi nena amiye bi koina, ma dadi negi reidari, amiye yokoi bi sena ina kaya siko na ebu resi nedo.”
JHN.5.8	Kamini ina rofu niyo, “Dadisi yi ekama vanau moisi nana re.” 
JHN.5.9	Ye minari maka buni nisi ini ekama moisi nana reyo.
JHN.5.9	Mina bi Sabati medari ogau niyo, 
JHN.5.10	ye Jew vene yaku mina moi buni riyo amiye rofu niyadi, “Gua bi Sabati meda, ma ago gira dudu yi ekama uakaigi bi tabu.” 
JHN.5.11	Idu nikabai reyo, “Amiye kaere na moi buni riyo yaku yi ekama moisi nana re na niyo.”
JHN.5.12	Ye nikaiteyadi, “Kaere amiye yaku makai reyainedi ya niyo?”
JHN.5.13	Idu mina buni niyo amiye bi ina toto mina amiye bi kaere, ini adina Iesu bi minari amededi amiye tau gade fogori forovai reyo.
JHN.5.14	Mina usi Sei nivakena yavari baku resi niyo, “Neide, ya bi buni niyo; besa vegu no ga re, de bi beika yokoi no iniye ya rofu vata nigo baebu.”
JHN.5.15	Kamini mina amiye disi Jew vene nioteimaro ina bi Iesu kaere yaku moi buni riyo. 
JHN.5.16	Mina resi Jew vene yaku Iesu esika esika maradi,
JHN.5.17	Idu ina vene rofu niyo, “Nai Baba bi gua toga mina medari mamo moimai redo, ma na ka moimai reida.”
JHN.5.18	Jew vene bi besa umuyegika maina regamadi mina ago dada, adina Sabati meda di ago gira ukero vau reyo maka de, idu ka nigamo Sei bi ini Baba ma mina ago yaku ina bi Sei sa moi yokoi maka riyo.
JHN.5.19	Mina resi Iesu yaku niyo, “Rama iniye ya nida: Mida yaku inike beika yokoi de rego; ini Baba yaku beika redo, mina vesi maka redo. Adina beika Baba yaku redo bi Mida ka makai redo. 
JHN.5.20	Adina Baba yaku ini Mida uka masi ini beika tau gade inike redo mina oteimado. Ina yaku ka beika tora tora reyainedi oteimago, ye ya vene tururu regedi dada. 
JHN.5.21	Baba yaku muyena edadisi ini vegu mado kana, Mida ka ini ura dudu kaere vegu mago vo nido bi mado. 
JHN.5.22	Ye Baba ka amiye yokoi de kota redo, idu mina kota rena vava bi ini Mida maro, 
JHN.5.23	ye amiye tau gade ini Mida kikifa regedi, Baba rofu rededi kana. Amiye kaere ini Mida kikifa de redo, bi Baba kaere nifeideyo ina ka kikifa de redo.
JHN.5.24	“Rama iniye ya nida: kaere nai ago neidesi na nifeideyo amiye rofu mokena vari gira aego, bi toga toga ameibobina vegu baku rego. Bi kota de rego, idu bi muyena feresi vegu rofu orefaro. 
JHN.5.25	Rama iniye ya nida: meda nemoko baego; rama bi sena okiyo—muyena vene yaku Sei di mida di goroka neidegedi, ye kaere neidededi bi vegu nigedi. 
JHN.5.26	Ye Baba iniye bi vegu di adina kana, makai ini Mida ka bi vegu di adina risi 
JHN.5.27	kota regi di vava maro, bi Amiye di mida dada. 
JHN.5.28	Mina rofu tururu ga refa, adina ini meda nemoko baego, guri aeyadi muyena vene tau gade yaku ini goroka neidesi 
JHN.5.29	ini guri gutuna dadi rae regediri: kaere vegu buni reyadi vene bi dadisi veguri amegedi, ma kaere vegu no reyadi vene bi dadigedi ma kota regedi.
JHN.5.30	“Na kaya di vava dudu bi beika yokoi de regida; Sei yaku beika na nido kana makai kota reida, ye nai kota rena bi rama, ini adina na yaku beika regi reida bi na kaya di ura regika de, idu kaere yaku na nifeideyo di ura dudu maka.
JHN.5.31	“Na beika reida mina na kaya maka niokugida vonisi, mina beika nida bi ini rama de nufa. 
JHN.5.32	Idu amiye yokoi yaku na beika reida rofu niokudo, ma na diba ina yaku na dada beika nido bi rama. 
JHN.5.33	Ya vene yaku John rofu ago moi feideyadi ma ago rama niokuyo.
JHN.5.34	Idu na beika reida di niogau rena ago bi diya amiye rofu, ye ya vene moi vegu riyainedi rofu mina ago nida. 
JHN.5.35	John bi ramefa kana, vaigasa vabara nigamo, ma ari tumu maka ini vabarari ada regi ura reyadi. 
JHN.5.36	Nai niogau rena ago yaku John di ago ebu reyo. Adina vegu regi Baba na maro, mina reida ma mina niogau rededi, Baba bi na nifeideyo dada. 
JHN.5.37	Ma Baba, kaere na nifeideyo, yaku ka na fafau niokuyo. Ini goroka toga de neidesi ini seira ka toga de veyadi.
JHN.5.38	Ma ini ago ka yi uka ideri amena de redo, ini adina nifeideyo amiye rofu mokena vari gira de aededi. 
JHN.5.39	Sei di ago vei mama rededi, ya mokededi bi minari toga toga ameibobina vegu baku regedi dada. Ma mina ago maka yaku na fafau niokudedi! 
JHN.5.40	Idu vegu moigika na rofu baena bi ura de rededi.
JHN.5.41	“Na bi amiye gutuna nai roka moi odoro rina bi maina de reida. 
JHN.5.42	Idu na na diba yi ukari Sei rofu uka mana de rededi. 
JHN.5.43	Na bi nai Baba di roka di vava dudu deyaka, idu ya bi na de moiyadi; idu amiye bi iniye di roka di vava dudu soka regori, bi moigedi. 
JHN.5.44	Ya bi ya kaya roka moi odoro rina ura rededi, idu ya bi Sei yokoi maka yaku yi roka moi odoro rina bi de maina rededi; makai ye gokai ida dudu na rofu mokena vari gira aegedi? 
JHN.5.45	Ga mokefo na yaku nai Baba di nemokori ya tourage regida. Moses, kaere ina rofu uka mokena aeyadi, ina yaku ya tourage rego. 
JHN.5.46	Ya Moses rofu mokena vari gira aeyagadu vonisi, bi na rofu mokena vari gira aeyaidu, ini adina bi na dada bura reyo. 
JHN.5.47	Idu beika bura reyo rofu mokena vari gira de aeyadiri, ye gokai ida dudu nai ago rofu mokena vari gira aegedi?”
JHN.6.1	Mina usi Iesu bi Galilee gagani Tiberias moka daidai tora berou eta rofu boyo. 
JHN.6.2	Ma amiye tau gade usi bogamadi, adina mokena vegu gauka rofu moi buni rigamo mina veyadi. 
JHN.6.3	Iesu omunari bosi ini usi dina venesa ameinu reyadi. 
JHN.6.4	Ye Jew vene di Ferei ebu rena irakuna di meda bi negau niyo. 
JHN.6.5	Iesu yaku ini ne moi odoro resi amiye tau gade gade ina rofu baegamadi vegasa Philip rofu nikaiteyo, “Una bi goidu beredi voi regifa mina amiye yaku iriyaganedi?” 
JHN.6.6	(Makai niyo bi ebene regika, adina iniye ina diba bi beika rego bi.)
JHN.6.7	Philip yaku nikabai reyo, “Siriva fore 200 dudu beredi voi regifa vonisi, bi keika maka moigedi ka egere de nigo.”
JHN.6.8	Ini usi dina amiye yokoi roka Andrew, kaere bi Simon Peter di dubuini, yaku niyo, 
JHN.6.9	“Mida keika yokoi minari bi 
JHN.6.10	Iesu yaku niyo, “Amiye nifo kumo ameinu reyaganedi.” Mirona sanari bi oruma tora gade. Mina dada ameinu reyadi vene bi rumana 5,000 kana. 
JHN.6.11	Mina dada beredi moisi Sei rofu buni tora gade masi
JHN.6.12	Ye ini uka bere niyadiri, ini usi dina vene rofu niyo, “Fereyadi iruku tuta moi egogo refo kumo keika yokoi moi boiyo ga reyaine.” 
JHN.6.13	Mina dada 
JHN.6.14	Amiye ini rebe reyo mina vesi niyadi, “Rama mina bi Sei di ago nido amiye
JHN.6.15	Ye Iesu ina diba niyo bi yeiva dudu ina rofu baesi moi kini rigedi, ye dudusa inaike omunari boyo.
JHN.6.16	Ma uriyenau niyori, ini usi dina vene moka daidai torari nesi 
JHN.6.17	bouti yokoi keu risi moka daidai tora berou eta rofu Capernaum urana ugai boi neyadi. Mukuna niyo, idu Iesu bi ina vene rofu okina de reyo. 
JHN.6.18	Ma aura tora okisi moka daidai tora moi tafo tafo reyo. 
JHN.6.19	Ye kilometre 5 o 6 kana
JHN.6.20	Idu ina vene rofu niyo, “Na mini; ori ga refa!” 
JHN.6.21	Mina dada boutiri ada dudu moi keu reyadi, ye bouti berou konori dina rofu bi evade maka mina sanari okiyo.
JHN.6.22	Ari uveyori amiye tau gade moka daidai tora di berou eta rofu amesi diba niyadi bi bouti yokoi maka ma Iesu bi ini usi dina venesa keu de reyo, idu ini usi dina vene iniye maka diyadi. 
JHN.6.23	Tiberias gutuna bouti be bi Varika amiye buni tora gade Sei rofu maro ma ini beredi iriyadi sana atafuri utae riyadi. 
JHN.6.24	Mina dada amiye tau gade veyadi Iesu ma ini usi dina vene minari de amegamadi, ye bouti keu resi maina regi Capernaum rofu diyadi.
JHN.6.25	Koru moka tora di berou eta rofu baku resi nikaiteyadi, “Oteimana amiye, ya bi minari goivaka baeyo?”
JHN.6.26	Iesu yaku ina vene rofu nikabai reyo, “Rama iniye ya nida: ya na maina rededi, diya nai rebe veyadi dada, idu beredi irisi uka bere niyadi dada. 
JHN.6.27	No nigo iruku rofu moimai ga rebifa, idu toga toga vegu ameibobigo iruku rofu moimai rebifa. Amiye di mida yaku mina ya vene rofu mago, adina Baba Sei yaku sena auba reyo.”
JHN.6.28	Kamini nikaiteyadi, “Una yaku Sei di moimai regi bi beika regifa?”
JHN.6.29	Ma nikabai reyo, “Mina bi Sei di moimai: ini nifeideyo amiye rofu mokena vari gira aebigedi dada.”
JHN.6.30	Ye nikaiteyadi, “Ye ya bi beika rebe regiya ma vesi ya rofu mokena vari gira aegifa? Ya bi beika moimai regiya? 
JHN.6.31	Uni tutubena yaku gagani autu sanari 
JHN.6.32	Kamini Iesu ina vene rofu niyo, “Rama iniye ya nida, bi diya Moses kaere bi omari beredi ya maro, idu nai Baba yaku omari gutuna beredi rama ya mado. 
JHN.6.33	Adina Sei di beredi bi kaere omari gutuna desi kono tora noibanu vene vegu mado.”
JHN.6.34	Ma niyadi, “Amiye tora e, mina beredi bi toga una mabi.”
JHN.6.35	Ye niyo, “Na bi vegu di beredi; amiye kaere na rofu baego bi rauna de rego, ma kaere na rofu mokena vari gira aego bi toga koru de vaigo. 
JHN.6.36	Idu ya rofu niyaka ya bi sena na veyadi, idu mokena vari gira de aeyadi. 
JHN.6.37	Nai Baba yaku na maro vene tau vakoi bi na rofu baegedi, ma na rofu baegedi vene bi de meki regida de iniye. 
JHN.6.38	Adina omari gutuna soka rei deyaka bi diya na kaya nai ura regika, idu kaere na nifeideyo amiye ini ura regika. 
JHN.6.39	Ma kaere na nifeideyo amiye di ura bi yomini: na maro vene tau vakoi bi yokoi moi boiyo de regida, idu ari metonari mina vene tau vakoi bi moi edadigida dada. 
JHN.6.40	Adina nai Baba di ura bi yomini: ini Mida vegasa mokena vari gira aegedi vene tau vakoi bi toga toga ameibobina vegu moigedi, ma na yaku ka ari metonari moi edadigida.”
JHN.6.41	Ye Jew vene yaku ina rofu mumugu nigamadi, di ini adina niyo, “Na bi omari gutuna deyo beredi.” 
JHN.6.42	Ka niyadi, “Mina bi Iesu, Joseph di mida de ba? Ini nono ma baba una una diba. Ma gokai resi gua nido, ‘Na bi omari gutuna deyaka’?”
JHN.6.43	Iesu ina vene rofu niyo, “Ya kaya ya kaya makai mumugu ga nifa. 
JHN.6.44	Nai Baba na nifeideyo amiye bi amiye yokoi moi rutu resi na rofu mago vonisi, bi na rofu baego, ye ari metonari moi edadigida. 
JHN.6.45	Sei di ago niyadi vene bura reyadi, ‘Sei yaku ina tau vakoi oteimago.’ Nai Baba di ago neidesi diba niyadi
JHN.6.46	Amiye yokoi yaku Baba vena kode, idu Sei gutuna deyo amiye yaku maka sena veyo. 
JHN.6.47	Rama iniye ya nida: amiye kaere mokena vari gira na rofu aego bi toga toga ameibobina vegu moigo. 
JHN.6.48	Na bi vegu di beredi. 
JHN.6.49	Yi tutubena vene yaku gagani autu sanari 
JHN.6.50	Idu omari gutuna deyo beredi bi makai: ye amiye yokoi irigo bi de muyego. 
JHN.6.51	Na bi mina omari gutuna deyo vegu amedo beredi. Amiye yokoi yaku mina beredi irigo vonisi, bi toga toga ameibobigo. Ma kono tora noibanu di vene di vegu rofu magida beredi bi nai roaita.”
JHN.6.52	Kamini Jew vene bi iniye iniye rofu kayamo regasa niyadi, “Mina amiye di roaita bi gokai una rofu mago ma irigifa?”
JHN.6.53	Ye Iesu yaku niyo, “Rama iniye ya nida: Amiye di mida di roaita ma ini dava de irigedi vonisi, vegu bi ya vene ideri de amebigo. 
JHN.6.54	Amiye kaere nai roaita ma nai dava irigo bi toga toga ameibobina vegu moigo, ma ari metonari moi edadigida. 
JHN.6.55	Adina nai roaita bi iruku rama ma nai dava ka bi irina koru rama. 
JHN.6.56	Kaere nai roaita ma nai dava irigo amiye bi nasa amebigo, ma na ka inasa amebigida. 
JHN.6.57	Vegu amedo Baba yaku na nifeideyo kana, ma ina dada vegu ameida, ye kaere na irigo amiye ka na dada vegu amego. 
JHN.6.58	Omari gutuna deyo beredi bi mini; yi tutubena vene yaku irigamadi kana de. Irisi muyeyadi. Idu kaere mina beredi irigo bi toga toga ameibobigo.”
JHN.6.59	Iesu Capernaum ri oteimagasa usa usa yavari mina ago nigamo.
JHN.6.60	Ini usi dina vene tau mina ago neidesi niyadi, “Mina ago bi gira iniye; kaere yaku neidego?”
JHN.6.61	Idu Iesu ini ukari diba niyo ini ago rofu mumugu nigamadi, dada niyo, “Mina yaku yi mokena moi toe rido ba? 
JHN.6.62	Idu Amiye di mida sena ameyo sanari dairi bogo mina vesi bi beika mokegedi? 
JHN.6.63	Sei di Vima bi vegu mado; roaita di vava bi de iniye iniye. Ago ya rofu niyaka bi Vima ma vegu di. 
JHN.6.64	Idu ya vene be bi mokena vari gira de aededi.” (Adina bi senagi diba niyo kaere bi mokena vari gira aena de, ma kaere yaku siri rego.) 
JHN.6.65	Resi niyo, “Mina resi ya rofu niyaka nai Baba yaku maka vava mago vonisi, amiye bi na rofu baegedi.”
JHN.6.66	Mina usi ini usi dina vene tau ina gedu masi inasa gogo de digamadi. 
JHN.6.67	Mina dada amiye 12 rofu nikaiteyo, “Ya vene feresi digi ka ura rededi ba?”
JHN.6.68	Simon Peter yaku nikabai reyo, “Varika amiye e, una bi kaere rofu digifa? Toga toga ameibobina vegu di ago bi yasa amedo.
JHN.6.69	Una bi mokena vari gira aesi una una diba ya bi Sei di amiye kikifa.”
JHN.6.70	Ma nikabai reyo, “Na bi ya 12 auba reyaka, idu ya yokoi bi bodaka niyo!” 
JHN.6.71	Mina bi Simon Iscariot di mida, Judas kaere yaku siri rego fafau ago niyo. Ina ka bi ini amiye 12 yokoi.
JHN.7.1	Mina usi Iesu Galilee ri diga boga regamo. Judea gagani rofu nena bi ura de reyo, adina Jew vene yaku umuyegika maina regamadi. 
JHN.7.2	Jew vene Karaga di irakuna di meda bi atafu niyori,
JHN.7.3	Iesu ini dubuiyaka yaku niyadi, “Mina sana feresi Judea rofu bo, ye yi usi dina vene yaku ka yi beika reisa mina veyagane. 
JHN.7.4	Adina amiye yokoi kaere ina ura redo iniye moi ogau rigo vonisi, bi suiri moimai de redo. Ya bi makai regiya, ye kono vene tora noibanu rofu ya kaya moi ogau ri!” 
JHN.7.5	(Adina ini dubuiyaka ka ina rofu mokena vari gira de aegamadi.)
JHN.7.6	Kamini Iesu yaku niyo, “Nai meda rama bi okina kode, idu yi meda bi toga mini. 
JHN.7.7	Kono tora noibanu vene bi ya gubuyo de regedi, idu na rofu bi gubuyo rededi, adina na yaku ini beika rededi vegu niokuda bi no dada. 
JHN.7.8	Irakuna sanari bofa. Na bi mina irakuna sanari de bogida
JHN.7.9	Makai nisi Galilee ri ameyo.
JHN.7.10	Idu gabi ini dubuiyakasa irakuna sanari boyadiri, erau de niyo, idu kiki dudu maka boyo. 
JHN.7.11	Irakuna sanari Jew vene yaku maina regasa nikaiteyadi, “Ina bi goini?”
JHN.7.12	Ma amiye di fogori ina dada mumugu nigamadi. Bedakai yaku nigamadi, “Ina bi amiye buni,” idu bedakai yaku nikabai regamadi, “Ide, ina bi amiye ourefeidei no redo.” 
JHN.7.13	Jew vene rofu ori reyadi, ye amiye yokoi yaku ina dada ago de niokugamo.
JHN.7.14	Iesu yaku irakuna utari Sei nivakena yava ideri bosi amiye oteimagi kora reyo. 
JHN.7.15	Mina resi Jew vene tururu resi niyadi, “Mina amiye bi sikuru de reyo, idu gokai resi makai diba moiyo?”
JHN.7.16	Ye nikabai reyo, “Beika oteimaida bi diya naike nai oteimana, idu na nifeideyo amiye di. 
JHN.7.17	Kaere amiye Sei di ura rena kana rego vonisi, bi diba nigo mina ago oteimaida bi Sei rofu dedo, o na kaya nai vava dudu sina nida. 
JHN.7.18	Amiye kaere ini vava dudu ago nigo iniye ini roka moi odoro rigi redo, idu kaere yaku ina nifeideyo amiye di moi odoro rigi redo bi rama amiye, ma ini uka ideri bi ofa yokoi de amedo. 
JHN.7.19	Moses yaku ago gira ya maro ba? Idu ya yokoi yaku mina ago gira de neidedo. Beika resi ya na umuyegika na maina rededi?”
JHN.7.20	Amiye tau gade yaku nikabai reyadi, “Ya bi vima nosa! Kaere yaku ya umuyegika ya maina redo?”
JHN.7.21	Ma nikabai reyo, “Na bi reremama yokoi reyakari, ya tau vakoi bi tururu reyadi. 
JHN.7.22	Mina resi Moses yaku ago maro yi mida di roaita nugaraine. (Rama mina bi diya Moses rofu, idu yi tutubena vene rofu soka reyadi.) Kamini Sabati medari mida yokoi ini roaita nugadedi.
JHN.7.23	Sabati medari mida di roaita nugagori, bi Moses di ago gira de odego; ye beika resi ya na rofu gubuyo rededi, adina na yaku Sabati medari amiye yokoi moi buni riyaka?
JHN.7.24	Etofarori bi ga mokei no refa, idu rama dudu nirorotari refa.”
JHN.7.25	Mina dada Jerusalem vene be yaku niyadi, “Mina amiye umuyegika maina rededi bi mini? 
JHN.7.26	Vefo! Ariarari ago nido ma ina rofu ago yokoi de nidedi! Ourefeidena vene bi diba niyadi ina bi Keriso bi rama ba ide? 
JHN.7.27	Idu Keriso degori, amiye yokoi diba de nigedi ina bi goina rofu. Ma mina amiye goina gutuna soka reyo bi una una diba.”
JHN.7.28	Mina dada Iesu Sei nivakena yavari oteimagasa niogau regamo, “Ya ya diba na ma na goina rofu ka ya diba. Idu na bi nai vava dudu de deyaka. Amiye kaere na nifeideyo bi rama, ma ya bi ina ya toto. 
JHN.7.29	Na bi ina diba, adina ina gutuna deyaka ma na nifeideyo.”
JHN.7.30	Ye moi gira regika maina reyadi, idu amiye yokoi ini vana dudu avaka de moiyo, adina ini meda bi okina kode dada. 
JHN.7.31	Idu amiye tau gade mina egogo reyadiri, ina rofu mokena vari gira aesi niyadi, “Keriso soka regasa besa rebe rego, mina amiye yaku redo kana ba de?”
JHN.7.32	Amiye tau gade yaku Iesu rofu mumugu nigamadi ma Pharisee vene mina ago neideyadi, ye Sei ma amiye utari naivo vene di varika venesa iya rededi vene nifeideyadi moi gira reyaganedi. 
JHN.7.33	Ye Iesu niyo, “Na yasa bi de amei doba regida; gabi kaere na nifeideyo amiye rofu dairi digida. 
JHN.7.34	Na maina regedi, idu baku de regedi, ma nai ameida sanari bi digi anua regedi.”
JHN.7.35	Ye Jew vene iniye iniye nikaiteyadi, “Mina amiye bi goidu digika redo ma de baku regifa? Ini mokena bi Greek vene di gagani uni amiye amededi sanari disi Greek vene oteimago ba? 
JHN.7.36	Mina ago nidori, ini adina bi beika, ‘Na maina regedi, idu baku de regedi,’ ma ‘Nai ameida sanari bi digi anua regedi’?”
JHN.7.37	Irakuna metona meda isivagari, Iesu dadi are resi raka niyo, “Kaere bi koru vaido bi na rofu baesi koru gaga re.
JHN.7.38	Kaere na rofu mokena vari gira aego, Sei di agori nido kana, ‘Vegu amedo koru ini uka meko gutuna koru kana rausi rei baego.’ ”
JHN.7.39	Idu kaere ina rofu mokena vari gira aeyadi, bi Vima moigedi. Resi mina rofu ago niyo, adina mina ituari Vima
JHN.7.40	Amiye tau gade fogori bedakai yaku mina ago niyo neidesi niyadi, “Rama iniye mina amiye bi Sei di ago nido amiye!”
JHN.7.41	Bedakai yaku nigamadi, “Mina bi Keriso!”
JHN.7.41	Idu bedakai yaku nigamadi, “Rama iniye Keriso bi Galilee rofu de baego! 
JHN.7.42	Sei di ago yaku nido Keriso bi David di tutubena ma Bethlehem ri vata nigo, David di amegamo rauturi.”
JHN.7.43	Mina dada amiye okuyadi ina dada. 
JHN.7.44	Be yaku ina moi gira regi ura reyadi, idu yokoi yaku ini vana dudu de avaka moiyadi.
JHN.7.45	Kamini iya rena vene yaku Sei ma amiye utari naivo vene di varika vene ma Pharisee vene rofu baeyadiri, nikaiteyadi, “Beika resi afei baena de reyadi?”
JHN.7.46	Ma nikabai reyadi, “Amiye yokoi yaku ina kana de ago nido!”
JHN.7.47	Ma Pharisee vene yaku nikaiteyadi, “Ye ya vene rofu ka ofa niyo ba? 
JHN.7.48	Ourefeidena vene be o Pharisee vene be yaku ina rofu mokena vari gira aeyadi ba de? 
JHN.7.49	Idu mina amiye tau gade bi Moses di ago gira ina toto, ye Sei yaku kiraini nigo!”
JHN.7.50	Ini amiye yokoi, roka Nicodemus, kaere sena
JHN.7.51	“Uni ago gira dada amiye yokoi kota rena koderi, bi ini ago di rama neidesi beika reyo baku rena kumo.”
JHN.7.52	Ma nikabai reyadi, “Ya ka Galilee rofu baeyo ba? Ya kaya Sei di agori vei mona refa Sei di ago nido amiye yokoi Galilee ri de baego
JHN.7.52	[ 
JHN.7.53	Ma ina yokoi yokoi ini rautu neineiri diyadi.
JHN.8.1	Idu Iesu maka 
JHN.8.2	Uriyaku ari uveyori, dairisi Sei nivakena yavari boi neyo. Amiye tau gade ina rofu boyadi ma ameinu resi oteimagamo. 
JHN.8.3	Ago gira oteimana vene ma Pharisee vene yaku rema yokoi afei dui reyadi, kaere bi koa reyo ma veitao reyadi. Amiye fogori moi are resi 
JHN.8.4	ina rofu niyadi, “Oteimana amiye, mina rema bi koa rena vegu reyo ma veitao reyadi.
JHN.8.5	Ye Moses di ago gira yaku una nido bi mina kana rema fore dudu umuyegifa; ye ya bi beika be nigiya?”
JHN.8.6	Idu mina niyadi bi ini uka maina rena nivegika, ye vegu no be rego vonisi bi nitourage regedi. Ma Iesu kuri agu risi
JHN.8.7	Ma toga nikaite regamadiri, dadisi are resi ina vene rofu niyo, “Ya kaere amiye yokoi vegu no de nufa vonisi, bi ya yaku siko mina rema rofu fore moisi youfa.” 
JHN.8.8	Dudusa kuri agu risi konori bura regamo. 
JHN.8.9	Idu
JHN.8.10	Ma dadi are resi mina rema rofu
JHN.8.11	Ma nikabai reyo, “Varika amiye e, amiye yokoi de.”
JHN.8.11	Ma niyo, “Na ka ya nifafana de reyaka; disi besa vegu no ga re.”]
JHN.8.12	Iesu dudusa ina vene rofu ago niyo, “Na bi kono tora noibanu di vabara. Amiye kaere na usi baego bi mukunari de digo, idu vegu di vabara moigo.”
JHN.8.13	Ye Pharisee vene yaku ina rofu niyadi, “Ya kaya niokusa; yi niokuna ago bi rama de.”
JHN.8.14	Idu nikabai reyo, “Na kaya ka niokugida vonisi, nai niokuna ago bi rama, adina na na diba goidu deyaka ma goidu digida. Idu ya ya toto na goidu deyaka o goidu digida. 
JHN.8.15	Ya bi amiye di mokena kana kota rededi; na bi amiye yokoi kota de reida. 
JHN.8.16	Idu na yaku kota regida vonisi, nai kota rena bi rama, adina bi na naike maka de, idu nai Baba kaere na nifeideyo bi nasa kota regifa. 
JHN.8.17	Yi ago girari yomakai bura reyadi amiye remanu yaku ago yokoi maka dudu niokugedi, ini beika nigedi bi rama.
JHN.8.18	Na kaya niokuda, ma nai Baba kaere na nifeideyo ka na fafau niokudo.”
JHN.8.19	Ye nikaiteyadi, “Yi baba bi goini?”
JHN.8.19	Ma nikabai reyo, “Nai Baba ma na bi ya ya toto; idu ya bi na diba niyagadu vonisi, nai Baba ka diba niyaidu.”
JHN.8.20	Sei nivakena yava ideri amiye oteimagasa fore aena daiyuturi mina ago nigamo. Idu amiye yokoi yaku moi gira de reyo, adina ini meda bi okina kode dada.
JHN.8.21	Mina dada dudusa niyo, “Na bi ya ferei digida; na maina resi yi vegu no dudu ya kaya muyegedi. Nai digida sanari bi digi anua regedi.”
JHN.8.22	Ye Jew vene yaku niyadi, “Ina yaku nido, ‘Nai dina sana bi ya dina anua regedi.’ Mina resi bi iniye umuyego ba?”
JHN.8.23	Ma ina rofu niyo, “Ya bi kono egona rofu diyadi, idu na bi odoro deyaka. Ya bi mina kono tora noibanu rofu vene, idu na bi diya mina kono tora noibanu rofu. 
JHN.8.24	Mina dada ya niyaka bi yi vegu no dudu muyegedi. Adina Na bi Na, ye mina rofu mokena vari gira de aegedi vonisi, bi yi vegu no dudu muyegedi.”
JHN.8.25	Ye nikaiteyadi, “Ya bi kaere?”
JHN.8.25	Ma niyo, “Mina bi senagi ya nioteimaraka.
JHN.8.26	Na bi ya vene dada ago tau nisi yi vegu tau dada nifafana regida; idu na nifeideyo amiye bi rama, ma ini ago neideyaka mina kono tora noibanu vene rofu nioteimaida.”
JHN.8.27	Ini Baba fafau nigamo, idu diba de niyadi. 
JHN.8.28	Ye ina vene rofu niyo, “Amiye di mida moi odoro rigasa diba nigedi mina bi na ma naike nai vava dudu yokoi de reida, idu nai Baba na oteimaro kana dudu sina nida. 
JHN.8.29	Ma kaere na nifeideyo amiye bi nasa mini; na ferei tavoi de reyo, adina beika ini uka moi ada redo, mina bi toga reida.”
JHN.8.30	Makai sina niyori, amiye tau ina rofu mokena vari gira aeyadi.
JHN.8.31	Ye Iesu yaku Jew vene kaere ina rofu mokena vari gira aeyadi rofu niyo, “Nai ago moi gira rigedi vonisi, ya bi rama nai usi dina vene; 
JHN.8.32	ago rama diba nigedi ma ago rama yaku ya erufugo.”
JHN.8.33	Ma nikabai reyadi, “Una bi Abraham di tutubena vene, ma toga amiye yokoi rofu moimai rei tavoi de reyafa. Ye gokai nisa, ‘Ya erufugo’?”
JHN.8.34	Ma nikabai reyo, “Rama iniye ya nida: amiye tau gade, kaere vegu no rededi, bi vegu no di moimai rei tavoi rededi vene. 
JHN.8.35	Moimai rei tavoi redo amiye bi toga toga yavari de amego, idu mida bi toga toga minari amebigo. 
JHN.8.36	Mina dada, Mida yaku ya erufugo vonisi, bi ya erufuna iniye rego. 
JHN.8.37	Na diba ya bi Abraham di tutubena vene, idu ya na umuyegi maina rededi, adina nai ago yi uka ideri bi de. 
JHN.8.38	Beika nai Babasa veyafa bi mina ago nida, idu ya bi beika yi baba rofu neideyadi
JHN.8.39	Kamini nikabai reyadi, “Uni baba bi Abraham.”
JHN.8.39	Ma niyo, “Ya bi Abraham di mida vonisi, bi ini reremama regamo kana mina rebiyagadu. 
JHN.8.40	Idu gua na umuyegika maina rededi—ago rama Sei rofu neideyaka, mina maka bi ya rofu oteimagamaka mini. Abraham yaku makai de reyo! 
JHN.8.41	Yi baba yaku regamo mina rededi.”
JHN.8.41	Kamini niyadi, “Una bi diya mena de rema di mida mida; uni Baba yokoi maka bi Sei.”
JHN.8.42	Ma niyo, “Sei bi yi Baba vonisi, bi na rofu uka maragadu, adina na Sei rofu deyaka ma gua na mini. Naike nai vava dudu soka de reyaka, idu na nifeideyo. 
JHN.8.43	Beika resi na beika ago nida bi diba de nidedi? Mina di adina bi nai ago neidena rofu anua rededi. 
JHN.8.44	Ya bi yi baba Bodaka di mida mida, ma yi ura rededi bi yi baba di ura rena usi dibigedi. Ini adinari gutuna bi amiye umuyegamo amiye. Ina bi ago rama moi gira de rido, adina ini ideri ago rama bi koina. Ofa nigasa ini beika rei baedo tu dudu redo, iniye ini mokena nido, adina bi ofa ofa nina amiye ma ofa nina di madini. 
JHN.8.45	Idu ago rama nida dada ya na rofu mokena vari gira de aededi. 
JHN.8.46	Ya kaere na rofu vegu no yokoi baku reyo? Na bi ago rama nida vonisi, beika resi ya vene na rofu mokena vari gira de aededi? 
JHN.8.47	Kaere bi Sei di amiye bi Sei di ago neidedo; ya bi de neidededi, adina ya bi Sei di vene de dada.”
JHN.8.48	Ye Jew vene yaku nikaiteyadi, “Una rama nisifa ya bi Samaria amiye ma vima no bi yasa!”
JHN.8.49	Ma Iesu yaku nikabai reyo, “Vima no yokoi bi nasa de; nai Baba rofu moi odoro rida, idu ya bi na rofu moi odoro de ridedi. 
JHN.8.50	Idu na kaya nai roka moi odoro rina de maina reida, idu yokoi kaere yaku na moi odoro regi maina redo ma na rofu kota rego. 
JHN.8.51	Rama iniye ya nida: amiye yokoi nai ago neidesi anema yora nigo vonisi, bi toga de muyego.”
JHN.8.52	Ma nikabai reyadi, “Gua una diba vima no bi yasa! Abraham muyeyo, ma Sei di ago niyadi vene ka muyeyadi, idu ya nisa, ‘Amiye yokoi nai ago neidesi anema yora nigo vonisi, bi toga de muyego.’ 
JHN.8.53	Abraham uni baba kaere muyeyo bi tora; ye ya bi tora gade ba? Ma Sei di ago niyadi vene kaere ka muyeyadi ya bi ebu reisa ba? Ya mokeisa ya bi kaere?”
JHN.8.54	Kamini nikabai reyo, “Na kaya nai roka moi odoro rigida vonisi, bi de iniye iniye. Nai roka moi odoro rido amiye bi nai Baba, kaere bi yi Sei vo nidedi mini. 
JHN.8.55	Ya toto ina, idu na na diba ina. Na toto ina vo nigida vonisi, bi ya vene kana ofa ofa nina amiye nibiyagadu. Idu na diba ina, ma ini ago neidesi anema yora reida. 
JHN.8.56	Yi baba Abraham nai degida meda mina ne rei bogasa ada reyo. Vesi ada regamo.”
JHN.8.57	Ye niyadi, “Ya bi lagani 50 moina kode—ma Abraham veyo ba?”
JHN.8.58	Ma nikabai reyo, “Rama iniye ya nida, Abraham vata nina koderi, ‘Na bi’.”
JHN.8.59	Ye fore moisi Iesu yougika reyadi, idu iniye moi sui risi Sei nivakena yava ferei yaku diyo.
JHN.9.1	Iesu bogasa ne taufa vata niyo amiye veyo 
JHN.9.2	ma ini usi dina vene yaku nikaiteyadi, “Oteimana amiye, kaere vegu no reyo, ne taufa vata niyo dada, mina amiye ba ini nono baba?”
JHN.9.3	Ma nikabai reyo, “Diya mina amiye o ini nono baba vegu no reyadi dada, idu Sei di reremama rena ina fafau vei mama riyaganedi dada. 
JHN.9.4	Ariu bi na nifeideyo amiye di moimai rebigifa;
JHN.9.5	Na bi konori amegasa bi kono tora noibanu di vabara.”
JHN.9.6	Mina nisi konori ayaka su resi ayaka koru dudu dikina risi ne taufa amiye di nemokori dikina ifi resi 
JHN.9.7	ina rofu niyo, “Siloam koru sofukori bosi yi nemoko koite.” (Ini roka di adina bi “Nifeideyo”.) Kamini nesi ini nemoko koiteyori, bi nemoko areyadi ma vegasa dairi baeyo.
JHN.9.8	Ina atafu amededi vene ma kaere sena vegamadi bi usa usa nigamo
JHN.9.9	Bedakai yaku niyadi, “Mina bi ina maka,” idu be yaku niyadi, “Diya ina mada; ini ne uruma ina kana maka.”
JHN.9.9	Ye mina amiye iniye niyo, “Na bi mina amiye mini.”
JHN.9.10	Ma nikaiteyadi, “Gokai ida dudu yi nemoko areyadi?”
JHN.9.11	Kamini nikabai reyo, “Amiye roka Iesu yaku dikina risi nai nemoko ifi resi na rofu niyo, ‘Siloam koruri nesi koite,’ vo niyo. Ye nesi koiteyakari, nai nemoko areyadi.”
JHN.9.12	Ma nikaiteyadi, “Mina amiye bi goini?”
JHN.9.12	Ma nikabai reyo, “Na toto.”
JHN.9.13	Kamini mina sena ne taufa amiye Pharisee vene rofu afei boyadi. 
JHN.9.14	Ye Iesu yaku dikina risi ini nemoko moi buni riyo bi Sabati meda. 
JHN.9.15	Kamini Pharisee vene dudusa nikaiteyadi gokai ida dudu nene reyo. Ma niyo, “Ina yaku nai nemokori dikina dudu ifi reyo ma koiteyakari, gua nene reida mini.”
JHN.9.16	Mina dada Pharisee bedakai yaku niyadi, “Mina amiye bi Sei rofu deyo amiye de, Sabati meda di ago gira de moi gira rido dada.”
JHN.9.16	Idu bedakai yaku niyadi, “Gokai resi bi vegu no rena amiye yaku makai mokena vegu redo?” Mina dada iniye iniye gubuyo resi okuyadi.
JHN.9.17	Ye dudusa ne taufa amiye nikaiteyadi, “Mina amiye yi nemoko moi buni riyo rofu bi beika vo nisa?”
JHN.9.17	Ma niyo, “Ina bi Sei di ago nido amiye.”
JHN.9.18	Ye Jew vene bi sena ne taufa amiye nisi gua nene reyo di ago rofu mokena vari gira de aeyadi, ini nono baba raka nisi 
JHN.9.19	nikaiteyadi, “Mina bi yi mida ba? Ya nidedi bi ne taufa vata niyo, idu gokai ida dudu gua nene redo?”
JHN.9.20	Ma nikabai reyadi, “Una diba mina bi uni mida ma ne taufa vata niyo. 
JHN.9.21	Idu gua ini nemoko gokai dudu nene redo o kaere yaku ini nemoko moi buni riyo bi una toto. Nikaitefa; ina bi amiye tora niyo. Ina kaya ya nioteimaraine!” 
JHN.9.22	(Ini nono baba yaku makai niyadi, adina bi Jew vene rofu ori reyadi. Adina bi sena yo niyadi amiye yokoi yaku nigo Iesu bi Keriso vonisi, bi usa usa yava gutuna umeki rei makugedi.) 
JHN.9.23	Mina dada ini nono baba yaku niyadi, “Ina bi amiye tora niyo; ina nikaitefa.”
JHN.9.24	Ye uru remanu dudusa yaku ne taufa vata niyo amiye rofu raka nisi niyadi, “Sei di roka moi odoro ri. Una una diba mina amiye bi vegu no redo amiye.”
JHN.9.25	Ma nikabai reyo, “Na na toto ina bi vegu no redo amiye o de, idu mina maka na na diba: bi ne taufa vata niyaka ma gua nene reida.”
JHN.9.26	Ma nikaiteyadi, “Ya rofu beika reyo? Gokai dudu yi nemoko moi buni riyo?”
JHN.9.27	Ma nikabai reyo, “Na bi sena ya oteimaraka, idu de neideyadi. Beika resi dudusa neidegedi vo nidedi? Ye ya ka ini usi dina vene nigi ura rededi ba?”
JHN.9.28	Kamini ina rofu ago no nigasa niyadi, “Ya bi ini usi dina amiye, idu una bi Moses di usi dina vene. 
JHN.9.29	Una una diba Sei bi Moses rofu ago niyo, idu mina amiye bi una toto goina gutuna baeyo!”
JHN.9.30	Ma nikabai reyo, “Na bi tururu reyaka! Ya ya toto goina rofu baeyo, idu nai nemoko moi areyo. 
JHN.9.31	Una una diba Sei bi vegu no rededi vene di ago neidena de redo, idu amiye yokoi Sei nivakesi ini ura regi rego vonisi, Sei bi ini ago neidego. 
JHN.9.32	Ini adinari gutuna baeyo gua mamo kono tora noibanuri, amiye yokoi yaku ne taufa vata nina amiye moi buni riyo mina toga neidena de resifa. 
JHN.9.33	Mina amiye bi Sei rofu de deyo vonisi, bi vegu yokoi maka regi anua rego.”
JHN.9.34	Kamini nikabai reyadi, “Ya vegu no tausa vata niyo, idu una oteimagika reisa ba?” Ye ini usa usa yava rofu umeki rei makuyadi.
JHN.9.35	Iesu yaku neideyo bi umeki rei makuyadi ma baku resi nikaiteyo, “Amiye
JHN.9.36	Ma nikabai reyo, “Varika amiye, ina bi kaere? Ye ina rofu mokena vari gira aegida.”
JHN.9.37	Ma niyo, “Ya bi sena veyo, ma ina bi amiye kaere gua yasa ago nido mini.”
JHN.9.38	Ma niyo, “Varika amiye e, mokena vari gira aeda!” Ye nivakeyo.
JHN.9.39	Ma niyo, “Na kota regika mina kono tora noibanuri soka reyaka, ye kaere de vededi bi veyaganedi, ma kaere vededi vene bi ne taufa nigedi.”
JHN.9.40	Pharisee vene bedakai ina atafuri bi mina ago neidesi nikaiteyadi, “Una ka bi ne taufa nisifa vene ba?”
JHN.9.41	Ma niyo, “Ya bi ne taufa vonisi, ya bi vegu no de vene niyagadu, idu ya gua nidedi, ‘Vesifa,’ ye yi vegu no bi toga amededi.”
JHN.10.1	“Rama iniye ya nida: kaere amiye yaku mamoe di dai buru rina ida vena ideri dui de rego, idu ida yokoi rofu firu rigo, bi duma duma ma moi tavoi amiye. 
JHN.10.2	Idu ida vena dui rego amiye bi mamoe di dogo redo amiye. 
JHN.10.3	Ida vena nari rena amiye yaku ina rofu ida vena ekego. Mamoe ini goroka neidegedi ma ini roka raka nisi etofaro moi yakusi ourefeidego. 
JHN.10.4	Ini mamoe tau vakoi etofaro moi yakugasa ourei bogo ma usi digedi, ini goroka ina diba dada. 
JHN.10.5	Idu amiye idana bi usi de digedi, idu ori digedi, adina mina amiye di goroka neide mama de rededi dada.”
JHN.10.6	Iesu yaku mina mokena ago ina vene rofu niyo, idu beika nigamo bi de moiyadi.
JHN.10.7	Mina dada Iesu dudusa niyo, “Rama iniye ya nida: na bi mamoe di ida vena. 
JHN.10.8	Tau gade kaere ouresi okiyadi bi duma duma ma moi tavoi vene, mamoe yaku ini ago neidena de reyadi dada. 
JHN.10.9	Na bi ida vena. Amiye na rofu baego vonisi, bi moi vegu rigida ma bae dui resi yakusi oruma iri-iri sana baku rego. 
JHN.10.10	Duma duma redo amiye ini baedo bi duma duma resi amiye umuyesi beika baika moi no regika maka. Idu na yaku okiyaka bi vegu buni moiyaganedi—ma mina vegu buni bi tora noibanu moiyaganedi.
JHN.10.11	“Na bi mamoe dogo reida amiye buni, kaere bi ini mamoe dada muyegi nai vegu magida. 
JHN.10.12	Fore rofu moimai redo amiye bi mamoe dogo redo amiye de, mamoe di adina de. Mina dada sufa gadeva auna baebigori, bi vesi mamoe feresi ori digo. Makai regori, mina sufa di gadeva auna yaku mamoe aki resi moi urafo rego. 
JHN.10.13	Mina moimai redo amiye ori digo bi fore rofu moimai redo amiye ma mamoe mokei tora de rego dada. 
JHN.10.14	Na bi mamoe dogo reida amiye buni; nai mamoe bi na diba ma nai mamoe ka ina diba na. 
JHN.10.15	Mina kana, nai Baba ina diba na ma na diba nai Baba, ma nai mamoe dada muyegi nai vegu magida.
JHN.10.16	Ma nai mamoe bedakai bi mina dai buru rina sanari amena de rededi. Ina ka moi dui rei bogida ma nai goroka neidegedi. Ye yokoi maka nigedi ini mamoe dogo redo amiye yokoi makasa.
JHN.10.17	“Mina dada, nai Baba yaku na uka mado, adina muyegi nai vegu magida gabi dudusa moi dairigida dada. 
JHN.10.18	Amiye yokoi yaku nai vegu na rofu moina de rego, idu na kaya nai ura dudu magida. Na bi nai vava nufa muyesi dudusa moi dairigida. Mina ago gira bi nai Baba na rofu niyo ma moiyaka.”
JHN.10.19	Jew vene dudusa iniye iniye gubuyo resi utama okuyadi mina ago dada. 
JHN.10.20	Ina vene tau yaku niyadi, “Ina bi vima no nufa ma ada forovai reyo! Beika resi ini ago neidededi?”
JHN.10.21	Idu bedakai yaku niyadi, “Amiye yokoi vima no nufa bi mina kana ago nina de rego! Gokai dudu vima no yaku ne taufa amiye moi buni rigo?”
JHN.10.22	Mina medari Sei nivakena yava nimana irakuna bi Jerusalem ri ogau niyo. Bi ava di medari, 
JHN.10.23	ma Iesu bi Sei nivakena yavari Solomon di maravata ideri nana digamo. 
JHN.10.24	Ye Jew vene egogo resi dai buru risi nikaiteyadi, “Una bi ya dada mokena moigasa amei baesifa, ye goivaka medari ya yaku una nigiya? Ya bi rama Keriso ba de? Una ni mona re.”
JHN.10.25	Ma nikabai reyo, “Na bi sena ya nioteimaraka, idu ya bi na rofu mokena vari gira de aeyadi. Nai Baba di roka dudu reremama reida bi na fafau niogau rededi. 
JHN.10.26	Idu ya yaku na rofu mokena vari gira de aededi, adina ya bi diya nai mamoe dada. 
JHN.10.27	Nai mamoe bi nai goroka neidededi; na ina vene diba ma na usi didedi. 
JHN.10.28	Toga toga ameibobina vegu maida ma toga de muyegedi, ye yokoi yaku nai vana gutuna de moi yakugo. 
JHN.10.29	Nai Baba, kaere ina vene na rofu maro, di yeiva bi isivaga tora iniye ma tau gade di yeiva ebu redo.
JHN.10.30	Nai Baba nasa bi yokoi maka.”
JHN.10.31	Kamini Jew vene dudusa ugika fore moiyadi. 
JHN.10.32	Ma Iesu niyo, “Reremama buni buni nai Baba gutuna ya oteimaraka, idu goina dada fore dudu na ugi regedi?”
JHN.10.33	Ma nikabai reyadi, “Una bi mina reremama buni reyo dada fore dudu de ya ugi resifa, idu Sei di roka moi no riyo dada! Adina ya bi amiye maka, idu ya kaya moi Sei vo nisa dada!”
JHN.10.34	Ma nikabai reyo, “Yi ago girari bura reyadi bi yomakai, ‘Ya bi sei vene, vo niyaka.’
JHN.10.35	Ye Sei yaku ina vene, kaere ini ago maro, bi ina rofu bi sei vene vo niyo. Ma Sei di ago odegi anua rego. 
JHN.10.36	Nai Baba na abidi resi konori na nifeideyo. Idu niyadi, ‘Ya yaku Sei di roka moi no riyo,’ adina ‘Na bi Sei di mida,’ vo niyaka dada. 
JHN.10.37	Nai Baba di reremama de reida vonisi, bi na rofu mokena vari gira ga aefa. 
JHN.10.38	Idu mina regida ma mokena vari gira na rofu de aegedi vonisi, bi nai reremama rena maka rofu mokena vari gira aefo. Mina resi diba nigedi
JHN.10.39	Mina dada dudusa moi gira regika reyadi, idu ini vanari ori diyo.
JHN.10.40	Ye dudusa Jordan koru ugasi berou eta rofu John sena amiye babatiso regamo sanari bosi ameyo.
JHN.10.41	Ma amiye tau ina rofu baesi niyadi, “John bi mokena vegu yokoi de reyo, idu ini ago tau gade mina amiye rofu nigamo bi rama.” 
JHN.10.42	Ye mirona sanari amiye tau bi ina rofu mokena vari gira aeyadi.
JHN.11.1	Mina medari amiye yokoi roka Lazarus bi gauka reyo. Ina bi Bethany rofu amiye, Mary ma ini rasini Martha di rautu.
JHN.11.2	(Mina Mary, kaere ini tobaini Lazarus bi gauka vareyo, bi Varika amiye fafau sisika buni diga rausi resi ini ada iye dudu ini yuka moi ugaro.)
JHN.11.3	Ye uba rasini yaku ago nifeideyadi: “Varika amiye, yi ura reisa amiye bi gauka reyo.”
JHN.11.4	Ma mina neidesi niyo, “Mina gauka dudu de muyego; bi Sei di vabara moi ogau rigi, ye makai dudu ka Sei di mida ini roka moi odoro rigo.”
JHN.11.5	Ye Iesu yaku Martha ma ini rasini ma Lazarus uka magamo. 
JHN.11.6	Mina resi Lazarus bi gauka varegamo mina neidesi amegamo sanari meda remanu besa ameyo. 
JHN.11.7	Resi ini usi dina vene rofu niyo, “Judea rofu dairi nenadi.”
JHN.11.8	Ma niyadi, “Oteimana amiye, Jew vene yaku ruika fore dudu ya ugika reyadi; ma ya mironari dairisi negika reisa ba?”
JHN.11.9	Ma nikabai reyo, “Meda nemoko 12 bi meda yokoi ari vabara ba ide? Kaere ariu dibo redo amiye bi abouna de rego, adina mina kono tora noibanu di vabara vedo dada. 
JHN.11.10	Idu amiye yokoi bi urusari dibo rego vonisi, bi abougo, adina inasa vabara koina.” 
JHN.11.11	Mina niyo usi ka niyo, “Uni dubuini Lazarus bi raudai resi varedo, idu na yaku mironari bosi moi edadigida.”
JHN.11.12	Mina dada nikabai reyadi, “Varika amiye, varedo vonisi, buni nigo.”
JHN.11.13	Idu bi Lazarus muyeyo dada nigamo, adina ina vene yaku mokeyadi bi neota varedo mina niyo. 
JHN.11.14	Mina dada ni mona resi niyo, “Lazarus bi muyeyo, 
JHN.11.15	ma ya vene dada na bi ada reida na bi mironari de, mina ye mokena vari gira aeyaganedi. Ye ina rofu nenadi.”
JHN.11.16	Ye Thomas (Kakafasina
JHN.11.17	Iesu okisi neideyo Lazarus bi sena guri aeyadi meda 4 niyo. 
JHN.11.18	Bethany bi Jerusalem atafu; ini maike bi kilometre regode kana.
JHN.11.19	Jew vene tau Martha ma Mary ini tobaiyaka muyena uka moi amuta regika okiyadi.
JHN.11.20	Ye Martha yaku Iesu baeyo neidesi yakusi baku regika neyo, idu Mary bi yavari ameyo. 
JHN.11.21	Ye Martha niyo, “Varika amiye e, ya minari ameyagadu vonisi, nai tobaini bi muyena de reyagadu! 
JHN.11.22	Idu gua na na ka diba beika Sei rofu usa nigiya bi ya mago.”
JHN.11.23	Ma niyo, “Yi tobaini bi dudusa dadi rae rego.”
JHN.11.24	Ye nikabai reyo, “Na na diba mina ari bae koina nigo dadi rae rena medari bi dudusa dadi rae rego.”
JHN.11.25	Ma niyo, “Na bi dadi rae rena ma vegu ameibobina. Kaere amiye na rofu mokena vari gira aego, bi muyego, idu vegu amebigo; 
JHN.11.26	ma amiye tau gade amegasa na rofu mokena vari gira aegedi, bi toga de muyegedi. Mina rofu mokena vari gira aesa ba ide?”
JHN.11.27	Ma niyo, “Yo, Varika amiye; ya bi Keriso, Sei di mida, kaere bi konori dego, mina rofu mokena vari gira aeda.”
JHN.11.28	Martha makai niyo, usi dairi nesi ini rasini Mary raka nisi sui dudu niyo, “Oteimana amiye bi mini; ma ya nikaitegasa nido.” 
JHN.11.29	Ma mina neideyori, evade maka dadisi ina rofu neyo. 
JHN.11.30	(Iesu bi rautu dui rena kode, idu Martha ya baku reyo sanari toga amegamo.) 
JHN.11.31	Jew vene kaere yava ideri Mary di uka moi amuta regamadi, bi gokai evade maka dadisi yaku neyo, mina vegasa bi usi neyadi, adina mokeyadi
JHN.11.32	Ye Mary yaku Iesu ameyo sanari nesi vegasa ini yuka adinari raudai resi niyo, “Varika amiye e, ya minari ameyagadu vonisi, nai tobaini bi de muyeyagadu!”
JHN.11.33	Ye ini isaka isaka niyo ma Jew vene kaere inasa deyadi ka isaka nigamadi, mina vegasa bi ini uka ideri vima yaku maruo resi esika resi 
JHN.11.34	nikaiteyo, “Goinari aeyadi?”
JHN.11.34	Ma nikabai reyadi, “Varika amiye e, baesi ve.”
JHN.11.35	Ye isaka niyo. 
JHN.11.36	Ma Jew vene yaku niyadi, “Va vefa gokai ina uka maro!”
JHN.11.37	Idu bedakai yaku niyadi, “Ina yaku ne taufa amiye di ne moi areyo, idu mina amiye di muyena ka kebi rigi anua reyo ba?”
JHN.11.38	Ye Iesu dudusa ini uka ideri vima maruo resi guri sanari bae okiyo. Mina bi avana; ini ida vena bi fore dudu biri riyadi. 
JHN.11.39	Kamini niyo, “Mina fore moi etagae rifa.”
JHN.11.39	Ma Martha, muyena amiye di tobaini, yaku niyo, “Idu Varika amiye, mina kana medari bi sau no iniye, ini muyena bi meda 4 koina niyo dada!”
JHN.11.40	Ma niyo, “Na sena ya niyaka mokena vari gira aeyagadu vonisi, bi Sei di vabara veyaidu.” 
JHN.11.41	Ye
JHN.11.42	Na na diba ya toga na neideisa, idu minari are rededi vene di buni dada nida, ye ya yaku na nifeideyo mina rofu mokena vari gira aegedi.” 
JHN.11.43	Makai nisi goroka tora dudu raka niyo, “Lazarus, yaku bae!” 
JHN.11.44	Muyeyo amiye yaku baeyo; ini vana ma yuka bi varuka yaku tete risi ini ne uruma bi muyena sogona yaku fafa riyadi. Ma Iesu yaku ina vene rofu niyo, “Ini roaitari sogona bi youne mafo kumo diyaine.”
JHN.11.45	Mina dada Jew vene tau, kaere Mary sa deyadi, bi Iesu yaku beika reyo vesi ina rofu mokena vari gira aeyadi. 
JHN.11.46	Idu bedakai yaku Pharisee vene rofu nesi Iesu yaku beika reyo mina nioteimaradi. 
JHN.11.47	Ye Sei ma amiye utari naivo vene di varika vene ma Pharisee vene yaku kanisoro vene raka niegogo resi nikaiteyadi, “Beika regifa? Adina mina amiye bi rebe tau moi evata rido! 
JHN.11.48	Makai feregifa vonisi, bi amiye tau noibanu ina rofu mokena vari gira aegedi ma Rome vene yaku baesi uni Sei nivakena yava ma uni gagani moi no regedi!”
JHN.11.49	Idu yokoi, ini roka Caiaphas, kaere mina laganiri bi Sei ma amiye utari naivo amiye tora, yaku niyo, “Ya bi beika yokoi ya toto mada! 
JHN.11.50	Ya mokei mona refa buni iniye bi yokoi maka yaku amiye rofu muyego, de bi amiye tau noibanu no baku regifa baebu.” 
JHN.11.51	Mina bi ini diba dudu de niyo, idu mina laganiri Sei ma amiye utari naivo amiye tora kana Sei di ago niyo bi Iesu bi Jew vene noibanu dada muyego; 
JHN.11.52	mirona vene dada maka de, idu Sei di mida mida gagani gaganiri rerevaida niyadi ka egogo resi moi yokoi maka rigo.
JHN.11.53	Ye mina ituari kumo Iesu umuyegika nidodi reyadi. 
JHN.11.54	Mina dada Iesu toga ariarari Jew vene di utari nana de digamo, idu minari feresi gagani autu sana atafuri, taoni roka Ephraim rofu diyo ma mironari ini usi dina venesa amegamadi.
JHN.11.55	Mina ituari Jew vene di Ferei ebu rena irakuna bi bae atafu niyo, dada amiye tau ini rautu feresi Jerusalem boyadi Ferei ebu rena irakuna koderi, iniye moi ruaka rigika. 
JHN.11.56	Resi Iesu maina resi Sei nivakena yavari are regasa iniye iniye nikaitegamadi, “Ya gokai mokeisa? Bi irakunari okigo ba ide?” 
JHN.11.57	Adina Sei ma amiye utari naivo vene di varika vene ma Pharisee vene yaku ago gira maradi amiye yokoi Iesu goinari veitao rego vonisi, bi nioteimaraine, moi gira reyagane dada.
JHN.12.1	Meda 6 koderi bi Ferei ebu rena irakuna, ye Iesu bi Bethany ri okiyo, Lazarus ini amedo rautu, kaere bi muyena gutuna edadiyo. 
JHN.12.2	Ma mironari uriyenau iruku feide maradi; Martha bi iruku dabara regamo ma Lazarus ma ina vene ka Iesu sa ameinu resi iruku irigamadi. 
JHN.12.3	Kamini Mary yaku diga roka nard di sisika buni litre yokoi maka di afona
JHN.12.4	Ye ini usi dina amiye yokoi roka Judas Iscariot—kaere gabi siri rego—yaku niyo, 
JHN.12.5	“Beika resi mina diga di sisika buni bi siriva fore 300 dudu de voi resi fore bi irava vene rofu de maro?” 
JHN.12.6	Judas makai niyo bi irava vene bi dogo redo dada de, idu ina bi duma amiye dada. Bi fore dura dogo rena amiye, ye mina beika ideri aegamadi moigasa irigamo.
JHN.12.7	Mina dada Iesu niyo, “Mina rema ferefa, adina mina diga bi inasa amego bogo na guri aegedi medari mamo. 
JHN.12.8	Adina irava vene bi toga yasa amebigedi, idu na bi toga yasa de amebigida.”
JHN.12.9	Ye Jew vene tau gade Iesu bi Bethany ri okiyori mina neidegasa diya Iesu maka, idu Lazarus ka vegika okiyadi, kaere bi muyena gutuna moi edadiyo. 
JHN.12.10	Ma Sei ma amiye utari naivo vene di varika vene yaku Lazarus ka umuyegika nidodi reyadi, 
JHN.12.11	ina dada Jew vene tau boi nesi Iesu rofu mokena vari gira aeyadi dada.
JHN.12.12	Meda yokoi uveyori, amiye tau tora irakuna rofu okisi neideyadi Iesu bi Jerusalem urana baedo. 
JHN.12.13	Resi vatoru iye moisi baku regika nesi raka niyadi, “Sei di roka moi odoro ri!
JHN.12.14	Ma Iesu donkey mida baku resi keu reyo, bura reyo kana,
JHN.12.15	“Zion di vefa, ori ga re!
JHN.12.15	Ve kumo yi kini baegasa
JHN.12.15	donkey mida fafau keu rido.”
JHN.12.16	Ouresi ini usi dina vene mina tau diba de niyadi. Idu Iesu dadi rae resi vabara moiyori, bi mokeyadi beika baika ina fafau bura reyadi ma beika baika bi ina rofu reyadi.
JHN.12.17	Iesu sa amegamadi Lazarus guri ideri raka nisi muyena gutuna edadiyo ma veyadi vene tau gade yaku toga niokugamadi. 
JHN.12.18	Mina dada amiye tau gade Iesu baku regika neyadi—mina rebe reyo neideyadi dada. 
JHN.12.19	Ye Pharisee vene yaku iniye iniye niyadi, “Vefa, una bi ruru rei kava resifa. Ye vefa gokai mina kono tora noibanu vene tau gade usi didedi!”
JHN.12.20	Irakuna di medari Sei nivakegi Jerusalem ri boyadi vene di utari bi Greek vene bedakai. 
JHN.12.21	Ye Philip, kaere bi Bethsaida rofu Galilee amiye, ina rofu baesi niyadi, “Amiye tora, una ura Iesu vegi resifa.”
JHN.12.22	Philip nesi Andrew nioteimaro, ma vakoi Iesu rofu nesi nioteimaradi. 
JHN.12.23	Ye nikabai reyo, “Amiye di mida di roka moi odoro rigo di meda bi okiyo mini. 
JHN.12.24	Rama iniye ya nida: witi meko konori yaresi de muyego vonisi, bi meko yokoi makari kana amego. Idu muyego vonisi, bi ini meko tau gade rama nigedi. 
JHN.12.25	Kaere ini vegu ura rego, bi de moigo, ma kaere mina konori ini vegu ura de rego, bi toga toga ameibobina vegu rofu moi gira rigo.
JHN.12.26	Amiye yokoi na rofu naivo rego vonisi, bi na usi baeyaine; ma goina sanari amegida, ina ka amego. Amiye yokoi na rofu naivo rego vonisi, nai Baba yaku moi kikifa rego.
JHN.12.27	“Gua nai vima bi esika esika redo—ye beika nigida? ‘Baba, mina meda nemoko rofu na moi vegu rigiya’, vo nigida ba? Idu mina dada na bi mina meda nemoko rofu deyaka. 
JHN.12.28	Baba, yi roka moi odoro ri!”
JHN.12.28	Ma goroka yokoi omari gutuna deyo, “Sena nai roka moi odoro riyaka, ma dudusa regida.”
JHN.12.29	Minari amegamadi vene tau yaku mina neidesi niyadi bi ofu niyo, ma bedakai yaku niyadi, bi “Sei di naivo naivo vima ina rofu ago niyo!”
JHN.12.30	Kamini Iesu yaku niyo, “Mina goroka bi diya nai buni dada, idu ya vene yi buni dada. 
JHN.12.31	Mina kono di kota rena meda bi gua mini; ye gua mina kono di ourefeidena amiye bi umeki rei feidego. 
JHN.12.32	Ma mina konori na moi odoro rigori, amiye tau noibanu na rofu afei baegida.” 
JHN.12.33	(Makai niyo bi beika ida dudu muyego ina rofu oteimaro.)
JHN.12.34	Ye amiye tau gade yaku nikabai reyadi, “Ago girari neideyafa Keriso bi toga toga amebigo, ye ya gokai nisa Amiye di mida bi moi odoro riyagane? Mina Amiye di mida bi kaere?”
JHN.12.35	Ye ina vene rofu niyo, “Mina vabara bi yasa de amei doba rego. Vabara yasa amedori, diga bogasa rebifa, de bi mukuna yaku ya ebu rego baebu. Kaere mukunari diga bogasa redo amiye goinari dido bi ina toto. 
JHN.12.36	Vabara yasa amedori, ina rofu mokena vari gira aefa, ye ya bi vabara di mida mida nigedi dada.”
JHN.12.36	Sina ni vau resi ferei disi ina vene rofu iniye moi sui riyo. 
JHN.12.37	Gokai sena ini neri rebe tau regamo, idu ina vene bi toga mokena vari gira de aegamadi, 
JHN.12.38	ye Sei di ago niyo amiye Isaiah di ago bi moi rama aego dada:
JHN.12.38	“Varika amiye, kaere yaku uni ago neidesi mokena vari gira aeyo?
JHN.12.38	Ma kaere rofu Varika amiye di vava moi ogau riyo?”
JHN.12.39	Mina dada mokena vari gira de aeyadi, adina Isaiah dudusa niyo:
JHN.12.40	“Sei yaku ini nemoko moi taufa risi
JHN.12.40	ini uka kebi riyo,
JHN.12.40	ini nemoko dudu vesi
JHN.12.40	ini uka dudu diba nisi
JHN.12.40	na rofu kero regedi baebu,
JHN.12.40	ma ina moi buni rigida.”
JHN.12.41	Isaiah mina niyo, adina Iesu di vabara vesi ina fafau ago niyo.
JHN.12.42	Ye minari maka ourefeidena vene tau ka ina rofu mokena vari gira aeyadi, idu Pharisee vene ori reyadi dada, de niogau regamadi, bi usa usa yavari umeki regedi baebu. 
JHN.12.43	Adina amiye yaku ini roka moi odoro rina bi ura resi Sei yaku ini roka moi odoro rina bi ura de rededi.
JHN.12.44	Kamini Iesu yaku raka nigasa niyo, “Kaere na rofu mokena vari gira aego, bi diya na rofu maka de, idu rama na nifeideyo amiye rofu ka mokena vari gira aego. 
JHN.12.45	Ma kaere na vego, bi na nifeideyo amiye vego. 
JHN.12.46	Na bi vabara kana mina konori deyaka, ye kaere na rofu mokena vari gira aego amiye bi mukunari ga amebiyaine. 
JHN.12.47	Amiye yokoi nai ago neidego, idu moi gira de rigo
JHN.12.48	Kaere na rofu gedu masi nai ago de neidego, bi kota rego; ari bae koina nigori, mina ago niyaka ina fafau kota rego! 
JHN.12.49	Adina na bi nai vava dudu de ago niyaka, idu nai Baba, kaere na nifeideyo, iniye yaku gokai nisi beika nigida di ago gira na maro. 
JHN.12.50	Ma na na diba ini ago gira bi toga toga ameibobina vegu. Mina dada beika ago nida, bi nai Baba yaku na niyo nigida kana.”
JHN.13.1	Ferei ebu rena irakuna okina koderi, Iesu diba niyo ini meda bi okiyo mina kono feresi ini Baba rofu bogi, ye metonari ini konori ameyadi vene uka maro.
JHN.13.2	Uriyenau iruku irina koderi,
JHN.13.3	Ye Iesu bi diba niyo ini Baba yaku beika baika tau vakoi ini vava gabireri aeyo, ma bi Sei rofu deyo ma Sei rofu dairi bogo. 
JHN.13.4	Resi iruku iriyadi utari dadisi ini fafau varuka erufusi tauwera ini gagabari iru riyo. 
JHN.13.5	Mina usi siuari koru rausi resi ini usi dina vene di yuka rafo koitegi, tauwera ini gagabari miyo mina dudu moi roko rigi kora reyo. 
JHN.13.6	Simon Peter rofu baeyori, ina rofu nikaiteyo, “Varika amiye e, nai yuka rafo koitegiya ba?”
JHN.13.7	Ma nikabai reyo, “Ya gua na yaku beika reida bi ya ya toto, idu gabi mamo diba nigiya.”
JHN.13.8	Kamini niyo, “Ide yo! Toga toga nai yuka rafo bi koitena de regiya!”
JHN.13.8	Ma nikabai reyo, “Yi yuka rafo de koitegida vonisi, ya bi diya nai.”
JHN.13.9	Ye niyo, “Varika amiye e, nai yuka rafo maka de, idu nai vana ma nai ada ka koite!”
JHN.13.10	Ma nikabai reyo, “Amiye kaere rafeyo bi ini yuka maka koitego;
JHN.13.11	(Adina bi sena diba niyo kaere yaku siri rego; mina dada niyo, “Ya tau vakoi bi ruaka de.”)
JHN.13.12	Ini yuka rafo koitei vau resi ini fafau varuka risi ini amena sanari dairigasa nikaiteyo, “Ya rofu beika reyaka bi diba niyadi ba ide?
JHN.13.13	Ya yaku na rofu roka nidedi Oteimana amiye ma Varika amiye; mina bi rama rededi, adina na bi mini. 
JHN.13.14	Gua na, yi Varika amiye ma yi Oteimana amiye, yaku yi yuka rafo koiteyaka, ye ya kaya yi yuka rafo koiteyagadu. 
JHN.13.15	Adina na yaku ya gokai reyaganedi bi oteimaraka mini, ye ya ka regedi, ya rofu reyaka kana. 
JHN.13.16	Rama iniye ya nida: moimai rei tavoi redo amiye ini varika amiye ebu de rego, ma nifeidena amiye ka bi nifeidedo amiye ebu de rego.
JHN.13.17	Mina beika baika diba nigedi vonisi, ye rebigediri buni tora gade ya mago!
JHN.13.18	“Na bi diya ya vene tau vakoi rofu nida; kaere na yaku auba reyaka bi na na diba. Idu mina bi Sei di agori bura reyo ma moi rama aego: ‘Kaere nasa beredi iriyafa amiye yaku kero resi na gutuna etagae riyo.’
JHN.13.19	Mina vata nina koderi gua ya nida, ye vata nigori ya vene yaku mokena vari gira aegedi ‘Na bi.’ 
JHN.13.20	Rama iniye ya nida: kaere na nifeidego amiye moi dui rego, bi na moi dui rego; ma kaere na moi dui rego, bi na nifeideyo amiye moi dui rego.”
JHN.13.21	Mina niyo usi, ini uka bi esika resi niokuyo, “Rama iniye ya nida: ya yokoi yaku na siri rego.”
JHN.13.22	Ini usi dina vene iniye iniye veyadi, adina kaere rofu niyo bi de diba ni mona reyadi. 
JHN.13.23	Ini usi dina amiye yokoi, kaere Iesu yaku uka magamo, bi ina atafu ameinu regamo. 
JHN.13.24	Ye Simon Peter ina rofu vana feko regasa niyo, “Nikaite kaere rofu niyo.”
JHN.13.25	Kamini mina usi dina amiye Iesu fafau kokobari etebe risi nikaiteyo, “Varika amiye, ina bi kaere?”
JHN.13.26	Ma nikabai reyo, “Na yaku kaere rofu beredi bado siua ideri birisi magida amiye bi mini.” Mina dada beredi bado moisi siua ideri birisi Simon di mida Judas Iscariot maro. 
JHN.13.27	Judas beredi moiyo ma mina usi Satani ini ukari dui reyo. Ma Iesu yaku niyo, “Beika regiya, bi evade re!” 
JHN.13.28	Idu iruku irisi ameinu reyo amiye yokoi yaku beika resi makai ina rofu niyo bi diba de niyadi. 
JHN.13.29	Judas bi fore dogo regamo amiye dada, bedakai yaku mokegamadi Iesu bi niyo, “Irakuna di iruku uni voi re,” o beika baika be irava vene rofu marainedi.
JHN.13.30	Ye Judas mina beredi bado moigasa evade etofaro yakusi neyo ma bi sena mukuna niyo mini.
JHN.13.31	Resi diyori, Iesu yaku niyo, “Gua Amiye di mida di roka moi odoro riyo ma bi ina dudu ka Sei di roka moi odoro riyo. 
JHN.13.32	Sei di roka ina dudu moi odoro riyo vonisi, Sei yaku ka evade maka ina kaya dudu ini Mida di roka moi odoro rigo. 
JHN.13.33	Nai mida mida, na yasa amei doba de regida. Na maina regedi, ma Jew vene nioteimaraka kana, ye gua ka ya nioteimaida mini: ‘Nai digida sanari bi digi anua regedi.’
JHN.13.34	Ago gira ruaka ya vene rofu maida mini: ya kaya uka mabifa. Na yaku ya rofu uka maraka kana, makai ya kaya ka uka mabifa.
JHN.13.35	Ya kaya uka mabigediri, minari mamo amiye tau gade yaku diba nigedi ya bi nai usi dina vene.”
JHN.13.36	Simon Peter yaku niyo, “Varika amiye, ya bi goinari disa?”
JHN.13.36	Ma nikabai reyo, “Nai goinari dida, gua bi na usi baegi anua regiya, idu gabi na usi baegiya mironi.”
JHN.13.37	Ma niyo, “Varika amiye, beika resi gua ya usi baegi auna regida? Ya dada nai vegu eyaregida!”
JHN.13.38	Ma nikabai reyo, “Na dada yi vegu eyaregiya ba? Rama iniye ya nida: kokoro raka nina koderi, bi uru regode na nisui regiya.
JHN.14.1	“Yi uka moi esika ga refa. Sei rofu mokena vari gira aesi
JHN.14.2	Nai Baba di yavari daiyutu tau; na mironari amena sana yi dogo regika boida. Mina de vonisi, ya de niyagadu. 
JHN.14.3	Ma bosi yi amena sana dogo regidari, usi bi dudusa dairi desi nasa ya afei bogida, ye na yaku goinari amegida sanari ya vene ka mironari amegedi. 
JHN.14.4	Ma na goinari boida sana di ida bi ya vene ya diba.”
JHN.14.5	Thomas yaku niyo, “Varika amiye e, ya goinari digiya bi una toto; ye gokai ida dudu ida diba nigifa?”
JHN.14.6	Ma nikabai reyo, “Na bi ida, ma ago rama, ma vegu. Amiye yokoi nai Baba rofu de bogo, idu na dudu maka. 
JHN.14.7	Na diba nidediri, nai Baba ka diba nidedi. Gua mamo ina diba nisi ma veyadi.”
JHN.14.8	Philip yaku niyo, “Varika amiye e, Baba una oteima kumo uni uka bere nigifa.”
JHN.14.9	Ma nikabai reyo: “Philip, yasa ari doba amei baegamaka idu toga na toto ba? Kaere na veyo amiye bi nai Baba ka veyo. Gokai resi nisa, ‘Baba una oteima’? 
JHN.14.10	Ya mokena vari gira aesa ba ide na bi nai Baba ideri ma nai Baba bi na ideri? Mina ago ya rofu nida bi diya nai vava dudu nida, idu nai Baba kaere na ideri amedo, ina yaku iniye ini moimai redo. 
JHN.14.11	Nai Baba bi na ideri ma na bi nai Baba ideri mokena vari gira aebifa; o de bi, reremama reida rofu mokena vari gira aebifa. 
JHN.14.12	Rama iniye ya nida: kaere na rofu mokena vari gira aego amiye bi reremama na yaku reida kana ka rego—ye mina kana maka de, idu isivaga iniye, adina na bi nai Baba rofu bogida dada. 
JHN.14.13	Beika nai roka dudu usa usa nigedi bi regida, makai dudu na, ini Mida, yaku nai Baba di roka moi odoro rigida. 
JHN.14.14	Nai roka dudu beika baika yokoi na rofu
JHN.14.15	“Ya na uka madedi vonisi, nai ago gira bi neidegedi.
JHN.14.16	Ma na yaku nai Baba usa nigida ma aedena amiye yokoi ya mago, kaere bi toga toga ya venesa amebigo. 
JHN.14.17	Ina bi ago rama di Vima, ye kono tora noibanu di vene de moidedi, adina de vesi diba de nidedi. Idu ya ina diba nidedi, yasa amedo ma yasa ideri amebigo
JHN.14.18	“Na bi ya rofu degida; neuka kana de ya ferei tavoi regida. 
JHN.14.19	Doba de kono tora noibanu di vene yaku dudusa na vena de regedi, idu ya yaku bi na vegedi. Adina na vegu ameida kana, ya ka vegu ameibobigedi. 
JHN.14.20	Mirona medari ya yaku diba nigedi na bi nai Baba ideri, ma ya bi na ideri ma na bi ya ideri.
JHN.14.21	“Kaere nai ago gira moisi neidedo, mina amiye bi na rofu uka mado. Ma kaere na rofu uka mado amiye, bi nai Baba yaku uka mago, ma na ka uka masi ina rofu na kaya niokugida.”
JHN.14.22	Ma Judas (Judas Iscariot de) yaku niyo, “Varika amiye e, gokai resi ya kaya una rofu niokugiya, idu kono tora noibanu di vene rofu bi de?”
JHN.14.23	Ma nikabai reyo, “Amiye yokoi na uka mado vonisi, bi nai ago neidego ma nai Baba yaku uka mago, ma ina rofu desi uni amena sana inasa rigifa. 
JHN.14.24	Kaere na uka mana de redo amiye, bi nai ago de neidedo. Ye mina ago neidededi bi diya nai, idu nai Baba kaere na nifeideyo amiye di.
JHN.14.25	“Ya venesa amegasa mina ago nigamaka. 
JHN.14.26	Idu yi aedena amiye Vima kikifa, kaere nai Baba yaku nai roka dudu nifeidego, yaku beika baika tau gade ya oteimasi beika tau gade ya niyaka, mina ya moi mokei mona rego.
JHN.14.27	“Na yaku uka amuta yasa fereida; bi nai uka amuta ya maida. Mina ya maida bi mina kono vene yaku madedi kana de. Yi uka moi kenoka ga resi ori ga refa. 
JHN.14.28	Ya rofu niyaka, ‘Na bi disi gabi dairisi ya rofu degida’ ma neideyadi. Ya na rofu uka maragadu vonisi, ya bi ada reyagadu, adina
JHN.14.29	Ye vata nina koderi, gua ya nida mini, ye vata nigori, ya mokena vari gira aegedi. 
JHN.14.30	Na bi yasa ago ni doba de regida, mina kono di ourefeidena amiye baedo dada. Ini vava na fafau bi koina iniye, 
JHN.14.31	idu nai Baba ago gira na maro kana reida, ye kono tora noibanu di vene bi diba niyaganedi nai Baba uka maida.
JHN.14.31	“Dadisi mina sana feresi dinadi.
JHN.15.1	“Na bi waini meko di yabo rama ma nai Baba bi muro amiye. 
JHN.15.2	Ina yaku nai teteka neinei meko de moina bi moi tae rido; ma teteka neinei meko moina bi koroto redo, besa meko varego dada. 
JHN.15.3	Ya bi sena moi ruaka riyo, ago ya rofu niyaka dada. 
JHN.15.4	Nai ideri amefa, yi ideri ameida kana. Ye kai rena teteka waini meko di yabo ideri de amedo vonisi, bi inaike meko varegi anua rego, ma ya makai nai ideri de amededi vonisi, ya bi vegu buni de regedi.
JHN.15.5	“Na bi waini meko di yabo ma ya bi ini teteka. Kaere nai ideri amego ma ini ideri ameida, bi meko tau varego, na gaima rofu beika yokoi regi anua regedi. 
JHN.15.6	Yokoi yaku nai ideri de amego vonisi, bi teteka you makugo ma abiye nigo kana; ye teteka moi egogo resi itari you negedi ma vaigedi. 
JHN.15.7	Na ideri amegedi ma nai ago yi ideri amego vonisi, ya ura rededi kana usa usa nifa,
JHN.15.8	Ya vene meko tau moiyadi, ye nai usi dina vene niyadi vo niyo; mina makai nai Baba di roka moi odoro rigo. 
JHN.15.9	Nai Baba uka na maro kana, ye uka ya maraka. Nai uka manari amefa. 
JHN.15.10	Nai ago gira neidegedi vonisi, nai uka manari amegedi, nai Baba di ago gira neideyaka ma ini uka manari ameida kana.
JHN.15.11	“Na mina ya rofu niyaka ye nai ada yasa feregida ma ya ada ya muyegedi. 
JHN.15.12	Nai ago gira bi mini: ya kaya ya kaya uka mafa, ya uka maraka kana.
JHN.15.13	Amiye yokoi di uka mana tora iniye bi mini: ini asiyaka rofu ini vegu eyaredo. 
JHN.15.14	Ya beika ago gira nida mina neidegedi vonisi, bi nai asiyaka. 
JHN.15.15	Na dudusa moimai rei tavoi rededi vene ya roka de nigida, adina moimai rei tavoi redo amiye bi beika ini varika amiye redo toto. Idu nai asiyaka bi ya roka niyaka, adina beika tau gade nai Baba rofu neideyaka, mina ya rofu nioteimaraka. 
JHN.15.16	Ya na auba de reyadi, idu na yaku ya auba resi abidi reyaka, ye disi meko varegedi, ma yi meko bi toga amebigo. Makai beika baika nai roka dudu nai Baba rofu usa nigedi, bi ya mago. 
JHN.15.17	Mina ago gira ya maida bi mini: ye ya kaya ya kaya uka magedi.
JHN.15.18	“Kono tora noibanu di vene ya gubuyo rededi vonisi, ye vei mama refa, bi na rofu siko gubuyo resi mina usi ya ka gubuyo reyadi. 
JHN.15.19	Ya bi kono tora noibanu di vene vonisi, ini vene ya uka magedi iniye di kana; idu ya bi mina kono tora noibanu di vene de dada, ya kono tora noibanu gutuna ya raka niyaka. Mina dada kono tora noibanu di vene ya rofu gubuyo rededi. 
JHN.15.20	Mina sina ya rofu niyaka mokefa: ‘Moimai rei tavoi redo amiye ini varika amiye ebu de redo.’ Na esika esika maradi kana, ka ya esika esika magedi. Nai ago neideyadi vonisi, ka bi yi ago neidegedi.
JHN.15.21	Idu nai roka dada mina tau vakoi ya fafau regedi, ye kaere na nifeideyo amiye toto dada. 
JHN.15.22	Na de baesi ina vene rofu niyaka vonisi, bi vegu no nufa de, idu gua ini vegu no rofu ago yokoi nigi anua regedi. 
JHN.15.23	Kaere na rofu gubuyo redo, ka nai Baba rofu gubuyo redo. 
JHN.15.24	Mina reremama amiye yokoi yaku de regamo, bi ini fogori de reyaka vonisi, bi vegu no nufa de; idu gua mina vesi na ma nai Baba una remanu rofu gubuyo reyadi. 
JHN.15.25	Idu ago gira di sina bura reyo bi kamini moi rama aeyaine: ‘Ina vene na rofu gubuyo reyadi, vegu no yokoi de dada.’
JHN.15.26	“Idu aedena amiye, ago rama di Vima, degori, kaere nai Baba gutuna nifeidegida, bi na niogau rego. 
JHN.15.27	Ma ya ka na niogau regedi, adina ini adinari gutuna nasa amegamadi.
JHN.16.1	“Mina tau vakoi ya rofu niyaka, ye yi mokena vari gira aena rofu de moi futu regedi. 
JHN.16.2	Usa usa yava etofaro ya umeki regedi. Ye meda baego, ye kaere ya umuyego bi mokego ina bi Sei rofu naivo redo. 
JHN.16.3	Ma mina
JHN.16.4	Idu mina ya rofu niyaka, ye ini meda baegori, ya mina rofu niyaka bi mina mokegedi.
JHN.16.4	“Senagi mina ya de niyaka, na yasa dada. 
JHN.16.5	Idu gua na bi kaere na nifeideyo amiye rofu digida, idu ya yokoi de nikaitedo, ‘Bi goidu disa?’ 
JHN.16.6	Idu iriyeduka yaku yi uka vata baeyo, mina ya rofu niyaka dada. 
JHN.16.7	Idu rama ya nida: na digida ya rofu bi buni, adina de digida vonisi, Aedena amiye ya rofu de dego. Idu digida vonisi, ya rofu nifeidegida. 
JHN.16.8	Ma baesi kono tora noibanu di vene ini mokena, vegu no dada, ma mokena rorobo dada, ma kota rena dada, bi no mina ina rofu oteimago. 
JHN.16.9	Mina bi vegu no dada, adina na rofu mokena vari gira de aededi; 
JHN.16.10	mokena rorobo dada, adina nai Baba rofu digida, ma dudusa de na vegedi; 
JHN.16.11	ma kota rena dada, adina mina kono di ourefeidena amiye rofu kota reyo.
JHN.16.12	“Idu ago tau ya rofu nigi toga ura reida, idu bi gua moigi anua rededi. 
JHN.16.13	Idu ago rama di Vima desi ago rama tau vanu ya ourefeidego. Ina kaya ini vava dudu de ago nigo, idu beika neidedo, mina rofu ago nisi beika baika vata nigedi mina ka ya rofu niogau rego. 
JHN.16.14	Nai roka moi odoro rigo, adina beika bi nai moisi ya rofu niogau rego dada. 
JHN.16.15	Beika baika tau vanu nai Baba di bi nai; mina dada niyaka kana, beika bi nai bi moisi ya rofu niogau rego.
JHN.16.16	“Doba deri de na vegedi; ma gabi doba deri dudusa na vegedi.”
JHN.16.17	Ye ini usi dina vene be iniye iniye niyadi, “Mina bi beika una rofu nido, ‘Doba deri de na vegedi, ma gabi doba deri dudusa na vegedi’; ma, ‘adina nai Baba rofu digida’? 
JHN.16.18	Mina ‘doba deri’ ini adina bi beika? Ini ago nido diba de nisifa!”
JHN.16.19	Iesu diba niyo ina nikaitegi regamadi, ye niyo, “Nai ago niyaka, ‘Doba deri de na vegedi, ma gabi doba deri dudusa na vegedi’; mina bi beika iniye iniye usa nidedi ba? 
JHN.16.20	Rama iniye ya nida: ya isaka nisi guruo regedi, idu kono tora noibanu di vene ada regedi; ya iriyeduka regedi, idu yi iriyeduka rena kero resi ada rena nigo. 
JHN.16.21	Rema mida odigasa iriyeduka redo, ini mida gera rena ari bi okiyo dada; idu mida moigasa esika dudusa de mokedo, adina amiye yokoi konori vata nina rofu ada redo dada. 
JHN.16.22	Mina resi ya ka gua iriyeduka rededi, idu dudusa ya vegida ma yi ukari ada regedi; amiye yokoi yi ada rena ya rofu moi etagae de rigo.
JHN.16.23	“Mirona medari, beika yokoi na rofu usa de nigedi. Rama iniye na nida: beika baika nai roka dudu nai Baba rofu usa nigedi, bi ya mago.
JHN.16.24	Boyo gua, ya yaku beika yokoi nai roka dudu usa de niyadi. Yi beika baika usa nigedi bi moigedi, yi ada rena moi vau regedi dada.
JHN.16.25	“Mokena ago dudu mina ya rofu nigamaka. Idu ari baegori, dudusa mokena ago dudu ya rofu de nigida, idu ago rorobo dudu Baba fafau nigida. 
JHN.16.26	Mirona medari ya yaku nai roka dudu usa nigedi; ye ya rofu de nida, bi ya dada, nai Baba usa nigida; 
JHN.16.27	Baba ina kaya ya rofu uka mado dada, adina na rofu uka masi mokena vari gira aeyadi na bi Sei gutuna deyaka. 
JHN.16.28	Na Baba gutuna desi konori dui reyaka, ye gua kono feresi nai Baba rofu digida.”
JHN.16.29	Ma ini usi dina vene niyadi, “Gua ya ago rorobo dudu, mokena ago dudu de kana nisa. 
JHN.16.30	Gua una diba ya bi beika tau gade diba nisi amiye yokoi yaku ya nikaitegika baku de reisa; mina resi ya bi Sei gutuna deyo, mina rofu mokena vari gira aesifa.”
JHN.16.31	Ma nikabai reyo, “Ya gua mokena vari gira aededi ba? 
JHN.16.32	Ari bi baedo ma sena baeyo, ya yokoi yokoi bi yi rautu rauturi rerevaida nisi na feregedi. Idu na bi naike maka de, adina Baba bi nasa mini. 
JHN.16.33	Mina ago ya rofu niyaka, ye na dudu uka amuta baku regedi dada. Konori esika esika iniye moigedi. Idu yi uka moi gira rifa; na yaku kono di vegu ebu reyaka dada!”
JHN.17.1	Mina ago koina nigasa oma ne odoro rei vesi niyo, “Baba, meda nemoko bi okiyo mini; yi Mida di roka moi odoro ri kumo yi Mida yi roka moi odoro riyaine dada. 
JHN.17.2	Adina ya yaku bi amiye tau gade fafau vava maro, toga toga ameibobina vegu magi, kaere ya yaku maro bi. 
JHN.17.3	Ma toga toga ameibobina vegu bi mini: ye amiye yaku ya Sei rama maka ma Iesu Keriso kaere nifeideyo, ya remanu diba nidedi. 
JHN.17.4	Na yaku konori yi roka moi odoro riyaka, adina moimai regi na maro bi mina rei vau reyaka. 
JHN.17.5	Ma Baba o, gua yi nemokori nai roka moi odoro ri, sena mina kono rina koderi yasa amegasa vabara nufa kana.
JHN.17.6	“Na yaku kaere vene mina konori ya na maro, ina rofu yi roka moi ogau riyaka. Ina vene bi yi, ma na rofu maro, ma yi ago neideyadi. 
JHN.17.7	Ye gua diba niyadi, beika tau gade na maro bi ya rofu dedo. 
JHN.17.8	Adina ya yaku ago na maro ma na yaku ina vene maraka, bi moisi ago rama diba niyadi na bi ya rofu deyaka. Ina ka mokena vari gira aeyadi ya na nifeideyo.
JHN.17.9	“Ina vene rofu usa usa nida. Kono vene rofu diya usa usa nida, idu kaere ya yaku na maro vene rofu, ini adina ina bi yi. 
JHN.17.10	Nai vene tau gade bi yi, ma yi vene bi nai; ma ina vene dudu nai roka moi odoro ridedi. 
JHN.17.11	Ma na gua konori de amegida, idu ina vene bi konori amededi ma na ya rofu bae neida. Baba kikifa, yi roka di vava dudu nari re—mina roka na maro
JHN.17.12	Inasa
JHN.17.13	Na ya rofu baegida, ye konori mina ago nida, ye nai ada rena tau gade bi ini uka ideri moi vata baeyaganedi. 
JHN.17.14	Yi ago ina vene maraka, idu kono vene yaku ina vene gubuyo reyadi, adina bi diya kono di, na ka diya kono di kana. 
JHN.17.15	Na bi konori moi etagae rigi ya usa de nida, idu amiye no rofu nari regi mina usa nida. 
JHN.17.16	Na bi diya kono di kana, ina ka diya kono di. 
JHN.17.17	Ago rama dudu ina vene moi akeke ri; yi ago bi rama. 
JHN.17.18	Ya yaku konori na nifeideyo kana, ye ina vene ka konori nifeideyaka. 
JHN.17.19	Resi ina dada na kaya moi akeke rida, ye ina ka ago rama dudu moi akeke rigedi.
JHN.17.20	“Na diya ina vene rofu maka usa usa nigida, idu kaere nai usi dina di ago dudu na rofu mokena vari gira aegedi vene rofu ka, 
JHN.17.21	ye ina tau vakoi bae yokoi maka niyaganedi, ya Baba kana; ya bi na ideri ma na bi ya ideri. Una ideri ka ameyagane, ye kono vene ya yaku na rofu nifeideyo, mina rofu mokena vari gira aegedi. 
JHN.17.22	Vabara na maro, mina ina rofu maraka, mina dada bae yokoi maka niyaganedi, una bi yokoi maka kana: 
JHN.17.23	Na ina venesa ma ya nasa, mina dada ina bae yokoi maka rei vau nigedi, ye mina kono vene yaku diba nigika ya yaku na nifeidesi ina vene uka maro, na uka maro kana.
JHN.17.24	“Baba, na ura reida kaere na maro vene, bi goidu ameida sanari nasa ka amegedi, ye vabara na maro veibiyaganedi, senagi kono rina koderi na uka maro dada. 
JHN.17.25	Baba e, ya mokena rorobo amiye, mina kono vene ina ka toto ya, idu na na diba ya, ma mina vene diba ya yaku na nifeideyo. 
JHN.17.26	Na yaku ina vene rofu yi roka oteimaraka ma toga regida, ye yi uka mana na rofu bi ina venesa amebiyainedi ma na ka inasa amebigida.”
JHN.18.1	Iesu ini usa nina koina niyori, bi ini usi dina venesa feresi Kidron soku ugasi muro yokoi minari dui reyadi. 
JHN.18.2	Ma Judas, kaere bi siri reyo amiye, bi mina sana ka diba, adina Iesu ini usi dina venesa uru tau gade mironari egogo reyadi dada. 
JHN.18.3	Kamini bi iya vene tau, Sei ma amiye utari naivo vene di varika vene, ma Pharisee vene di naivo vene bedakai afesi baeyadi; bi ramefa, keroko, ma ora mari moisi mironari boyadi. 
JHN.18.4	Ye Iesu sena diba niyo beika tau gade ina rofu vata nigo, dada ini budari bosi nikaiteyo, “Ya bi kaere maina rededi?”
JHN.18.5	Ma nikabai reyadi, “Iesu Nazareth amiye.”
JHN.18.5	Ma niyo, “Na bi ina mini.”
JHN.18.5	Judas, siri reyo amiye, bi ina venesa mironari are regamo. 
JHN.18.6	Iesu yaku, “Na bi ina mini,” vo niyori, fufuta rofu dairisi konori keto reyadi. 
JHN.18.7	Ye dudusa nikaiteyo, “Ya bi kaere maina rededi?”
JHN.18.7	Ma dudusa niyadi, “Iesu Nazareth amiye.”
JHN.18.8	Ma nikabai reyo, “Na bi sena ya niyaka na bi ina mini, ye ya vene na maina rededi vonisi, bi mina vene ferefo kumo diyagane.” 
JHN.18.9	(Mina bi ago niyo moi rama aego: “Ya yaku na maro vene bi yokoi kava de moi boyo reyaka.”)
JHN.18.10	Mina usi Simon Peter, kaere bi bainasi nufa, yaku moi yakusi kuaita resi Sei ma amiye utari naivo amiye tora di moimai rei tavoi redo amiye di anema rama nugai feideyo. Mina amiye di roka bi Malchus. 
JHN.18.11	Mina dada Iesu yaku Peter rofu niyo, “Yi bainasi ini moiyo sanari moi dairisi ae! Ya yaku mokeisa bi nai Baba na maro esika esika biyo bi de irigida ba?”
JHN.18.12	Mina usi iya rededi vene tau ma ini ourefeidena amiye, ma Jew vene di naivo vene yaku Iesu moi gira resi ini vana misi 
JHN.18.13	Annas rofu siko afei boyadi, kaere bi Caiaphas di imokai. Mirona laganiri bi Sei ma amiye utari naivo amiye tora. 
JHN.18.14	Bi Caiaphas kaere yaku Jew vene niyo buni iniye bi amiye yokoi maka yaku amiye rofu muyego.
JHN.18.15	Simon Peter ma usi dina amiye yokoi bi Iesu usi boyadi. Sei ma amiye utari naivo amiye tora bi mina usi dina amiye yokoi diba, ye Iesu sa Sei ma amiye utari naivo vene di tora amiye di yava ida nefauri dui reyadi. 
JHN.18.16	Idu Peter bi ida venau tua regamo. Ye mina usi dina amiye yokoi, kaere Sei ma amiye utari naivo amiye tora diba ina, yakusi rema ofi, kaere ida vena nari reyo, ina rofu ago niyo ma Peter afei baeyo. 
JHN.18.17	Ye ida vena naivo rema ofi yaku niyo, “Ya ka bi mina amiye di usi dina amiye yokoi ba ide?”
JHN.18.17	Ma nikabai reyo, “Na bi de.”
JHN.18.18	Itu reyo dada, moimai rei tavoi rededi vene ma naivo naivo vene ita orisi are rei buru risi ita imigamadi. Ma Peter ka vava regika ina venesa are regamo.
JHN.18.19	Mina usi Sei ma amiye utari naivo amiye tora yaku ini usi dina vene ma ini oteimana ago fafau Iesu nikaiteyo. 
JHN.18.20	Ma nikabai reyo, “Na bi ariara kono vene rofu ago niyaka. Toga usa usa yava ma Sei nivakena yavari Jew vene tau gade egogo rededi sanari oteimagamaka; beika yokoi suiri de nigamaka. 
JHN.18.21	Beika resi na nikaiteisa? Na beika niyaka ma neideyadi vene nikaite—ina diba beika niyaka bi.”
JHN.18.22	Mina niyori, nari redo amiye yokoi kaere minari are regamo bi ini ne vana dudu famasi niyo, “Ya yaku makai kana Sei ma amiye utari naivo amiye tora nikabai reisa ba?”
JHN.18.23	Ye nikabai reyo, “Na beika niyaka bi no vonisi, mina rofu niogau re; idu na bi rama niyaka vonisi, bi beika resi na uyo?”
JHN.18.24	Kamini ini vana sena miyadi dudu Annas yaku Caiaphas Sei ma amiye utari naivo amiye tora rofu nifeideyo.
JHN.18.25	Ye Simon Peter toga ita imigasa are regamo. Mina dada nikaiteyadi, “Ya ka bi ini usi dina amiye yokoi ba?”
JHN.18.25	Nisui resi niyo, “Na bi de.”
JHN.18.26	Sei ma amiye utari naivo amiye tora di moimai rei tavoi redo amiye yokoi, amiye kaere Peter yaku ini anema nugai feideyo, ini davatu yokoi yaku niyo, “Ya inasa murori ya veyaka ba?”
JHN.18.27	Mina dada Peter dudusa nisui reyo ma evade kokoro raka niyo.
JHN.18.28	Mina dada uriyaku gorogoro Iesu Caiaphas di yavari gutuna Rome di gavana di ourefeidena yava torari afei boyadi. Idu yava ideri bi de dui reyadi, ini adina iniye moi kino rigedi baebu, ye makai bi Ferei ebu rena irakuna di iruku de irigedi. 
JHN.18.29	Ye Pilate etofaro nesi nikaiteyo, “Mina amiye bi beika vegu no reyo ma ina fafau tourage rededi?”
JHN.18.30	Ma nikabai reyadi, “Mina amiye vegu no de regamo vonisi, bi yi vanari de aeyagadu.”
JHN.18.31	Kamini niyo, “Ya kaya moisi yi ago gira dudu ini vegu no kota refa.”
JHN.18.31	Ye niyadi, “Uni ago gira dudu bi amiye yokoi ga umuyeyagane.” 
JHN.18.32	(Mina bi Iesu di ago moi rama aeyo; ini ago niyo bi amiye oteimaro ina bi gokai muyego bi.)
JHN.18.33	Ye Pilate dudusa ini ourefeidena yavari dairisi Iesu raka nisi niyo, “Ya bi Jew vene di kini ba?”
JHN.18.34	Ma nikabai reyo, “Mina nikaitena bi ya rofu baeyo, ba be vene yaku na dada ya oteimaradi?”
JHN.18.35	Ma nikabai reyo, “Na bi Jew amiye ba? Yi vene ma Sei ma amiye utari naivo vene di varika vene yaku nai vanari ya aeyadi. Ye beika be reyo?”
JHN.18.36	Ye niyo, “Nai ourefeidena amena sana bi diya mina konori di. Mina kono di vonisi, bi nai naivo naivo vene yaku ruda reyagadu, ye Jew vene na de moiyagadu. Idu nai ourefeidena amena sana bi diya mina kono di!”
JHN.18.37	Mina dada Pilate yaku nikaiteyo, “Makai bi, ya bi kini ba?”
JHN.18.37	Ma nikabai reyo, “Ya nisa na bi kini. Na vata nisi mina konori okiyaka bi mina rofu, ago rama rofu niogau regika dada. Kaere bi ago rama di, bi nai ago neidego.”
JHN.18.38	Ma Pilate nikaiteyo, “Ago rama bi beika?”
JHN.18.38	Mina niyo usi dairi etofaro nesi Jew vene rofu niyo, “Na bi mina amiye ideri vegu no yokoi de baku reyaka. 
JHN.18.39	Idu yi toutou bi Ferei ebu rena irakunari ya rofu amiye yokoi erufuyaine. Mina dada, ya ura rededi bi Jew vene di kini ya rofu erufugida ba?”
JHN.18.40	Ye dudusa imuna niyadi, “Mina amiye bi de, idu Barabbas maka!” (Ina bi gavamani rofu ruda rena amiye yokoi.)
JHN.19.1	Kamini Pilate Iesu afei boyo ma buburu vai reyadi. 
JHN.19.2	Ye iya rededi vene yabo imiye maena moi mekuna resi kini kana ada bou ini adari aesi varuka 
JHN.19.3	ina rofu bosi niyadi, “Jew vene di kini o!” Resi ini neri famaradi.
JHN.19.4	Ma Pilate dudusa desi niyo, “Vefa kumo, na yaku ya rofu afei yaku deida, ye vegu no ini ideri yokoi de baku reyaka diba niyagane dada.” 
JHN.19.5	Ma Iesu yaku degasa imiye maena kini kana ada bou ma varuka 
JHN.19.6	Mina dada Sei ma amiye utari naivo vene di varika vene ma naivo naivo vene vegasa imuna niyadi, “Satauro ikoko re, satauro ikoko re!”
JHN.19.6	Idu Pilate yaku niyo, “Ya kaya moisi satauro ikoko refa; na bi vegu no yokoi ini ideri baku de reyaka dada.”
JHN.19.7	Jew vene nikabai reyadi, “Una bi ago gira nufa ma mirona ago gira dada bi muyeyaine, ina kaya moi Sei di mida niyo dada.”
JHN.19.8	Kamini Pilate mina ago neidegasa besa ori resi 
JHN.19.9	ma ini ourefeidena yava torari dairi bosi Iesu nikaiteyo, “Ya bi goidu gutuna baeyo?”
JHN.19.9	Idu ago yokoi de niyo. 
JHN.19.10	Dudusa niyo, “Na nikabai regiya ba? Ya diba de na bi ya erufugi o satauro ikoko regi di vava nufa ba?”
JHN.19.11	Ye nikabai reyo, “Sei ya rofu vava de maro vonisi, ya bi vava na fafau bi de. Mina dada kaere yaku yi vanari na aeyo ini vegu no bi tora iniye.”
JHN.19.12	Mina usi Pilate erufugi di ida maina reyo, idu Jew vene imuna niyadi, “Ya mina amiye erufugiya vonisi, ya bi Caesar di asini de! Kaere yaku nibigo bi kini, Caesar rofu ruda rego.”
JHN.19.13	Ye Pilate mina neidegasa Iesu afei desi kota rena amena sana fafau ameinu reyo. Mirona sana roka nidedi “Fore ida”. (Hebrew agori mina bi “Gabbatha”.) 
JHN.19.14	Kamini bi Ferei ebu rena irakuna di dogo dogo rena meda, meda tobo niyori kana. Ma Jew vene rofu niyo, “Yi kini bi mini!”
JHN.19.15	Idu imuna niyadi, “Afei bosi satauro ikoko re!”
JHN.19.15	Ye nikaiteyo, “Na bi yi kini satauro ikoko regida ba?”
JHN.19.15	Ye Sei ma amiye utari naivo vene di varika vene nikabai reyadi, “Uni kini bi Caesar maka!”
JHN.19.16	Mina usi iya rededi vene di vanari aeyo satauro ikoko reyaganedi.
JHN.19.16	Mina resi moiyadi 
JHN.19.17	ma yakusi iniye ini satauro uakaisi gagani roka “Ada girika di sana” okiyo. (Hebrew agori bi roka nidedi “Golgotha”.) 
JHN.19.18	Minari satauro ikoko reyadi; remanu ka makai reyadi, berou berouri ma Iesu utari. 
JHN.19.19	Ma Pilate yaku ka bura reyo ma satauro yabo odorori aeyadi, bi yomakai bura reyo: “Iesu Nazareth amiye, Jew vene di kini.” 
JHN.19.20	Jew vene tau yaku mina bura veyadi, adina mina sanari satauro ikoko reyadi bi taoni atafuri; Hebrew, Latin ma Greek agori bura reyadi. 
JHN.19.21	Kamini Jew vene di Sei ma amiye utari naivo vene di varika vene Pilate rofu niyadi, “Bura ga re ‘Jew vene di kini’, idu, ‘Mina amiye yaku niyo, Na bi Jew vene di kini.’ ”
JHN.19.22	Ma nikabai reyo, “Beika bura reyaka bi bura reyaka mini.”
JHN.19.23	Iya rededi vene yaku satauro ikoko regasa ini varuka iniye yokoi yokoi tetevai regi moisi bado 4 ri aeyadi; ina ka ini ideri varuka moiyadi. Mina ideri varuka bi odorori egona rofu dabua yokoi maka dudu vadiyo, 
JHN.19.24	ye iniye iniye rofu niyadi, “Uvesi ga renadi, idu laki isira renadi kaere moigo.” Mina yaku Sei di ago moi rama aeyaine; mina niyo:
JHN.19.24	“Ini fogori nai varuka tetevai resi
JHN.19.24	nai varuka rofu laki isira reyadi.”
JHN.19.24	Ye iya rededi vene yaku makai reyadi.
JHN.19.25	Ma Iesu di nono ma ini rasini Mary, kaere bi Clopas di rema, ma Mary Magdalene bi satauro atafuri are reyadi. 
JHN.19.26	Ini nono ma ini usi dina amiye kaere uka maro atafuri are regamadi, ne rei vegasa niyo, “Nono, yi mida mini!”
JHN.19.27	Resi ini usi dina amiye rofu niyo, “Yi nono mini!” Ma mina meda nemokori maka mina usi dina amiye yaku ini yavari afei boyo.
JHN.19.28	Gabi mamo tau vakoi rei vau reyadi diba niyo,
JHN.19.29	Waini ru siua vata baeyo bi minari amegamo; ye mina waini viniga dudu 
JHN.19.30	Waini viniga moigasa niyo, “Kamini koina niyo!”
JHN.19.30	Mina nisi kuri agu risi ini vima maro.
JHN.19.31	Jew vene Pilate usa niyadi, bi satauro ikoko reyadi vene ini yuka uroki resi ini roaita moi soka regedi, bi dogo rena di medari dada, ye roaita bi Sabati medari satauro odoro de fereyainedi; mina bi Sabati meda tora dada. 
JHN.19.32	Mina dada iya rededi vene baesi Iesu sa satauro ikoko reyadi ouresi amiye ma amiye berou eta rofu di yuka uroki reyadi, 
JHN.19.33	idu Iesu rofu baesi veyadiri, bi sena muyeyo, bi ini yuka de uroki reyadi. 
JHN.19.34	Ye iya redo amiye yokoi yaku ini aveta ora dudu imiyo ma minari maka dava ma koru rausi reyadi. 
JHN.19.35	(Amiye kaere mina veyo, bi niogau reyo ma ini niogau rena ago bi rama; adina diba nido bi ago rama nido, ye ya ka mokena vari gira aeyaine dada.) 
JHN.19.36	Adina mina vata niyadi, Sei di ago moi rama aeyaine dada: “Ini nena yokoi de uroki regedi.”
JHN.19.37	Ma dudusa Sei di agori nido: “Imiyadi amiye bi vegedi.”
JHN.19.38	Kamini mina usi, Arimathea amiye yokoi roka Joseph yaku Pilate rofu Iesu di roaita moi digi usa niyo. (Ina bi Iesu di usi dina amiye yokoi, idu sui dudu, Jew vene ori reyo dada). Ma fereyo, mina dada baesi ini roaita moi diyo. 
JHN.19.39	Ma Nicodemus, kaere sena urusari Iesu baku reyo, ka bi 
JHN.19.40	Mina dada ini roaita moisi muramura safisa varuka buni dudu kumu riyadi, Jew vene roaita guri aena toutou kana. 
JHN.19.41	Ye mina satauro ikoko reyadi sana ideri bi muro yokoi; muro ideri bi kono guri ruaka, muyena roaita yokoi mina ideri aena kode. 
JHN.19.42	Guri aeyadi sana atafuri, ma Jew vene di dogo rena di meda dada, ini roaita minari aeyadi.
JHN.20.1	Kamini uriyaku gorogoro mukuna nufasa, fura di ourena medari, Mary Magdalene bi guri aeyadi sana bosi guri di ida venari fore biri riyadi bi moi etagae riyadi mina veyo. 
JHN.20.2	Mina resi raga resi Simon Peter ma Iesu uka mado usi dina amiye yokoi rofu bosi niyo, “Bi Varika amiye guri sanari moi yakuyadi, ma una una toto ini aeyadi sana bi!”
JHN.20.3	Ye Peter mina usi dina amiye yokoisa guri aeyadi sana urana boyadi. 
JHN.20.4	Ina vakoi raga regamadi, idu usi dina amiye yokoi Peter ebu resi guri sanari siko okisi 
JHN.20.5	agu risi varuka buni maka veyo, idu guri ideri bi de boyo. 
JHN.20.6	Ye Simon Peter usi okisi guri aeyadi sana dui resi varuka buni veyo. 
JHN.20.7	Iesu di ne uruma varuka ini ada efono reyadi ka veyo; bi varuka bunisa ide, idu ini sanari maka firo risi aeyadi. 
JHN.20.8	Kamini usi dina vene yokoi, kaere guri aeyadi sana rofu siko okiyadi, ka bi ini ideri bosi vesi mokena vari gira aeyo. 
JHN.20.9	(Adina mina medari, Sei di ago ina toto, ye muyena dadi rae reyaine dada.) 
JHN.20.10	Ye ini usi dina vene bi ini rautu neinei dairisi diyadi.
JHN.20.11	Idu Mary bi guri aeyadi sana etofaro are resi isaka nigasa agu risi ideri ne reyo ma 
JHN.20.12	Sei di naivo naivo vima remanu varuka feyo risi Iesu di roaita aeyadi sanari amegamadi ma veyo, yokoi bi ini ada rofu ma yokoi bi ini yuka rofu. 
JHN.20.13	Kamini nikaiteyadi, “Rema, ya bi beika resi isaka nisa?”
JHN.20.13	Ma niyo, “Nai Varika amiye bi moiyadi ma goidu aeyadi bi na toto!”
JHN.20.14	Mina nigasa kero resi Iesu are redo ma veyo, idu bi ina toto. 
JHN.20.15	Ye ina rofu niyo, “Rema, beika resi isaka nisa? Ya bi kaere maina reisa?”
JHN.20.15	Ma mokeyo bi muro nari redo amiye yokoi, dada niyo, “Amiye tora, moi diyo vonisi, bi goidu aeyo na oteima ma bosi moigida.”
JHN.20.16	Kamini niyo, “Mary!”
JHN.20.16	Ma kero resi Hebrew agori niyo, “
JHN.20.17	Ma niyo, “Ga na avaka moi, adina nai Baba rofu bi dairina kode; idu nai dubuiyaka vene rofu disi nioteima, ‘Nai Baba ma yi Baba rofu dadigida, kaere bi nai Sei ma yi Sei.’ ”
JHN.20.18	Ye bosi usi dina vene rofu niogau reyo, “Na yaku Varika amiye veyaka.” Resi Iesu yaku niyo ago ka niyo.
JHN.20.19	Fura di ourena meda uriyenauri, ini usi dina vene bi egogo sanari ida birisi ae gira resi ideri amegamadi, Jew vene rofu ori reyadi dada. Ye Iesu baesi ini utari are resi niyo, “Uka amuta bi yasa ameyaine.” 
JHN.20.20	Mina ago ni vau resi bi ini vana ma aveta oteimaro, ye ada reyadi Varika amiye veyadi dada. 
JHN.20.21	Ma dudusa niyo, “Uka amuta bi yasa. Baba yaku na nifeideyo kana, na ka ya nifeideida.” 
JHN.20.22	Mina nisi ina fafau asa masi niyo, “Vima kikifa moifa. 
JHN.20.23	Amiye yokoi ini vegu no moi erufugedi vonisi, bi koite makugo; ya ini vegu no de moi erufugedi vonisi, bi de moi koite makugo.”
JHN.20.24	Mina ituari Iesu boyori, amiye 12 yokoi roka Thomas, kaere ka roka niyadi Kakafasina,
JHN.20.25	Ye ini usi dina vene yaku niyadi, “Una yaku Varika amiye veyafa!”
JHN.20.25	Idu niyo, “Ini vanari ikoko imiyadi sana vesi nai ebuna de aesi nai vana ini aveta ideri aegida vonisi, bi toga mokena vari gira de aegida.”
JHN.20.26	Gabi fura yokoi koina niyori, ini usi dina vene bi dudusa yava ideri amegamadi ma Thomas bi inasa. Bi yava ida biri risi ae gira reyadi, idu Iesu ini utari baesi are resi niyo, “Uka amuta bi yasa.” 
JHN.20.27	Resi Thomas rofu niyo, “Yi ebuna minari aesi nai vana ve; yi vana roto risi nai aveta ideri ae. Mokena vari gira de aena ga re, idu mokena vari gira ae!”
JHN.20.28	Ye niyo, “Nai Varika amiye ma nai Sei!”
JHN.20.29	Kamini niyo, “Ye mokena vari gira aeyo, na veyo dada, idu kaere vene na de veyadi, ma mokena vari gira aeyadi bi buni mago!”
JHN.20.30	Ye Iesu yaku ini usi dina vene di nemokori mokena vegu tau regamo, mina buka ideri bi de bura reyo. 
JHN.20.31	Idu mina bura reyo, Iesu bi Keriso, Sei di mida mina rofu mokena vari gira aeyaine dada, ye yi mokena vari gira aena dudu ini rokari vegu moigedi.
JHN.21.1	Mina usi Iesu dudusa ini usi dina vene rofu Tiberias moka daidai tora adinari ogau niyo. Mina bi yomakai vata niyo: 
JHN.21.2	Minari bi Simon Peter, Thomas (ini roka ka bi Kakafasina
JHN.21.3	Simon Peter yaku niyo, “Na bi kimai regida.”
JHN.21.3	Niyadi, “Una ka yasa baegifa.” Ye bosi
JHN.21.4	Uriyaku gorogoro Iesu moka daidai tora seriri are reyo, idu ini usi dina vene bi de vei mama reyadi. 
JHN.21.5	Mina dada nikaiteyo, “Nai mida mida, oyena be moiyadi ba ide?”
JHN.21.5	Nikabai resi niyadi, “Ide.”
JHN.21.6	Ma niyo, “Reke moisi bouti di vana rama rofu younesi be moigedi.” Ye reke younegasa bi rutu rei baena anua reyadi, adina bi oyena tau gade moiyadi.
JHN.21.7	Mina dada usi dina amiye kaere Iesu uka maro bi Peter rofu niyo, “Mina bi Varika amiye!” Ye Simon Peter bi faisara dada, Varika amiye mini neidesi ini bou varuka ini gagabari misi bi moka daidai torari sokau reyo. 
JHN.21.8	Idu usi dina vene bedakai reke oyena tau gade vata baeyo, mina moi rutu resi bouti keu riyadi, adina kono atafu maike de, 90 metre
JHN.21.9	Ye rou rigasa bi minari ita guruma oyena fafau ma beredi be veyadi. 
JHN.21.10	Ma Iesu yaku niyo, “Oyena be na mafa ruika moiyadi mini.”
JHN.21.11	Mina dada Simon Peter bouti keu risi reke oyena tora vata baeyo mina konori moi rutu reyo; ini naba bi 153. Bi tau gade, idu reke uvesi de reyo. 
JHN.21.12	Iesu yaku niyo, “Baesi iri-iri refo.” Ini usi dina vene ka ini nikaitena “Ya bi kaere?” bi mokena de reyadi, adina diba niyadi be Varika amiye mini. 
JHN.21.13	Ye boi nesi beredi moisi maro ma oyena ka makai reyo.
JHN.21.14	Mina bi uru regode Iesu ini usi dina vene rofu ogau niyo ini muyena gutuna rae rena fufutari.
JHN.21.15	Iruku iriyadi koina niyori, Iesu yaku Simon Peter nikaiteyo, “Simon, John
JHN.21.15	Ma nikabai reyo, “Yo, Varika amiye, ya ya diba ya ura reida.”
JHN.21.15	Ma Iesu niyo, “Nai mamoe mida mida vana re.” 
JHN.21.16	Dudusa uru remanu ina rofu niyo, “Simon, John di ubama, na rofu uka maisa ba ide?”
JHN.21.16	Ma niyo, “Yo, Varika amiye, ya ya diba ya ura reida.”
JHN.21.16	Ma niyo, “Nai mamoe dogo re.” 
JHN.21.17	Ma uru regode ere niyo, “Simon, John
JHN.21.17	Kamini Peter bi iriyeduka reyo, adina bi uru regode nikaiteyo, “Na ura reisa ba ide?” Ye nikabai reyo, “Varika amiye e, ya bi beika baika tau gade ya diba; ya ya diba ya ura reida!”
JHN.21.17	Ma niyo, “Nai mamoe mida mida vana re. 
JHN.21.18	Rama iniye ya nida, ya goduari bi ya kaya farasi resi goidu digi ura regamo bi digamo. Idu ugava nigasa vana roto rigiya, ma amiye be ya farasi resi bi goidu digi ura de regiyari, bi ya afei digedi.” 
JHN.21.19	(Mina nigamo bi Peter ini gokai muyesi Sei di roka moi odoro rigo oteimagi.) Mina nisi ka niyo, “Na usi bae!”
JHN.21.20	Peter kero resi usi dina amiye kaere Iesu yaku uka magamo, bi usi diyo mina veyo—mina bi amiye kaere Iesu fafau kokobari etebe rigasa iruku irisi nikaiteyo, “Varika amiye, kaere yaku ya siri rego?”
JHN.21.21	Ye Peter yaku mina vegasa bi Iesu nikaiteyo, “Varika amiye e, yomina amiye bi gokai?”
JHN.21.22	Kamini nikabai reyo, “Vegu amebigo mamo na baegida mina ura regida vonisi, bi ya rofu bi gokai? Na usi bae!”
JHN.21.23	Ye usika ourena vene fogori sina yokoi vai resi niyadi mina usi dina amiye bi de muyego; idu Iesu bi diya muyego ina rofu de niyo, idu, “Vegu ameibobigo bogo na baegida mamo mina ura regida vonisi, bi ya rofu bi gokai?”
JHN.21.24	Mina bi usi dina amiye kaere mina beika baika rofu niokusi mina bura reyaka. Ma una una diba ini niokuna ago bi rama.
JHN.21.25	Ye Iesu yaku ka beika baika tau reyo. Ma yokoi yokoi bura reyagaduri, bi nai mokenari kono tora noibanu bi mina bura rena buka moi gira de reyagadu.
ACT.1.1	Ya Theophilus e:
ACT.1.1	Nai ouresi bura reyaka bukari bi Iesu yaku beika resi oteimagi kora regamo mironari bura reyaka. 
ACT.1.2	Mina bi ini ouresi moimai reyo medari gutuna bosi mamo Sei yaku omari afei boyo medari. Oma odorori dadina koderi bi Vima kikifa di vava dudu ini ago gira ini vo niyo nifeidena vene rofu nimaro. 
ACT.1.3	Ini esika esika moiyo fufutari, bi vegu nisi ari yokoi yokoiri meda 40 ideri ini vene rofu baesi ogau nigamo. Rama iniye baesi ogau nigamo dada mina vegamadiri, bi mokei anua de reyadi; rama ina bi dudusa vegu nisi ina vene rofu Sei di ourefeidena amena sana di vegu mina nioteimagamo. 
ACT.1.4	Ma inasa vakoi gogo amegamadiri
ACT.1.5	Adina bi, John bi koru dudu ya babatiso reyo, idu meda tau koina koderi bi Vima kikifa dudu babatiso rego.”
ACT.1.6	Ma nifeidena vene yaku Iesu sa egogo regasa nikaitegamadi, “Varika amiye, gua yomina medari Israel vene vava magiya ma ini gagani dudusa ourefeidegedi ba?”
ACT.1.7	Ma niyo, “Baba ini vava iniye dudu ari ma meda aedo, idu ya bi mina ari ma meda ya toto. 
ACT.1.8	Idu Vima kikifa yaku ya vene fafau desi vava ya mago. Ma Jerusalem ri, Judea ma Samaria gagani tauri ma ka mina kono tora noibanu di gagani maike torari nai roka ninegau regedi.”
ACT.1.9	Mina ago ni vau reyo ma veyadiri, Sei yaku omari afei boyo ma seuya yaku fono reyo dada de veyadi.
ACT.1.10	Omari boyo sana mina toga vegasa amegamadiri, bi evade amiye remanu varuka feyo rina ina vene atafu are reyadi. 
ACT.1.11	Resi mina amiye remanu yaku niyadi, “Galilee vene, beika resi minari are resi oma odoro ne rededi? Mina Iesu, kaere Sei yaku ya vene rofu omari afei boyo bi mina ida ya veyadi mina maka dudu omari bosi dairi dego.”
ACT.1.12	Kamini nifeidena vene bi omuna ini roka bi 
ACT.1.13	Jerusalem ri dui reyadiri, bi ini amededi daiyuturi boyadi. Mina bi Peter, John, James, Andrew, Philip, Thomas, Bartholomew, Matthew, Alphaeus di mida James, 
ACT.1.14	Ina vene tau vakoi uka yokoi maka dudu egogo regasa toga toga usa usa nigamadi. Rema be ka ina venesa egogo regamadi; minari bi Mary, kaere bi Iesu di nono, ma ini dubuiyaka.
ACT.1.15	Mina ariri, Peter yaku dadisi mina usika ourena
ACT.1.16	“Usika ourena vene, Sei di agori beika bura reyadi mina rama niyo bi Vima kikifa yaku David di venari Judas rofu niyo kana: Ina yaku Iesu moi gira reyadi vene moi ourefeideyo. 
ACT.1.17	Judas ka uni amiye yokoi, adina Iesu ina rofu uni moimairi mokeyo dada.”
ACT.1.18	Ini mokena rorobo de fore dudu bi kono kefuka yokoi voi reyo; ye minari keto resi muyeyori, bi ini uka uesi reyo ma ini diyekuki rausi reyo.
ACT.1.19	Jerusalem amiye tau mina vegu neideyadi, ye ini ago iniye dudu mina kono roka niyadi bi Akeldama, ini adina bi “Dava Kono”.
ACT.1.20	“Adina Psalms bukari bi sena bura reyadi:
ACT.1.20	‘Ini yava bi koina iniye amebigo bi buni;
ACT.1.20	ma amiye yokoi mina yavari ga ameyaine.’
ACT.1.20	Ka bura reyadi:
ACT.1.20	‘Amiye yokoi yaku ini ourefeidena moimai rena sana moiyaine.’
ACT.1.21+ACT.1.22	“Mina dada amiye yokoi kaere ari tauri una tau vakoi egogo reyafa ma Varika amiye Iesu unasa diga bogamafa bi Varika amiye Iesu di dadi rae rena di sina niogau rena amiye kana unasa niyaine: John di babatiso rena di ago ogau niyo
ACT.1.23	Mina dada amiye remanu nivabi reyadi: Joseph, kaere bi ini roka nigamadi bi Barsabbas (ma ini roka yokoi ka bi Justus), ma amiye yokoi bi Matthias. 
ACT.1.24	Ye usa usa niyadi, “Varika amiye, ya ya diba amiye tau di uka di mokena. Mina dada, una oteima, mina amiye remanuri bi kaere moiyo, 
ACT.1.25	adina oteimana moimai rego dada. Adina bi Judas ini moimai feresi ini amena sanari diyo.” 
ACT.1.26	Resi bi mina amiye remanu di roka bura resi laki dudu isira rena kana resi ini roka maina reyadi. Roka moiyadi bi Matthias. Ye ina bi mina nifeidena vene 11 di rafuri boi dui reyo.
ACT.2.1	Pentecost di irakuna di meda okiyori, ina vene tau bi egogo resi sana yokoi makari ameyadi.
ACT.2.2	Kamini minari maka oma odorori kukuroka yokoi aura tora baedo kana bi baesi ini amegamadi yava noibanuri vata baeyo. 
ACT.2.3	Ma minari bi ita afiye kana fairo resi urafo resi amiye yokoi yokoi odorori ameyadi mina veyadi. 
ACT.2.4	Vima kikifa yaku mina vene tau di roaita vata baeyo dada gokai magamo kana ina vene bi gagani be vene di ago nigamadi.
ACT.2.5	Mina ariri Jew vene bi Jerusalem ri amegamadi, gagani gagani tau noibanu kono tora noibanu vene kaere bi Sei rofu nivakegamadi. 
ACT.2.6	Mina kukuroka neideyadiri, bi amiye tau gade iniye egogo resi ini vima diyadi, adina bi ina vene iniye ini ago neinei dudu ago nigamadi mina neideyadi. 
ACT.2.7	Ina vene ini mokena forovai rei vau resi niyadi, “Gua mina vene bi Galilee vene, ba? 
ACT.2.8	Gokai resi bi una tau vakoi neidesifa uniye uni gagani ago neinei nidedi bi? 
ACT.2.9	Una bi Parthia vene, Media vene, Elam vene; ma Mesopotamia, Judea ma Cappadocia, Pontus ma Asia rofu vene; 
ACT.2.10	ma Phrygia ma Pamphylia, ma Egypt ma Libya gagani rautu rautu, Cyrene taoni atafu rofu vene. Ma una be bi Rome rofu vene, 
ACT.2.11	be bi Jew vene ma be bi Jew vene de kaere bi Jew vene di Sei nivakena vegu usi didedi; ma una be bi Crete vene ma Arab vene—idu mina vene bi Sei yaku beika vegu buni reyo bi uniye uni ago neinei dudu nidedi ma neidesifa!” 
ACT.2.12	Tururu resi mokena forovai dudu iniye iniye nikaitegasa niyadi, “Mina ini adina bi beika?”
ACT.2.13	Be yaku bi ina vene rofu ni moi ninika nigasa nigamadi, “Mina vene bi waini ruaka tau gade iriyadi!”
ACT.2.14	Kamini Peter dadisi ini nifeidena vene 11 sa are resi ago ni tora resi mina amiye tau rofu niyo, “Judea vene ma ya kaere Jerusalem ri amededi vene, nai ago nigida neidefo gua yomina vegu vededi di adina rama iniye bi beika. 
ACT.2.15	Yomina vene bi waini de irisi ada forovai de reyadi, yi mokededi kana. Ari uveyori meda nemoko bi 9:00 maka dada.
ACT.2.16	Idu mina vegu vededi bi Sei di ago niyo amiye Joel yaku ini sena niyo kana:
ACT.2.17	‘Sei yaku nido ari boi koina nibigediri, bi yomakai regida:
ACT.2.17	Amiye tau fafau nai Vima moi rausi regida.
ACT.2.17	Yi rumana mida mida ma rema mida mida yaku Sei di ago niokugedi;
ACT.2.17	yi godua vene yaku yaduka kana vegedi,
ACT.2.17	ma yi ugava vene yaku bi yaduka vegedi.
ACT.2.18	Ka nai moimai rei tavoi rededi rema ma rumana fafau
ACT.2.18	mirona medari nai Vima rausi regida,
ACT.2.18	ma ina vene yaku Sei di ago niokugedi.
ACT.2.19	Oma odorori mokena vegu resi
ACT.2.19	kono fafau ka rebe regida.
ACT.2.19	Bi dava, ita ma iroka tora ogau nigo;
ACT.2.20	meda bi baesi mukuna nigo,
ACT.2.20	ma eyo bi dava kana kaka nigo,
ACT.2.20	mina bi Varika amiye di meda tora ma buni tora gade baesi okina kode.
ACT.2.21	Ye kaere yaku Varika amiye di roka raka nigo bi moi vegu rigo.’
ACT.2.22	“Israel vene, mina ago neidefo: Sei yaku ya vene rofu Iesu Nazareth amiye nifeidesi mokena vegu ma rebe vegu ya vene di tobori ini vana dudu regamo, ye ya ka ya diba. 
ACT.2.23	Sei yaku ini mokena dudu bi sena yo niyo, Iesu ya vene di vanari aego bi; ya vene yaku vegu no vene di vanari aegedi ma sataurori ikoko regedi di.
ACT.2.24	Idu Sei yaku muyenari gutuna moi dadisi muyena di esika esika rofu youneyo, adina muyena yaku moi gira regi anua rego.
ACT.2.25	Adina David ina rofu yomakai niyo:
ACT.2.25	‘Ari neinei Varika amiye bi nai neri maka vegamaka;
ACT.2.25	ina bi na vana rama atafu amedo, dada toe yaku na moi forovai de rego.
ACT.2.26	Mina dada nai uka bi ada reyo,
ACT.2.26	ma ada dudu nivakena sina nigamaka.
ACT.2.26	Na bi amiye maka, amiye tau kana,
ACT.2.26	ye Sei ini beika rego na rofu mina ini uka mokena tua regasa amego,
ACT.2.27	adina bi muyena vene di amena sanari nai vima de feregiya;
ACT.2.27	ma yi moimai rei tavoi redo amiye kikifa de feregiya ma guri ideri iko de nigo.
ACT.2.28	Vegu rofu boyo ida bi na oteimaro,
ACT.2.28	na ada iniye reida ya nasa ameisa dada.’
ACT.2.29	“Nai usika ourena, uni tutubena David di sina rama bi ya vene rofu nigida. David muyeyo ma guri aeyadi, ma ini guri aeyadi sana bi gua mini unasa amedo. 
ACT.2.30	Adina bi Sei di ago niyo amiye, ina diba Sei yaku ina rofu ini ago nitore reyo bi David di tutubena yokoi ourefeidego, David yaku ourefeideyo kana.
ACT.2.31	David bi sena vesi Keriso dadi rae rego sina yomakai niyo:
ACT.2.31	‘Sei yaku muyena vene di amena sanari de fereyo;
ACT.2.31	ma ini roaita ka iko de niyo.’
ACT.2.32	Sei yaku sena mina Iesu moi dadiyo, ma una tau noibanu yaku mina beika vata niyo vegu veyafa. 
ACT.2.33	Mina dada Sei, ini Baba, yaku ini vana rama rofu moi dadisi ina rofu Vima kikifa maro, ini nitore rena ago kana. Dada gua beika vegasa neidededi bi una mago vo niyo kana mini una fafau moi rausi reyo. 
ACT.2.34	Adina bi David iniye bi omari de boyo, idu iniye yomakai niyo:
ACT.2.34	‘Varika amiye yaku nai Varika amiye rofu niyo:
ACT.2.34	Nai vana rama eta rofu ameinu re
ACT.2.35	bogo na yaku yi tuma vene yi yuka aena sana kana rigida mamo.’
ACT.2.36	“Mina dada Israel vene tau rama iniye vei mama reyainedi mina Iesu, kaere bi satauro ikoko reyadi, bi Sei yaku moi Varika amiye ma Keriso riyo!”
ACT.2.37	Amiye yaku mina sina neideyadiri, bi ini uka okuna iniye reyo, dada Peter ma nifeidena vene be nikaitesi niyadi, “Usika ourena vene, beika regifa?”
ACT.2.38	Ma Peter yaku ina vene rofu niyo, “Ya tau noibanu yi vegu no feresi moi etagae risi Iesu Keriso di roka dudu babatiso moiyagane ye Sei yaku yi vegu no koite makugo; ma Vima kikifa moigedi, kaere bi Sei yaku una mago vo niyo. 
ACT.2.39	Adina bi Sei yaku nitore reyo sina bi ya yi midasa rofu niyo, ma kaere gagani maike amededi vene rofu ka—amiye tau kaere Varika amiye uni Sei yaku ina rofu raka nigo mina.”
ACT.2.40	Sina tau dudu Peter yaku ina vene rofu nisi toga toga ni yeiva regasa nigamo, “Gua yomina vegu no rededi vene di kaunava iniye moi vegu rifa!” 
ACT.2.41	Ye amiye kaere
ACT.2.42	Ari neinei egogo resi nifeidena vene di sina neidegasa usa usa nigasa ma iruku irigasa auta regamadi.
ACT.2.43	Nifeidena vene dudu mokena vegu ma rebe tau gade regamadiri, bi amiye tau vakoi Sei rofu toga toga ori regamadi. 
ACT.2.44	Ma Iesu rofu mokena vari gira aeyadi vene tau vakoi yaku egogo resi ini gugura fore iniye iniye rau regamadi.
ACT.2.45	Ini gugura fore ma kono sero resi ini mokegamadi kana mina fore amiye tau rofu rau regamadi. 
ACT.2.46	Ari neinei, rafu yokoi maka dudu Sei nivakena yavari egogo resi ini yava neineiri ada rena dudu ma mokena yokoi maka dudu iruku irigamadi, 
ACT.2.47	Sei rofu nivakegamadi ma amiye tau vakoi ina vene rofu uka ada regamadi. Ari neinei Varika amiye yaku moi vegu rigamo vene bi yokoi yokoi ini rafuri moi dui regamo.
ACT.3.1	Meda yokoiri, Peter ma John bi usa usa nina ari di uriyenau meda nemoko regodenuri Sei nivakena yavari boyadi. 
ACT.3.2	Amiye yokoi yuka no vata niyo bi uakaiyadi. Ari neinei Sei nivakena yava di ida vena roka “buni iniye” atafuri moi bosi dui rei bogamadi vene rofu fore usa usa nigi aegamadi. 
ACT.3.3	Peter ma John Sei nivakena yavari dui reyadi ma veyori, bi fore usa nigi kora reyo ina maraganedi. 
ACT.3.4	Idu Peter ma John vei mama reyadi ma Peter yaku niyo, “Una una ve kumo!” 
ACT.3.5	Dada ne resi ina vene veyo. Ini mokenari bi beika bodo yokoi magedi. 
ACT.3.6	Idu Peter yaku ina rofu niyo, “Nasa bi fore de iniye iniye, idu nasa beika amedo mina ya magida: Iesu Keriso, Nazareth amiye di roka dudu ya nida dadisi nana re!” 
ACT.3.7	Resi bi ini vana ramari moi aedesi moi are reyo. Minari maka ini yuka ma kane kefuka yeiva niyadi; 
ACT.3.8	dadi sokau usi are rei diga bogasa reyo. Kamini ina venesa Sei nivakena yavari dui rei nana rei bogasa sokaugasa Sei di roka moi odoro risi nigamo. 
ACT.3.9	Amiye tau noibanu yaku veyadi nana regasa Sei di roka moi odoro risi nigamo, 
ACT.3.10	resi vei mama reyadi ina bi Sei nivakena yava di ida vena roka “buni iniye” ri amegasa amiye rofu usa usa nigamo amiye, ye ina vene bi tururu iniye reyadi ina rofu beika vata niyo dada.
ACT.3.11	Mina yuka buni niyo amiye yaku Peter ma John moi gira regamori, bi amiye tau vakoi tururu resi ina vene rofu raga boyadi. Mina sana di roka bi Solomon di yoro.
ACT.3.12	Kamini Peter yaku amiye tau tora veyori, ina vene rofu niyo, “Israel vene, beika resi mina rofu tururu resi una vei kara rededi? Ya yaku mokededi bi uniye uni vava dudu o Sei di mokena kana dudu mina amiye moi buni riyafa ma nana redo, ba? 
ACT.3.13	Abraham di Sei, Isaac di Sei, ma Jacob di Sei, kaere bi uni tutubena vene di Sei, yaku ini naivo amiye Iesu rofu ini roka moi odoro riyo, idu ya vene yaku amiye di vanari aesi Pilate di nemokori moi etofa reyadi. Pilate yaku kaini diyaine vo niyo, idu ya bi ura de reyadi.
ACT.3.14	Ina bi kikifa ma mokena rorobo amiye, idu moi etofa resi Pilate rofu bi amiye umuyeyo amiye usa niyadi ma ya maro.
ACT.3.15	Mina dada ya vene yaku Vegu ourefeidena amiye umuyeyadi. Idu Sei yaku muyena sanari gutuna moi dadiyo—una mina bi veyafa ma una diba. 
ACT.3.16	Mina bi ini roka di vava yaku mina yuka no amiye rofu yeiva maro. Beika vesi diba niyadi bi mokena vari gira aena di roka dudu reyafa. Mokena vari gira Iesu rofu aena yaku ya vene tau vakoi di neri moi buni riyo.
ACT.3.17	“Usika ourena vene, na na diba bi ya toto dada reyadi, ma yi ourefeidena vene ka toto dada reyadi. 
ACT.3.18	Sei yaku senagi ini ago nidedi vene di vena dudu niyo bi, Keriso esika esika moigo, ye mina ago bi baesi rama aeyo mini. 
ACT.3.19	Mina dada vegu no feresi moi etagae risi yi uka Sei rofu kero refa, ina yaku yi vegu no koite makugo dada. 
ACT.3.20	Minari gabi, Varika amiye Sei yaku yi vima di egira rena ari moi feidesi Iesu nifeidego, kaere bi Keriso ya rofu vo niyo amiye. 
ACT.3.21	Oma ideri amei bogo, ini meda beika baika moi ruaka rigi baego kumo, Sei yaku ini senagi senagi ago nidedi vene kikifa di vena dudu niyo kana. 
ACT.3.22	Ye Moses yaku niyo, ‘Varika amiye yi Sei yaku ini ago nido amiye yokoi na kana yi usika ourena vene fogori moi ogau rigo. Ye ini ago tau ya vene rofu nigo mina neideyainedi.
ACT.3.23	Kaere yaku mina Sei di ago nido amiye de neidegori, bi amiye di fogori gutuna moi etagae risi tunu vau rego.’
ACT.3.24	Samuel ma Sei di ago niyadi vene tau vakoi gutuna baeyo gua, bi mina meda ka nigamadi. 
ACT.3.25	Sei yaku sina tau ini ago niyadi vene nigamo, ina yaku nitore resi yi tutubena venesa uka ago yokoi maka ni moi rama aeyadi bi ya vene di. Resi Abraham rofu niyo, ‘Yi tutubena vene gutuna konori gagani gagani amiye tau moi buni tora gade magida.’
ACT.3.26	Makai dada Sei yaku ini Naivo amiye vonisi ya vene rofu siko nifeideyo buni tora gade masi yi vegu no gutuna moi etagae rigi.”
ACT.4.1	Peter ma John yaku amiye rofu sina nigamadiri, bi Sei ma amiye utari naivo vene, Sei nivakena yava di iya rena ourefeidena vene di tora, ma Sadducee vene okiyadi. 
ACT.4.2	Gubuyo tora gade reyadi adina ina vene yaku amiye oteimagasa nigamadi bi muyena vene bi Sei yaku Iesu reyo kana dudusa muyena gutuna dadi rae regedi. 
ACT.4.3	Mina dada moisi dibura yavari aeyadi ma ari uveyo, adina bi ari koina niyo dada. 
ACT.4.4	Idu amiye tau yaku mina nifeidena vene beika sina niyadi mina neideyadiri, bi mokena vari gira Iesu rofu aeyadi; mina mokena vari gira aena vene bi 5,000 kana niyadi.
ACT.4.5	Ari uveyori, bi Jew vene di ourefeidena vene, tora vene ma ago gira oteimana vene Jerusalem ri egogo reyadi. 
ACT.4.6	Annas, kaere bi Sei ma amiye utari naivo amiye tora, Caiaphas, John, ma Alexander inasa egogo reyadi. Sei ma amiye utari naivo vene tora tau noibanu ka mironari. 
ACT.4.7	Ina vene yaku nifeidena vene ini neri aesi nikaiteyadi, “Ya bi beika vava dudu o beika roka dudu mina vegu reyadi?”
ACT.4.8	Kamini Peter, kaere bi Vima kikifa yaku ini uka vata baeyo, yaku ina vene nikabai resi niyo, “Amiye di ourefeidena vene ma tora vene: 
ACT.4.9	mina yuka no amiye rofu buni reyafa ma buni niyo dada gua una nikaitededi vonisi, 
ACT.4.10	ye ya tau noibanu ya diba, ma Israel vene tau ka ina diba, mina amiye gua yi neri are redo bi Iesu Keriso Nazareth amiye di roka di vava dudu gauka yokoi de. Ya vene yaku mina amiye Iesu Keriso satauro ikoko reyadi ma Sei yaku muyenari gutuna moi dadiyo. 
ACT.4.11	Sei di agori Iesu rofu yomakai bura reyo:
ACT.4.11	‘Yava akuna vene moi kekevata uyadi fore
ACT.4.11	bi yava moi gira redo fore iniye niyo.’
ACT.4.12	Moi vegu rina bi Iesu rofu maka baku regifa; adina bi Sei yaku kono tora noibanuri roka yokoi una moi vegu rigika de maro.”
ACT.4.13	Kanisoro vene tau tururu reyadi Peter ma John rofu ori de dudu sina niyadi dada. Ka vei mama reyadi ina vene bi sikuru buni yokoi de moiyadi vene resi bi Iesu sa ka ameyadi vene. 
ACT.4.14	Ma beika ago bi nigedi, moi buni riyo amiye bi Peter ma John sa are regamo ma veyadi dada. 
ACT.4.15	Mina dada kanisoro vene di sana fereyaganedi niyadi ma yakuyadiri, bi iniye iniye nidodi regi kora reyadi. 
ACT.4.16	Resi iniye nikaitegasa nigamadi, “Mina amiye remanu rofu beika regifa? Amiye tau gade Jerusalem ri bi ina diba mina rebe tora bi ina vene dudu reyo, ye mina bi de moi sui rigifa. 
ACT.4.17	Idu mina vegu amiye rofu urafo ga reyaine bi mina vene nigifa Iesu di roka dudu amiye yokoi rofu dudusa ga sina niyagane.”
ACT.4.18	Mina dada raka niyadi ma dudusa dui rei boyadi ma niyadi dudusa Iesu di roka ga nigedi ma amiye oteima ga reyaganedi, de iniye iniye. 
ACT.4.19	Idu Peter ma John yaku ina vene nikabai resi niyadi, “Ya kaya va mokefa goina bi rama Sei di neri—yi ago neidegifa ba Sei di ago neidegifa? 
ACT.4.20	Adina bi beika vesi neideyafa mina rofu nisifa bi de feregifa.” 
ACT.4.21	Kanisoro vene yaku ina vene ni moi ori iniye resi kamini nifeidesi yakuyadi. Ini kaunava maina reyadi idu de baku reyadi, adina bi amiye tau bi Sei di roka moi odoro rigamadi mina vegu reyo dada. 
ACT.4.22	Mina amiye, kaere bi mina moi buni riyo rebe ina fafau reyo, di lagani bi 40 ebu reyo.
ACT.4.23	Minari maka nifeidesi yakuyadiri, bi Peter ma John ina vene di rafuri dairisi niyadi Sei ma amiye utari naivo vene di varika vene ma tora vene yaku beika ina rofu niyadi bi. 
ACT.4.24	Mokena vari gira aena vene mina neideyadiri, bi ina tau noibanu egogo resi Sei rofu usa usa niyadi: “Varika amiye ya yaku oma, kono ma davara ma beika baika tau mina ideri riyo!
ACT.4.25	Vima kikifa dudu uni tutubena David, yi naivo amiye rofu yomakai niyo:
ACT.4.25	‘Tutubena idana vene bi beika resi gubuyo tau reyadi?
ACT.4.25	Beika resi amiye Sei rofu moi no rina mokena moisi tavoi tavoi reyadi?
ACT.4.26	Kono di kini iniye iya regi dogo reyadi,
ACT.4.26	ma ourefeidena vene bi egogo resi
ACT.4.26	Varika amiye ma ini Keriso rofu moi no rina mokena reyadi.’
ACT.4.27	Ye, rama iniye mina taoni ideri Herod ma Pontius Pilate ma tutubena idana vene ma Israel venesa egogo resi Iesu rofu obe reyadi, kaere bi yi kikifa naivo amiye, ya yaku Keriso vo niyo.
ACT.4.28	Egogo reyadi bi ya yaku yi vava ma yi ukari mina vegu sena vata niyainedi mokeyo mina regi reyadi. 
ACT.4.29	Ye, Varika amiye Sei, gua ini moi ori rena sina mina neidesi una yi moimai rei tavoi resifa vene una nima kumo ori de dudu yi sina nigifa. 
ACT.4.30	Yi vava oteima kumo amiye buni niyagane ma yi naivo amiye kikifa Iesu di roka dudu rebe ma mokena vegu re.”
ACT.4.31	Usa usa koina niyadiri, bi egogo reyadi sana mina yaga reyo. Vima kikifa yaku ina tau vakoi di uka vata baeyo ma Sei di sina bi ori de dudu kamini nigi kora regamadi.
ACT.4.32	Mokena vari gira aena vene tau vakoi bi uka ma vima yokoi maka moisi amegamadi. Amiye yokoi yaku ini gugura dada nina de regamo, idu iniye iniye rau regamadi beika tau inasa amegamo bi.
ACT.4.33	Nifeidena vene yaku vava tora dudu Varika amiye Iesu Keriso muyena sanari gutuna dadi rae reyo sina mina ni digamadi. Ma Sei yaku ina vene tau noibanu fafau buni tora gade iniye magamo. 
ACT.4.34	Ina vene di rafu fogori bi yokoi yaku vana tu nina de regamo. Adina bi kaere kono kefuka nufa ma yava nufa bi mina sero resi voi regamadi fore bi moi bosi 
ACT.4.35	nifeidena vene rau regika di neri aegamadi; ma kaere yaku ini beika toe mokegamo kana mina fore okusi rau regamadi.
ACT.4.36	Amiye yokoi roka Joseph,
ACT.4.37	Ina yaku ini kono kefuka yokoi sero resi fore moi baesi bi nifeidena vene di neri aeyo.
ACT.5.1	Kamini amiye yokoi roka Ananias ini rema Sapphira sa, kaere bi mokena vari gira aena venesa digamadi, ini kono kefuka yokoi sero reyadi, 
ACT.5.2	idu fore be bi iniye di moi gira resi be maka nifeidena vene maro. Ini rema bi ina diba ini maruka yaku beika reyo bi. 
ACT.5.3	Kamini Peter yaku ina rofu niyo, “Ananias, yi kono sero regasa fore be bi moi gira reyo. Beika resi Satani fereyo ma baesi yi uka vata baeyo ma Vima kikifa rofu ofa niyo? 
ACT.5.4	Mina kono kefuka sero rena koderi, mina bi yi, ma sero reyori di fore ka bi yi. Beika resi yi ukari makai regiya mokena moiyo? Ya bi diya amiye rofu ofa niyo, idu ya bi Sei rofu ofa niyo!” 
ACT.5.5	Kamini minari maka Ananias yaku mina neidegasa keto resi muyeyo; amiye tau mina neideyadiri, bi ori rei vau reyadi. 
ACT.5.6	Godua vene yaku dui rei baesi ini roaita kumu risi moi yakusi guri aeyadi.
ACT.5.7	Ye meda nemoko regodenu kana koina niyori, bi ini rema dui rei baeyo, idu ina bi ina toto beika vata niyo bi. 
ACT.5.8	Peter ini vanari Ananias yaku maro fore moi gira regasa Sapphira nikaiteyo, “Na ni kumo yi marukasa yi kono sero reyadi fore tau vakoi bi mini ba?”
ACT.5.8	Nikabai resi niyo, “Yo, fore tau vakoi bi mini.”
ACT.5.9	Kamini niyo, “Beika resi ya yi marukasa Varika amiye di Vima rofu ebene reyadi? Ve kumo, yi maruka moi disi guri aeyadi vene bi ida venari mironi, ye ya ka uakai moi digedi!” 
ACT.5.10	Minari maka Peter di yuka atafu keto resi muyeyo. Godua vene dui rei baesi rema muyeyo vesi uakai yakusi ini maruka atafu guri aeyadi. 
ACT.5.11	Kamini mina medari ekalesia vene tau ma be vene ka mina sina neidegasa bi ori tora gade reyadi.
ACT.5.12	Nifeidena vene yaku mokena vegu tau ma rebe tau amiye di fogori regamadi. Mokena vari gira aeyadi vene tau vakoi uka yokoi maka dudu Solomon di yorori
ACT.5.13	Amiye idana yaku mina rafuri boi dui rena bi ori regamadi, idu mina vene bi ina vene di roka moi odoro rigamadi. 
ACT.5.14	Amiye besa besa mina rafuri bae dui regamadi—rema rumana tau tora kaere bi mokena vari gira Varika amiye rofu aegamadi. 
ACT.5.15	Oteimana vene yaku mina vegu regamadi dada, gauka vene taoni idari ekama fafau uakaisi ae feregamadi, Peter baesi ebu rei bogori ini vima ina vene be fafau yarego di. 
ACT.5.16	Amiye tau gade iniye Jerusalem adinari taoni keika keika gutuna baesi ini gauka vene ma kaere ini roaita ideri vima no nufa vene afei baegamadi; ina tau vakoi moi buni rigamadi.
ACT.5.17	Kamini Sei ma amiye utari naivo amiye tora ma ini moi vana rededi vene, kaere bi Sadducee vene be, nifeidena vene rofu maunu tora gade iniye niyadi; dada vegu yokoi regedi di mokena moiyadi. 
ACT.5.18	Nifeidena vene moi gira resi vegu no rededi vene di dibura yavari aeyadi. 
ACT.5.19	Idu mina urusari bi Varika amiye di naivo naivo vima yokoi yaku mina dibura di ida vena ekesi bi nifeidena vene ourefeideyo ma yakuyadi ma ina vene rofu niyo, 
ACT.5.20	“Bosi Sei nivakena yavari are resi Iesu usi dina vegu di sina tau amiye tau rofu nifa.” 
ACT.5.21	Nifeidena vene mina ago neideyadiri, ari uveyori bi dadi bosi Sei nivakena yavari dui resi kamini amiye oteimagi kora reyadi.
ACT.5.21	Sei ma amiye utari naivo amiye tora ini moi vana rededi venesa boyadiri, bi kanisoro vene, Israel vene di tora vene tau vakoi, raka niyadi egogo reyaganedi; makai resi bi ago nifeideyadi nifeidena vene dibura yavari gutuna ina vene di neri afei baeyaganedi. 
ACT.5.22	Idu ini nari rededi vene bosi dibura yavari okigasa nifeidena vene de baku reyadi, ye dairisi kanisoro vene nioteimaradi beika veyadi 
ACT.5.23	mina niyadi, “Dibura yavari bosi okiyafari, bi ini ida vena bi biri ri gira reyadi ma iya rededi vene ka nari rei amegamadi mina veyafa; idu dui reyafari, bi amiye yokoi ideri de baku reyafa!” 
ACT.5.24	Sei nivakena yava di iya rededi vene di amiye tora ma Sei ma amiye utari naivo vene di varika vene mina sina neideyadiri, ini mokena bi forovai iniye reyo. 
ACT.5.25	Kamini amiye yokoi dui rei baesi ina vene rofu niyo, “Neidefa! Dibura yavari aeyadi vene bi Sei nivakena yava ideri are resi amiye oteimadedi!” 
ACT.5.26	Ye iya rededi vene di amiye tora ini nari rededi venesa dadi bosi nifeidena vene iya rena rofu de afei dairi deyadi, adina bi ori reyadi amiye yaku fore dudu umuyegedi baebu.
ACT.5.27	Nifeidena vene afei dui regasa niyadi kanisoro vene di nemokori moi are reyadi ma Sei ma amiye utari naivo amiye tora yaku nikaitegasa 
ACT.5.28	niyo, “Una yaku sena ago gira ya niyafa, mina amiye di roka dudu amiye oteimana ga refo vo niyafa; idu vefa beika reyadi bi! Yi oteimadedi sina bi Jerusalem gagani tau vakoiri moi urafo reyadi ma yi muyena bi uni vanari aegedi vonisi rededi!”
ACT.5.29	Ye Peter ma nifeidena vene besa nikabai resi niyadi, “Una bi Sei di ago neidegifa, idu amiye di ago bi ide. 
ACT.5.30	Ya vene yaku satauro odorori ikoko resi umuyeyadi fufutari bi uni tutubena di Sei yaku Iesu muyenari gutuna moi dadiyo. 
ACT.5.31	Sei yaku moi dadisi uni Varika amiye ma una Moi vegu rina amiye kana ini vana rama rofu aesi bi Israel vene vegu no feresi etagae rigedi, ini vegu no koitego mina ida maro. 
ACT.5.32	Una bi mina beika vata niyo bi vesi neideyafa vene—una ma Vima kikifa, kaere bi Sei yaku ini ago neidededi vene rofu maro.”
ACT.5.33	Kanisoro vene yaku mina sina neidegasa ada fairo resi nifeidena vene umuyegedi di mokena moiyadi. 
ACT.5.34	Idu, ina vene di amiye yokoi, roka Gamaliel, iniye bi Pharisee amiye, kaere bi ago gira oteimana amiye ma amiye tau vakoi yaku ina nivasina reyadi, dadisi kanisoro vene di neri are reyo. Ina yaku niyo dada nifeidena vene bi ne tumu maka etofaro moi yakuyaganedi. 
ACT.5.35	Resi kanisoro vene rofu niyo, “Israel vene, beika mina vene rofu regedi bi mokei mona refa. 
ACT.5.36	Senagi amiye yokoi roka Theudas baeyo iniye nigika bi ina bi amiye tora yokoi ma amiye 400 kana inasa auta regasa digamadi. Idu, ina umuyeyadiri, bi ini usi dina vene firifari ni diyadi resi ini moimai moi vata risi regamadi mina ka minari maka koina niyo. 
ACT.5.37	Mina usi bi, Galilee amiye yokoi roka Judas bi amiye di roka moina ariri ogau niyo; amiye be ina ka usi digamadi, idu ina ka umuyeyadi ma ini usi dina vene ka firifari ni diyadi. 
ACT.5.38	Mina dada gua yomina vene rofu beika yokoi ga refa. Ferefa adina yomina mokena regi bi amiye yaku reyadi moimai vonisi bi tovo nigo, 
ACT.5.39	idu Sei rofu baeyo vonisi, bi de uketo regedi Sei sa ruda rebigedi baebu!”
ACT.5.39	Kanisoro vene Gamaliel di ago moi gira riyadi. 
ACT.5.40	Nifeidena vene raka niyadi ma dui reyadiri, bi buburu vai resi usi niyadi Iesu di roka dudu dudusa ago ga niyagane resi moi feideyadi. 
ACT.5.41	Nifeidena vene kanisoro vene ferei yakugasa bi ada reyadi, adina bi Sei yaku ina vene rofu mokei buni resi moi odoro riyo Iesu di roka fafau maena moiyadi dada. 
ACT.5.42	Resi ari neinei Sei nivakena yava ideri ma amiye di yava yokoi yokoiri Iesu bi Keriso di ago buni amiye rofu oteimagamadi.
ACT.6.1	Mina ariri, usi dina vene bi tora ni baegamori, Greek ago nidedi Jew vene bi Hebrew ago nidedi Jew venesa kayamo reyadi. Greek ago nidedi vene yaku nigamadi bi iruku rau regasa bi ini obu vene bi de mokededi. 
ACT.6.2	Mina dada, nifeidena vene 12 yaku usi dina vene raka niegogo resi niyadi, “Iruku rau regifa vonisi, Sei di ago nirausi resifa mina gedu magifa bi buni de. 
ACT.6.3	Ye mina dada, usika ourena, yi fogori amiye 7 auba refa kaere bi Vima kikifa yaku ini ukari vata baeyo ma mokena tora nufa. Makai dudu una yaku mina moimai regedi di moi aegifa. 
ACT.6.4	Kamini uniye uni moimai ari dobari bi Sei rofu usa usa nigasa ini ago ni digifa.”
ACT.6.5	Ina tau vakoi bi nifeidena vene yaku ini beika niyadi mina rofu ada reyadi, dada Stephen moiyadi, kaere Iesu rofu bi mokena vari gira iniye aegamo ma Vima kikifa yaku ini ukari vata baeyo. Ina ka bi Philip, Prochorus, Nicanor, Timon, Parmenas, ma Nicolaus kaere bi Antioch amiye ma Jew vene di Sei nivakena vegu usi diyo mina moiyadi. 
ACT.6.6	Mina vene bi nifeidena vene rofu maradi; dada usa usa nisi mina vene vana fafau aeyadi.
ACT.6.7	Ye, Sei di ago kamini urafo regamo. Usi dina vene Jerusalem ri bi tora gade ni baegamo. Ma Sei ma amiye utari naivo vene tau tora ka mina mokena vari gira aena mina reyadi.
ACT.6.8	Stephen, kaere bi Sei yaku buni tora gade iniye ma vava tora maro, mina yaku mokena vegu tora ma rebe amiye di fogori regamo. 
ACT.6.9	Idu amiye be bi uka yokoi maka de dudu ini beika regamo mina rofu; ina vene bi usa usa yava yokoi roka Erufuna vene,
ACT.6.10	Idu Vima yaku mokena tora Stephen maro, dada ini sina nigamori, bi ina vene yaku ini ago dairi nikabai rena bi anua reyadi. 
ACT.6.11	Ye ina vene yaku amiye be ofa nigi nisui dudu niyadi, “Neideyafa ina bi Moses ma Sei di ago rofu ago no niyo!” 
ACT.6.12	Mina ida dudu bi taoni vene, tora vene ma ago gira oteimana vene di uka moi dadiyadi. Kamini Stephen rofu baesi moi gira resi kanisoro vene rofu afei boyadi. 
ACT.6.13	Ye, amiye be moi dui reyadi ina rofu ofa sina nigedi vonisi. Yomakai niyadi, “Yomina amiye bi ari neinei mina Sei nivakena yava kikifa ma Moses di ago gira rofu ni no redo. 
ACT.6.14	Iesu Nazareth amiye yaku mina Sei nivakena yava ufeya resi Moses yaku beika vegu uni tora vene maro ma gua una rofu bi moi idana rigo, vo niyo ma neideyafa!” 
ACT.6.15	Kanisoro ideri amegamadi vene tau gade yaku Stephen di ne uruma vegamadiri, bi ini ne uruma bi Sei di naivo naivo vima yokoi kana niyo.
ACT.7.1	Kamini Sei ma amiye utari naivo amiye tora yaku Stephen nikaiteyo, “Mina bi rama ba?”
ACT.7.2	Ma nikabai resi niyo, “Usika ourena ma baba vene, na neidefa! Abraham, Haran gaganiri amena koderi bi Mesopotamia gaganiri amegamo. Minari amegamori, bi Sei vabara iniye ina rofu ogau nisi
ACT.7.3	makai niyo, ‘Yi gagani ma yi davatu feresi ya oteimagida gaganiri mirona bogiya.’ 
ACT.7.4	Mina dada Chaldea vene di gagani feresi bosi Haran gaganiri amegamo. Abraham di baba muyeyori, bi Sei yaku yomina gaganiri moi baeyo, gua minari amededi mini.
ACT.7.5	Idu mina ariri Sei yaku kono yokoi ini vonisi de maro, kono kefuka yokoi mina ka de iniye iniye. Idu Sei yaku sina nitore resi niyo bi ina rofu ma ini tutubena vene mago vo niyo. Sei yaku mina sina nitore reyo ariri, bi Abraham bi mida koina.
ACT.7.6	Yomakai niyo: ‘Yi tutubena vene bi okina vene kana yava ika vene di gaganiri amegedi ma lagani 400 ri moimai rei tavoi rena vene kana vegu no ina rofu rebigedi.
ACT.7.7	Idu na yaku mina gagani yi tutubena vene bi moimai rei tavoi rededi vene rofu kota regida ma mina fufutari bi mina gagani feresi yakusi yomina sanari na nivakegedi.’
ACT.7.8	Ma Sei roaita nugana di vegu uka ago yokoi maka niyo di rebe kana Abraham maro. Mina dada Abraham bi ini mida Isaac di baba niyori, ma fura yokoi koina niyori, bi ini roaita nugaro; Isaac yaku ini mida Jacob di baba niyo, ma Jacob yaku ini mida 12, kaere bi uni vene di tutubena tora, di baba niyo.
ACT.7.9	“Mina tutubena 12 Joseph rofu maunu nisi Egypt ri sero reyadi. Idu Sei bi inasa,
ACT.7.10	resi ini toe moigamo sanari moi vegu rigamo. Joseph bosi 
ACT.7.11	Ye mirona ariri Egypt ma Canaan gaganiri bi adabo yokoi are reyo ma amiye esika esika moiyadi. Uni tutubena vene ka iruku de baku reyadi.
ACT.7.12	Mina dada Egypt ri iruku nufa Jacob mina neideyori, bi siko uni tutubena vene minari nifeideyo. 
ACT.7.13	Ye dudusa dairi neyadiri, bi Joseph iniye ina bi kaere ini dubuiyaka vene rofu niogau reyo ma mina ariri 
ACT.7.14	Mina dada Joseph yaku ini baba Jacob rofu degi ago yokoi nifeideyo, ye ini usika ourena tau vakoisa dadisi Egypt ri deyadi, ina tau vakoi bi 75.
ACT.7.15	Kamini Jacob Egypt ri nesi bi mina sanari uni tutubena venesa amei bosi muyeyadi.
ACT.7.16	Ini roaita bi moi baesi Shechem gaganiri guri aeyadi. Mina sana bi Abraham yaku Hamor di tutubena vene rofu fore dudu sena voi reyo.
ACT.7.17	“Sei yaku Abraham rofu beika sina nitore reyo mina regi okiyori, bi uni vene Egypt gaganiri bi tora iniye niyadi.
ACT.7.18	Kamini kini yokoi kaere bi Joseph bi ina toto, yaku bi Egypt nari regamo. 
ACT.7.19	Uni vene eru resi nari rei no regamo; dada ago gira niyo ini mida keika keika yavari gutuna etofaro moi yakuyaine ma muyegamadi.
ACT.7.20	Mina ariri, Moses vata niyo. Ina bi Sei di nemokori mida safi iniye. Ini nono baba yaku eyo regodenu nari reyadi,
ACT.7.21	ye ini yavari gutuna etofaro moi yakuyadiri, bi 
ACT.7.22	Egypt vene di mokena tora tau vakoi oteimaradi, ma ini agori ma ini reremamari amiye tora yokoi niyo.
ACT.7.23	“Moses ini lagani bosi 40 niyori, bi ini dubuiyaka, Israel di tutubena vene vegi mokena moiyo.
ACT.7.24	Egypt amiye yokoi yaku ini amiye yokoi rofu rei no regamo ma veyo, dada aedegi nesi bi ini vegu no di obini rofu Egypt amiye umuyeyo. 
ACT.7.25	(Ina yaku mokeyo bi ini usika ourena vene yaku diba nigedi Sei yaku ina dudu ina vene moi vegu rigo, idu diba de niyadi.) 
ACT.7.26	Ari uveyori, bi Israel amiye remanu ruda rededi ma veyo, resi uka yokoi maka riyaganedi, bi bosi ina vene rofu niyo, ‘Ya rumana vene, neidefa kumo, ya vene bi dubuini, beika resi ya kaya rofu esika madedi?’ 
ACT.7.27	Idu amiye yokoi, kaere bi ini asini rofu esika magamo, yaku dadisi bi Moses beku resi nikaiteyo, ‘Kaere yaku vava ya maro ma una fafau ourefeidesi kota nigiya dada? 
ACT.7.28	Agiya mirona Egypt amiye umuyeyo kana na umuyegiya vonisi ba?’
ACT.7.29	Moses mina neidegasa bi Egypt gaganiri gutuna ori disi yava ika amiye kana Midian gaganiri amegamo. Mironari bi ini rumana mida remanu vata niyadi.
ACT.7.30	“Ye lagani 40 koina niyori, gagani autu sanari, omuna roka Sinai ri, Varika amiye di naivo naivo vima yokoi gigini suma vaigamo di fairo ideri Moses rofu ogau niyo.
ACT.7.31	Moses mina vegasa bi tururu resi mina atafu vei mona mona regi boyo. Kamini minari Varika amiye di goroka neideyo: 
ACT.7.32	‘Na bi yi tutubena vene di Sei; mina bi Abraham di Sei, Isaac di Sei, ma Jacob di Sei.’ Moses tururu resi bosi vena de reyo. 
ACT.7.33	Varika amiye yaku ina rofu niyo, ‘Yi yuka ro younegiya, mina are reisa sana bi kikifa kono. 
ACT.7.34	Ne resi vegasa bi nai vene di esika esika Egypt ri veyaka. Ini anana nina neidesi mini erufugika deyaka. Bae kumo na yaku ya nifeidegida ma Egypt ri negiya.’
ACT.7.35	“Israel vene yaku mina Moses gedu masi makai nikaiteyadi, ‘Kaere yaku vava ya maro ma una fafau ourefeidesi kota regiya dada?’ Idu Sei yaku mina amiye una ourefeidesi Egypt gutuna ni feresi yakugika kana nifeideyo. Sei di naivo naivo vima yokoi, kaere bi gigini suma vaigamo sanari ogau niyo, yaku ka aedeyo. 
ACT.7.36	Israel vene Egypt ri ourefeidesi moi yakuyo. Ina ka mokena vegu ma rebe Egypt gaganiri ma Davara kakari resi mina gagani autu sanari lagani 40 ri regamo.
ACT.7.37	Mina Moses yaku Israel vene rofu niyo, ‘Sei yaku ini ago nido amiye yokoi na kana yi usika ourena vene fogori moi ogau rigo.’
ACT.7.38	Mina bi Israel venesa gagani autu sanari egogo reyadi. Ina bi uni tutubena venesa mironari ma Sinai omuna ikari Sei di naivo naivo vima yaku sina nimarori, bi ina ka mironari Sei di vegu ago moisi una rofu gua magi dada.
ACT.7.39	“Idu uni tutubena vene yaku Moses di ago neidena bi ura de resi eta rofu ebeku resi ini ura bi Egypt ri dairigedi. 
ACT.7.40	Mina dada Aaron rofu niyadi, ‘Uni sei be ri kumo ina yaku una ourefeidebogo. Adina una una toto mina Moses rofu bi beika vata niyo, kaere yaku bi Egypt gaganiri gutuna una afei baeyo.’
ACT.7.41	Mirona ariri, boromakau di mida yokoi kana riyadi, aira ofa sei rofu ori sisika resi ini mina riyadi rofu ada reyadi dada.
ACT.7.42	Mina dada Sei yaku ini vene gutuna seira kero resi oma di iya tau rofu nivakegi maro, Sei di ago niyadi vene di bura reyadi kana:
ACT.7.42	‘Israel vene! Lagani 40 ri gagani autu sanari
ACT.7.42	boromakau usi ori sisika regamadi
ACT.7.42	bi diya na dada regamadi.
ACT.7.43	Ofa sei roka Molech di karaga yava ka uakaisi
ACT.7.43	ofa sei roka Rephan di iya kana uakaigamadi;
ACT.7.43	mina bi ya yaku ofa sei di vima nivakegi riyadi.
ACT.7.43	Mina dada ya ka Babylon fufuta rofu ya etagae rigi regida.’
ACT.7.44	“Uni tutubena vene yaku gagani autu sanari amegamadiri, bi Sei di kikifa karaga nufa. Mina kikifa karaga yava yaku Israel vene oteimagamo bi Sei bi ina venesa. Sei yaku Moses rofu oteimaro kana riyadi; resi Moses nioteimaro gokai akugedi mina vesi riyadi.
ACT.7.45	Gabi uni tutubena vene yaku ini baba vene rofu mina kikifa karaga yava moisi mina konori Joshua sa moi uakai boyadi. Mina ariri Sei yaku uni tutubena vene rofu mirona gagani vene moi etagae riyo ma ini kono moiyadi. Ma minari mina kikifa karaga yava amei boyo kumo David di amegamo ari ogau niyo.
ACT.7.46	David yaku Sei di uka ada rena moisi Sei rofu usa niyo bi ina yaku nigo, Jacob di Sei di amena sana yokoi akugo ba ide mina.
ACT.7.47	Idu Solomon yaku ina rofu ini yava akuyo.
ACT.7.48	“Idu Sei di ago niyo amiye yaku niyo kana, Sei odoro iniye bi amiye yaku akudedi yavari bi de amedo:
ACT.7.49	‘Varika amiye niyo, Oma bi nai ourefeidena amena fata,
ACT.7.49	ma kono tora noibanu bi nai yuka aena sana.
ACT.7.49	Yava yokoi de na rofu akugedi.
ACT.7.49	Ma nai asa moina sana bi goinari?
ACT.7.50	Mina beika tau bi na yaku maka riyaka dada.’
ACT.7.51	“Ya bi ada gira ma uka gira vene! Gokai resi Sei di ago rofu bi anema kora rededi! Ya vene bi yi tutubena vene kana: ya vene ka Vima kikifa rofu neidena de rededi!
ACT.7.52	Yi tutubena vene yaku goina Sei di ago niyo amiye rofu esika esika de maradi ba? Sei di ago moi raga regamadi vene umuyegamadi, kaere bi ina vene rofu yaku sena ni digamadi bi ini Mokena rorobo amiye dego, mina resi gua bi ya vene yaku ini siri resi umuyena vene niyadi. 
ACT.7.53	Sei yaku ini naivo naivo vima dudu ini ago gira ya vene maro—idu ya vene bi mina ago gira de neideyadi!”
ACT.7.54	Kanisoro vene yaku Stephen di sina neideyadiri, bi gubuyo yaku no iniye nisi ini ada fairo reyadi ina rofu. 
ACT.7.55	Idu Stephen, kaere bi Vima kikifa yaku ini ukari vata baeyo, ne oma odorori bi Sei di vabara ma Iesu bi Sei di vana rama rofu are regamo mina veyo. 
ACT.7.56	Resi niyo, “Vefa, oma ekeyo ma Amiye di mida bi Sei di vana rama rofu are redo mina veida!”
ACT.7.57	Ye kanisoro vene goroka tora dudu ababa nisi ini vana dudu ini anema fafa riyadi. Resi bi ina tau vakoi minari Stephen rofu gogo raga boyadi. 
ACT.7.58	Taoni etofaro rofu umeki resi fore dudu umuyeyadi. Ninegau reyadi vene yaku ini varuka be bi mida godua yokoi roka Saul di atafuri fereyadi. 
ACT.7.59	Fore dudu ugamadiri, bi raka nisi niyo, “Varika amiye Iesu, nai vima moi!” 
ACT.7.60	Ini efuka meimisi goroka tora dudu ababa nigasa niyo, “Varika amiye, mina vegu no rededi bi ini kaunava mana mokena bi ga moi!” Mina nisi muyeyo.
ACT.8.1	Ma Saul yaku Stephen umuyeyadi mina moi rama aeyo.
ACT.8.1	Stephen umuyeyadi ariri gutuna bi Jerusalem ri amegamadi ekalesia vene rofu esika esika iniye magamadi. Ekalesia vene ori resi Judea ma Samaria gagani tauri rerevaida nisi diyadi. Nifeidena vene maka ori dina de reyadi. 
ACT.8.2	Ye Sei rofu nivakededi mokena vene be yaku Stephen rofu isaka nisi goroka tora dudu guruo resi guri aeyadi.
ACT.8.3	Idu Saul yaku bi ekalesia vene moi no regi regamo; yava neinei dui regasa rema rumana moi erokoko regasa dibura yava ideri aegamo.
ACT.8.4	Mina dada mokena vari gira aeyadi vene, kaere bi gagani gaganiri rerevaida nisi diyadi, yaku sina buni niodoro regamadi. 
ACT.8.5	Philip yaku Samaria taoni tora
ACT.8.6	Amiye tau vakoi yaku gogo resi ini nigamo sina rofu neide mona resi rebe regamo mina ka vegamadi. 
ACT.8.7	Vima no ini roaita ideri amiye tau gade rofu ababa nigasa yakugamadi; dibo anua vene ma yuka no vene ka moi buni rigamo. 
ACT.8.8	Ye mina taoniri bi ada tora gade reyadi.
ACT.8.9	Mina taoniri bi amiye yokoi roka Simon amegamo. Be ariu bi ina yaku amiye di mokena moi forovai regamo, ini yaumana regamo dudu. Ina kaya nigika bi amiye tora yokoi vo nigamo. 
ACT.8.10	Ye amiye tau gade mina taoniri, keika gutuna boyo amiye tora, yaku Simon di ago neide mona regamadi. Ye yomakai nigamadi, “Mina amiye di roka bi ‘Sei di vava tora iniye.’ ” 
ACT.8.11	Ina yaku ini yaumana dudu mina vene di mokena bi senagi moi forovai reyo, dada ini beika nigamo tau rofu neide mona regamadi. 
ACT.8.12	Idu mina amiye tau yaku Philip di ago Sei di ourefeidena amena sana ma Iesu Keriso di roka di ago buni nigamo mina neidesi mokena vari gira aeyadiri, bi rema rumana babatiso reyadi. 
ACT.8.13	Simon iniye ka Iesu Keriso rofu mokena vari gira aeyo; babatiso reyo fufutari, bi Philip atafu amegamo. Philip yaku rebe ma mokena vegu tora regamo mina vegamori, bi tururu iniye regamo.
ACT.8.14	Nifeidena vene Jerusalem ri amegasa bi Samaria vene bi Sei di ago moiyadi mina neideyadiri, Peter ma John ina vene rofu nifeideyadi. 
ACT.8.15	Bosi okiyadiri, bi ina rofu usa usa niyadi Vima kikifa moiyaganedi. 
ACT.8.16	Adina Vima kikifa bi ina vene yokoi fafau rofu dena kode; ina vene bi Varika amiye Iesu di roka dudu maka babatiso reyadi. 
ACT.8.17	Kamini Peter ma John ina vene di ada fafau vana aeyadi mamo bi Vima kikifa moiyadi.
ACT.8.18	Simon yaku veyo bi nifeidena vene yaku ina vene di ada fafau vana aeyadiri, bi Vima moiyadi. Resi mina dada fore be Peter ma John magika 
ACT.8.19	resi niyo, “Mina vava ka na mafa kumo amiye tau kaere nai vana ina fafau aegidari, bi Vima kikifa moiyainedi.”
ACT.8.20	Idu Peter yaku nikabai resi niyo, “Ya yi foresa ita mokari digedi bi buni, ya yaku mokeisa bi Sei yaku nitore reyo beika bi fore dudu voi regiya! 
ACT.8.21	Uni moimairi ya bi vana aena ga re, ma beika baku regifari, ya bi de baku regiya, adina Sei di nemokori yi uka meko bi rorobo de. 
ACT.8.22	Mina dada yi vegu no feresi moi etagae risi Varika amiye rofu usa usa nigiya kumo yi mina mokena moiyo mina koite makugo. 
ACT.8.23	Adina bi ya ya veida bi yi uka bi gonema tora yaku vata baeyo ma mokena rorobo de yaku ya moi dibura aeyo.”
ACT.8.24	Ye Simon yaku niyo, “Ya usa nida Varika amiye rofu na dada usa usa nifo kumo yomina beika niyadi sina na rofu mina ga vata niyainedi.”
ACT.8.25	Ma Iesu Keriso di ago rofu niokusi Varika amiye di ago ni vau reyadi koina niyori, bi Jerusalem ri dairiyadi. Idau bogasa bi Samaria vene di rautu tauri sina buni nirausi regamadi.
ACT.8.26	Varika amiye di naivo naivo vima yokoi yaku Philip rofu ago nisi niyo, “Dadisi meda dadido vana enana eta rofu ida goina bi Jerusalem gutuna Gaza rofu boyo minari ne.” (Mina bi gagani autu sana di ida.)
ACT.8.27	Ye Philip dadisi neyo. Mironari Ethiopia ourefeidena amiye tora,
ACT.8.28	Ini 
ACT.8.29	Vima kikifa yaku Philip rofu niyo, “Yomirona 
ACT.8.30	Ye Philip raga boi neyori, bi ina bi Sei di ago niyo amiye Isaiah di bura vegasa ini ago nigamo mina neidesi nikaiteyo, “Ya beika bura reyo mina vegasa bi diba nisa ba ide?”
ACT.8.31	Amiye tora yaku ina nikabai resi niyo, “Amiye yokoi yaku na oteimago vonisi bi diba nigida.” Resi raka niyo ma 
ACT.8.32	Sei di ago bura rena vegamo bi mini:
ACT.8.32	“Mamoe umuyegika afei boyadi kana,
ACT.8.32	ma mamoe mida di ueta nugadedi vene di budari babo nido kana,
ACT.8.32	bi ago yokoi de niyo.
ACT.8.33	Moi maena resi kota rena di ida dudu kota de reyadi.
ACT.8.33	Ini tutubena vene bi kaere yaku nigo?
ACT.8.33	Ini adina bi ini vegu mina konori bi koina niyo mini.”
ACT.8.34	Ourefeidena amiye yaku nikaiteyo, “Na ni, mina Sei di ago nido amiye bi kaere nigika nido? Iniye rofu nido ba amiye yokoi rofu nido?” 
ACT.8.35	Kamini Philip ago nigi kora reyo; Sei di ago mina oneri gutuna boyo Iesu di ago buni nioteimaro. 
ACT.8.36	Ida boyadiri, bi koru sana yokoiri baesi okiyadi ma ourefeidena amiye yaku niyo, “Koru bi mini. Beika resi bi na bi babatiso de regida?”
ACT.8.38	Ourefeidena amiye yaku niyo dada 
ACT.8.39	Koruri gutuna dadi baeyadiri, bi Varika amiye di Vima yaku Philip moi etagae ri diyo. Ourefeidena amiye yaku ina dudusa de veyo, idu ada tora dudu ini idama neyo. 
ACT.8.40	Idu Philip bi Azotus ri okiyo; resi taoni neinei ago buni ni digasa bosi Caesarea ri okiyo.
ACT.9.1	Neituari Saul bi toga toga Varika amiye di usi dina vene rofu ni moi ori rena sina ma umuyena sina nigamo. Resi Sei ma amiye utari naivo amiye tora rofu bosi 
ACT.9.2	usa niyo, usa usa yava rofu reyadi fefa
ACT.9.3	Kamini Saul Damascus taoni atafu bae okigi regasa minari maka vabara yokoi omari gutuna yaku ina atafuri kamanika rei deyo. 
ACT.9.4	Konori keto resi bi goroka yokoi neideyo ina rofu yomakai nigamo, “Saul! Beika resi na esika esika maisa?”
ACT.9.5	Ma nikaiteyo, “Varika amiye, ya bi kaere?”
ACT.9.5	Ma niyo, “Na bi Iesu kaere ya yaku esika esika maisa.
ACT.9.6	Idu dadisi taoniri bo. Mironari bi ya nigo beika regiya bi.”
ACT.9.7	Saul sa vakoi baegamadi vene bi are resi bere nisi sina yokoi nina de reyadi; goroka bi neideyadi idu amiye yokoi bi de veyadi. 
ACT.9.8	Saul konori gutuna dadiyo, idu ne aregasa bi gagani de veyo. Mina dada vanau risi Damascus ri afei dui rei boyadi. 
ACT.9.9	Ma meda regodenuri beika yokoi de veyo. Mina ariri ka bi koru ma iruku yokoi irina de reyo.
ACT.9.10	Kamini bi Varika amiye di usi dina amiye yokoi ini roka bi Ananias, kaere bi Damascus ri amegamo. Yaduka kana veyo ma Varika amiye raka niyo, “Ananias!”
ACT.9.10	Ma nikabai resi niyo, “Varika amiye na mini.”
ACT.9.11	Ma niyo, “Dadisi bi ida roka Rorobo rofu bo. Resi Judas di yavari, Tarsus amiye yokoi ini roka bi Saul nikaite. Ina bi usa usa nigasa amedo. 
ACT.9.12	Resi bi yaduka kana dudu amiye yokoi veyo ini roka bi Ananias, ina yaku bae dui resi ini vana ina fafau aeyo ma dudusa ne areyadi.”
ACT.9.13	Idu Ananias nikabai resi niyo, “Varika amiye, amiye tau tora yaku mina amiye di sina na niyadi, beika vegu no reyo Jerusalem ri yi vene rofu. 
ACT.9.14	Ina bi Sei ma amiye utari naivo vene di varika vene rofu vava moisi mina dudu ya rofu nivakededi vene moigika minari baeyo.”
ACT.9.15	Idu Varika amiye yaku ina rofu niyo, “Bo, ini adina bi na yaku nai moimai regika abidi reyaka, nai roka tutubena idana vene ma varika amiye ma Israel vene rofu nigika. 
ACT.9.16	Resi na dada esika tau moigo mina oteimagida.”
ACT.9.17	Dada Ananias boi nesi Saul yaku amedo yava mina dui resi ini vana ina fafau aeyo. Resi niyo, “Nai dubuini Saul, Varika amiye yaku na nifeideyo—Iesu iniye, kaere bi minari baegasa idauri ya rofu ogau niyo. Na nifeideyo bi dudusa ne aregiya ma Vima kikifa yaku yi roaita ideri vata baego.” 
ACT.9.18	Evade oyena iyeka kana ini nemokori gutuna yareyadi ma dudusa ini ne areyadi. Dadisi are reyo ma babatiso reyo. 
ACT.9.19	Kamini iruku iriyo fufutari, bi ini yeiva ini roaitari dairi baeyo.
ACT.9.19	Saul Damascus ri usi dina venesa meda be kana ameyadi. 
ACT.9.20	Evade usa usa yavari dui resi Iesu
ACT.9.21	Ini sina neidegamadi vene tau tururu resi nikaiteyadi, “Mina amiye yaku Jerusalem ri mina amiye Iesu nivakegamadi vene moi no rigamo, ba? Ina minari ka mina vene moigika Sei ma amiye utari naivo vene di varika vene rofu dairisi baeyo.”
ACT.9.22	Idu Saul yaku Iesu dada ini sina nirausi regamo; bi vava iniye nisi Iesu bi Keriso moi vegu rido amiye nirorotari resi ka amiye di uka moina iniye regamo, dada Jew vene Damascus ri amegamadi bi nikabai rena bi anua iniye regamadi.
ACT.9.23	Meda tau koina niyori, Jew vene egogo resi Saul gokai umuyegedi mina di sina nidodi reyadi,
ACT.9.24	idu ina ugedi sina bi sena nioteimaradi. Uru ari taoni ida vena vegamadi ina umuyegedi vonisi. 
ACT.9.25	Idu urusa yokoiri Saul di usi dina vene yaku ina moisi foroka tora yokoi ideri merisi taoni kota di etofaro moi feideyadi.
ACT.9.26	Saul Jerusalem ri baegasa usi dina venesa gogo nigo vonisi mokeyo, idu mokena vari gira de aeyadi ina ka bi usi dina amiye yokoi. Resi ina tau noibanu ina rofu bi ori reyadi. 
ACT.9.27	Kamini Barnabas yaku aedesi nifeidena vene rofu afei boyo. Ina yaku ina vene rofu nirorotari reyo gokai Saul yaku Varika amiye idau veyo ma beika sina Varika amiye yaku nimaro. Ina vene rofu ka niyo gokai Saul yaku ori de dudu Iesu di roka dudu Damascus ri sina nirausi reyo. 
ACT.9.28	Dada Saul ina venesa amesi Jerusalem gagani tau noibanuri digasa ori de dudu Varika amiye di roka dudu sina nirausi regamo. 
ACT.9.29	Resi Greek ago nidedi Jew venesa ka sina nigasa kayamo regamo, ma umuyegika toga toga nirorotari regamadi. 
ACT.9.30	Usika ourena yaku mina nirorotari regamadi ago neidesi Saul Caesarea ri afei bosi Tarsus rofu nifeideyadi.
ACT.9.31	Mina ariri bi ekalesia vene tau Judea, Galilee ma Samaria gagani tau noibanuri bi uka amuta dudu amegamadi. Vima kikifa yaku aedegamo, dada yeiva moigamadi ma ini rafu ka amiye tau gade dui regamadi, Varika amiye ori regamadi dada.
ACT.9.32	Peter bi gagani tau tora diga boga reyo. Meda yokoiri bi Sei di vene kaere bi Lydda ri amegamadi mina egoru regi boyo. 
ACT.9.33	Mironari bi amiye yokoi ini roka bi Aeneas baku reyo. Mina amiye bi dibo anua amiye lagani 8 ekamari maka varegamo. 
ACT.9.34	Peter yaku ina rofu niyo, “Aeneas, Iesu Keriso yaku gua ya moi buni rido. Dadisi ya kaya yi ekama ri.” Minari maka dadiyo. 
ACT.9.35	Lydda ma Sharon ri amededi vene tau yaku mina amiye vesi Varika amiye rofu mokena vari gira aeyadi.
ACT.9.36	Joppa ri bi usi dina rema yokoi ini roka bi Tabitha amegamo. (Greek ago dudu ini roka bi Dorcas.
ACT.9.37	Mina ariri bi gauka yokoi baku resi muyeyo. Ini roaita bi rafe masi yava odoro daiyutu yokoiri aeyadi. 
ACT.9.38	Joppa bi maike de Lydda rofu, dada usi dina vene Joppa ri yaku neideyadi Peter bi Lydda ri, ye amiye remanu nifeideyadi ma ina rofu usa niyadi, “Buni bi unasa evade baegiya.” 
ACT.9.39	Mina dada Peter dadisi ina venesa boyo. Okiyori, bi odoro daiyuturi afei boyadi. Obu vene tau yaku ina buru ri desi isaka nigasa Dorcas yaku veguri amegamori, vadigamo varuka idana tau mina oteimagamadi. 
ACT.9.40	Peter yaku ina vene tau niyo dada etofarori yakuyadi ma efuka ode meimisi usa usa nisi kero resi muyena roaita rofu niyo, “Tabitha, dadi!” Ini nemoko aresi Peter vesi dadisi ameyo. 
ACT.9.41	Peter yaku Tabitha di vana moisi aedeyo ma dadisi are reyo. Ma Sei di vene tau raka niyo, mina obu vene ka, raka nisi ina vene rofu moi vegu riyo rema maro. 
ACT.9.42	Mina sina Joppa taoni tauri urafo reyo ma amiye tau ini mokena vari gira Varika amiye rofu aeyadi. 
ACT.9.43	Kamini Peter bi meda tau gade Joppa ri ameyo, amiye roka Simon sa, kaere bi boromakau di ro moimai redo amiye.
ACT.10.1	Amiye yokoi di roka bi Cornelius kaere bi Caesarea ri amegamo. Ina bi iya rededi vene 100 di ourefeidena amiye yokoi Rome vene di rafu tora yokoi roka, “Italy vene di iya rafu.”
ACT.10.2	Ina bi Sei di mokena kana regamo amiye; ina ini yava vene tausa bi Sei nivakegamadi. Vegu buni tora gade iniye Jew vene di irava vene rofu resi ari neinei Sei rofu ka usa usa nigamo. 
ACT.10.3	Uriyenau yokoi meda nemoko regodenuri kana, yaduka kana yokoi veyo. Mina yaduka kana vegasa vei mama reyo bi Sei di naivo naivo vima yokoi bae dui resi ina rofu niyo, “Cornelius!”
ACT.10.4	Ori iniye nufa mina naivo naivo vima vei kara resi niyo, “Varika amiye, bi beika?”
ACT.10.4	Ma naivo naivo vima nikabai resi niyo, “Sei bi yi usa usa nisa neidesi yi vegu buni irava vene rofu reisa vei mama reyo. 
ACT.10.5	Ye gua amiye be Joppa ri nifeidegiya ma amiye yokoi ini roka Simon Peter afei baeyaganedi. 
ACT.10.6	Ina bi amiye yokoi ini roka Simon, kaere bi boromakau di ro moimai redo amiye, di yavari oto resi amedo; bi davara atafuri.”
ACT.10.7	Mina naivo naivo vima diyori, bi ini yava di moimai rei tavoi rededi amiye remanu ma iya redo amiye yokoi, kaere bi Sei di mokena kana redo amiye ma ari neinei bi ini moimai redo amiye mina raka niyo. 
ACT.10.8	Beika vata niyo mina nioteimasi Joppa rofu nifeideyo.
ACT.10.9	Ari uveyo ma idama boyadi Joppa atafuri niyadiri, bi meda tobo kana niyo. Ma Peter bi usa usa nigika yava odorori boyo. 
ACT.10.10	Kamini rauna reyo dada, iruku irina mokena moiyo; ma iruku dogo regamadiri, bi yaduka kana yokoi veyo. 
ACT.10.11	Oma ekeyo ma beika yokoi bou varuka buni tora kana kono fafau degamo ma veyo. Mina bi teukana 4 rofu moi gira regamadi. 
ACT.10.12	Mina ideri bi deda vibani yuka 4 nufa tau, iyana rededi vibani aruma kana ma oma di erena. 
ACT.10.13	Kamini goroka yaku niyo, “Peter, dadisi umuyegasa iri!”
ACT.10.14	Idu nikabai resi niyo, “Varika amiye, makai bi de regida! Na bi toga toga ago gira dada kino nufa irina de vibani yokoi irina de mini.”
ACT.10.15	Mina goroka yaku dudusa nikabai resi niyo, “Beika Sei yaku bi ruaka ma kino de vo niyo, bi ya yaku bi ni moi kino ga ri.” 
ACT.10.16	Mina kana bi uru regodenu vata niyo ma evade mina bi oma ideri moi dairisi boyo.
ACT.10.17	Peter mina yaduka kana veyo di sina di rama bi beika mina mokegamori, bi Cornelius yaku nifeideyo amiye, bi Simon di yava bi goidu amiye rofu usa nisi baku resi ini ida venari baesi are regamadi. 
ACT.10.18	Raka nisi nikaiteyadi, “Minari odi okisi amedo amiye yokoi Simon, ini roka ka bi Peter, ina bi amedo ba ide?”
ACT.10.19	Peter bi toga mina yaduka kana di sina rama mokegamori, bi Vima kikifa yaku niyo, “Neide kumo, amiye regodenu
ACT.10.20	Dada, dadisi egona rofu nesi ina venesa di. Mokei anua ga re, adina bi na yaku moi nifeideyaka.” 
ACT.10.21	Dada Peter nesi ina vene rofu niyo, “Maina rededi amiye bi na mini. Beika resi baeyadi?”
ACT.10.22	“Iya rededi vene 100 di ourefeidena amiye Cornelius yaku una nifeideyo,” vo niyadi. “Ina bi amiye buni, kaere bi mokena rorobo nufa ma Sei nivakena amiye ma Jew vene tau yaku ka ina vei odoro rededi. Sei di naivo naivo vima kikifa yokoi yaku niyo bi, ya bi ini yavari ya raka nigo ma bogiya. Makai regiya ma neidego ya yaku ina rofu beika sina nigiya mina.” 
ACT.10.23	Peter yaku afei dui resi niguba reyo, dada mina urusa yokoi maka bi mironari vareyadi.
ACT.10.23	Ari uveyori, bi dadi ina venesa boyo; Joppa usika ourena bedakai ka inasa vakoi boyadi. 
ACT.10.24	Mina meda usiri bi Caesarea ri okiyadi. Mironari Cornelius yaku tua regamo ini usika ourenasa, ma ini asiyaka vene besa, kaere bi ina yaku niyo dada oki egogo resi amegasa Peter tua regamadi. 
ACT.10.25	Peter ini yava dui regi reyori, bi Cornelius yaku baku resi nivakegi ini yuka atafuri efuka meimiyo. 
ACT.10.26	Idu Peter yaku moi odoro resi niyo, “Are re; na ka bi amiye tavoi.” 
ACT.10.27	Resi Cornelius sa sina nigasa dui rei boyadi yava ideri, bi egogo resi amededi vene tora gade baku reyo. 
ACT.10.28	Ina vene rofu niyo, “Ya kaya ya diba iniye bi Jew vene di ago gira yaku nido bi tutubena idana vene bi ga odi digedi ma, ina vene ka ga nikabai regedi. Idu Sei yaku na oteimaro bi amiye yokoi bi na yaku de ni moi kino regida. 
ACT.10.29	Mina dada, na rofu ago nifeideyori, bi baena maka reyaka, mokena yokoi de. Mina resi ya nikaiteida, beika resi na rofu ago nifeideyo?”
ACT.10.30	Ma Cornelius yaku niyo, “Meda regode koina niyo mini, mina kana meda nemoko regodenu uriyenauri nai yavari usa usa nigasa
ACT.10.31	niyo, ‘Cornelius! Sei bi yi usa usa nisa neidesi yi vegu buni irava vene rofu reisa vei mama reyo. 
ACT.10.32	Mina dada amiye be Joppa ri nifeidegiya bi amiye yokoi ini roka Simon Peter raka niyaganedi. Ina bi amiye yokoi ini roka Simon, kaere bi boromakau di ro moimai redo amiye, di yavari oto resi amedo; bi davara atafuri.’
ACT.10.33	Mina dada evade ago ya rofu nifeideyaka ma ya bi baeyo mini, adina ya bi amiye buni. Gua una tau noibanu bi mini Sei di nemokori Varika amiye yaku beika sina ya niyo nigiya ma neidegifa di ya toro resifa.”
ACT.10.34	Kamini Peter ago niyo: “Gua vei mama reida rama iniye Sei yaku una tau vakoi bi mokena yokoi maka dudu una dogo redo.
ACT.10.35	Kaere yaku ina nivakesi vegu rorobo redo amiye bi Sei yaku moi odoro rido, ina goina gagani rofu di bi de mokedo. 
ACT.10.36	Ya ya diba beika ago Israel vene rofu nifeidesi uka amuta di ago buni Iesu Keriso rofu nirausi reyo, kaere bi una tau vakoi di Varika amiye. 
ACT.10.37	Beika vegu tora Judea konori vata niyo bi ya diba. Mina vegu siko Galilee ri vata niyo, John yaku ini babatiso sina nirausi reyo fufutari. 
ACT.10.38	Ya ya diba Iesu Nazareth amiye ma gokai Sei yaku Vima kikifa vavasa ina fafau ni moi feideyo. Gagani gagani tora rofu disi buni regasa amiye tau moi buni rigamo, kaere bi Bodaka di vava gabireri amegamadi, adina Sei bi inasa amedo. 
ACT.10.39	Una bi uniye uni nemoko dudu veyafa, beika vegu tau Jerusalem taoniri ma Jew vene di gagani noibanuri reyo bi. Mina resi bi umuyeyadi; yabo odorori ikoko reyadi. 
ACT.10.40	Idu, meda regodenu koina niyori, bi Sei yaku moi vegu risi reyo ma ogau niyo. 
ACT.10.41	Amiye tau nemokori bi ogau de niyo, idu una rofu ina vei mama reyafa, ma Sei yaku una mokeyo vene rofu di maka, mina bi kaere bi inasa iruku koru iriyafa, muyena rofu dadiyo fufutari. 
ACT.10.42	Resi una ni yeiva resi niyo amiye rofu ago buni nirausi resi niokugifa, ina bi Sei yaku ni moi odoro riyo ma muyena vene ma vegu amena vene di kota neidena amiye di moimai rego dada. 
ACT.10.43	Sei di ago niyadi vene tau bi ina nigika nigamadi bi, tau noibanu ina rofu mokena vari gira aegediri, bi ini vegu no koite makugo, ini roka di vava dudu.”
ACT.10.44	Peter ago nigamori, bi Vima kikifa Peter di ago neidegamadi vene tau fafau deyo. 
ACT.10.45	Jew vene kaere bi mokena vari gira aededi vene Peter sa Joppa ri gutuna baeyadi bi tururu reyadi Sei yaku ini uka buni Vima kikifa tutubena idana vene rofu ka maro dada. 
ACT.10.46	Gagani gagani di ago bouna bouna dudu sina nigasa Sei nivakegamadi mina neideyadi. Kamini Peter yaku niyo: 
ACT.10.47	“Mina vene bi Vima kikifa moiyadi, una yaku reyafa kana. Mina dada amiye yokoi yaku ina vene koru dudu babatiso moigika moi vaigo ba ide?” 
ACT.10.48	Resi ago maro dada Iesu Keriso di roka dudu babatiso moiyadi. Mina usi bi, usa niyadi dada ma ina venesa meda be ameyo.
ACT.11.1	Nifeidena vene ma usika ourena Judea gaganiri neideyadi bi tutubena idana vene ka Sei di ago moiyadi. 
ACT.11.2	Peter Jerusalem ri boyori, bi roaita nugana di ago gira moi gira ridedi vene bi inasa kayamo regasa niyadi, 
ACT.11.3	“Ya bi odi boyo resi roaita nugana de vene di yavari amesi ka inasa iruku irigamo!” 
ACT.11.4	Ye kamini Peter yaku ina vene rofu beika vegu vata niyo mina tau vakoi niyo ini adinari gutuna baeyo gua mina:
ACT.11.5	“Joppa taoniri usa usa nigasa amegamakari, bi yaduka kana beika yokoi bou varuka buni tora kana omari degamo ma veyaka. Mina bi teukana 4 rofu moi gira regamadi ma na atafu baeyo. 
ACT.11.6	Ideri vei mona regasa vibani yuka 4 nufa ma tuma dona nadina, iyana rededi vibani aruma kana ma oma di erena veyaka. 
ACT.11.7	Resi goroka yokoi neideyaka na rofu yomakai niyo, ‘Peter, dadisi umuyesi iri!’ 
ACT.11.8	Idu na yaku niyaka, ‘Varika amiye, makai bi de regida! Na bi toga toga ago gira dada kino nufa irina de vibani yokoi irina de mini.’ 
ACT.11.9	Mina goroka yaku dudusa oma odorori gutuna niyo, ‘Beika Sei yaku bi ruaka ma kino de vo niyo, bi ya yaku bi ni moi kino ga ri.’ 
ACT.11.10	Mina kana bi uru regodenu vata niyo ma beika tau oma ideri moi dairisi boyo. 
ACT.11.11	Kamini minari maka bi amiye regode Caesarea gutuna na rofu nifeideyadi bi bae okiyadi amegamaka
ACT.11.12	Vima kikifa yaku na niyo bi ina venesa bogida mokena yokoi de dudu. Yomina dubuiyaka 6 Joppa ri gutuna bi na ota reyadi ma Caesarea ri baesi una tau Cornelius di yavari dui reyafa. 
ACT.11.13	Ye una niyo gokai veyo bi naivo naivo vima yokoi baesi ini yava ideri are resi ina rofu niyo, ‘Amiye be Joppa ri nifeide, amiye yokoi ini roka Simon Peter rofu raka niyainedi. 
ACT.11.14	Ina yaku ya rofu ago nigasa ya yi yava amededi vene tausa moi vegu rigo.’ 
ACT.11.15	Ago nigi kora regamakari, bi Vima kikifa ina vene fafau deyo, ouresi una vene rofu ini reyo kana. 
ACT.11.16	Minari bi kamini mokeyaka Varika amiye yaku ini niyo sina bi: ‘John bi koru dudu babatiso reyo idu bi Vima kikifa dudu babatiso rego.’
ACT.11.17	Mina dada mina bi vabara mini, Sei yaku mina tutubena idana vene rofu mina buni maro bi ina ka una maro, Iesu Keriso rofu mokena vari gira aeyafari; na bi na kaere dada Sei moi vaigida!”
ACT.11.18	Mina neideyadiri, bi fufuta ago nidedi mina feresi Sei di roka moi odoro rigasa nigamadi, “Sei yaku ka tutubena idana vene rofu bi vegu no feresi moi etagae risi amebiyaganedi vegu maro!”
ACT.11.19	Stephen umuyeyadiri, bi esika esika vata niyo dada ekalesia vene be ori maike Phoenicia, Cyprus ma Antioch gaganiri boi neyadi. Mironari bi Jew vene rofu maka ago buni nigamadi.
ACT.11.20	Idu mokena vari gira aena vene bedakai, kaere bi Cyprus ma Cyrene vene, bi Antioch ri bosi Greek ago nidedi vene
ACT.11.21	Varika amiye di vava bi ina venesa amegamo, dada amiye tau gade iniye Varika amiye rofu ini mokena vari gira aesi ini uka kero reyadi.
ACT.11.22	Mina sina Jerusalem ri amededi ekalesia vene rofu boyo, mina dada Barnabas bi Antioch ri nifeideyadi. 
ACT.11.23	Sei yaku amiye rofu buni tora gade maro, mina desi veyori, bi ada resi ina vene nigira reyo, ini uka noibanu dudu Varika amiye usi baeyaganedi. 
ACT.11.24	Barnabas bi amiye buni, Vima kikifa yaku ini ukari vata baeyo ma ini mokena vari gira aena bi tora dada. Amiye tau gade iniye Varika amiye rofu moi baeyadi.
ACT.11.25	Kamini Barnabas bi Tarsus ri Saul maina regi boyo. 
ACT.11.26	Baku regasa Antioch ri afei baeyo. Lagani buaru yokoi ina remanu bi ekalesia venesa egogo regasa amiye tau tora iniye oteimagamadi. Antioch taoniri, siko mokena vari gira Iesu Keriso rofu aena vene di roka niyadi bi Keriso di usi dina vene.
ACT.11.27	Mina medari maka, Sei di ago nidedi vene be Jerusalem ri gutuna Antioch ri boi neyadi. 
ACT.11.28	Ina vene di amiye yokoi roka Agabus bi Vima kikifa di vava dudu dadisi niyo bi adabo tora yokoi gagani kono tora noibanuri gabi vata nigo. (Claudius, kaere bi Rome di gagani gagani tau ourefeidena amegamo ariri vata niyo.)
ACT.11.29	Usi dina vene tau yaku ini mokei tora reyadi bi gugura fore ini vanari nido kana bi Judea amededi ekalesia usika ourena vene rofu aedegi moi feidegedi. 
ACT.11.30	Kamini makai resi bi fore Barnabas ma Saul rofu moi feideyadi, ekalesia vene di tora vene maraganedi.
ACT.12.1	Mina meda makari bi kini Herod
ACT.12.2	Resi Herod yaku James, kaere bi John di dubuini, bi ago niyo ma bainasi dudu umuyeyadi. 
ACT.12.3	Ye beika reyo mina bi Jew vene ada reyadi, mina vesi ka bi Peter moi gira reyo. (Mina bi Beredi yeast de di irakuna ariri.) 
ACT.12.4	Peter moiyori, bi dibura yava ideri aeyo ma iya rena rafu 4 yaku vegasa amegamadi. Rafu yokoi makari bi iya rena amiye 4 amegamadi. Herod yaku mokeyo bi Ferei ebu rena irakuna fufutari mamo amiye di nemokori kota rego.
ACT.12.5	Dada Peter bi dibura yavari aesi moi nari regamadi, idu ekalesia vene bi Peter dada usa usa ni yeiva regamadi Sei rofu di.
ACT.12.6	Herod yaku amiye di nemokori moi yakugo vo niyo meda moina koderi, bi urusari Peter bi iya rena amiye remanu di utari varegamo. Seini remanu dudu mitai riyadi ma dibura yava di ida vena ka iya rededi vene yaku nari regamadi. 
ACT.12.7	Minari maka Varika amiye di naivo naivo vima yokoi baesi are reyori, bi dibura yava bi vabara yaku vata baeyo. Naivo naivo vima yaku Peter megeari moi turu rei edadigasa niyo, “Evade dadi!” Minari maka seini ini vanari bi yareyadi. 
ACT.12.8	Kamini naivo naivo vima yaku niyo, “Yi gagaba ukita maena mitai risi yi yuka ro ri.” Peter makai reyo ma naivo naivo vima yaku niyo, “Yi bou varuka risi na usi bae.” 
ACT.12.9	Peter ina usi dibura yavari gutuna yakuyadi; ina toto mina naivo naivo vima yaku beika regamo bi rama iniye ba ide mina. Ini mokegamo bi yaduka kana vegamo. 
ACT.12.10	Iya rena vene ouresi nari regasa amegamadi sana ebu resi boi nesi yokoi ka ebu resi auri dudu riyadi taoni di ida vena baesi okiyadi. Ina kaya ina vene rofu ekeyo ma yakuyadi. Taoni ideri di ida yokoiri negamadiri, minari maka naivo naivo vima yaku Peter ferei diyo.
ACT.12.11	Kamini minari mokena Peter rofu dairiyo ma niyo, “Gua mamo mokeida mini, mina bi rama iniye! Varika amiye yaku Herod di vanari gutuna na moi vegu rigika ini naivo naivo vima nifeideyo. Jew vene yaku ini mokena moigamadi rofu ka na moi vegu riyo.”
ACT.12.12	Mina mokenasa Mary, kaere bi John Mark di nono, di yavari boi neyo. Minari amiye tau egogo resi usa usa nigasa amegamadi. 
ACT.12.13	Peter biri etofarori raka niyo ma naivo rema yokoi roka Rhoda yaku neidesi baeyo. 
ACT.12.14	Ini goroka neide mama resi ada no iniye iniye nisi yava ida biri bi ekena de idu feresi raga dairi bosi niyo Peter bi etofaro are regasa amedo. 
ACT.12.15	Ina vene yaku niyadi, “Ya bi ada forovai reyo!” Idu ni duri duri resi niyo bi mina bi rama. Dada nikabai resi niyadi, “Mina bi ini naivo naivo vima!”
ACT.12.16	Mina fuofuori, bi Peter bi toga ida biriri raka nigasa amegamo. Gabi ida biri ekesi vegasa tururu reyadi. 
ACT.12.17	Ma ini vana moi odoro reyo ago babo niyaganedi vonisi, resi nirorotari reyo gokai Varika amiye yaku dibura yavari gutuna moi yakuyo. Kamini niyo, “Mina sina bi James ma usika ourena idana rofu nioteimafa.” Kamini feresi yokoi sanari diyo.
ACT.12.18	Ari uveyori, bi iya rededi vene bi forovai tora iniye resi niyadi, “Peter rofu di beika vata niyo mina?” 
ACT.12.19	Herod yaku ago maro ina maina reyaganedi vonisi, idu baku rena de reyadi. Dada iya rededi vene nikaitesi umuyeyaganedi vo niyo.
ACT.12.19	Mina fufutari, bi Herod Judea ferei bosi ari be bi Caesarea ri ameyo.
ACT.12.20	Herod bi Tyre vene ma Sidon vene rofu gubuyo tora iniye reyo dada, ina tau vakoi egogo resi ina vegika boyadi. Blastus ini uka siko moi amuta reyadi, kaere bi kini di yava nari redo amiye tora, ina vene aedeyainedi. Kamini Herod rofu boi nesi uka amuta usa niyadi, adina ini gagani di iruku bi kini di gaganiri gutuna moigamadi.
ACT.12.21	Ini niyo medari, Herod ini sogona burefe risi ini ourefeidena amena fata odoro ameinu resi ini vene rofu ago niyo. 
ACT.12.22	Amiye raka nisi niyadi, “Mina bi diya amiye kana yaku ago nido, idu sei yokoi yaku nido!” 
ACT.12.23	Minari maka Varika amiye di naivo naivo vima yaku u moi keto reyo, adina Sei di roka moi odoro de riyo. Adi yaku iriyadi ma muyeyo.
ACT.12.24	Ye Sei di ago toga tora nisi urafo reyo.
ACT.12.25	Barnabas ma Saul ini moimai koina nisi John Mark ka afei baesi Jerusalem gutuna
ACT.13.1	Antioch duburi bi Sei di ago niyadi vene be ma oteimana vene be amegamadi. Ina vene di roka bi mini: Barnabas, Simeon (ini roka nigika bi amiye gabu), Lucius (kaere bi Cyrene gagani amiye), Manaen (kaere bi gavana Herod
ACT.13.2	Varika amiye nivakesi iruku oyo regamadiri, bi Vima kikifa yaku ina vene rofu niyo, “Barnabas ma Saul bi na rofu moi etagae rifa raka niyaka di moimai rena reyaganedi.”
ACT.13.3	Oyo resi usa usa nisi ini vana ina vene fafau aesi nifeideyadi.
ACT.13.4	Vima kikifa yaku nifeideyo dada, Barnabas ma Saul bi Seleucia ri boyadi, ye mironari gutuna bi bouti dudu Cyprus motumoturi boi neyadi. 
ACT.13.5	Salamis taoni okiyadiri, bi Jew vene di usa usa yavari Sei di ago niodoro reyadi. John Mark bi ina venesa amegasa naivo regamo. 
ACT.13.6	Motumotu di doba ugasi Paphos ri boi neyadi; minari bi yaumana amiye yokoi baku reyadi, ini roka bi Bar-Iesu. Ina bi Jew amiye yokoi ma ofa dudu Sei di ago niyo ofa amiye vo nigamo. 
ACT.13.7	Ina bi mina motumotu di gavana Sergius Paulus di asini, kaere bi mokena moka amiye yokoi. Mina gavana yaku Barnabas ma Saul rofu ago nifeideyo, adina bi Sei di ago neidego di mokena moiyo dada. 
ACT.13.8	Idu mina yaumana amiye (Greek agori ini roka bi Elymas) yaku moi vaiyo adina bi gavana di mokena vari gira aena biri rigika regamo. 
ACT.13.9	Kamini Saul—kaere bi ini roka yokoi bi Paul—bi Vima kikifa yaku ini roaita nivai reyo; mina yaumana amiye vei kara resi 
ACT.13.10	niyo, “Ya bi Bodaka di mida! Ya bi vegu rorobo tau biri risa amiye. Ofa ofa tau ma vegu no rena yaku ya vata baeyo, ma ya bi ari neinei Varika amiye di sina rama bi ofa ofa rofu moi kero reisa! 
ACT.13.11	Varika amiye di vana bi ya fafau gua dego ma yi ne taufa nigo, ma ari be bi meda di vabara de vegiya.”
ACT.13.11	Minari maka Elymas amuteyo bi seuya mukuna kana ini nemoko fafa riyo, ma diga boga regasa bi amiye maina regamo vanau riyaganedi. 
ACT.13.12	Gavana yaku beika vegu vata niyo mina vegasa Sei rofu mokena vari gira aeyo, Varika amiye di sina oteimaradi rofu di tururu iniye reyo dada.
ACT.13.13	Paul bi ini ota riyadi venesa bouti dudu Paphos gutuna Perga ri boi neyadi. Perga bi taoni yokoi Pamphylia gaganiri amedo. Idu minari John Mark bi Paul ma Barnabas feresi Jerusalem ri dairiyo. 
ACT.13.14	Perga gutuna bosi Antioch ri okisi, Pisidia gaganiri, Sabati medari bi bosi usa usa yavari ameinu reyadi. 
ACT.13.15	Moses di ago gira ma Sei di ago nidedi vene di bukari bura reyadi ago niokuyadi fufutari bi usa usa yava di ourefeidena vene yaku ina vene rofu di ago nifeidesi niyadi: “Dubuiyaka vene, uni mokenari bi yasa egira sina be amedo vonisi bi ina vene rofu nifa.” 
ACT.13.16	Ye Paul dadi are resi ini vana dudu amiye ago ga niyaganedi vonisi ma niyo:
ACT.13.16	“Nai Israel vene ma tutubena idana vene tau kaere bi Sei nivakededi: na neidefo! 
ACT.13.17	Israel vene di Sei yaku uni tutubena vene nisi moiyo. Egypt ri yava ika vene kana amegamadiri, bi ina vene rofu gagani tora yokoi moi risi ini vava tora dudu Egypt gutuna moi yakuyo.
ACT.13.18	Ye lagani 40 ri gagani autu sanari Sei yaku ini vegu no regamadi moi tai rigamo.
ACT.13.19	Canaan kono torari, gagani 7 etei riyo fufutari mina kono ina vene di maro.
ACT.13.20	Mina vegu tau bi lagani 450 kana moiyo.
ACT.13.20	“Mina fufutari bi kota nari rena vene maro ma boyo Sei di ago niyo amiye Samuel di ari moiyo. 
ACT.13.21	Kamini kini rofu usa niyadiri, bi Sei yaku Saul maro, kaere bi Kish di mida. Ini rubu bi Benjamin. Ina yaku lagani 40 ri ini kini niyo.
ACT.13.22	Ina moi etagae riyo fufutari bi Sei yaku David moi ini kini riyo. Yomina bi Sei yaku ina nigika niyo kana: ‘Gua David veitao reyaka, kaere bi Jesse di mida, bi nai mokeida amiye kana. Mina kaere bi nai beika mokeida bi rego.’
ACT.13.23	Sei ini nitore reyo kana bi Iesu, kaere bi David di tutubena, bi Israel vene moi vegu rina amiye moi vata riyo. 
ACT.13.24	Iesu ini dena koderi, bi John yaku Israel vene tau rofu di ago niodoro reyo, bi ini vegu no feresi moi etagae risi babatiso moiyaganedi.
ACT.13.25	John ini moimai moi koina rigo ne tumusa ri, bi amiye rofu niyo, ‘Ya yaku mokededi bi na bi kaere? Ya vene bi na toro regasa amena de rededi. Idu neidefa! Ina bi na usi baedo, ye na bi rorobo de ini yuka ro younegida.’
ACT.13.26	“Nai usika ourena Israel vene, Abraham di tutubena vene, ma ya tutubena idana vene tau minari kaere bi Sei nivakededi: mina moi vegu rina sina bi una rofu nifeideyo! 
ACT.13.27	Adina Jerusalem ri amededi vene ini ourefeidena venesa ina toto mina bi moi vegu rina amiye mini, Sei di ago nidedi vene di ago Sabati meda neineiri bura vededi ka ini adari fatena de redo. Idu Iesu umuyegika dada Sei di ago niyadi vene di ago moi rama aeyadi. 
ACT.13.28	Ye umuyegika di ida maina reyadi ka vegu no baku rena de reyadi, dada Pilate usa niyadi ina umuyeyainedi.
ACT.13.29	Beika baika ina rofu Sei di ago bura reyadi kana minari rei vau reyadi fufutari, bi satauro gutuna moi soka resi muyena guriri aeyadi.
ACT.13.30	Idu Sei yaku muyenari gutuna moi dadiyo, 
ACT.13.31	ye meda tau gaderi iniye moi ogau riyo, ini vakoi Galilee gutuna Jerusalem ri digamadi vene rofu. Ina vene bi ini ne yaku veyadi vene, mina Israel vene rofu.
ACT.13.32	Ye una bi mina ago buni ya vene rofu moi baeyafa: Sei yaku uni tutubena vene rofu beika rego nitore resi 
ACT.13.33	bi una rofu moi rama reyo, kaere bi ina vene di tutubena vene. Iesu moi dadiyo resi moi vegu riyo. Psalms remanu ereri bura reyo kana:
ACT.13.33	‘Ya bi nai Mida;
ACT.13.33	na bi gua yi Baba niyaka.’
ACT.13.34	Resi mina bi Sei yaku muyenari gutuna moi dadigo sina niyo, guri ideri toga iko de niyo:
ACT.13.34	‘David rofu nitore reyaka kana
ACT.13.34	buni tora gade kikifa ma rama ya magida.’
ACT.13.35	Psalms yokoi ka bura reyo kana:
ACT.13.35	‘Yi naivo naivo amiye kikifa de feregiya ma guri ideri iko de nigo.’
ACT.13.36	“Adina bi ini ariri David bi Sei yaku ini mokeyo kana moimai tau vakoi resi muyeyo ma ini tutubena venesa guri aeyadi ma ini roaita guri ideri iko niyo. 
ACT.13.37	Idu Sei yaku muyenari gutuna moi dadiyo amiye di roaita bi guri ideri iko de niyo. 
ACT.13.38	Usika ourena vene, vei mama reyaganedi Iesu rofu di vegu no koite makuna di sina bi ya nisifa mini. Ma kaere amiye tau mokena vari gira ina rofu aegedi, bi vegu no tau rofu erufugo, 
ACT.13.39	idu Moses di ago gira yaku bi vegu no rofu de erufugo. 
ACT.13.40	Dada ya kaya nari refa kumo Sei di ago nidedi vene yaku bura reyadi bi ya rofu vata nigo baebu:
ACT.13.41	‘Sei yaku ini sina niyo rofu di ni no rededi vene, vefa kumo! Tururu resi muyefa!
ACT.13.41	Adina na yaku gua beika reida
ACT.13.41	rofu di bi mokena vari gira de aegedi,
ACT.13.41	amiye yokoi yaku ya nirorotari rego ka mokena vari gira de aegedi!’ ”
ACT.13.42	Ye Paul ma Barnabas usa usa yavari yakuyadiri, bi amiye yaku usa niyadi mirona Sabati medari dairisi mina vegu di sina besa niyaganedi. 
ACT.13.43	Amiye tau usa usa yavari egogo reyadi ma ufeya resi diyadiri, bi Jew vene tau ma tutubena idana vene kaere bi Jew vene di Sei nivakena vegu usi dina vene mina vene tau yaku Paul ma Barnabas sa digamadi. Ina vene rofu ago nisi nigira reyadi ari neinei Sei di buni tora gaderi amebiyaganedi.
ACT.13.44	Mirona Sabati medari bi taoniri amededi kana amiye tau Varika amiye di ago neidegika okiyadi. 
ACT.13.45	Idu Jew vene yaku amiye tau veyadiri, bi ini uka gonema yaku vata baeyo. Paul yaku ini beika sina niyo rofu nikayamo resi nifafana reyadi. 
ACT.13.46	Ye Paul ma Barnabas ori de dudu ago ni yeiva iniye reyadi: “Rama iniye, ya vene rofu siko Sei di ago nigifa bi buni. Idu gedu madedi mini ma ya mokededi bi ya kaya bi toga toga ameibobina vegu rofu bi buni de, dada ya vene ya feresi tutubena idana vene rofu bogifa. 
ACT.13.47	Adina Varika amiye yaku ago gira una niyo bi yomini:
ACT.13.47	‘Tutubena idana vene di vabara bi ya riyaka,
ACT.13.47	ye mina dada gagani kono tora noibanu di vene tau vegu niyaganedi.’ ”
ACT.13.48	Tutubena idana vene yaku mina sina neidegasa ada resi Varika amiye di roka moi odoro riyadi; resi kaere bi Sei yaku toga toga ameibobina vegu rofu vo niyo bi mokena vari gira aeyadi.
ACT.13.49	Varika amiye di ago mina gagani tauri urafo reyo. 
ACT.13.50	Idu Jew vene bi taoni di ourefeidena vene ma Sei nivakena gugura nufa rema vene di uka iriyadi. Paul ma Barnabas rofu esika esika moi vata resi ini gagani rofu umeki rei feideyadi. 
ACT.13.51	Ye rebe kana mina taoni rofu ini yuka di budoka usi eyaresi Iconium taoniri boyadi.
ACT.13.52	Usi dina vene Antioch ri bi ada iniye reyadi ma Vima kikifa yaku ka ini ukari vata baeyo.
ACT.14.1	Iconium ri ka mina kana vegu vata niyo: Paul ma Barnabas usa usa yava ideri bosi sina nigamadi, dada Jew vene ma tutubena idana vene tau tora Iesu rofu mokena vari gira aeyadi. 
ACT.14.2	Idu mokena vari gira aena de reyadi Jew vene yaku bi tutubena idana vene di uka iriyadi ma usika ourena vene rofu di gedu maradi. 
ACT.14.3	Paul ma Barnabas bi mironari amei doba resi Varika amiye di ago ori de dudu nigamadi. Ina niyo ini buni tora gade di sina nigamadi bi rama ye vava maro ma mokena vegu ma rebe regamadi. 
ACT.14.4	Mina taoni vene tau di uka bi remanu niyo: be bi Jew vene di ma be bi nifeidena vene di.
ACT.14.5	Kamini tutubena idana vene be ma Jew vene be ini ourefeidena venesa egogo resi bi mokena moisi bi nifeidena vene rofu rei mona de resi fore dudu umuyegedi. 
ACT.14.6	Oteimana vene yaku mina vegu neideyadiri, bi Lycaonia gagani ma ini atafu gaganiri, Lystra ma Derbe taoniri ori diyadi. 
ACT.14.7	Mironari ago buni niodoro regamadi.
ACT.14.8	Lystra taoniri bi yuka no amiye yokoi amegamo, kaere bi vata nisi yuka no niyo. Ina ka bi nana de regamo. 
ACT.14.9	Mironari amesi Paul di ago neidegamo. Paul veyo bi mokena vari gira aesi mokeyo bi buni nigo, dada ina vei kara resi 
ACT.14.10	ni tora resi niyo, “Are rei rorobo re yi yuka dudu!” Mina amiye sokau resi diga bogasa reyo. 
ACT.14.11	Egogo reyadi amiye tau yaku Paul beika reyo mina veyadiri, bi ini Lycaonia ago dudu raka nisi niyadi, “Sei bi amiye kana nisi una rofu deyo mini!” 
ACT.14.12	Barnabas di roka masi niyadi bi Zeus
ACT.14.13	Zeus ma amiye utari naivo amiye, kaere bi ini nivakena yava bi taoni etofarori are redo, bi boromakau rumana be farofarosa ida venauri moi deyadi. Adina bi ina mina amiye tausa di mokena bi ina vene rofu ori sisika regedi vonisi reyadi.
ACT.14.14	Ye nifeidena amiye Barnabas ma Paul mina beika vegu regedi neideyadiri, bi ini varuka uesi resi amiye tau utari raga bosi raka nigasa niyadi, 
ACT.14.15	“Beika resi makai rededi? Uniye ka bi amiye maka ya kana! Una minari bi ago buni nirausi regi baeyafa, ye yi mokena mina beika baika no rofu kero reyaganedi, ma yi mokena bi vegu amedo Sei mokeyaganedi, kaere bi oma, kono, davara ma beika baika tau mina ideri riyo.
ACT.14.16	Senagi bi gagani tau di amiye fereyo, dada vegu niyadi bi iniye ini mokena kana mina regamadi. 
ACT.14.17	Idu toga vegu amedo di vana anuka bi vesifa ini buni redo rofu di: miya omari gutuna ya masi ini ari ramari iruku riyainedi ya mado; iruku ya masi yi uka meko ada dudu moi nivai redo.” 
ACT.14.18	Oteimana vene yaku ka ina vene rofu ori sisika ga reyaganedi mina ago niyadi, idu amiye tau ori sisika rena bi gira.
ACT.14.19	Jew vene be Antioch taoni Pisidia gagani gutuna ma Iconium taoni gutuna okiyadi; mina vene yaku amiye tau di mokena ini mokena kana moiyadi, dada mina vene yaku Paul bi fore dudu usi erokoko resi taoni etofarori moi yakuyadi, ini mokenari bi muyeyo bao nisi. 
ACT.14.20	Idu usi dina vene baesi buru riyadiri, bi dadisi taoni ideri dairiyo. Ari uveyori, bi Barnabas sa Derbe taoniri boyadi.
ACT.14.21	Paul ma Barnabas Derbe taoniri ago buni niodoro resi usi dina amiye tora gade di uka moiyadi. Kamini Lystra taoni rofu dairisi Iconium taoniri bosi Antioch taoni, Pisidia gaganiri boyadi. 
ACT.14.22	Usi dina vene egira resi niyadi bi rama iniye dudu ini mokena vari gira aena amebiyaganedi. Yomakai oteimaradi, “Sei di ourefeidena amena sana dui regika bi toe tau tora moigifa.” 
ACT.14.23	Dubu yokoi yokoiri bi tora vene abidi resi usa usa nisi oyo resi Varika amiye rofu nimaradi, kaere bi ina rofu di mokena vari gira aeyadi.
ACT.14.24	Pisidia gaganiri ebu rei boyadiri, bi Pamphylia gaganiri okiyadi. 
ACT.14.25	Mironari Perga taoniri ago niodoro resi Attalia taoniri boi neyadi. 
ACT.14.26	Resi minari gutuna bi bouti dudu Antioch taoniri dairiyadi. Mina sanari ekalesia vene yaku Sei di buni tora gaderi nimaradi, ye gua mina moimai moi koina reyadi.
ACT.14.27	Antioch taoniri okiyadiri, bi ekalesia vene niegogo reyadi. Resi Sei sa vakoi reyadi moimai tau vakoi di sina niyadi ma gokai Sei yaku tutubena idana vene rofu di ida ekeyo ma mokena vari gira aeyaganedi. 
ACT.14.28	Resi bi usi dina venesa mironari amei doba reyadi.
ACT.15.1	Amiye be Judea gutuna Antioch ri desi usika ourena nioteimagi kora resi niyadi, “Moses di ago gira yaku nido kana, roaita nugana mina de regedi vonisi, bi moi vegu rina anua regedi.”
ACT.15.2	Paul ma Barnabas bi mina venesa mina sina dada kayamo tora reyadi; mina dada mokena moiyadi bi buni bi Paul, Barnabas ma amiye be Antioch ri, bi Jerusalem taoniri bosi nifeidena vene ma tora vene mina kana vegu dada vegedi.
ACT.15.3	Ekalesia vene yaku nifeideyadi ma boyadi. Ye Samaria ma Phoenicia gagani ebu regasa boyadiri, bi tutubena idana vene di uka kero resi Sei rofu aeyadi di sina mina nigamadi. Mina sina yaku Iesu usika ourena tau rofu ada tora gade moi baeyo. 
ACT.15.4	Jerusalem okiyadiri, bi ekalesia vene, nifeidena vene ma tora vene yaku faiva niyadi, Sei yaku beika ina vene dudu reyo nioteimaradiri. 
ACT.15.5	Idu Pharisee vene di rafu gutuna kaere bi Iesu rofu mokena vari gira aeyadi vene be yaku dadisi niyadi, “Tutubena idana vene bi roaita nugasi mamo Moses di ago gira moi gira riyagane nigedi.”
ACT.15.6	Nifeidena vene ma tora vene mina sina nidodi regika egogo reyadi. 
ACT.15.7	Nidodi rei doba reyadiri, bi Peter dadisi niyo, “Nai usika ourena vene, ya ya diba senagi bi Sei yaku ya vene yi fogori na moiyo, ye tutubena idana vene rofu ago buni niodoro regida, neidesi mokena vari gira aeyaganedi dada.
ACT.15.8	Ye Sei, kaere bi una yokoi yokoi di mokena bi ina diba, yaku bi tutubena idana vene rofu nimaro, Vima kikifa ina vene rofu maro dudu, una rofu ka maro kana.
ACT.15.9	Ina vene rofu ma una rofu bi yokoi moi idana de riyo; Iesu rofu mokena vari gira aeyadi, dada ina vene di uka moi ruaka riyo. 
ACT.15.10	Mina dada, beika resi gua ya vene di mokenari ya bi Sei ebene regika regasa mina toe bi usi dina vene di megea fafau aegi rededi? Mina toe bi uni tutubena ma uniye yaku ka moina anua reyafa. 
ACT.15.11	Idu una bi Iesu rofu mokena vari gira aeyafa ma Varika amiye Iesu
ACT.15.12	Amiye tau noibanu bere nisi Paul ma Barnabas gokai Sei yaku ina vene dudu tutubena idana vene di fogori mokena vegu ma rebe reyo mina nirorotari regamadiri, mina neideyadi. 
ACT.15.13	Sina ni vau reyadiri, bi James dadisi ago niyo: “Nai usika ourena vene na neidefa! 
ACT.15.14	Simon una nido mini, Sei yaku sena gokai tutubena idana vene mokesi ina vene rofu di amiye be moiyo ini vonisi. 
ACT.15.15	Sei di ago niyadi vene di ago bi minasa baesi yokoi maka nido. Yomakai bura reyadi:
ACT.15.16	‘Gabi dairigasa
ACT.15.16	David di ourefeidena amena sana yareyo bi dudusa moi odoro regida.
ACT.15.16	Kekevata uyadi sana dudusa risi
ACT.15.16	dudusa moi are regida.
ACT.15.17	Ye amiye idana tau na rofu baegedi,
ACT.15.17	tutubena idana vene tau kaere na yaku raka niyaka nai vonisi.
ACT.15.18	Varika amiye bi makai niyo, kaere bi senagi senagi mina ninegau reyo.’ ”
ACT.15.19	James yaku nisi niyo, “Nai mokena bi yomakai, tutubena idana vene Sei rofu di uka madedi di ida bi toe ga magifa. 
ACT.15.20	Ye minari bi, fefa yokoi bura resi ina vene nigifa bi ofa sei kino nufa di nemokori aeyadi iruku, vibani bauye moisi umuyeyo ma dava bi irina ga reyagane; koa rena ka ga reyagane.
ACT.15.21	Adina bi sena meda dobari Moses di ago gira bi taoni neinei nirausi reyadi ma ini ago bi Sabati meda neineiri usa usa yavari bura vededi.”
ACT.15.22	Kamini nifeidena vene ma tora vene, ekalesia vene tausa mokeyadi bi amiye be ini rafuri moisi Paul ma Barnabas sa Antioch ri nifeidegedi. Amiye remanu moiyadi kaere bi usika ourena di ourefeidena vene di. Ina vene ini roka bi Judas (ini roka ka bi Barsabbas) ma Silas. 
ACT.15.23	Ina venesa bi yomina fefa bura resi ni moi feideyadi:
ACT.15.23	“Una, nifeidena vene ma tora vene, yi usika ourena vene, yaku uni yuata nifeidesifa tutubena idana usika ourena vene rofu, kaere bi Antioch, Syria ma Cilicia ri amededi. 
ACT.15.24	Neideyafa bi be vene uni rafuri gutuna bae nesi esika ya masi yi mokena moi forovai reyadi, beika ago niyadi dudu;
ACT.15.25	Ye mina dada una tau noibanu egogo resi uka yokoi maka nisi bi amiye be moiyafa, ya vene rofu moi feidei bae negifa. Ina vene bi yi uka mana asiyaka Barnabas ma Paul sa bae negedi, 
ACT.15.26	kaere bi Iesu uni Varika amiye Keriso di moimai rofu ini vegu maradi. 
ACT.15.27	Judas ma Silas nifeidesifa mini, kaere mina sina ya nigika gua bura reyafa kana nigedi. 
ACT.15.28	Vima kikifasa vakoi mokena yokoi maka niyafa, ye bi ya fafau toe de ya magifa. Idu yomina ago bi moi gira ribifa: 
ACT.15.29	ofa sei di nemokori aeyadi iruku, dava ma vibani bauye moisi umuyeyo bi irina ga reyagane. Mina vegu de regedi vonisi, bi ya rofu bi buni. Varefo.”
ACT.15.30	Ye nifeideyadiri, bi Antioch ri boyadi. Minari bi ekalesia vene niegogo resi mina fefa maradi. 
ACT.15.31	Amiye yaku mina fefa bura veyadiri, bi ada yaku no iniye iniye niyadi, niegira rena sina dada. 
ACT.15.32	Judas ma Silas, kaere bi inaike Sei di ago nidedi vene, bi ina venesa sina ni doba reyadi. Niegira resi ago gira maradi uka gira niyaganedi. 
ACT.15.33	Ari be minari koina niyori, bi usika ourena uka amuta dudu ni moi feideyadi ma nifeideyadi vene rofu dairiyadi.
ACT.15.35	Paul ma Barnabas meda be Antioch ri amesi amiye tausa vakoi Varika amiye di ago buni ka nioteimagasa niodoro reyadi.
ACT.15.36	Meda be koina niyori, Paul yaku Barnabas rofu niyo, “Dudusa taoni neineiri Varika amiye di ago niodoro reyafa mina uni usika ourena vene rofu odi dairisi venadi gokai amededi mina.” 
ACT.15.37	Barnabas di mokenari bi John Mark bi ina venesa degedi, 
ACT.15.38	idu Paul di mokenari mina bi rama de, adina ina venesa amena de rei boyo moimai di metonari. Ina bi Pamphylia ri ina vene feresi dairiyo.
ACT.15.39	Ina remanu kayamo resi gaima niyadi: Barnabas yaku Cyprus motumoturi bouti dudu Mark afesi boyadi. 
ACT.15.40	Usika ourena yaku Varika amiye di buni tora gaderi Paul ma Silas nimaradiri, bi Paul yaku Silas afesi diyo. 
ACT.15.41	Resi Syria ma Cilicia gaganiri diga bogasa resi ekalesia vene di uka ni moi gira riyadi.
ACT.16.1	Paul ka bi Derbe ma Lystra gagani dibo reyo. Mironari bi usi dina amiye yokoi roka Timothy amegamo. Ini nono bi mokena vari gira aena Jew rema, idu ini baba bi Greek amiye. 
ACT.16.2	Usika ourena tau Lystra ma Iconium ri yaku Timothy rofu nivava regamadi. 
ACT.16.3	Paul yaku uka mokegamo bi Timothy bi afesi digedi, ye ini roaita bi nugaro, adina bi Jew vene mironari amegamadi bi diba ini baba bi Greek amiye. 
ACT.16.4	Taoni neinei ebu reyadiri, nifeidena amiye ma tora vene Jerusalem ri di ago gira ekalesia vene masi niyadi mina ago moi gira riyaganedi. 
ACT.16.5	Kamini ekalesia vene ini mokena vari gira aena bi yeiva nigamo ma ari neinei amiye bi tau nigamadi.
ACT.16.6	Paul ini asiyaka venesa Phrygia ma Galatia di gaganiri dibo reyadi, adina bi Vima kikifa yaku ini ida biri riyo, Asia gaganiri ago buni ga nirausi reyaganedi. 
ACT.16.7	Kamini Mysia di kono imi ugaro sana okiyadiri, Bithynia gaganiri dui regi reyadi, idu Iesu di
ACT.16.8	Mina resi Mysia ri bi ebu rei yavoi resi Troas ri neyadi. 
ACT.16.9	Paul yaku mina urusari yaduka kana veyo bi Macedonia amiye yokoi are resi niguba resi niyo, “Macedonia ri bosi una aedegiya!” 
ACT.16.10	Paul yaku yaduka kana vei vau reyori, bi una bi evade Macedonia digi dogo dogo reyafa, adina ini mokena bi Sei una raka niyo bi ina vene rofu ago buni nirausi regi.
ACT.16.11	Troas gutuna bi bouti dudu ida rorobori Samothrace ri boi neyafa, ma ari uveyori, bi Neapolis ri neyafa. 
ACT.16.12	Mironari gutuna bi Philippi boyafa. Mina taoni Rome vene yaku akuyadi
ACT.16.13	Sabati medari bi mina taoni di ida venauri feresi bi koru seriri disi usa usa nina sana baku regi mokeyafa. Mironari bi rema bedakai egogo resi amegamadi ma ameinu resi inasa ago niyafa. 
ACT.16.14	Minari rema yokoi kaere uni ago neideyo, ini roka bi Lydia, kaere bi Thyatira taoni varuka 
ACT.16.15	Kamini ina ma ini yavari amededi vene bi babatiso moiyadi, gabi mamo bi ina yaku ini yavari una omasi niyo, “Ye ya yaku mokeyadi na bi vegu ramari Varika amiye rofu mokena vari gira aeyaka vonisi, bi nai yavari bae dui resi amefa.” Una niguba reyo ma inasa boyafa.
ACT.16.16	Meda yokoiri bi usa usa nina sanari boyafari, bi moimai rei tavoi reyo naivo rema ofi yokoi yaku una baku reyo. Ina bi vima no nufa ma agiya aineka dobau beika vata nigo mina niogau regamo. Mina ruru sina ago dudu ini biyaguna vene di fore tora gaderi magamo. 
ACT.16.17	Mina rema mida bi Paul ma una usi baegasa raka nisi nigamo. “Mina rumana vene bi Sei odoro iniye di moimai rei tavoi rededi vene! Ina bi ya gokai moi vegu rigo mina ya rofu niokudedi!” 
ACT.16.18	Mina bi ari tau gade reyo, mina dada Paul bi uka esika reyo, ye ne kero resi mina vima no rofu niyo, “Iesu Keriso di roka dudu ya ago gira maida ina rofu yaku di!” Mina niyo metonari maka vima no bi ina rofu yaku diyo.
ACT.16.19	Kamini ini biyaguna vene yaku mina vesi mokesi bi ini fore baku rededi kana bi kamini koina niyo, ye bosi Paul ma Silas bi vanau moi gira resi maketi sanari ourefeidena vene di nemokori moi erokoko reyadi. 
ACT.16.20	Resi kota rededi vene rofu afei bosi niyadi, “Mina bi Jew vene ma uni taoni moi no rededi. 
ACT.16.21	Ina bi vegu oteimadedi mina bi uni vene di ago gira moi etagae ridedi; una Rome vene mina kana oteimana vegu moina bi anua resifa.” 
ACT.16.22	Amiye tau bi mina fogori dui resi Paul ma Silas tourage reyadi.
ACT.16.22	Ma kota rededi vene yaku ini varuka kutusi ago maradi kodu dudu uyaganedi. 
ACT.16.23	Ubobo reyadi koina niyori, bi dibura yavari maku dui resi mina nari redo amiye ago masi niyadi nari rei gigitani reyainedi. 
ACT.16.24	Dibura yava nari redo amiye mina ago gira neideyori, bi mina amiye remanu moisi ide ramatari aesi ini yuka yabo toe di utari miyo.
ACT.16.25	Urusa tobo niyori, bi Paul ma Silas bi Sei rofu usa usa nigasa yauta nigamadi ma dibura vene bedakai mina neidegamadi. 
ACT.16.26	Mina fogori maka kono yagayaga tora gade reyo ma dibura yava gado kuokuo reyo. Doba de dibura yava di biri tau mina iniye maka eboka reyo ma dibura vene tau seini reyadi mina ka roge reyadi. 
ACT.16.27	Dibura nari reyo amiye dadi rae resi bi biri bi eboka reyadi mina veyori, bi iniye imi muyegi ini bainasi moiyo, ini adina bi mokeyo dibura vene bi ori yaku diyadi. 
ACT.16.28	Idu Paul yaku imuna nisi niyo, “Ya kaya esika mana ga re! Una tau vakoi bi mini!”
ACT.16.29	Mina nari redo amiye bi keroko vabara moi baeyagane di raka nisi dibura ideri raga resi tururu dudu Paul ma Silas di budari keto reyo. 
ACT.16.30	Kamini ina remanu afei moi yakusi nikaiteyo, “Ya varika vene, beika be regida ma na moi vegu rigo?”
ACT.16.31	Ina vene yaku nikabai resi niyadi, “Varika amiye Iesu rofu mokena vari gira aegiyari, ya ma yi yava vene bi ya moi vegu rigo.” 
ACT.16.32	Kamini Varika amiye di ago mina amiye ma ini yavari amededi vene rofu nirausi reyadi. 
ACT.16.33	Mina urusari mina meda nemokori maka mina dibura nari redo amiye yaku Paul ma Silas afei moisi ini uyadi ara koiteyo. Kamini evade mina amiye ini yava vene tausa bi babatiso reyadi. 
ACT.16.34	Resi Paul ma Silas afei dui resi ini yavari iruku dabara rei maro. Ina ini yava vene tausa bi ada iniye reyadi, Sei rofu mokena vari gira aeyadi dada.
ACT.16.35	Uriyakuri bi kota rededi vene yaku furisi tora vene ago maro ma niyadi, “Mirona amiye remanu moi yakugedi.”
ACT.16.36	Ye dibura nari redo amiye yaku Paul niyo, “Kota rededi vene yaku niyadi ya ma Silas bi yakugedi. Gua ya bi yakusi uka amuta dudu difo.”
ACT.16.37	Idu Paul yaku furisi tora vene rofu niyo, “Ina vene yaku una ideri no yokoi de baku reyadi, idu amiye di nemokori una uyadi—una bi Rome vene! Kamini dibura yavari una maku dui reyadi. Ma gua bi sui dudu una afei yakugi nidedi ba? Ide iniye! Iniye baesi una afei yakugedi.”
ACT.16.38	Furisi tora vene yaku mina ago bi kota rededi vene nioteimaradi, kamini Paul ma Silas bi Rome vene mina neideyadiri, bi ori reyadi. 
ACT.16.39	Ye uka moi amuta ma vana tuka regi bosi afesi dibura yavari gutuna yakusi usa niyadi mina gagani bi feresi diyaganedi. 
ACT.16.40	Paul ma Silas mina dibura yavari gutuna yakusi Lydia di yavari boyadi. Mironari bi usika ourena vene baku resi egira rena sina ago ina rofu nimasi diyadi.
ACT.17.1	Ina remanu bi Amphipolis ma Apollonia ebu regasa Thessalonica ri okiyadi. Mironari bi Jew vene di usa usa yava amegamo. 
ACT.17.2	Paul ini toutou reyo kana baesi usa usa yavari dui resi Sabati meda regodenuri ina venesa nidodi resi 
ACT.17.3	Sei di ago ni-itara resi oteimaro Keriso di esika esika ma muyenari gutuna dadi rae reyo di ida adina. Ina yaku niyo, “Mina Iesu ya vene rofu niokuda ina bi Keriso.” 
ACT.17.4	Bedakai vene bi mokena vari gira aesi Paul ma Silas sa kefe riyadi; ma Greek vene kaere Sei nivakeyadi ma rema tora tora tau gade ka vakoi kefe riyadi.
ACT.17.5	Idu Jew vene bi ina vene rofu maunu nisi maketiri di tavoi ma vegu no rededi vene ni moi egogo resi ruda tora mina taoniri moi kora reyadi. Paul ma Silas baku resi amiye di nemokori afei bogika bi amiye yokoi roka Jason di yava rofu raga bosi dui reyadi. 
ACT.17.6	Idu ina remanu bi baku de regasa Jason ma mokena vari gira aeyadi vene besa taoni ourefeidena vene di nemokori afei erokoko rei desi raka nisi niyadi, “Mina amiye bi gagani kono tora noibanu makai dudu moi no reyadi! Kamini gua minari uni taoniri okiyadi. 
ACT.17.7	Jason yaku ina vene afei ini yavari dui resi nari reyo. Ina vene bi Caesar di ago gira de moi gira risi ini nidedi bi ini kini idana yokoi amedo, ini roka bi Iesu.” 
ACT.17.8	Taoni ourefeidena vene ma amiye tau tora mina neidegasa ini mokena forovai reyo. 
ACT.17.9	Kamini taoni di ourefeidena vene yaku Jason ma bedakai venesa bi fore dudu dibura faini resi yaku diyadi.
ACT.17.10	Kamini uru niyori ekalesia vene yaku evade Paul ma Silas Berea taoniri nifeideyadi. Ina remanu okigasa Jew vene di usa usa yavari dui reyadi. 
ACT.17.11	Minari bi ago neidena vene, diya Thessalonica vene kana. Mina vene sina neidegasa ada tora gade dudu moigamadi. Paul yaku ari neinei Sei di ago niokugamo bi ofa ba rama niyo ago mina maina regamadi. 
ACT.17.12	Mina dada amiye tau gade di fogori mokena vari gira aeyadi; ma Greek rema tau gade roka nufa ma Greek rumana vene tau gade ka mokena vari gira aeyadi. 
ACT.17.13	Ye Thessalonica ri ameyadi Jew vene yaku Paul ka Berea ri Sei di ago oteimagamadi mina neidegasa ina nesi amiye tau di uka moi kenoka regi kora reyadi. 
ACT.17.14	Ma evade maka ekalesia vene yaku Paul koneri nifeideyadi; idu Silas ma Timothy bi Berea ri ameyadi. 
ACT.17.15	Paul ota risi afei neyadi vene bi inasa Athens ri boyadi mamo Paul yaku ago gira nitugi reyo bosi Silas ma Timothy nigedi ma evade nesi ina baku reyaganedi. Kamini Berea ri dairiyadi.
ACT.17.16	Paul yaku Athens ri ina remanu tua regasa amegamori, bi ini uka bi esika iniye reyo, adina bi amiye yaku ofa sei riyadi mina yaku taoni vata baeyadi ma veyo. 
ACT.17.17	Makai dada Paul bi usa usa yavari Jew vene ma Sei nivakeyadi venesa sina ago resi meda yokoi yokoi maketi sanari kaere baku regamo venesa ka sina ago regamo. 
ACT.17.18	Ma Epicuria ma Stoic di mokena vabara vene
ACT.17.18	Ma bedakai yaku niyadi, “Ina bi sei bouna bedakai baeko nido.” Mina niyadi adina bi Paul bi Iesu di sina buni ma ini dadi rae reyo
ACT.17.19	Mina dada bi Paul afesi taoni di kanisoro ini roka bi Areopagus
ACT.17.20	Ye yi ago bedakai nisa ma neidesifa bi una rofu sina idana, ma una ura resi diba nigifa bi mina ago di adina bi beika.” 
ACT.17.21	(Athens vene tau gade ma okina vene kaere minari amededi bi beika yokoi rena ide, idu beika gua ogau nido ago neidegasa bi nivabi regasa amededi.)
ACT.17.22	Kamini Paul bi Areopagus kanisoro vene di nemokori dadi are resi niyo, “Ya Athens vene, veida ya bi ida tau yi uka noibanu dudu yi sei tau gade rofu mokena vari gira aededi. 
ACT.17.23	Adina bi yi taoni nana resi veyaka yi beika nivakededi rofu, ma bi bura yokoi ori sisika rena fore fata fafau veyaka, yomakai bura reyadi, ‘Sei kaere una toto rofu di.’ Mina ya nivakesi kamini toto nidedi na gua mina ya rofu niodoro regida. 
ACT.17.24	Sei, kaere kono tora noibanu ma ini beika tau ideri riyo, bi oma ma kono di Varika amiye. Ina bi amiye vana yaku akuyadi nivakena yava ideri amena de redo.
ACT.17.25	Ye amiye di vana yaku ini naivo bi de rededi, adina ina bi beika yokoi de ura redo. Adina bi iniye maka yaku amiye tau vegu ma asa ma beika baika tau mado. 
ACT.17.26	Amiye yokoi maka riyo ma gagani tau di amiye ina rofu vata niyo ma ina vene yaku kono tora noibanuri amededi. Ma senagi ina yaku ini vegu di meda nemoko ma goina kono tu amegedi nitugi reyo. 
ACT.17.27	Sei yaku makai reyo, ye amiye yaku ina maina resi ina urana amutegi bi baku regedi. Ye rama, ina bi una neinei rofu maike ide; 
ACT.17.28	adina,
ACT.17.28	‘Ina dudu vegu nisi diga bogasa resi amesifa.’
ACT.17.28	Mina bi yi yauta nina vene yaku ini niyadi kana,
ACT.17.28	‘Una ka bi ini mida mida.’
ACT.17.29	Mina ye una bi Sei di mida, dada buni ide mokena moigifa Sei bi goro, siriva o fore ma amiye vana yaku amiye ne uruma rina. 
ACT.17.30	Sei yaku mina meda amiye bi ina toto bi mokei vava ide regamo, idu gua bi gagani amiye tau rofu nido, ‘Yi vegu no feresi moi etagae rifo.’ 
ACT.17.31	Ye ina yaku ini meda yokoi sena moi auba reyo, kono tora noibanu di vene rofu mokena rorobo dudu kota regori; amiye yokoi maka moi auba reyori bi ina yaku rego. Ina yaku amiye rofu mina bi moi rama riyo, muyena gutuna ina yaku moi dadi rae reyo dada!”
ACT.17.32	Kamini muyena gutuna dadi rae rena di sina neideyadiri, bedakai vene bi ina rofu nikuruyadi, idu bedakai bi niyadi, “Una ura resifa bi mina sina dudusa nigiya.” 
ACT.17.33	Kamini Paul bi mina amiye fereyo. 
ACT.17.34	Amiye bedakai bi mokena vari gira aesi Paul sa kefe riyadi. Ini mina fogori bi Dionysius, kaere bi Areopagus kanisoro rumana yokoi, ma rema yokoi ini roka Damaris, ma amiye bedakai.
ACT.18.1	Mina sina ago ni vau reyori, bi Paul Athens feresi Corinth taoniri boyo. 
ACT.18.2	Mironari bi Jew amiye ini roka bi Aquila baku reyo, kaere bi Pontus ri vata niyo. Ina bi ini rema Priscilla sa ruika Italy gutuna okiyadi, ini adina bi Claudius, kaere bi Rome di kini, yaku ago gira maro Jew vene Rome feresi diyaganedi. Paul bi ina vene vegi bosi 
ACT.18.3	inasa amesi moimai regamadi, ini adina ina bi dudubu yava vadina amiye ina vene kana. 
ACT.18.4	Sabati meda neinei bi usa usa yavari dui resi bi Jew ma Greek vene di uka mokena mina moi vabara rigi sina ago regamo.
ACT.18.5	Silas ma Timothy Macedonia ri gutuna dairi baeyadiri, Paul bi ini moimai bi ago buni maka niokusi Jew vene rofu nigamo Iesu bi Keriso. 
ACT.18.6	Idu Jew vene bi biri risi nifafana resi ina rofu nigamadiri, bi Paul bi ini varukari budoka mina varaka resi nikaka resi niyo, “Yi dava di kino bi ya kaya yi vanari! Nai moimai gabireri na bi no yokoi de. Gua ari gutuna bogo, na bi tutubena idana vene rofu digida.” 
ACT.18.7	Kamini minari feresi bi amiye roka Titius
ACT.18.8	Crispus, kaere bi mina usa usa yava di ourefeidena amiye, ma ini yava vene tausa bi Varika amiye rofu mokena vari gira aeyadi. Ma Corinth vene bedakai tau ka ago neidesi mokena vari gira aeyadi ma babatiso reyadi.
ACT.18.9	Urusa yokoiri Varika amiye yaku Paul yaduka kana dudu ago nimasi niyo, “Ori ga re; besa ago nisi bere ga ni, 
ACT.18.10	adina na bi yasa dada, ma amiye yokoi yaku ya de yaugedi, ini adina amiye tau gade mina taoniri bi nai.” 
ACT.18.11	Ye Paul bi mina taoniri lagani yokoi maka ma lagani berou afonari amesi Sei di ago amiye oteimagamo.
ACT.18.12	Ma Gallio bi mirona ituari Achaia gagani di gavana niyori, bi Jew vene bi mokena moi yokoi maka resi Paul tourage resi kotari aesi 
ACT.18.13	Gallio rofu niyadi, “Mina amiye bi amiye tourage regika Sei rofu nivakena ida uni ago gira di ida dudu moi raga de redo!”
ACT.18.14	Paul bi ago nigi reyori, Gallio yaku Jew vene rofu niyo, “Ye ya Jew vene, ye mina amiye no yokoi reyo ma mokena rorobo de vegu no isivaga iniye reyo vonisi, bi mina bi ida rama dudu na yaku yi sina neidegida. 
ACT.18.15	Idu mina bi nikaitena ma roka roka ma yi ago gira rofu dada, ya vene yaku maka moi nomu refa. Na bi mina ago makai kana rofu kota de regida!” 
ACT.18.16	Ye mina kota rena sanari meki reyo. 
ACT.18.17	Kamini ina tau bi Sosthenes, kaere bi usa usa yava di ourefeidena amiye, moi gira resi kota rena sana ida nefauri ubobo reyadi. Idu Gallio bi mina vata niyo bi vei feidena de reyo.
ACT.18.18	Mina fuofuori Paul bi Corinth ri meda tau gade amesi ini usika ourena yuata nisi Priscilla ma Aquila sa bouti dudu Syria ri boi neyadi. Cenchreae ri ini ada iye nugaro, ini adina bi Sei rofu nitore rena ago niyo.
ACT.18.19	Ina regodenu Ephesus taoniri okiyadiri, bi Paul yaku Priscilla ma Aquila feresi inaike usa usa yavari dui resi Jew venesa sina sina niyo. 
ACT.18.20	Nikaiteyadi besa ina venesa meda ne doba ameyainedi, idu niyo bi de rego. 
ACT.18.21	Idu ina vene fereyori, bi niyo, “Sei yaku ura rego vonisi na bi ya rofu dairi baegida.”
ACT.18.22	Caesarea okigasa Jerusalem ri bosi ekalesia vene rofu yuata nisi kamini Antioch ri neyo. 
ACT.18.23	Mironari ari ne doba ameyo, feresi Galatia ma Phrygia di gagani tora di gagani neineiri diga bogasa resi usi dina vene tau rofu egira ago magamo. 
ACT.18.24	Mirona ituari bi Jew amiye ini roka Apollos, kaere bi Alexandria vata niyo, bi Ephesus ri okiyo. Ina bi ago ni mona rena amiye ma Sei di ago diba nufa amiye. 
ACT.18.25	Amiye bedakai yaku Varika amiye di ida oteimaradi ma ini ago ka vava nufa Iesu di vegu bi amiye ida rorobo dudu maka oteimagamo. Idu ina bi John di babatiso rena maka ina diba. 
ACT.18.26	Ina bi usa usa yavari ago gira gira dudu nigi kora reyo, ye kamini Priscilla ma Aquila bi mina neidesi ini yavari afei dui resi Sei di ida mina besa ma nioteima mona reyadi. 
ACT.18.27	Apollos bi Achaia ri bogika mokeyori, bi ekalesia vene Ephesus ri yaku egira ago masi fefa yokoi Achaia ri usi dina vene rofu bura resi Apollos usa nisi faiva niyaganedi. Ina okiyori, bi Sei di buni tora gade dudu mokena vari gira aeyadi vene rofu aede tora reyo. 
ACT.18.28	Adina bi Apollos yaku amiye di nemokori ini ago gira dudu Jew vene bi etei riyo. Ina bi Sei di ago moi rorobo riyo Iesu bi Keriso.
ACT.19.1	Apollos Corinth ri amegamori, Paul bi gagani ideri diga bogasa resi Ephesus ri okiyo. Mironari usi dina vene be baku resi 
ACT.19.2	nikaiteyo, “Iesu rofu mokena vari gira aeyadiri, bi Vima kikifa bi moiyadi ba ide?”
ACT.19.2	Nikabai resi niyadi, “Ide, Vima kikifa amedo ba ide bi de neideyafa.”
ACT.19.3	Ye Paul yaku nikaiteyo, “Makai bi ya bi beika kana babatiso moiyadi?”
ACT.19.3	Ye nikabai resi niyadi, “John di babatiso.”
ACT.19.4	Paul yaku niyo, “John di babatiso bi amiye di vegu no feresi moi etagae rina rofu; ina yaku Israel vene mina niyo, kaere usi baedo rofu mokena vari gira aeyaganedi—mina amiye bi Iesu.”
ACT.19.5	Mina neideyadiri, ina vene bi Varika amiye Iesu di rokari babatiso reyadi. 
ACT.19.6	Kamini Paul yaku ini vana ina vene fafau aeyori, bi Vima kikifa ina fafau deyo ma ago bouna bouna nisi ka Sei di sina niogau regi kora reyadi. 
ACT.19.7	Mina amiye tau bi 12.
ACT.19.8	Paul bi eyo regodenuri usa usa yavari dui resi amiye rofu ago gira gira dudu Sei di ourefeidena amena sana rofu uka vari gira reyaganedi nidodi regamo. 
ACT.19.9	Idu bedakai bi uka gira ma mokena vari gira de aesi amiye egogo tau di nemokori Varika amiye di ida ni no reyadi. Mina resi Paul bi ina vene feresi usi dina vene inasa afesi ari neinei Tyrannus di oteimana yavari ina venesa nivabi regamo.
ACT.19.10	Mina bi lagani remanu moi raga reyo, ye Asia gaganiri Jew ma Greek vene amededi tau yaku Varika amiye di ago neideyadi.
ACT.19.11	Sei yaku Paul di vana dudu mokena vegu isivaga iniye reyo. 
ACT.19.12	Ye Paul di roaitari muko ma fafau moimai regamo varuka mina maka moisi gauka vene rofu moi bogamadiri mina yaku gauka buni nisi vima no ka feresi yakugamadi. 
ACT.19.13	Jew vene bedakai bi diga bogasa resi vima no meki regamadi. Ina vene ka bi Iesu Varika amiye di roka dudu meki regika resi vima no rofu nigamadi, “Iesu di rokari, kaere bi Paul yaku nirausi redo kana, na yaku ago gira ya maida
ACT.19.14	Sceva, kaere bi Jew vene di Sei ma amiye utari naivo amiye tora yokoi, di mida 7 yaku bi makai regamadi.
ACT.19.15	Idu vima no yaku nikabai resi ina vene rofu niyo, “Iesu bi na diba ma Paul ka na diba, idu ya vene bi kaere?”
ACT.19.16	Kamini mina amiye kaere bi vima no nufa bi ina vene fafau you makusi ubobo rei degasa rei vau reyo. Makai reyo dada yavari gutuna ara nufa ma faisara raga yakuyadi. 
ACT.19.17	Ephesus ri Jew ma Greek ameyadi vene tau mina sina neidegasa ori yaku no iniye niyadi. Ma Iesu Varika amiye di roka bi moi odoro iniyeri reyadi. 
ACT.19.18	Amiye tau gade kaere bi Iesu rofu mokena vari gira aeyadi bi iniye okisi ini vegu no rededi kana mina nirausi reyadi. 
ACT.19.19	Kaere yaumana regamadi vene tau bi ini mina sesere bura reyadi moi okisi amiye tau di nemokori ori kamu reyadi. Mina bura di davana duaiya reyadi di siriva fore bi 50,000. 
ACT.19.20	Makai ida dudu Varika amiye di ago bi vava dudu tora nisi yeiva nigamo.
ACT.19.21	Mina beika vata nisi koina niyori, Paul bi ini ukari mokeyo
ACT.19.22	Ini aedena amiye remanu Timothy ma Erastus bi Macedonia ri nifeidesi Asia gagani torari besa amei doba reyo.
ACT.19.23	Mirona ituari Ephesus ri Varika amiye di ida dada bi moi siboroka tora iniye reyadi. 
ACT.19.24	Siriva dudu moimai redo amiye roka Demetrius yaku bi rema sei Artemis di nivakena yava mina siriva dudu rigamo. Ye ini moimai vene bi makai dudu fore tau gade baku regamadi. 
ACT.19.25	Ini moimai vene ma ini moimai rededi kana vene tau moi niegogo resi niyo, “Rumana vene e, mina moimai dudu uni fore tora gade iniye moisifa ya ya diba. 
ACT.19.26	Gua yaike vesi neidededi mina amiye Paul yaku amiye tau gade di uka moisi moi gaima rido, mina Ephesus gaganiri maka ide, idu mina Asia gagani tora noibanu kana ka. Ina ya nido, amiye vana yaku sei ridedi bi sei rama iniye ide. 
ACT.19.27	Ye toe baku reyafa uni fore baku rena di roka bi moi no rigo. Mina maka ide idu, Artemis di rema sei tora nivakena yava bi kamini roka de nisi mina rema sei tora iniye kaere bi ina rofu nivakededi mina Asia gagani tora noibanuri ma kono tora noibanuri ini vava de iniye nigo!”
ACT.19.28	Mina neideyadiri, bi gubuyo iniye resi imuna niyadi, “Ephesus di rema sei Artemis bi tora iniye!” 
ACT.19.29	Kamini mina taoni noibanu bi moi siboroka reyadi. Kamini mokena yokoi maka dudu ina vene yaku Gaius ma Aristarchus, kaere bi Paul sa vakoi diyadi Macedonia vene, mina moi gira resi egogo rededi yava rofu raga erokoko resi afei neyadi. 
ACT.19.30	Paul yaku egogo rededi fogori ogau nigo vonisi uka mokeyo, idu usi dina vene yaku nivaiyadi. 
ACT.19.31	Ma mina gagani tora di ourefeidena vene bedakai, kaere bi Paul di asiyaka vene, yaku ka ago nifeideyadi egogo yavari ga ogau niyainedi. 
ACT.19.32	Mina ituari egogo rena sanari bi forovai tora gade, ini adina bi bedakai bi ago yokoi nisi raka nigamadi ma bedakai bi ago idana nisi raka nigamadi. Amiye tora gade bi ina toto beika resi bi mina egogo sanari soka reyadi. 
ACT.19.33	Jew vene yaku Alexander bi amiye di nemokori afei bosi niyadi mina vegu amiye rofu nirorotari reyaine. Ye Alexander yaku vana dudu rebe reyo amiye moi bere nigedi dada; ini ura bi amiye nikabai rego. 
ACT.19.34	Idu amiye yaku veyadi ina bi Jew amiye yokoi, ye vena gobuno risi meda nemoko remanu kana raka nigamadi, “Ephesus di rema sei Artemis bi tora iniye!”
ACT.19.35	Kamini gabi bi taoni di bura redo amiye yaku raka nidedi mina nivaisi moi bere risi niyo, “Ephesus vene, amiye tau diba niyadi Ephesus taoni yaku Artemis tora iniye ma ini fore kikifa oma gutuna deyo di nivakena yava nari redo. 
ACT.19.36	Mina dada mina ago bi yokoi yaku moi kekevata ide usi digo. Ye ya bi mina dada bere nigedi ma vegu tavoi tavoi yokoi ga refo. 
ACT.19.37	Mina vene ya yaku afei baeyadi mini, idu nivakena yavari duma de resi uni
ACT.19.38	Ye Demetrius ma ini vakoi moimai rededi vene bi ini tourage rena ago amiye yokoi rofu amedo vonisi, bi kota ourefeidena vene ma ini moimai rededi meda bi mini. Buni bi tourage rena ago yokoi yokoi rofu minari niyaine. 
ACT.19.39	Ye ago bouna vonisi, bi egogo rena sana ramari nivabi resi moi nomu rigedi. 
ACT.19.40	Ini adina gua beika vata niyo, moi siboroka reyadi mina una tourage regedi. Mina moi siboroka reyadi di ago di adina koina ma ago ini rama niogau anua regifa.” 
ACT.19.41	Makai niyo fufutari kamini egogo vene bi nifeideyo.
ACT.20.1	Siboroka reyadi koina niyori, Paul yaku usi dina vene nifeidesi egira ago masi kokora nisi Macedonia ri feresi boyo. 
ACT.20.2	Mirona gaganiri diga bogasa resi amiye tau gade rofu sina nisi egira ago masi gabi bi Achaia ri okiyo. 
ACT.20.3	Mironari bi eyo regodenu ameyo. Bouti dudu Syria ri bogi reyo, idu neideyo bi Jew vene bi sina nidodi reyadi, ina umuyegedi dada; mina resi mokena moi dairisi Macedonia rofu diga bogasa reyo. 
ACT.20.4	Berea amiye roka Pyrrhus di mida Sopater, ma Thessalonica amiye Aristarchus ma Secundus, ma Derbe amiye Gaius, ma Asia gagani tora amiye Tychius ma Trophimus, ma Timothy, ina tau vakoi bi inasa ota riyadi. 
ACT.20.5	Mina vene siko Troas ri boyadi una nari regamadi. 
ACT.20.6	Idu Beredi yeast de di irakuna koina niyori, bi bouti dudu Philippi fereyafa. Ma meda 5 koina niyori, bi ina vene Troas ri dairi baku resi mironari bi fura yokoi maka ameyafa.
ACT.20.7	Fura di ourena medari egogo resi iruku irisi auta reyafa dada. Paul bi amiye rofu sina ni boyo uru tobou iniye niyo, ini adina bi ari uvego bi mina sana ferego. 
ACT.20.8	Ma yava odoro daiyutu egogo reyafa
ACT.20.9	Godua yokoi ini roka bi Eutychus ina bi winidori ameyo. Paul yaku sina bi nidoba iniye reyo, mina dada mina mida bi neota resi varei muyeyo. Mina yava akuyadi di dobeka bi regode, ma mina mida daiyutu gutuna konori keto rei deyo. Ma moisi edadiyadi, idu ina bi muyeyo. 
ACT.20.10	Ye Paul bi nesi bi mina mida fafau rovauyo resi binu masi niyo, “Forovai ga refo, ina bi vegu niyo!” 
ACT.20.11	Resi dudusa daiyutu odorori keu ri bosi beredi odesi iriyo. Ye ina vene rofu ago ni doba rei boyo ma ari uveyo ma ina vene feresi diyo. 
ACT.20.12	Mina egogo reyadi vene bi uka ada ma roaita gira dudu mina mida godua bi afei diyadi.
ACT.20.13	Una bi boi nesi bouti keu risi Assos ri boyafa. Mironari Paul afegi bogifa una nitugi reyo kana, adina ina bi yuka dudu bogo. 
ACT.20.14	Assos ri una baku reyori, bi unasa boutiri keu riyo ma Mitylene ri boyafa. 
ACT.20.15	Mironari gutuna bouti dudu boi neyafa ma ari uveyori bi Chios
ACT.20.16	Paul mokeyo bi Ephesus ebu rego, ini adina bi Asia gagani torari ari be moi koina nina ga reyaine, mina resi evade disi Jerusalem ri Pentecost di irakuna di medari boi okigo vonisi bi buni.
ACT.20.17	Miletus gutuna Paul yaku Ephesus dubu di tora vene rofu ago nifeideyo baesi baku reyaganedi. 
ACT.20.18	Kamini okiyadiri, Paul yaku ago niyo, “Ya vene ya diba na gokai nai vegu tau ya venesa amei dibo reyaka, ouresi di meda kora reyo ma Asia gagani torari dui reyaka gutuna ma gua baeyo mini. 
ACT.20.19	Ave nina tau ma isaka tau gade dudu Varika amiye naivo regamaka ma Jew vene yaku esika esika dudu nai ida biri rigamadi. 
ACT.20.20	Ya ya diba yi yava neinei ma amiye di nemokori ago niokusi oteimaraka bi buni tau ya aedeyainedi ya maraka. 
ACT.20.21	Jew ma Greece vene rofu sisiba ago ni yeiva resi niyaka, vegu no feresi moi etagae risi Sei rofu kero resi Iesu uni Varika amiye rofu mokena vari gira aeyaganedi. 
ACT.20.22	Ye gua bi Vima kikifa yaku na moiyo ma Jerusalem ri digida. Mironari na rofu beika vata nigo bi, na na toto. 
ACT.20.23	Na na diba bi, taoni neineiri Vima kikifa yaku na ni yeiva resi niyo bi dibura yavari na aesi esika esika magedi. 
ACT.20.24	Ye na kaya nai vegu bi beika rama mokei tora ide regida. Nai ura bi nai raga reida di moimai, Iesu Varika amiye yaku na maro, mina maka moi koina regida. Mina bi Sei ini buni tora gade di ago buni niokuna.
ACT.20.25	“Ye yi fogori diga bogasa resi Sei di ourefeidena amena sana di ago nirausi reyaka, idu gua na na diba ya kaere nai seira bi dudusa de vegedi. 
ACT.20.26	Mina dada rama iniye na yaku gua ya rofu niokuda: ya yokoi boiyo rego vonisi, na mina di toe bi no yokoi de reyaka. 
ACT.20.27	Ini adina bi Sei ini mokedo ago noibanu ya vene rofu niokusi bi yokoi moi sui de riyaka. 
ACT.20.28	Ye ya kaya nari rei mona refo, ma mamoe tau vakoi kaere Vima kikifa yaku sena yi vanari aeyo, mina ka nari rei mona refo. Sei
ACT.20.29	Na na diba gabi ya feregidari, bi sufa gadeva auna yaku yi fogori okisi mamoe
ACT.20.30	Ari yokoi baego yi vakoi gogo didedi vene bedakai yaku ka dadisi ofa sina dudu usi dina vene afei kokofu regedi ma ina vene usi digedi. 
ACT.20.31	Mina dada ya kaya nari refo! Mokefa isaka tau dudu ya tau vakoi rofu ago lagani regodenuri meda ma urusari ya nioteimagi bi de moi vaigamaka.
ACT.20.32	“Ye gua Sei di vanari ma ini buni tora gade di ago ya nimaida mini. Ina bi vava nufa ya moi are rei gira rego ma gugura buni buni ya ini vene akeke rei vau rego. 
ACT.20.33	Amiye yokoi di siriva, goro ma varuka dada moke moke de moigamaka. 
ACT.20.34	Ya kaya ya diba nai vana dudu moimai resi nai asiyaka venesa ateyaka. 
ACT.20.35	Beika baika tauri resifa ya oteimaraka, makai moimai gira dudu kaere yau nidedi vene aedefo. Ma mokefo Iesu Varika amiye iniye di ago niyo kana, ‘Mana rofu bi yi ada tora nigo, ma moina rofu bi keika nigo.’ ”
ACT.20.36	Kamini Paul yaku mina ago koina nigasa efuka meimisi ina vene tau vakoisa usa usa niyo. 
ACT.20.37	Ina vene bi isaka nigasa binu masi fuka resi yuata niyadi. 
ACT.20.38	Ini uka isaka yaku vata baeyo adina ini ago niyo bi, “Nai seira bi dudusa de vegedi.” Kamini ota risi boutiri afei neyadi.
ACT.21.1	Ina vene yuata nisi bouti dudu Cos
ACT.21.2	Mironari bouti yokoi baku reyafa ina bi Phoenicia urana regamo ma una bi minari keu riyafa. 
ACT.21.3	Cyprus vegasa vana enana rofu ebu resi Syria ri boyafa. Tyre seriri boyafa, mironari bouti di gugura fore moiyo mina moi soka regi. 
ACT.21.4	Mironari usi dina vene be baku resi ina venesa meda 7 ameyafa. Toga Vima kikifa di vava dudu Paul rofu nigamadi bi Jerusalem ri ga boyainedi. 
ACT.21.5	Idu uni meda ina venesa koina niyori, feresi diyafa. Ina vene ini rema midasa tau vakoi bi una ota risi taoni feresi bi etofaro yakusi davara vasari efuka meimisi usa usa niyafa. 
ACT.21.6	Kamini uniye uniye rofu kokora nisi ma una bi boutiri keu riyafa ma ina vene bi rautu dairiyadi.
ACT.21.7	Tyre feregasa Ptolemais ri boi okiyafa; mironari bi usika ourenasa egoru resi meda yokoi maka ina venesa ameyafa. 
ACT.21.8	Ari uveyo meda rofuri,
ACT.21.9	Ina bi ini vefa 4 nufa kaere bi mena de. Ina vene bi Sei di ago nigamadi vene. 
ACT.21.10	Mironari meda bedakai ameyafari, Sei di ago nido amiye ini roka Agabus bi Judea ri gutuna okiyo.
ACT.21.11	Ina bi una rofu urana desi bi Paul di gagaba ukita redo maena moisi bi iniye di yuka vana misi niyo, “Vima kikifa yaku nido: Mina kana dudu mina gagaba maena auna redo amiye bi Jew vene yaku Jerusalem ri ukita risi tutubena idana vene di vanari aegedi.”
ACT.21.12	Mina neideyafari, bi una ma minari amededi vene bi Paul niguba regamafa Jerusalem ri ga boyainedi. 
ACT.21.13	Kamini nikabai reyo, “Beika dada isaka nisi nai uka moi yau ridedi? Na bi na kaya dogo reyaka, maena dudu na ukita regedi maka dudu bi de, idu Jerusalem ri Iesu Varika amiye di roka dudu ka muyegida.”
ACT.21.14	Ini mokena moi idana rigi bi anua reyafa, ye bere nisi niyafa, “Varika amiye bi ini mokena kana reyainedi.”
ACT.21.15	Mina meda koina niyadiri, bi dogo resi Jerusalem ri boyafa. 
ACT.21.16	Kamini Caesarea rofu usi dina vene bedakai yaku senagi senagi usi dina Cyprus amiye yokoi ini roka bi Mnason di yavari una ota risi afei boyadi, mironari amegifa di.
ACT.21.17	Kamini Jerusalem okiyafari, ekalesia vene yaku uka ada dudu una gaba reyadi. 
ACT.21.18	Ari uveyori, Paul bi unasa James vegika boyafa, ma tora vene ka okiyadi. 
ACT.21.19	Paul yaku faiva nisi Sei yaku tutubena idana vene di tobori reyo kana Paul di moimai rofu, mina ago tau niokuyo. 
ACT.21.20	Mina ago neidegasa Sei di roka moi odoro risi Paul rofu niyadi, “Dubuini veisa ba Jew vene 1,000 tau gade, bi mokena vari gira aesi bi ago gira moi gira ri mona rededi. 
ACT.21.21	Ina vene bi sena neideyadi, ya yaku Jew vene tau, kaere bi tutubena idana venesa amededi, oteimaro bi Moses di ago gira rofu etagae riyagane, ini mida mida di roaita ka ga nugaragane ma Jew vene di toutou ka ga usi reyaganedi. 
ACT.21.22	Rama iniye, ina vene bi neidegedi ya bi okiyo. Beika be regifa? 
ACT.21.23	Ye ya nigifa ago bi regiya. Unasa bi rumana 4 kaere bi iniye nitugi reyadi.
ACT.21.24	Mina rumana venesa bosi ina venesa ini kino moi ruaka rina vegu regediri, ya ini davana regiya, ye makai resi ini ada iye nugagedi.
ACT.21.25	Ye tutubena idana vene, kaere bi mokena vari gira aeyadi, bi uni ukari beika moi vava riyafa, bi burari marafa. Ago bi yomini: ofa sei di nemokori aededi iruku ma dava ma bauye moisi umuyeyadi vibani bi irina ga reyaganedi, ma koa ga reyaganedi.”
ACT.21.26	Kamini Paul bi mina rumana vene afeyo ma ari uveyo medari ina venesa ini kino moi ruaka rina vegu reyadi. Gabi Sei nivakena yavari dui resi ago maradi, goina medari mina kino moi ruaka rina di ari boi koina nisi ina neinei rofu ori sisika rego.
ACT.21.27	Mina meda 7 bae koina nigi reyori, Jew vene bedakai Asia gagani vene yaku Sei nivakena yava ideri Paul veyadi. Ina vene yaku amiye tau di uka moi kenoka resi Paul moi gira reyadi. 
ACT.21.28	Imuna nigasa niyadi, “Israel vene una aedefo! Mina bi amiye kaere gagani tau di amiye tau oteimado, uni davatu vene ma Moses di ago gira ma mina Sei nivakena yava rofu tourage redo. Ye gua Greek vene Sei nivakena yavari afei dui resi mina sana kikifa moi kino riyo!” 
ACT.21.29	(Makai niyadi, ini adina bi sena Trophimus kaere bi Ephesus amiye, taoniri Paul sa vesi mokeyadi Paul yaku bi Sei nivakena yavari afei dui reyo.)
ACT.21.30	Mina taoni amiye tau bi forovai resi vakoi raga resi Paul moi gira resi Sei nivakena yavari gutuna moi erokoko rei yakuyadi ma evade bi ida vena bi moi biri riyadi. 
ACT.21.31	Amiye tau bi Paul umuyegi reyadiri, Rome di iya rededi vene di ourefeidena amiye yaku beika amiye tau Jerusalem taoniri siboroka reyadi mina neideyo. 
ACT.21.32	Resi doba deri maka iya vene di ourefeidena vene ma iya rededi vene bedakai afeyo ma raga resi amiye tau amededi fogori okiyadi. Kamini amiye yaku iya rededi vene vegasa Paul udedi bi fereyadi. 
ACT.21.33	Iya rededi vene di ourefeidena amiye yaku Paul rofu bosi moi gira resi ago maro seini remanu dudu miyaganedi. Resi amiye nikaiteyo, “Ina bi kaere ma bi beika reyo?” 
ACT.21.34	Kamini mina amiye tau fogori amiye bedakai yaku bi ago yokoi ababa nigamadi ma bedakai yaku bi bouna ababa nigamadi, adina makai forovai resi iya rededi vene di ourefeidena amiye bi ago rama baku rena de reyo, ye ago gira niyo bi iya rededi vene di yavari afei boyaganedi. 
ACT.21.35	Ida vena di idu adina okiyori iya rededi vene yaku uakaiyadi, adina amiye tau bi gubuyo iniye reyadi. 
ACT.21.36	Amiye tau usi bogasa raka nisi niyadi, “Umuyefo!”
ACT.21.37	Iya rena vene yaku yavari afei dui regi reyadiri, Paul yaku iya rededi vene di ourefeidena amiye rofu usa niyo: “Ya rofu ago nigida ba ide?”
ACT.21.37	Iya rededi vene di ourefeidena amiye yaku nikabai resi niyo, “Ye ya Greek ago nisa ba? 
ACT.21.38	Ye ya bi mirona Egypt amiye kaere senagi gavamani rofu ruda rena kora resi amiye 4,000 kaiya dudu amiye umuyena vene ourefeidesi gagani autu sanari diyo ba ide?”
ACT.21.39	Nikabai resi niyo, “Na bi Jew amiye, Tarsus taoni Cilicia gaganiri vata niyaka; mina taoni bi roka nufa. Ya usa nida buni bi amiye tau rofu ago nigida.”
ACT.21.40	Iya rededi vene di ourefeidena amiye yaku Paul vava maro ago niyainedi. Kamini Paul bi idu odorori are resi ini vana amiye rofu rebe reyo bere niyaganedi. Mina amiye tau bere niyadiri, Paul bi Hebrew ago dudu ago niyo:
ACT.22.1	“Nai usika ourena ma nai madiyaka vene, na ura reida ya vene rofu na kaya nigira regida; yi anema na mafo!” 
ACT.22.2	Kamini Hebrew ago dudu ina vene rofu niyo ma neidegasa bere gidu gidu niyadi. Ma niyo:
ACT.22.3	“Na bi Jew amiye, Tarsus taoni Cilicia gaganiri vata niyaka, ma mina taoniri tora niyaka. Gamaliel yaku na oteimaro; ina yaku uni tutubena di ago gira dudu maka na oteimaro. Gua ya tau vakoi Sei rofu moi gira ri mona rededi kana na bi mina reyaka.
ACT.22.4	Mina Ida usi digamadi vene bi na yaku esika esika masi umuyegi, rema rumana moi gira resi bi dibura yavari maku dui regamaka.
ACT.22.5	Sei ma amiye utari naivo amiye tora ma kanisoro tora vene tau vakoi ka nai ago moi rama aegedi. Ina vene rofu ka vana bura baku regamaka, ini usika ourena Damascus rofu di. Resi mironari bosi mina vene bi moi gira resi Jerusalem ri afei dairisi ini kaunava magika regamaka.
ACT.22.6	“Meda tobo moigi reyori, bi Damascus atafu okiyakari, bi vabara tora iniye minari maka omari gutuna na atafuri kamanika rei deyo. 
ACT.22.7	Konori keto resi bi goroka yokoi neideyaka na rofu yomakai niyo, ‘Saul! Beika resi na esika esika maisa?’ 
ACT.22.8	Ma nikaiteyaka, ‘Varika amiye, ya bi kaere?’ Ma niyo, ‘Na bi Iesu Nazareth amiye, kaere bi ya yaku esika esika maisa.’ 
ACT.22.9	Rama iniye nasa vakoi digamadi vene bi vabara veyadi,
ACT.22.10	Ma nikaiteyaka, ‘Varika amiye, beika bi regida?’ Ma niyo, ‘Dadi are resi Damascus ri bo. Mironari bi ya nigo beika tau Sei di ura ya yaku regiya bi.’ 
ACT.22.11	Nai asiyaka yaku na vanau risi na ourefeideyadi ma Damascus ri neyafa, adina bi vabara di yeiva yaku na ne moi taufa riyo.
ACT.22.12	“Amiye yokoi roka Ananias, kaere bi uni ago gira neideyo ma Jew vene mironari amegamadi tau yaku ina vei odoro regamadi, bi minari amegamo. 
ACT.22.13	Bi baesi na adinari are resi niyo, ‘Nai dubuini Saul, dudusa ne areyainedi!’ Ma minari maka ne areyadi ma ina veyaka. 
ACT.22.14	Kamini ina yaku niyo, ‘Uni tutubena vene di Sei yaku ya auba reyo ina ura redo mina diba nigiya, ini mokena rorobo naivo amiye vesi ini venari gutuna ago neidegiya. 
ACT.22.15	Adina ya bi ina rofu amiye tau nigedi beika ya neidesi veyo bi rama. 
ACT.22.16	Ma ya bi beika tua reisa? Dadisi babatiso moisi yi vegu no koite makugi ini roka ni.’
ACT.22.17	“Kamini Jerusalem ri dairisi Sei nivakena yavari usa usa nigamakari, yaduka kana vesi 
ACT.22.18	Varika amiye veyaka ma na rofu niyo, ‘Evade ruika maka Jerusalem fere, ini adina bi minari amededi vene bi beika ya na rofu nisa bi moi vava de regedi.’ 
ACT.22.19	Ma niyaka, ‘Varika amiye, mina vene ina kaya ina diba na bi usa usa yava neineiri okisi amiye dibura yavari aesi kaere ya rofu mokena vari gira aegamadi mina ka ugamaka. 
ACT.22.20	Ma yi vegu moi rama aeyo amiye Stephen umuyeyadiri, na ka bi mironari are resi ini muyena di ida ago moi vava risi umuyeyadi vene di varuka nari regamaka.’
ACT.22.21	Kamini Varika amiye yaku na niyo, ‘Dadisi di, adina maikeri tutubena idana vene rofu ya nifeidegida.’ ”
ACT.22.22	Amiye tau bi Paul di sina neideyadi boyo bi mina metona ago niokuyo mamo. Kamini ini goroka moi dadisi raka niyadi, “Umuyefa! Ina bi buni de vegu amego!” 
ACT.22.23	Ina vene bi imuna nigasa ini varuka odoro yougasa kono budoka moi odoro makugamadi. 
ACT.22.24	Iya rededi vene di ourefeidena amiye yaku ini amiye rofu ago maro, Paul bi iya rededi vene di amededi sanari afei dui reyaganedi. Ye ago gira maro ina bi buburu vai resi nikaite mona regedi, beika dada Jew vene bi ina rofu makai imuna nigamadi. 
ACT.22.25	Kamini ukita risi buburu vai regi reyadiri, Paul yaku iya rededi vene di ourefeidena amiye minari are reyo rofu niyo, “Rome amiye buburu vai regiya ma no yokoi be de baku reyo, mina kana bi ago gira nufa ba ide?”
ACT.22.26	Kamini mina ago neideyori, nesi iya rededi vene di ourefeidena amiye tora rofu nikaiteyo, “Ya bi beika regiya? Mina amiye bi Rome amiye!”
ACT.22.27	Ye Paul rofu bosi nikaiteyo, “Na ni ya bi Rome amiye ba?”
ACT.22.27	Ye nikabai reyo, “Yo.”
ACT.22.28	Kamini niyo, “Na bi na kaya davana tora dudu voi resi Rome amiye niyaka.”
ACT.22.28	Idu nikabai reyo, “Na bi mina gagani amiye vata niyaka.”
ACT.22.29	Mina dada kaere nikaitegi reyadi vene bi evade maka youneyadi. Kamini mina iya rededi vene di ourefeidena amiye tora yaku Paul bi Rome amiye baku regasa ka ori reyo, adina bi moi seiniri aeyo.
ACT.22.30	Iya rena vene di ourefeidena amiye tora bi beika no rofu Jew vene yaku ina nitourage reyadi di ida rama iniye diba nigi ura reyo. Ye ari uveyori, bi Paul yakusi Sei ma amiye utari naivo vene di varika vene ma kanisoro vene tau vakoi rofu ago maro egogo reyaganedi. Resi Paul afei baesi ina vene di nemokori moi are reyo.
ACT.23.1	Paul bi kanisoro vene di ne tu ramari vesi niyo, “Nai usika ourena, na bi Sei di nemokori uka di mokena buni dudu ameyaka baeyo gua mina medari mini.” 
ACT.23.2	Sei ma amiye utari naivo amiye tora Ananias bi Paul atafu are reyadi vene ago maro ini vena famaraganedi. 
ACT.23.3	Paul yaku ina rofu niyo, “Sei yaku ya famago—ya ofarosi amiye! Ya bi mironari amesi ago gira dudu na kota reisa, idu ya bi mina ago gira ubaki resi ago maisa na famaraganedi!”
ACT.23.4	Kaere Paul atafu are regamadi yaku niyadi, “Ya bi gokai resi Sei ma amiye utari naivo amiye tora rofu makai ago gira gira nisa?”
ACT.23.5	Ma nikabai reyo, “Nai usika ourena na na toto ina bi Sei ma amiye utari naivo amiye tora. Adina ago buniri bura reyo, ‘Yi amiye di ourefeidena amiye yokoi fafau ago no bi ga niyainedi.’ ”
ACT.23.6	Kamini Paul yaku bedakai bi Pharisee vene ma bedakai bi Sadducee vene vei mama regasa mina kanisoro vene di fogori raka nisi niyo, “Nai usika ourena, na bi Pharisee amiye ma Pharisee vene di mida! Minari kota di nemokori are reida ini adina nai uka mokena bi muyena vene bi dudusa dadi rae regedi!”
ACT.23.7	Makai niyori, bi kamini Pharisee vene ma Sadducee vene bi iniye ini utari kayamo resi egogo vene ka berou berou rofu etebe riyadi. 
ACT.23.8	(Ini adina bi Sadducee vene yaku nidedi muyenari gutuna dudusa dadi rae rena bi ide, naivo naivo vima bi ide ma vima ka ide. Idu Pharisee vene bi mina regode bi mokena vari gira aededi.)
ACT.23.9	Kamini siboroka reyo ma ago gira oteimana vene bedakai Pharisee vene di, yaku are resi ago gira dudu tourage resi niyadi, “Una bi no yokoi mina amiye rofu de baku resifa; bi vima o naivo naivo vima yaku ago nimaro baeko!”
ACT.23.10	Ruda kayamo bi isivaga niyo, mina resi iya rededi vene di ourefeidena amiye tora bi ori reyo bi Paul bi ubaki rei tumu tumu resi umuyegedi baebu. Mina resi iya rededi vene ago maro, yeiva dudu Paul amiye di fogori afesi iya rededi vene di yavari afei dui regedi.
ACT.23.11	Ari uveyo ma berou urusari, Varika amiye bi Paul adinari are resi niyo, “Uka gira moi! Na dada Jerusalem ri nai sina niokuyo, ye mina reyo kana bi Rome ri ka regiya.”
ACT.23.12	Berou meda uriyakuri Jew vene bedakai bi egogo resi iniye uka yokoi maka aesi nitore reyadi, iruku o koru irina de regedi Paul umuyegedi mamo. 
ACT.23.13	Mina umuyena di ida nidodi reyadi vene di tau bi 40 ma besa mina yaku niyadi. 
ACT.23.14	Sei ma amiye utari naivo vene di varika vene ma tora vene rofu bosi niyadi, “Una bi uka yokoi maka aesi uniye nitore reyafa, beika yokoi de irigifa, Paul umuyegifa mamo. 
ACT.23.15	Mina dada ya vene ma kanisoro vene bi iya rededi vene di ourefeidena tora rofu ago nifeidegedi,
ACT.23.16	Idu Paul ini tobaini di mida yaku mina umuyena di ida nidodi reyadi mina neidegasa ina bi iya rededi vene di yavari bosi Paul nioteimaro. 
ACT.23.17	Kamini Paul yaku iya redo amiye yokoi rofu raka nisi, niyo, “Mina godua bi iya rededi vene di ourefeidena amiye tora rofu afei bogiya, adina bi sina yokoi nioteimago.” 
ACT.23.18	Ye mina iya rededi vene di ourefeidena amiye tora rofu afei bosi niyo, “Paul kaere bi dibura amiye yaku na raka nisi usa niyo, mina godua ya rofu afei baegida, ini adina bi sina yokoi ya nioteimago.”
ACT.23.19	Ma mina iya rededi vene di ourefeidena amiye tora yaku mina godua vanau risi afei moi gaima risi nikaiteyo, “Beika sina na nioteimagiya?”
ACT.23.20	Ma niyo, “Jew vene bi uka yokoi maka aeyadi bi ya rofu usa nigedi agiya Paul bi kanisoro vene rofu afei negiya, ni eru resi ini reremama bi besa nikake rei mona regedi dada. 
ACT.23.21	Ye ini usa usa bi neidena ga re, adina bi amiye di tau 40 ma besa bi tua resi sui ni amebigedi. Resi iniye nitore reyadi, iruku irina o koru irina ide bogo Paul umuyegedi mamo. Ye gua dogo resi yi ago tua rededi.”
ACT.23.22	Mina resi nifeidesi niyo, “Beika na rofu niyo sina bi amiye yokoi ga nioteima.”
ACT.23.23	Kamini iya rededi vene di ourefeidena amiye remanu raka nisi niyo, “Iya rededi vene 200, hosiri keu rina amiye 70 ma sosogi moidedi amiye 200 sa, moi dogo regedi. Gua urusa meda nemoko 9:00 ri bi Caesarea ri bogedi. 
ACT.23.24	Ina vene hosi bedakai magedi ma Paul bi mina hosi fafau keu risi bogo, vegu buni dudu gavana Felix rofu bosi okiyaine.” 
ACT.23.25	Iya rena vene di ourefeidena amiye tora ya bura yomakai bura reyo:
ACT.23.26	“Na Claudius Lysias ya gavana Felix amiye buni vayavaya rofu nai ada reida ago mina ya maida. 
ACT.23.27	Mina amiye bi Jew vene yaku moi gira reyadi umuyegedi vonisi. Neideyaka ina bi Rome amiye, mina resi nai iya rededi venesa nesi afei bosi moi vegu riyafa. 
ACT.23.28	Nai ura reyaka bi maina regida beika reyo dada no rofu nitourage reyadi, mina dada ini kanisoro vene rofu afei neyaka. 
ACT.23.29	Veitao reyaka bi ini ago gira nikaitena fafau bi nitourage reyadi, idu ina rofu bi vegu no yokoi ide beika dada moi dibura aegedi o moi muyegedi. 
ACT.23.30	Na nioteimaradi bi Jew vene yaku ida maina reyadi gokai umuyegedi di, mina resi evade maka ya rofu nifeideyaka. Ma kaere ina rofu ini no nikake reyadi ka ago niyaka yi nemokori moi boyaganedi.”
ACT.23.31	Ye mina iya rededi vene bi ini ago maro kana dudu moi raga resi mina urusari Paul bi Antipatris ri afei boyadi. 
ACT.23.32	Ari uveyori, mina iya rededi vene bi ini yavari dairiyadi ma hosiri keu rina vene bi Paul sa boyadi. 
ACT.23.33	Mina vene afei bosi Caesarea okigasa bura bi moi bosi gavana di vanari aesi Paul ka ini vanari aeyadi. 
ACT.23.34	Gavana yaku mina vana bura vesi nikaiteyo ina bi goina gagani rofu. Ina bi Cilicia rofu neidegasa 
ACT.23.35	niyo, “Ya nitourage rededi vene ka okigediri, yi sina ago tau mina neidegida.” Kamini ago maro Paul bi Herod di kota rena yavari aesi nari reyaganedi.
ACT.24.1	Meda 5 koina niyori, Sei ma amiye utari naivo amiye tora Ananias, tora vene bedakai ma ago gira dudu nitourage rena amiye ini roka Tertullus bi Caesarea ri nesi Paul nitourage rena ago Felix di nemokori nimaradi. 
ACT.24.2	Kamini Paul raka ni dui reyori, Tertullus yaku ini beika no reyo kana Felix di nemokori yomakai dudu nitourage resi niogau reyo:
ACT.24.2	“Felix, ya bi amiye buni vayavaya; ya bi una ourefeide mona reisa, ari doba tora uka amuta dudu amei baeyafa. Ma ya vegu moi idana riyo dada uni gaganiri deda burefe mina vata niyadi. 
ACT.24.3	Una bi ya rofu ida tau gaderi ma gagani gaganiri yi roka buni dudu ya niodoro resifa, ma buni tora gade ya masifa. 
ACT.24.4	Na ura de reida yi meda moi koina ri tavoi regiya, mina resi ya usa nida, uka buni dudu yi anema na magiya ma nai sina keika nigida. 
ACT.24.5	Una bi mina amiye veitao reyafa, amiye di varena amenari no moi evata risi kono tora noibanuri Jew vene tau rofu ruda evata rido. Ina bi Nazareth vene makai kana rededi di ourefeidena amiye. 
ACT.24.6	Ma ina ka Sei nivakena yava moi kino rigika reyo, makai dada moi gira reyafa.
ACT.24.8	Ya kaya mina no fafau nikaitegiya vonisi, bi ini no nitourage resifa mina sina rama diba nigiya.” 
ACT.24.9	Mina sina niyo fafau, Jew vene yaku dabi risi niyadi, “Mina sina tau bi rama.”
ACT.24.10	Kamini gavana yaku Paul rofu vana imiyou reyo ago niyanedi. Paul nikabai reyo,
ACT.24.10	“Na na diba ya yaku lagani tau gade mina vene fafau kota reyo, ye na bi ada dudu beika na rofu niyadi fafau bi na kaya nigira regida. 
ACT.24.11	Ye ya kaya veitao regiya: na bi meda 12 maka Sei nivakegi Jerusalem ri boyaka. 
ACT.24.12	Na bi Sei nivakena yavari amiye yokoi rofu kayamo de resi usa usa yavari o taoniri amiye kenoka de reyaka; Jew vene bi mina vegu de veyadi. 
ACT.24.13	Ma ina vene ka beika no na rofu nitourage reyadi bi moi rama regi anua regedi. 
ACT.24.14	Mina resi, ya niokuda: na bi mina mokena vari gira aena Ida usi disi uni tutubena di Sei nivakeida, idu ina vene yaku nidedi mina Ida bi rama de vo nidedi. Ma Moses di ago girari ma Sei di ago niyadi vene di bura reyadi mina tau vakoi ka mokena vari gira aeda. 
ACT.24.15	Mina vene kana, na ka uka mokena Sei rofu moida bi yomini: amiye tau, mokena rorobo vene ma mokena vari gira de aededi venesa vakoi dadi rae regedi. 
ACT.24.16	Mina resi toga toga Sei ma amiye di nemokori uka di mokena rorobo dudu ka yeiva reida.
ACT.24.17	“Lagani tau gade fufutari, mina resi Jerusalem ri nai vene di irava vene rofu fore gugura magi ma ori sisika regi dairiyaka.
ACT.24.18	Makai regamakari, kino moi ruaka rina vegu reyaka fufutari, ina vene yaku Sei nivakena yava ideri na veitao reyadi. Nasa bi amiye tau de, ma amiye di varena amena moi siboroka bi de riyaka. 
ACT.24.19	Idu Jew vene bedakai Asia gagani gutuna bi mironari amegamadi; ini ago be na fafau vonisi, bi buni bi yi nemokori are resi nitourage rena ago nigedi. 
ACT.24.20	O kaere gua minari, kanisoro vene di nemokori are reyakari, beika mokena rorobo de vegu reyaka veitao reyadi, mina niogau regedi. 
ACT.24.21	Idu na bi ago yokoi maka ini nemokori are resi nigira reyaka bi mini: ‘Muyena vene bi veguri dudusa dadi rae regedi, ya vene yaku na moi kota aeyadi, mina ago niyaka dada.’ ”
ACT.24.22	Kamini Felix bi mina mokena vari gira aena Ida di sina neide mama reyo, mina resi mina ago moi etei risi niyo, “Lysias iya rededi vene di ourefeidena amiye tora okigo mamo, mina kota rena ago nigida bi rama o ide vonisi.” 
ACT.24.23	Kamini iya rededi vene di ourefeidena amiye rofu ago maro, Paul bi dibura amedo amiye de kana naivo resi ini asiyaka okisi egoru o beika mana dada bi ga erikiyagane.
ACT.24.24	Meda bedakai koina niyori, Felix ini rema Drusilla, kaere bi Jew remasa baeyadi. Paul rofu ago fereyo; Iesu Keriso rofu mokena vari gira aena di ago mina niyori, bi neideyo. 
ACT.24.25	Paul yaku mokena rorobo ma yuka vana nari rena ma Sei di kota rego meda mina sina sina nioteimaro, ma Felix mina neidegasa ori resi niyo, “Gua bi digiya. Ma ari buni yokoiri dudusa ya nirutu regida.” 
ACT.24.26	Mina ituari Felix ini uka mokenari bi Paul yaku fore dudu
ACT.24.27	Felix ini mokena bi Jew vene yaku ina rofu uka ada reyagane, mina resi bi Paul dibura yavari fereyo. Lagani remanu koina niyori, Porcius Festus yaku gavana nina sana moiyo.
ACT.25.1	Festus mina gaganiri okisi meda regode fufutari Caesarea feresi bi Jerusalem ri boyo. 
ACT.25.2	Mironari Sei ma amiye utari naivo vene di varika vene ma Jew ourefeidena vene yaku Paul fafau nitourage rena ago masi Festus rofu usa usa niyadi, 
ACT.25.3	buni bi ini usa nina bi neidesi ini uka moi ada reyainedi. Ini ura bi Paul bi Caesarea gutuna afei Jerusalem ri baeyagane, ini adina bi sena idau Paul umuyegedi sina di mokena moiyadi. 
ACT.25.4	Festus nikabai reyo, “Paul bi Caesarea nari reyadi, ma na kaya bi doba de mironari dairigida. 
ACT.25.5	Buni bi yi ourefeidena vene bedakai nifeidegedi nasa Caesarea ri negifa, ma mironari ini beika no reyo vonisi bi nitourage regedi.”
ACT.25.6	Festus bi ina venesa meda 8 o 10 kana amesi Caesarea ri dairiyo. Ari uveyo medari, kota amena sanari ameinu resi ago maro Paul bi afei baeyaganedi. 
ACT.25.7	Kamini Paul okiyori, Jew vene, kaere bi Jerusalem gutuna deyadi, bi are rei buru risi sina toe tau dudu ini no rofu nitourage reyadi, idu ini sina moi rama ago di adina bi koina. 
ACT.25.8	Ma Paul iniye nigira reyo, “Na bi Jew vene di ago gira, o Sei nivakena yava, o Caesar rofu no yokoi de reyaka.”
ACT.25.9	Ye Festus bi Jew vene di uka moi ada regi Paul rofu niyo, “Ya ura reisa ba ide, Jerusalem ri bogiya ma nai nemokori mina no fafau kota regida?”
ACT.25.10	Ma nikabai reyo, “Na bi Caesar di kotari are reida mini, mina bi rama iniye na kota reyaine. Na bi Jew vene rofu beika no yokoi de reyaka, ya kaya mina bi ya diba iniye. 
ACT.25.11	Ago gira yokoi be odeyaka ma ini kaunava bi muyegida vonisi, bi yova regida. Idu beika no na rofu nitourage rededi bi rama de vonisi, bi amiye yokoi de ini vanari na aego! Na usa nida bi Caesar di nemokori kota regida.”
ACT.25.12	Kamini Festus yaku ini kanisoro venesa nirorotari reyadi ma nikabai reyo, “Ya bi Caesar rofu usa niyo, dada Caesar rofu bogiya.”
ACT.25.13	Meda bedakai koina niyori, kini Agrippa ma Bernice bi Caesarea ri Festus rofu egoru regi faiva nigi okiyadi. 
ACT.25.14	Meda bedakai ameyadi fufutari, Festus bi kini rofu Paul di ago nirorotari resi niyo, “Amiye yokoi amedo mini, ina bi Felix yaku dibura yavari fereyo; 
ACT.25.15	Jerusalem boyakari, Sei ma amiye utari naivo vene di varika vene, ma Jew vene di tora vene bi ini beika no reyo, niogau resi kota reyainedi. 
ACT.25.16	Idu ina vene rofu niyaka una Rome vene di ida bi, amiye ini no nitourage rofu bi kota de rego bogo, ini nemokori ini no nitourage rededi vene egogo resi iniye nigira rego mamo. 
ACT.25.17	Kamini minari bosi egogo reyadiri, na bi ari moi doba de reyaka, idu ari uveyori bi kota neidesi ago maraka mina amiye afei dui reyagane. 
ACT.25.18	Kamini nitourage rededi vene dadisi nai mokena kanari de ini no nitourage reyadi. 
ACT.25.19	Idu ina vene bi ini Sei rofu mokena vari gira aena di ma muyena amiye ini roka bi Iesu rofu maka kayamo reyadi, idu Paul yaku nigira redo mina amiye bi vegu amedo. 
ACT.25.20	Mina ago moi nomu rena bi mokena forovai reyo, mina resi Paul nikaiteyaka Jerusalem ri bogo ma ini no nitourage rena ago kotari rego ba ide. 
ACT.25.21	Idu Paul na usa niyo bi nari resi Caesar di nemokori kota reyaine. Mina dada ago maraka nari reyagane bogo Caesar rofu nifeidegida mamo.”
ACT.25.22	Kamini Agrippa yaku Festus rofu niyo, “Na ura reida bi mina amiye di sina na kaya neidegida.”
ACT.25.22	Nikabai reyo, “Agiya neidegiya.”
ACT.25.23	Ari uveyo ma Agrippa bi Bernice sa kini di sogona akusi yava torari dui reyadi, ma amiye yaku kikifa reyadi. Iya rededi vene di ourefeidena vene ma taoni di tora venesa egogo resi mina sanari ka dui reyadi. Festus ago maro ma Paul afei boyadi. 
ACT.25.24	Festus yaku niyo, “Kini Agrippa ma kaere tau unasa gua egogo rededi: Mina amiye vededi, kaere Jew vene tau Jerusalem ri ma minari ina dada nisi raka dudu usa niyadi vegu amena ga reyaine bi buni. 
ACT.25.25	Ye muyena baku rego di ida ini no reyo dada bi maina rei kava reyaka. Idu bi na rofu usa niyo bi Caesar di nemokori kota reyaine, mina resi mokeyaka nifeidegida. 
ACT.25.26	Idu ina fafau ago rama bura resi Caesar rofu moi feidegida bi koina. Mina resi ya vene di nemokori afei baeyaka—ma rama iniye bi ya, kini Agrippa rofu!—ye ini no bi vei maina rei mona regedi, ma makai dudu bura be regida. 
ACT.25.27	Nai mokenari bi rorobo de dibura amiye nifeide tavoi regida, no rena di ago adina baku rena koderi.”
ACT.26.1	Kamini Agrippa yaku Paul niyo, “Vava ya maida ya kaya ago ni.” Kamini Paul kimo ini vana odoro risi iniye ini egira ago niyo:
ACT.26.2	“Kini Agrippa, na bi ada regasa gua yi nemokori are resi Jew vene yaku nai no reyaka nitourage reyadi mina tau iniye rofu niegira ago nida, 
ACT.26.3	adina bi rama iniye ya diba Jew vene di toutou ma kayamo ago. Mina dada ya usa nida, amuta dudu nai ago neide.
ACT.26.4	“Jew vene tau noibanu nai kakuari gutuna amei baesi godua ni tora niyaka na kaya di gagani ma Jerusalem ri, bi ina diba. 
ACT.26.5	Ina vene bi senagi ina diba, niokugedi vonisi, na bi uni Sei rofu mokena vari gira aena di Pharisee vene di amiye yokoi amegamaka.
ACT.26.6	Mina dada nai uka mokena Sei rofu, uni tutubena rofu nitore rena agori dada gua kotari are reida mini— 
ACT.26.7	mina bi uni vene di rubu 12 rofu nitore reyo ma, uka mokena regasa uru ari rama iniye Sei nivakededi bi moigedi. O, kini, mina uka mokena dada Jew vene yaku na nitourage rededi! 
ACT.26.8	Beika resi ya minari amededi bi Sei yaku muyena vene edadisi rae redo rofu mokena vari gira anua aededi?
ACT.26.9	“Ye na kaya sena bi, Iesu Nazareth amiye di roka moi no iniye rina mina mokeyaka.
ACT.26.10	Ma mina mokena bi Jerusalem ri rama reyaka. Sei ma amiye utari naivo vene di varika vene yaku ago vava na maro ma Sei di vene tau moi dibura aegamaka. Ma mina vene umuyegi di sina nidodi renari, bi mina ka nai vana magamaka. 
ACT.26.11	Meda tau gade usa usa yava neineiri digasa amiye vai resi amiye Sei di roka moi no rigi regamaka. Gubuyo iniye ina vene rofu regamaka, ye yava ikari ka gagani bouna di taoniri digasa esika esika magamaka.
ACT.26.12	“Yokaru mina di moimai regi, Sei ma amiye utari naivo vene di varika vene yaku vava na maradi ma Damascus ri neyaka. 
ACT.26.13	Kini o, meda tobori idau negamakari, omari gutuna vabara veyaka; mina bi meda kana de, idu ina bi vabara iniye kamanika rei desi na ma nai asiyaka na ota rina venesa una buru riyo. 
ACT.26.14	Una tau noibanu bi konori keto reyafa, ma goroka yokoi Hebrew agori neideyaka na rofu yomakai nigamo, ‘Saul! Beika resi na esika esika maisa? Ya bi ya kaya esika maisa, boromakau yaku ini biyaguna amiye di kodu dagu mado kana.’ 
ACT.26.15	Ma nikaiteyaka, ‘Varika amiye ya bi kaere?’ Ma niyo, ‘Na bi Iesu, kaere bi ya yaku esika esika maisa. 
ACT.26.16	Dadisi are re. Ya rofu ogau niyaka ini adina bi nai naivo amiye kana ya abidi regida. Ya bi beika gua na rofu veyo ma beika gabi ya rofu oteimagida mina amiye bouna rofu nigiya. 
ACT.26.17	Na yaku Jew vene ma tutubena idana vene, kaere na ya rofu nifeidegida, di vavari ya
ACT.26.18	Na bi ina vene rofu ya nifeideida, nemoko aresi mukunari gutuna vabarari kero resi Satani di vavari gutuna Sei rofu etagae riyagane, ye ini mokena vari gira aena na rofu dudu ini vegu no koite makugo, ma Sei di moi akeke riyo vene di fogori ini sanari amegedi.’
ACT.26.19	“O kini Agrippa, ye mina dada yaduka kana omari gutuna veyaka na bi de ni obe reyaka. 
ACT.26.20	Ye siko Damascus ma Jerusalem ri ago buni niokusi Judea tora noibanuri ma tutubena idana vene ini fogori ago buni niokuyaka, bi ini vegu no feresi moi etagae risi Sei rofu kero resi vegu no ferena di reremama reyaganedi.
ACT.26.21	Makai dada Jew vene yaku Sei nivakena yava ideri na moi gira resi na umuyegika reyadi. 
ACT.26.22	Ye Sei yaku na aedeyo, dada ma gua are resi tora ma keika vene rofu niokuda. Na bi ago bouna nina de; na bi Sei di ago nidedi vene ma Moses di ago mina vata nigo mina maka nida: 
ACT.26.23	Keriso esika esika moigo kumo siko muyenari gutuna dadi rae resi moi vegu rina di vabara sina Jew vene ma tutubena idana vene rofu niokuda.”
ACT.26.24	Paul ya makai iniye nigira reyori, Festus yaku imuna nisi niyo, “Paul ya bi yi mokena eta niyo! Yi mokena vabara tora yaku ya moi forovai reyo!”
ACT.26.25	Idu nikabai resi niyo, “Festus amiye buni vayavaya, na bi ada forovai de; beika nida bi rama iniye ma rorobo iniye. 
ACT.26.26	Kini bi mina kana vegu ina diba, mina dada mina ago makai nida. Na bi nai uka moiyo, adina nai mokenari ya bi mina tau veyo, bi sui teukanari mina sina ni dina de reyo dada. 
ACT.26.27	Kini Agrippa o, Sei di ago niyadi vene di ago mokena vari gira aesa ba ide? Na na diba ya reisa!”
ACT.26.28	Kamini Agrippa yaku Paul niyo, “Mina medari maka, yi mokenari bi ekalesia amiye rofu na nikake reisa ba?”
ACT.26.29	Ma nikabai reyo, “Meda doba o tumu, Sei rofu usa nida, ya maka de, idu ya kaere tau gua na neidededi mini, bi na kana nigedi—idu na seini reyadi kana bi de!”
ACT.26.30	Kamini kini, gavana, Bernice ma kaere inasa amegamadi vene dadi are resi 
ACT.26.31	yava feresi iniye iniye ago niyadi, “Mina amiye beika redo bi muyena o dibura bi seru de rego.” 
ACT.26.32	Ye Agrippa yaku Festus niyo, “Mina amiye bi Caesar di nemokori kota reyaine mina usa de niyagadu vonisi, bi ina nifeidesi erufuyadu.”
ACT.27.1	Mokeyadi una bi bouti keu risi Italy bogifari, bi Paul ma dibura vene bedakaisa iya rededi vene di ourefeidena amiye tora di vanari aeyadi; ini roka bi Julius, kaere bi Augustus di iya rededi vene di amiye yokoi. 
ACT.27.2	Una bi Adramyttium gagani di boutiri keu riyafa. Ye una bi boyafa ma mina bouti bi Asia gagani kone di taoniri digo. Macedonia amiye yokoi Thessalonica rofu ini roka bi Aristarchus ina ka unasa. 
ACT.27.3	Ari uveyori, bi Sidon ri utae riyafa ma Julius bi uka buni Paul rofu resi ago maro, ini asiyaka rofu ne vesi ini mokena gugura fore be ateyainedi. 
ACT.27.4	Mironari gutuna bi dudusa davarari bosi Cyprus eta rofu ebu reyafa, ini adina bi uni nao rofu bi aura tora baegamo. 
ACT.27.5	Davara tobori boyafari, bi Cilicia ma Pamphylia di kone atafuri ebu resi Myra Lycia gaganiri utae riyafa. 
ACT.27.6	Mironari iya rededi vene di ourefeidena amiye tora yaku Alexandria gutuna di bouti veyo ma una bi keu riyafa, adina bouti bi Italy bogamo.
ACT.27.7	Una bi meda tau gade kimo raga regasa toe baku reyafa, mina resi Cnidus atafuri utae riyafa. Kamini mironari aura yaku ida biri riyo, mina resi Crete di fokena eta rofu kefe resi Salmone ebu reyafa. 
ACT.27.8	Makai toe baku reyafa, dada davara seriri raga resi gagani roka Sisima Buni Utae rina sana Lasea taoni atafuri okiyafa.
ACT.27.9	Meda tora gade koina ni tavoi reyo ma iruku oyo rena di meda
ACT.27.10	“Amiye o, nai mokenari bi uni davara fafau dibo bi ravegeragera, uni bouti, gugura fore ma uniye di vegu ka bi rerevaida ugo.” 
ACT.27.11	Idu iya rededi vene di ourefeidena amiye tora bi Paul di sina neidena de reyo, idu bouti tari redo amiye ma bouti biyaguna amiye di sina neideyo. 
ACT.27.12	Ye minari ava di medari utae rena bi buni de niyo, ma tora noibanu mokena yokoi maka moisi niyadi, Phoenix ri yavoi regedi vonisi yaga di medari taru taru regedi. Mina bi bouti utae ridedi sana Crete ri, ma meda nedo rama eta keika ma meda nedo enana eta keikari amei sifere regedi.
ACT.27.13	Kamini meda baedo rama eta rofu aura amuta ufu regi kora reyo, ma ini mokena beika regedi bi baku reyadi, ye 
ACT.27.14	Doba deri, aura tora yeiva nufa—ini roka bi “Meda baedo enana eta keika”—bi motumotu gutuna ufu resi baeyo. 
ACT.27.15	Mina aura yaku bouti rofu ufu reyo, ye aura seira rena bi anua reyadi, mina resi ferena maka reyafa ma ini diba raga reyo. 
ACT.27.16	Ye motumotu keika roka Cauda di eta rofu ebu reyafari, una bi bouti di 
ACT.27.17	Kamini bouti odoro moi keu riyadi ma gabi bouti di aveta rofu maena bedakai mi gogo riyadi gira niyainedi. Ori reyadi bi Libya seriri di vasari kake nigedi baebu, ye farai moi eyouneyadi ma bouti bi makai iyana reyainedi. 
ACT.27.18	Ari uveyori, bi aura tora toga ufu regamo, mina dada bi kora resi gugura moigasa davarari makuyadi. 
ACT.27.19	Meda regodenuri bi bouti di tuta bi vana dudu moisi makuyadi. 
ACT.27.20	Ari tauri meda nemoko ma oma iya de veyafa ma aura tora yaku besa ufu regamo, mina resi uni vegu amegifa uka mokena bi koina niyo.
ACT.27.21	Meda tau amiye bi iruku koina dudu amegamadi di fuofuori, Paul ina vene di fogori dadi are resi niyo, “Rumana vene, ya bi nai ago neidesi Crete gutuna bi de diyagadu, kamini uniye bi mina kana ekokona bi baku de reyagadu. 
ACT.27.22	Idu gua ya rofu usa nida, yi mokena gira aefo! Yi fogori amiye yokoi de ini vegu boiyo de rego; bouti maka boiyo rego. 
ACT.27.23	Agiya urusari, Sei di naivo naivo vima, kaere bi ina naivo reida ma bi ini amiye, bi na adinari are resi 
ACT.27.24	niyo, ‘Paul, ga ori re! Ya bi kotari Caesar di nemokori are reyaine, ma Sei di buni tora gade ya maro vegu moiyaganedi kaere tau yasa didedi vene ka.’ 
ACT.27.25	Ye rumana vene, yi mokena gira aefo! Adina na bi Sei rofu mokena vari gira aeda, beika na niyo kana bi vata nigo. 
ACT.27.26	Idu aura yaku una motumotu yokoiri ufu rego ma utae regifa.”
ACT.27.27	Urusa 14 ere bae koina niyori, una bi davara Mediterranean ri aura yaku una ufu rei bogamo. Ma urusa tobori, bouti moimai vene amuteyadi bi kono rofu ekaira regamadi. 
ACT.27.28	Kamini davara di moka moina davarari eyareyadi ma ini doba bi 37 metre;
ACT.27.29	Ori reyadi bouti bi foreri tagi mago, mina resi 
ACT.27.30	Bouti di moimai vene ini mokena bi bouti feresi ori yakugedi, mina resi sui dudu bouti di 
ACT.27.31	Idu Paul yaku iya rededi vene di ourefeidena amiye tora ma ini iya rededi venesa nioteimasi niyo, “Mina vene boutiri amena de regediri, ya bi moi vegu de nigedi.” 
ACT.27.32	Kamini iya rededi vene yaku 
ACT.27.33	Kamini meda dadigi reyori, Paul yaku amiye nioteimaro iruku iriyaganedi. Resi niyo: “Meda 14 ere iruku iri mona de dudu amei baeyadi. 
ACT.27.34	Gua ya usa nida iruku be irigedi; resi vegu moiyagane. Ya yokoi esika de moigedi.” 
ACT.27.35	Mina niyo koina niyori, bi beredi be moisi ina vene tau di nemokori Sei rofu buni tora gade masi ode ode resi irigi kora reyo. 
ACT.27.36	Ina vene tau bi uka ada resi iniye ka iruku moiga iriyadi. 
ACT.27.37	Una tora noibanu mina bouti odoro bi amiye 276.
ACT.27.38	Kamini ina vene tau uka bere bere ma niyadiri, witi moisi davarari makuyadi bouti aita niyainedi.
ACT.27.39	Kamini ari uveyori, kono bi vei mama de reyadi, idu koru moka yokoi vasa nufa vesi ini mokena moiyadi bi regedi vonisi, bi ida maina resi bouti bi mirona sanari moi bogedi. 
ACT.27.40	Davarari 
ACT.27.41	Idu bouti bi vasa tagi masi minari odoro varei kake niyo. Ini seira rofu kake nisi iyana de reyori, ureure di vava ya bouti doka bi uroki rei tumu tumu reyo.
ACT.27.42	Iya rededi vene bi mokena moiyadi dibura vene umuyegedi, be bi ova resi ori digedi baebu. 
ACT.27.43	Idu iya rededi vene di ourefeidena amiye tora ini ura bi Paul moi vegu rigo, mina dada ini mokena mina regi moiyadi, bi ina yaku ni de resi ago maro, bi kaere ova regedi vene ya siko soka resi kono urana ova reyaganedi, 
ACT.27.44	ma tora noibanu bi gabi bouti di yabo tuta o gugura be moisi ova reyainedi. Makai ida dudu una tau vakoi bi vegu buni dudu vasari utae riyafa.
ACT.28.1	Vegu buni dudu vasau okiyafari, bi veitao reyafa motumotu di roka bi Malta. 
ACT.28.2	Minari amena vene yaku una rofu mokei tora reyadi. Ita tora orisi una tau rofu gaba reyadi, ini adina bi miya ma itu regamo. 
ACT.28.3	Paul yaku ita ruena butu risi ita fafau aeyori, gadeva aruma bi ita vava yaku moiyo ma yakusi Paul di vana aki reyo. 
ACT.28.4	Kamini motumotu vene mina aruma bi ini vanari ikigamo vegasa iniye iniye rofu niyadi, “Rama iniye mina rumana bi amiye umuyeyo amiye, davarari ka muyena de, idu Vegu rorobo sei iniye yaku ka nido ga vegu niyaine.” 
ACT.28.5	Idu Paul yaku aruma bi ita mokari varaka resi no yokoi de baku reyo. 
ACT.28.6	Amiye ini mokena bi roaita urugo o keto resi muyego. Amei doba resi vegasa amegamadi idu gokai beika no de vata niyo ina rofu. Kamini ini mokena kero resi niyadi, “Ina bi sei yokoi!”
ACT.28.7	Kamini mina kono atafuri, muro bedakai ini biyaguna ini roka Publis, kaere bi motumotu di varika amiye, bi amegamo. Ina yaku una faiva nisi meda regode rofu una gaba reyo. 
ACT.28.8	Ini baba bi gauka varegamo; ina bi roaita vaki vaki ma diye fa resi guraugamo. Paul bi ini daiyutu dui resi usa usa nisi ini vana ina fafau aeyo ma ini gauka buni niyo. 
ACT.28.9	Makai vata niyori, kaere kaere mina motumoturi gauka vene tau bi okiyadi ma ina moi buni riyo. 
ACT.28.10	Gugura buni buni dudu una vakeyadi. Kamini bouti keu riyafari, bouti odoro dina gugura ka ateyafa.
ACT.28.11	Eyo regodenu koina niyori, Alexandria gutuna bouti yokoi odoro keu riyafa. Mina bouti bi ava di medari motumoturi amegamo, ma ini roka bi “Kakafasina rumana sei.” 
ACT.28.12	Syracuse ri utae risi meda regode mironari ameyafa. 
ACT.28.13	Mironari gutuna davarari boyafa bi Rhegium ri utae riyafa. Ari uveyori, aura bi meda baedo rama eta rofu ufu reyo. Kamini ainekari, bi Puteoli ri okiyafa. 
ACT.28.14	Mironari bi usika ourena bedakai baku reyafa ma ina venesa meda 7 amegi una omaradi. Ye makai dudu Rome ri okiyafa. 
ACT.28.15	Usika ourena Rome ri amededi bi uni sina neidegasa maketi ini roka Appius ma Oto vene di amena varena yava regodenuri maike bosi una baku reyadi. Paul mina vene vegasa Sei rofu buni tora gade maro ma ini uka gira moiyo.
ACT.28.16	Rome okiyafari, Paul bi iya rena amiye yokoi yaku nari rego sa ameyainedi niyadi.
ACT.28.17	Meda regode koina niyori, Paul yaku Jew vene di ourefeidena vene raka niegogo reyo. Kamini egogo reyadiri, niyo, “Usika ourena, gokai beika no uni amiye o uni tutubena di vegu rofu de reyaka, Jerusalem ri dibura amiye kana na moisi Rome vene di vanari aeyadi. 
ACT.28.18	Na nikaite mona resi ini ura bi na nifeidegedi, adina bi no yokoi reyaka ma muyegida di ida bi baku de reyadi. 
ACT.28.19	Idu Jew vene bi ura de reyadi, mina resi bi buni usa niyaka na bi Caesar di nemokori kota reyaine, idu nai vene rofu nitourage rena ago bi de.
ACT.28.20	Mina dada ya niegogo reyaka, ya vesi sina nimagida. Ini adina bi Israel vene yaku uka mokena aegedi amiye dada mina seini aeyadi mini.”
ACT.28.21	Ina vene nikabai reyadi, “Yi vegu reyo di sina ini bura Judea rofu baku de reyafa, ma usika ourena mirona gutuna baena vene yaku gokai yi sina no ka yokoi nina de. 
ACT.28.22	Uni ura bi yi mokena sina neidegifa, ini adina una diba gagani tau yaku mina vene fafau ago no nidedi.”
ACT.28.23	Mina dada ina vene yaku meda yokoi nidodi resi aeyadi ma amiye tau gade iniye Paul ini amegamo yavari okiyadi. Uriyaku gutuna boyo urusa ina yaku Sei di ourefeidena amena sana di ago oteimasi niokuyo. Moses di ago gira ma Sei di ago niyadi vene di ago bura reyadi Iesu dada, mina niogau reyo uka kero reyaganedi. 
ACT.28.24	Bedakai bi ini agori uka vava aeyadi, idu bedakai bi mokena vari gira de aeyadi. 
ACT.28.25	Paul yaku ago yokoi maka niyori, amiye bi iniye iniye rofu uka yokoi maka de nisi fereyadi. Paul di ago bi yomini: “Vima kikifa yaku rama iniye Sei di ago niyo amiye Isaiah dudu yi
ACT.28.26	Resi makai niyo,
ACT.28.26	‘Disi mina vene rofu ni:
ACT.28.26	Neidebigedi, idu diba de nigedi;
ACT.28.26	vebigedi, idu vei mama de regedi,
ACT.28.27	ini adina mina vene di uka bi gira iniye;
ACT.28.27	ma ini anema kebi risi neidena de resi
ACT.28.27	ini nemoko muguna reyadi.
ACT.28.27	Bi ini nemoko dudu vesi
ACT.28.27	ini anema dudu neidesi
ACT.28.27	ini uka dudu diba nigedi baebu,
ACT.28.27	ye na rofu kero regedi ma
ACT.28.27	na yaku moi buni rigida.’ ”
ACT.28.28	“Mina dada ya diba niyagane, Sei ini moi vegu rina di ago bi tutubena idana vene rofu nifeideyo ma ina vene yaku neidegedi!”
ACT.28.30	Lagani buaru remanuri Paul bi iniye voi regamo yavari amesi kaere egoru okigamadi vene tau bi faiva nigamo. 
ACT.28.31	Sei di ourefeidena amena sana di ago nirausi resi yeiva dudu Varika amiye Iesu Keriso di ago oteimaro ma yokoi yaku ini sina biri de reyo.
ROM.1.1	Na Paul, kaere bi Iesu Keriso di moimai rei tavoi reida amiye, ya rofu bura reida. Sei yaku na nifeidena amiye kana raka nisi Sei di ago buni nirausi regi auba reyo.
ROM.1.2	Sei senagi ini ago kikifari ini ago niyadi vene dudu mina ago buni nitore reyo. 
ROM.1.3	Bi ini Mida dada bura reyadi, kaere bi amiye roaitari David di tutubena gutuna vata niyo; 
ROM.1.4	ma Vima kikifa dudu Sei di mida vava nufa niogau reyo, ini muyenari gutuna moi dadi rae reyo dada, ina kaere bi Iesu Keriso uni Varika amiye. 
ROM.1.5	Una bi ina dudu buni tora gade ma nifeidena vene di reremama moiyafa, ye amiye mokena vari gira aesi ini ago neidegedi, ini roka gagani gagani vene tau vakoi ini fogori dada. 
ROM.1.6	Ma ya kaere mina fogori ka Iesu Keriso yaku ya raka nido, inasa auta reyainedi.
ROM.1.7	Mina sina bi Rome ri amededi vene tau rofu, kaere bi Sei ini uka masi iniye ini vene roka nido:
ROM.1.7	Uni Baba Sei ma Varika amiye Iesu Keriso di buni tora gade ma uka amuta ya maragane. 
ROM.1.8	Yomakai dudu ago kora regida, Iesu Keriso dudu ya tau vanu dada, nai Sei rofu buni tora gade maida, adina bi, kono tora noibanuri yi mokena vari gira aena di sina niogau redo. 
ROM.1.9	Adina Sei bi nai ninegau redo amiye, kaere nai vima dudu ini Mida di ago buniri naivo reida. Ina diba na bi toga toga ya fafau ago mokegasa 
ROM.1.10	toga toga usa usa nida, ye ari yokoiri Sei di ura dada, na bi ida baku resi ya rofu digida. 
ROM.1.11	Adina nai uka dadido ya vene vegika, ye Vima ini moimai yokoi mina yasa anarauda regida ma yeiva moiyagane. 
ROM.1.12	Ye makai uniye uni mokena vari gira aena dudu ya na niegira regedi, ma na ka ya niegira regida.
ROM.1.13	Nai usika ourena, nai ura bi ya diba niyaganedi na bi uru tau ya rofu digida (idu gua mamo bi kebi reyo). Mina ye tutubena idana vene yasa yi fogori moimai resi butu regida.
ROM.1.14	Na bi nai ago yokoiri vene
ROM.1.15	Mina resi ka ya kaere Rome ri amededi, bi nai uka dadido ya rofu ago buni nirausi regida.
ROM.1.16	Na bi
ROM.1.17	Adina mina ago buniri Sei di mokena rorobo moi ogau rido: bi mokena vari gira aena dudu ouresi kora resi koina nigo. Bura reyo kana, “Mokena rorobo amiye bi mokena vari gira aena dudu vegu amego.”
ROM.1.18	Adina Sei di gubuyo resi kota rena amiye di vegu no dada omari gutuna moi ogau rido Sei di mokena kana de ma mokena rorobo de vene tau vakoi fafau, kaere ini Sei di mokena kana de vegu dudu ago rama biri ridedi. 
ROM.1.19	Adina beika Sei dada diba nigedi, bi sui de, idu negauri oteimaro mini, Sei iniye yaku mina vene rofu oteimaro dada. 
ROM.1.20	Adina Sei yaku senagi oma ma kono riyori gutuna, bi vena de, idu ini toga toga amedo vava ma ina bi beika kana, bi ramari vei mama reyadi; bi beika baika Sei yaku riyo dudu vei mama reyadi dada. Mina dada amiye bi ida yokoi dudu ina rofu nisui de regifa! 
ROM.1.21	Adina Sei diba niyadi, idu bi Sei kana ini roka moi odoro de risi buni tora gade de maradi. Idu ini mokena bi tavoi tavoi reyo ma ini uka ada de kana.
ROM.1.22	Ye iniye niyadi bi mokena vabara nufa, idu ada de kana niyadi; 
ROM.1.23	resi Sei kaere toga toga amedo di vabara fufuta masi vana dudu riyo vima amiye muyego kana ma erena, vibani yuka 4 nufa ma variva kana nivakegamadi.
ROM.1.24	Mina resi Sei yaku ini uka di ura rena vegu kino reyadi rofu ekure reyo. Makai iniye ini fogori ini roaita moi no regedi. 
ROM.1.25	Ina vene yaku Sei di ago rama gedu masi ofa ago moisi beika Sei yaku riyo, mina nivakesi naivo regamadi, idu beika baika tau riyo amiye bi de, kaere bi toga toga buni tora gade madedi! Rama.
ROM.1.26	Mina resi, Sei yaku moi no rena di ura rofu ekure reyo. Adina ini rema yaku rumanasa varena vegu feresi rema bounasa varegamadi, amiye di mokena buni kana de. 
ROM.1.27	Rumana vene ka makai, remasa varena vegu fufuta masi iniye iniye rofu ura regamadi, ye rumana vene yaku maena rena vegu no iniye iniye rofu resi ini ideri ini no di kaunava moigamadi.
ROM.1.28	Ma beika bi rama, mina dudu Sei rofu mokegi moi kekevata uyadi, ini mokenari Sei di mokena mokei itu reyadi, ye Sei yaku beika rena de vegu mina regi ina vene rofu mokena no ekure reyo. 
ROM.1.29	Ina vene bi mokena rorobo de vegu,
ROM.1.30	nifafana rededi vene, Sei rofu gubuyo rededi vene, negiyagiya nufa, iniye roka ni moi tora resi nivasina resi vegu no besa besa asanu rena mokesi nono baba di ago de neidededi; 
ROM.1.31	bi dona auna di moke moke nufa, nitore rena ago de resi bi uka buni de
ROM.1.32	Ina diba Sei di ago gira dada, kaere mina kana vegu rededi bi buni bi muyegedi. Ina yaku maka rena de, idu kaere amiye rededi, ka ni mama regedi gira moisi reyaganedi.
ROM.2.1	Mina dada ya bi ago idana idana yokoi de nigedi, ya tau noibanu, kaere amiye bouna rofu kota rededi. Adina amiye bouna rofu kota regiyari, ya kaya ka kota reisa, ya kota redo amiye, ya ka mina vegu reisa dada.
ROM.2.2	Gua una diba Sei ini kota renari bi rama, kaere mina vegu kana rededi ina fafau keto rego. 
ROM.2.3	Kaere mina kana vegu rededi bi ya yaku kota reisa, idu ya ka mina reisa! Ye mokeisa Sei di kota rena bi ori digiya ba? 
ROM.2.4	Sei yaku ini uka buni dudu vegu no feresi moi etagae rigi ya ourefeideyaine; ye ya diba nisa ba ide? O ya bi ini uka buni vayavaya, tua rena ma toro rena rofu mokei itu reisa ba? 
ROM.2.5	Idu yi uka gira ma vegu no feresi moi etagae de rina dada, Sei di kota rorobo rena moi ogau rigori, ya bi ya rofu Sei di gubuyo tora ae torekai reisa, mina gubuyo tora di medari moigiya. 
ROM.2.6	Ma Sei yaku amiye neinei ini beika reyo kana, ina rofu mago.
ROM.2.7	Amiye kaere vegu buni renari, are rei gira rena dudu vabara, kikifa rena ma moi no de rena, mina maina rededi, Sei bi ina vene rofu toga toga ameibobina vegu mago. 
ROM.2.8	Idu kaere iniye di buni maka maina resi ago rama de neidesi mokena rorobo de ka neidededi, Sei di gubuyo tora iniye moigedi ma buburu vai rei mona rego. 
ROM.2.9	Amiye neinei kaere vegu no redo bi toe ma uka vorivori rena moigo; bi Jew amiye rofu siko vata nigo ma gabi tutubena idana amiye
ROM.2.10	Idu amiye neinei kaere vegu buni redo bi vabara, kikifa rena ma uka amuta moigo; bi Jew amiye rofu siko vata nigo ma gabi tutubena idana amiye
ROM.2.11	Adina Sei yaku amiye neinei rofu ida yokoi makari kota redo.
ROM.2.12	Adina ago gira nufa de vene tau bi vegu no regamadi, ina ka bi ago gira nufa de makai muyegedi, ma ago gira gabireri amededi vene tau bi ago gira dudu kota rego. 
ROM.2.13	Adina kaere ago gira neidededi bi Sei di nemokori mokena rorobo nufa de, idu ago gira usi rededi vene, ina bi vegu rorobo nigedi. 
ROM.2.14	Adina tutubena idana vene, kaere bi ago nufa de, ini vegu dudu ago gira di ago usi regediri, bi iniye iniye di ago gira, ka bi Moses di ago gira nufa de. 
ROM.2.15	Moi rama aededi ago gira di reremama bi ini ukari bura reyo, ma ini uka di mokena ka makai ninegau redo ma, ini mokena berou berou dudu iniye iniye nitourage rededi o nigira rededi. 
ROM.2.16	Ye mina medari, ago buni nirausi regamaka dada, Sei yaku Iesu Keriso dudu amiye di sui nina mokena kota rego.
ROM.2.17	Idu, ya kaere ya kaya rofu nisa bi Jew amiye ma ago gira damani resi Sei ni-ika reisa bi gokai? 
ROM.2.18	Sei yaku beika ya regi ura redo ya diba, ma beika bi buni vayavaya ya ka yo nisa, bi ago gira ya rofu oteimagamadi dada. 
ROM.2.19	Ye yi mokena buni dudu, ya kaya ne taufa vene ourefeidesi mukunari amededi vene rofu vabara nigiya. 
ROM.2.20	Ya bi ada de vene ma mida mida di oteimana amiye, ya bi ago gira di diba nina ma ago rama beika baika tau nufa dada. 
ROM.2.21	Ya yaku bedakai vene oteimaisa, idu ya kaya oteimaisa ba? Ya duma rededi vene rofu ago nirausi resi duma ga reyagane, idu ya ka duma reisa ba? 
ROM.2.22	Ya amiye rofu nisa koa ga reyagane, idu ya koa reisa ba? Ya ofa ofa sei gubuyo reisa, idu ya bi ini nivakena yavari beika amedo, mina duma reisa ba? 
ROM.2.23	Ya kaere ago gira rofu nivasina reisa, bi ago gira odena dudu Sei kikifa de reisa. 
ROM.2.24	Adina bura reyo kana, “Tutubena idana vene yaku Sei di roka moi no ridedi, ya Jew vene dada.”
ROM.2.25	Adina ago gira neideisa vonisi, roaita nugana bi buni; idu ya ago gira odeisa vonisi, roaita nugana bi roaita nugana de kana nigo. 
ROM.2.26	Ye, amiye yokoi kaere roaita de nugaro, bi ago gira di ago neidego vonisi, bi roaita nugaro kana nigo ba? 
ROM.2.27	Ye roaita de nugaro amiye, kaere ago gira neidedo, bi ya kaere bura reyo ago gira ma roaita nugana nufa, idu ago gira odeisa, bi ya nifafana rego. 
ROM.2.28	Adina amiye yokoi de bi Jew amiye, kaere bi roaita maka nugaro, ini adina bi roaita nugana bi diya roaita etofaro. 
ROM.2.29	Idu Jew amiye rama bi makai ini ideri, ma ini roaita nugana bi uka meko di, Vima dudu, vana yaku bura rena ago gira dudu de. Ma amiye ini roka moi odoro rina bi de, idu Sei rofu.
ROM.3.1	Ye Jew amiye di buni bi beika? O roaita nugana di buni bi beika? 
ROM.3.2	Ida tau vanu dudu ini buni bi rama iniye. Ouresi bi Sei di ago Jew vene rofu nimagamo. 
ROM.3.3	Ye bedakai yaku mokena vari gira de aeyadi vonisi, bi beika? Ini mokena vari gira de aena bi Sei di vegu rama rena moi koina nigo ba? 
ROM.3.4	Ide iniye! Sei bi rama iniye, idu amiye tau gade ka bi ofa ofa ago nidedi vene. Bura reyo kana,
ROM.3.4	“Ye yi agori rama nigiya;
ROM.3.4	ma ya kota rego medari ya bi ebu rego.”
ROM.3.5	Idu amiye yokoi yaku nigo, uni mokena rorobo de vegu bi buni, adina makai dudu amiye yaku Sei di mokena rorobo bi gokai vegedi. Mina kana, Sei yaku ini gubuyo tora una rofu maro, mina bi mokena rorobo de vegu nigifa ba? (Nai ago bi amiye di ago kana.) 
ROM.3.6	Ide iniye! Adina gokai dudu Sei yaku kono tora noibanu di amiye kota rego?
ROM.3.7	Idu nai ofa ago dudu, Sei di ago rama bi ini vabara moi ogau iniye rigo vonisi, na bi beika resi vegu no redo amiye kana nifafana redo? 
ROM.3.8	Bedakai nifafana resi nidedi uni ago bi, “Ye vegu no renadi kumo buni baku regifa.” Ye Sei di kota rena bi rama.
ROM.3.9	Ye makai una Jew vene bi buni iniye ba? Ide iniye iniye! Adina senagi nioteimarafa, Jew vene ma tutubena idana vene,
ROM.3.10	Bura reyo kana:
ROM.3.10	“Amiye yokoi mokena rorobo nufa de, yokoi maka ide iniye;
ROM.3.11	yokoi de yaku vegu buni diba nido,
ROM.3.11	ma yokoi de Sei maina redo.
ROM.3.12	Ina tau vanu gedu maradi;
ROM.3.12	tau vakoi yaku tavoi reyadi;
ROM.3.12	yokoi de yaku buni redo, yokoi maka ide iniye.
ROM.3.13	Ago ninari ini vena sau bi amiye guri ruba fafa rina de kana;
ROM.3.13	ini afiye dudu eru rededi,
ROM.3.13	gadeva aruma di gemiso no bi ini venari.
ROM.3.14	Kiraini ma ago ru yaku ini vena vata baeyadi.
ROM.3.15	Ini yuka dudu bi evade raga resi dava rausi regika;
ROM.3.16	moi kekevata una ma moi no rena bi ini dina idari amededi.
ROM.3.17	Ma uka amuta di ida bi diba de niyadi.
ROM.3.18	Ini nemokori ka bi Sei ori de rededi.”
ROM.3.19	Gua una diba beika ago gira yaku nido, bi kaere ago gira di vava gabireri amedo ina rofu nido, ye vena biri risi ago nina de, ma kono tora noibanu di vene tau bi Sei di nemokori ini vegu dada kota regi are reyaganedi. 
ROM.3.20	Adina ini nemokori ago gira usi dina dudu, amiye yokoi bi vegu rorobo de nigo, ago gira dudu vegu no neide mama rego dada.
ROM.3.21	Idu gua Sei di mokena rorobo bi ago gira etofarori moi ogau riyo, adina ago gira ma Sei di ago niyadi vene di ago ina rofu ninegau rededi. 
ROM.3.22	Sei yaku amiye di mokena vari gira Iesu Keriso rofu aena dudu amiye moi rorobo rido; mina bi amiye tau gade rofu, kaere mokena vari gira aededi. Adina bi idana de:
ROM.3.23	mina bi amiye tau gade yaku vegu no resi Sei di vabara moina, bi ne tumuri keto reyadi. 
ROM.3.24	Ye davana de nufa, beika buni tora gade maro dudu vegu rorobo niyadi; mina bi Iesu Keriso yaku voi resi erufuyo. 
ROM.3.25	Ina bi kaere Sei yaku ini dava dudu, vegu no di obini voi regi ori sisika kana aeyo. Ye mokena vari gira aenari moigedi; ma makai reyo, Sei di mokena rorobo oteimagi, ini toro renari sena reyadi vegu no moi tai reyo dada. 
ROM.3.26	Makai Sei yaku gua ini mokena rorobo oteimaro, ye makai bi rama ma kaere Iesu rofu mokena vari gira aego, ina rofu nigo ini vegu bi rorobo.
ROM.3.27	Mina dada uni nivasina rena bi beika? Bi de iniye. Ago gira neidesi nivasina reyafa, makai mokena rorobo moiyafa ba? Ide, bi mokena vari gira aena dudu maka mokena rorobo moisifa. 
ROM.3.28	Adina amiye yokoi mokena vari gira aena dudu maka, bi vegu rorobo nigo mina mokesifa, ma ago gira di reremama dudu bi de. 
ROM.3.29	Ye Sei bi Jew vene di Sei maka ba? Ye ina ka bi tutubena idana vene di Sei ide ba? Yo, ina ka bi tutubena idana vene di Sei, 
ROM.3.30	adina Sei bi yokoi maka dada. Ye roaita nugana vene
ROM.3.31	Mina dada mokena vari gira dudu ago gira ukero resifa ba? Ide iniye! Idu, ago gira moi gigi risifa.
ROM.4.1	Ye Abraham uni dava di tutubena yaku beika baku reyo mina fafau bi beika nigifa? 
ROM.4.2	Adina Abraham bi reremama buni dudu moi rorobo riyo vonisi, bi beika yokoiri nivasina rego nufa—idu Sei di nemokori bi de. 
ROM.4.3	Adina Sei di agori bi niyo, “Abraham yaku Sei rofu mokena vari gira aeyo, ye makai bi mokena rorobo kana nimaro.”
ROM.4.4	Gua reremama buni redo amiye di obini bi beika baika rei maro dada ina rofu de nimaro, idu bi ini moimai di obini rama. 
ROM.4.5	Ma reremama buni de redo, idu Sei rofu mokena vari gira aedo amiye, Sei di mokenari ini mokena vari gira aena bi mokena rorobo kana, adina Sei yaku vegu no rededi vene rofu nido ini vegu bi rorobo. 
ROM.4.6	Sei yaku mina reremama buni de redo amiye mokena rorobo rena kana nimaro, kaere bi buni tora gade maro. Ma David ka bi mina amiye rofu makai ago niyo:
ROM.4.7	“Ago gira nufa de vegu koite makuyo
ROM.4.7	ma vegu no moi etagae ri maro vene bi ada regedi!
ROM.4.8	Varika amiye yaku kaere ini vegu no mokei toto nigo amiye bi ada reyaine!”
ROM.4.9	Mina dada mina buni tora gade bi roaita nugana vene rofu maka ba roaita nugana de vene rofu ka? Adina niyafa kana, “Abraham di mokena vari gira aena bi mokena rorobo kana nimaro.” 
ROM.4.10	Gokai ina rofu nimaro? Bi senagi roaita nugaro ba roaita nugana koderi? Bi roaita nugana koderi, senagi nugaro bi de. 
ROM.4.11	Ma ina bi roaita nugana koderi, ini mokena vari gira aesi roaita nugana di rebe ogau niyo, ini mokena vari gira aeyo di mokena rorobo di rebe kana. Mina bi roaita nugana de mokena vari gira aeyadi vene tau gade ini baba nigi dada, mina resi ina vene rofu ka mokena rorobo vonisi, ina fafau niyagadu.
ROM.4.12	Ma roaita nugaro vene di baba ka nigi; ina vene kaere bi roaita nugana de maka, idu ka uni tutubena Abraham senagi roaita nugana koderi, mokena vari gira aeyo di anukari nana rededi.
ROM.4.13	Adina Abraham ma ini tutubena rofu, Abraham bi kono tora noibanu vene di biyaguna nigo di nitore rena ago, bi ago gira dudu de maro, idu mokena vari gira aena di mokena rorobo dudu maro.
ROM.4.14	Adina ago gira usi dina vene bi biyaguna nigedi vonisi, ye mokena vari gira aena bi ide iniye niyo ma nitore rena ago bi koina.
ROM.4.15	Ini adina ago gira yaku Sei di gubuyo iniye moi evata rido, idu ago gira amena de bi, minari vegu no rena yokoi ka bi de.
ROM.4.16	Kamini, mina resi nitore rena ago bi mokena vari gira aena di ida dudu baeyo, ye gokai mina nitore rena ago yo niyo, bi Sei di buni tora gade Abraham di tutubena tau rofu maro—ago gira neidededi vene rofu maka de, idu kaere Abraham kana mokena vari gira aededi ka mina vene rofu. Adina Abraham bi una mokena vari gira aesifa vene tau vakoi uni tutubena;
ROM.4.17	bura reyo kana, “Na yaku gagani gagani di amiye tau di baba ya abidi reyaka.” Mina bi Sei di nemokori mokena vari gira aeyo amiye—mina Sei, kaere muyena vene rofu vegu masi beika baika de ameyadi, ina yaku amegedi vo niyo.
ROM.4.18	Uka mokena deri, Abraham yaku uka mokena dudu mokena vari gira aeyo, ye gagani gagani di amiye tau di tutubena niyaine, ina rofu niyo kana, “Yi tutubena vene bi makai nigedi.”
ROM.4.19	Kamini ini roaita muyena kana (lagani 100 kana moiyo dada) ma Sarah di rivo mida odina sena tatava niyo mina mokeyo, idu ini mokena vari gira aena afu de niyo.
ROM.4.20	Resi mokena vari gira aena dudu Sei di nitore rena ago fafau mokena itu de moiyo, idu Sei di roka moi odoro rinari, ini mokena vari gira aena yeiva niyo. 
ROM.4.21	Rama iniye ina bi beika Sei yaku nitore reyo, mina rego fafau mokena buni mokegamo. 
ROM.4.22	Mina dada ini mokena vari gira aena bi “mokena rorobo kana nimaro.” 
ROM.4.23	Idu “mokena rorobo kana nimaro” bi ina dada maka de bura reyo, 
ROM.4.24	idu una dada ka bura reyo. Bi kaere mokena vari gira ina rofu aesifa dada nimago—ina kaere Iesu uni Varika amiye muyenari gutuna moi dadi rae reyo. 
ROM.4.25	Resi bi uni vegu no dada muyena di vanari aeyadi ma uni vegu rorobo niyaine rofu moi dadi rae reyo.
ROM.5.1	Mina resi, mokena vari gira aena dudu vegu rorobo niyafa dada, uni Varika amiye Iesu Keriso dudu, una bi Sei sa uka amuta nufa. 
ROM.5.2	Una ka ina dudu uni mokena vari gira aena dudu, Sei di buni tora gade di sanari gua are resifa mini, resi gua Sei di vabara nufa amegifa rofu, uka mokena dudu ada regifa!
ROM.5.3	Mina maka de, idu esika guraunari ka ada resifa,
ROM.5.4	ye mina esika gurauna yaku Sei di mokenari vegu buni evata rido, ye mina Sei di mokenari vegu buni yaku Sei rofu uka mokena evata rido. 
ROM.5.5	Ma mina uka mokena yaku una moi maena de aedo, adina Sei di uka mana bi uni uka meko ideri rausi reyo, Vima kikifa dudu, kaere bi una maro.
ROM.5.6	Adina una yeiva yokoi deri, meda ramari maka, Keriso yaku una Sei di mokena kana de resifa vene rofu muyeyo. 
ROM.5.7	Adina amiye tau gade fogori, yokoi yaku mokena rorobo amiye
ROM.5.8	Idu una bi vegu no regamafari Sei ini uka mana una rofu oteimaro—mina bi Keriso una rofu muyeyo! 
ROM.5.9	Ye ini dava dudu bi niyo bi vegu rorobo niyafa, ye besa besa ina dudu Sei di gubuyo iniye gutuna una moi vegu rigo! 
ROM.5.10	Adina senagi ini tuma vene amegamafari, Sei yaku ini Mida di muyena dudu unasa uka yokoi maka niyo, besa besa inasa uka yokoi maka niyafari, gua ini vegu dudu una moi vegu rigo! 
ROM.5.11	Ma mina maka de, idu uni Varika amiye Iesu Keriso dudu ka Sei rofu ada resifa, kaere ina dudu gua inasa uka yokoi maka niyafa.
ROM.5.12	Mina dada, amiye yokoi maka dudu vegu no bi kono tora noibanuri dui reyo, ma muyena ka bi vegu no dudu dui reyo kana, ye muyena yaku amiye tau vanu di fogori urafo reyo, ini adina amiye tau gade vegu no reyadi dada.
ROM.5.13	Adina ago gira mana koderi, vegu no bi senagi kono tora noibanuri dui reyo, idu ago gira amena koderi, minari Sei yaku vegu no bi dudusa de mokeyo. 
ROM.5.14	Idu Adam ini amegamo duakau gutuna Moses ini amegamo ari, muyena yaku amiye kaere vegu no reyadi fafau ourefeidegamo; ka bi kaere Adam kana de, Sei di ago gira de odesi vegu no reyadi, ina fafau ourefeidegamo.
ROM.5.14	Ma Adam bi kaere gabi dego kana. 
ROM.5.15	Idu davana de beika maro bi vegu no rena kana de iniye iniye. Adina amiye yokoi maka di vegu no rena dada, amiye tau gade muyeyadi, ye besa besa Sei di buni tora gade ma mina dudu davana de beika maro, bi mina amiye yokoi maka Iesu Keriso dada, amiye tau rofu bi tau gade gade iniye. 
ROM.5.16	Ma davana de beika maro, bi mina amiye yokoi maka di vegu no rena kana de. Adina vegu no yokoi reyo ma gabi ina fafau di kota reyo, mina yaku nifafana rena vegu moi baeyo, idu davana de beika maro vegu no rena tau gade usi baeyo, yaku vegu no moi rorobo rina moi baeyo. 
ROM.5.17	Ye, amiye yokoi maka vegu no reyo dada, ye muyena mina amiye yokoi maka dada ourefeideyo, ye besa besa kaere Sei di buni tora gade ma davana de nufa mokena rorobo moiyadi vene, bi amiye yokoi maka Iesu Keriso dada veguri ourefeidegedi.
ROM.5.18	Mina dada, amiye yokoi maka yaku vegu no reyori, bi amiye tau gade di no dada kota yaku moiyo, ye mokena rorobo di vegu yokoi maka ka amiye tau vanu rofu vegu rorobo nina ma vegu moi baeyo. 
ROM.5.19	Adina amiye yokoi maka yaku obe reyori, amiye tau bi vegu no reyadi vene niyadi, ye makai amiye yokoi maka neideyori, amiye tau bi mokena rorobo nufa nigedi.
ROM.5.20	Idu ago gira bi obe rena vegu tora nigi moi dui reyo, ye goinari vegu no rena tora niyo, buni tora gade ka besa tora ni vau reyo. 
ROM.5.21	Ye makai vegu no rena yaku muyena dudu ourefeideyori, bi Sei di buni tora gade ka mokena rorobo dudu, una ourefeidesi toga toga ameibobina vegu Iesu Keriso uni Varika amiye dudu afei boyaine.
ROM.6.1	Kamini beika bi nigifa? Una bi toga vegu no rebinadi, ye Sei di buni tora gade bi tora nibobigo ba? 
ROM.6.2	Ide, ide iniye! Vegu no rena rofu muyeyafa—ye gokai vegu no renari toga ameibobigifa? 
ROM.6.3	O una tau vanu, kaere Iesu Keriso ideri babatiso reyadi, ka bi ini muyenari babatiso reyadi, bi ya ya diba ba ide? 
ROM.6.4	Mina dada una bi inasa muyenari babatiso dudu guri aeyadi, ye ini Baba di vabara dudu, Keriso muyena gutuna dadi rae reyo kana, una ka vegu ruakari ameibobigifa.
ROM.6.5	Adina ini muyenari makai inasa yokoi maka niyafa vonisi, bi rama una ka bi ini dadi rae renari, makai inasa yokoi maka nigifa. 
ROM.6.6	Kamini una una diba uni vegu kori bi inasa satauro ikoko reyo, ye vegu no rena roaita bi moi no riyaine, ye makai una vegu no rena rofu dudusa naivo naivo rei tavoi de regifa dada. 
ROM.6.7	Adina amiye kaere muyeyo bi vegu no rena di vava gutuna erufuyo. 
ROM.6.8	Idu Keriso sa muyeyafa dada, bi inasa ka amegifa, mina rofu mokena vari gira aesifa. 
ROM.6.9	Una una diba Keriso muyenari gutuna dadi rae reyo ma dudusa de muyego—muyena yaku ina ourefeidena bi de mini. 
ROM.6.10	Adina ini muyenari, ina yaku amiye tau rofu uru yokoi makari vegu no rena rofu muyeyo, idu ini gua amedo veguri, bi Sei rofu amedo. 
ROM.6.11	Mina resi ya kaya vegu no rena rofu muyeyadi kana, ma Iesu Keriso dudu, Sei rofu vegu nidedi kana ka mokeyaganedi.
ROM.6.12	Mina dada vegu no rena yi kono di roaitari ourefeidegi ga eyounefa, ye yi roaita dudu, vegu no rena di ura neidegedi baebu. 
ROM.6.13	Yi roaita di eta yokoi bi mokena rorobo de moimai gugura dada, vegu no rofu mana ga refa, idu amiye kaere muyena gutuna dairisi vegu maro kana, ya kaya Sei rofu mafa, resi ka yi roaita di eta yokoi mokena rorobo di kana, Sei rofu mafa. 
ROM.6.14	Adina vegu no rena ya ourefeidena bi ga reyaine, ini adina ya bi ago gira gabireri amena de, idu bi buni tora gade maka gabireri amededi.
ROM.6.15	Kamini beika bi nigifa? Ini adina bi ago gira gabireri de amesifa, idu buni tora gade gabireri amesifa, bi vegu no resifa ba? Ide iniye iniye! 
ROM.6.16	Ya ya diba ya yaku kaere rofu moimai rei tavoi rei neidededi amiye kana, ya kaya madedi, bi neidededi amiye rofu ini naivo naivo rei tavoi rededi vene nigedi—kamini bi vegu no rena rofu, bi muyena di ida mini; o bi neidena rofu, bi mokena rorobo di ida mini. 
ROM.6.17	Idu buni tora gade Sei rofu mafa, adina ya kaere sena bi vegu no rena di moimai rei tavoi reyadi vene, ma oteimana ago di ida ya maro, ya yaku gua mina yi uka meko dudu neidededi. 
ROM.6.18	Kamini ya bi vegu no rena rofu erufuyo ma mokena rorobo rofu naivo naivo rei tavoi rededi vene niyadi. 
ROM.6.19	(Na bi amiye kana ago nida, yi roaita yau dada.) Adina senagi yi roaita naivo naivo rei tavoi rededi vene kana, vegu kino ma ago gira de neidena vegu rofu maradi, ye besa ago gira de neidena vegu reyadi. Resi gua yi roaita naivo naivo rei tavoi rededi vene kana, mokena rorobo rofu mafa, moi akeke rina vegu rofu ya ourefeidego.
ROM.6.20	Adina senagi vegu no rena di moimai rei tavoi reyadi vene duakau, mokena rorobo ya de ourefeidegamo. 
ROM.6.21	Mina dada mirona ituari, beika vegu regamadi ma gua maena rededi, ya bi beika buni ina rofu moiyadi? Adina mina vegu di dairina bi muyena! 
ROM.6.22	Idu gua vegu no gutuna erufuyo ma Sei di naivo naivo rei tavoi rededi vene niyadi, ye ya beika moidedi, bi moi akeke rina rofu ourefeidedo; ini dairina bi toga toga ameibobina vegu. 
ROM.6.23	Adina vegu no rena di obini bi muyena; idu Iesu Keriso uni Varika amiye dudu, bi Sei yaku toga toga ameibobina vegu ya mai tavoi rego, davana de.
ROM.7.1	Usika ourena, ye ya ya diba na bi kaere ago gira diba niyadi vene rofu ago nida: amiye yokoi toga amedori, bi ago gira ina fafau vava nufa. 
ROM.7.2	Yomakai kana ago gira yaku nido mena rema bi ini marukasa gogo ameyagane, ini vegu ameibobigori. Idu ini maruka muyegori, mena di ago gira gabireri erufugo mini. 
ROM.7.3	Kamini ini maruka amebigori, rumana bounasa gogo amego vonisi, bi koa redo rema vo nigo. Idu, ini maruka muyego vonisi, bi mina ago gira gabireri de amego; ye rumana bouna mego vonisi, bi koa redo rema de. 
ROM.7.4	Kamini, nai usika ourena, ya ka Keriso di roaita dudu ago gira rofu muyeyadi, ye ya bi amiye bouna di nigedi, mina Keriso kaere bi muyena gutuna dadi rae reyo. Makai una yaku Sei rofu meko
ROM.7.5	Adina roaita di ura dada amegamafari, ago gira uni vegu no di ura dadiyo, mina bi uni roaitari una emuyegika moimai regamadi. 
ROM.7.6	Idu una bi senagi ago gira gutuna erufuyo, beika una diburari aeyo, mina rofu muyeyafa dada, ye bura reyo ago gira kori di ida dudu naivo de resifa, idu gua Vima di ida ruaka dudu Sei naivo resifa.
ROM.7.7	Kamini beika bi nigifa? Ago gira bi vegu no rena ba? Ide iniye! Idu ago gira bi de vonisi, na bi vegu no rena diba de niyagadu. Ye ago gira, “Amiye di beika baika moke moke moina ga re,” de vo niyo vonisi, na yaku amiye di beika baika moke moke moina bi diba de niyagadu.
ROM.7.8	Idu vegu no yaku ago gira dudu ini ida baku resi na ideri moke moke bouna bouna aeyo. Adina ago gira de nufa, vegu no di vava ka bi koina. 
ROM.7.9	Senagi ari yokoi makari ago gira nufa de vegu amegamaka, idu ago gira moi baeyori, vegu no na rofu vegu ameyo, ma 
ROM.7.10	na bi muyeyaka. Mina ago gira di nitore rena ago bi vegu moi baeyaine, idu na rofu bi muyena maka moi baeyo ma baku reyaka. 
ROM.7.11	Adina vegu no bi ago gira dudu, na eru regika ida veitao resi mina ago gira dudu na umuyeyo.
ROM.7.12	Ye Moses di ago gira bi kikifa, ma ini ago gira neinei bi kikifa, mokena rorobo nufa ma buni. 
ROM.7.13	Kamini beika bi buni bi muyena na rofu moi baeyo ba? Ide iniye! Vegu no na umuyeyo, ye makai ini mokena rama oteimaro: beika bi buni, mina dudu na umuyeyo, ye ago gira dudu vegu no besa besa tora niyo.
ROM.7.14	Adina una una diba ago gira bi vima di, idu na bi kono di vegu di, vegu no di vava gabireri sero reyo. 
ROM.7.15	Adina beika reremama reida bi ada yora yokoi de. Adina na beika regi ura reida, bi mina de reida, idu beika rofu gubuyo reida, bi mina reida.
ROM.7.16	Ye beika na ura de, mina regida vonisi, makai na yaku ago girasa yo nigida ago gira bi buni. 
ROM.7.17	Ye gua beika reida, bi na kaya de reida, idu mina bi vegu no na ideri amedo mini. 
ROM.7.18	Adina na na diba beika buni yokoi de nai ideri amedo—mina bi nai roaita di urari. Ini adina beika bi buni na ura regi reida, idu makai regi anua reida. 
ROM.7.19	Adina beika buni regi ura reida, mina bi de reida; idu vegu no ura de reida, mina bi toga reida. 
ROM.7.20	Ye beika ura regi de reida, mina regida vonisi, gua bi diya na kaya yaku reida, idu bi vegu no nai ideri amedo, mina yaku redo.
ROM.7.21	Mina resi mina ida veitao reyaka: vegu buni regi ura regidari, vegu no bi nasa amedo. 
ROM.7.22	Adina nai uka ideri na bi Sei di ago gira rofu ada reida. 
ROM.7.23	Idu nai roaitari ago gira bouna moimai redo ma veida—bi nai mokena di ago gira rofu ruda resi vegu no di ago gira nai roaitari amedo, mina rofu na moisi ini diburari aedo. 
ROM.7.24	Na bi sibogi amiye! Nai roaita di ura na muyena rofu moi baededi; ye kaere yaku ina gutuna na moi vegu rigo? 
ROM.7.25	Ye buni tora gade Sei maida, Iesu Keriso uni Varika amiye dada!
ROM.7.25	Kamini na kaya nai mokena dudu Sei di ago gira naivo reida, idu nai roaita di vegu yaku vegu no di ago gira naivo redo.
ROM.8.1	Mina dada amiye kaere bi gua Iesu Keriso sa auta rededi bi nifafana de rego.
ROM.8.2	Adina vegu mado Vima di ago gira Iesu Keriso dudu, vegu no ma muyena di ago gira ya
ROM.8.3	Ini adina, ago gira beika anua regi regamo, roaita di ura yaku moi yau riyo dada, Sei yaku mina reyo. Ini Mida vegu no di roaita kana, ma vegu no rofu konori nifeidesi vegu no roaitari nifafana reyo. 
ROM.8.4	Ye makai ago gira di mokena rorobo di ago una ideri moi rama aegedi dada, una kaere roaita di ura dada amena de resifa, idu vima dada amesifa. 
ROM.8.5	Ini adina roaita di ura dada amededi vene bi roaita di ura rofu moke moke rededi, idu Vima dada amededi vene bi Vima di vegu rofu mokena aededi. 
ROM.8.6	Adina roaita di ura rofu moke moke rena yaku muyena rofu ourefeidedo, idu Vima rofu mokena aena yaku vegu amena ma uka amuta rofu ourefeidedo. 
ROM.8.7	Ye roaita di ura rofu moke moke rena bi Sei rofu tourage redo, ini adina bi Sei di ago gira gabireri raga de redo dada; rama, anua iniye redo. 
ROM.8.8	Ma kaere roaita di ura yaku ourefeidededi bi, Sei di uka moi ada regi anua rededi.
ROM.8.9	Idu rama bi Sei di Vima yi ideri amedo vonisi, roaita di ura yaku de ya ourefeidedo; Vima maka ya ourefeidedo. Amiye kaere Keriso di Vima nufa de, bi diya ini. 
ROM.8.10	Idu Keriso ya ideri amedo vonisi, rama mina roaita bi muyeyo vegu no dada, yi vima bi vegu amededi,
ROM.8.11	Kamini Iesu muyenari gutuna moi dadi rae reyo amiye di Vima ya ideri amedo vonisi, mina Keriso muyenari gutuna moi dadi rae reyo amiye ini Vima ya ideri amedo dudu, yi roaita muyeyadi rofu vegu mago.
ROM.8.12	Mina resi nai usika ourena, una bi roaita di ura dada amena ga rebinadi. 
ROM.8.13	Adina roaita di ura dada amegedi vonisi, bi muyegedi; idu Vima dudu roaita di ura umuyegedi vonisi, vegu amegedi. 
ROM.8.14	Ini adina amiye tau gade kaere Sei di Vima yaku ourefeidedo bi Sei di mida mida. 
ROM.8.15	Adina ya bi Sei di kota rena rofu ori renari dudusa keto regi naivo naivo rei tavoi rena di vima de moiyadi, idu ya bi vadema aena di Vima mida mida kana moiyadi, ye ina dudu raka nisifa, “Baba! nai Madini!”
ROM.8.16	Vima iniye yaku uni vimasa ninegau resifa una bi Sei di mida mida. 
ROM.8.17	Ye una bi ini mida mida vonisi, bi biyaguna kana Sei di beika baika Keriso sa moigifa; una ka ini vabara inasa moigi inasa esika guraugifa vonisi.
ROM.8.18	Adina gua mina ariri di esika gurausifa nai mokenari bi keika, mina vabara tora una rofu moi ogau rigo kana de iniye. 
ROM.8.19	Ini adina beika tau Sei yaku riyo bi uka dadina dudu, Sei di mida mida moi ogau rina meda tua rededi. 
ROM.8.20	Adina beika tau Sei yaku riyo bi tavoi rena vegu di vava gabireri aeyo, ini ura dudu bi de, idu ina kaere ura reyo dada. Ye uka mokena dudu reyo,
ROM.8.21	ye beika tau Sei yaku riyo, bi moi no rina di naivo naivo rei tavoi rena gabireri gutuna erufugo, ma bi Sei di mida mida di vabara di erufuna moiyainedi. 
ROM.8.22	Ini adina una una diba beika tau Sei yaku riyo, bi rema mida odigi gera redo di esika kana gogo anana nigamadi kumo gua mini. 
ROM.8.23	Una bi Sei di beika siko maro mina moiyafa; bi ini Vima. Ma mina beika tau Sei yaku riyo ina maka de, idu uniye uni uka dadina dudu mida mida kana
ROM.8.24	Adina mina uka mokena dudu una bi moi vegu riyo. Ye uka mokena vesifa bi uka mokena rama de. Ini adina kaere yaku beika vedo mina rofu uka mokena aedo ba ide? 
ROM.8.25	Idu beika vena kode, mina rofu uka mokena aegifa vonisi, toro dudu tua resifa mini.
ROM.8.26	Mina makai yau nisifari, Vima una aededo. Ini adina gokai usa usa nigi kana niyainedi una toto, idu Vima ina kaya sina amiye yokoi nigi anua redo, mina una rofu anana nina dudu guyaguya nido. 
ROM.8.27	Kamini amiye kaere uka meko ideri vedo bi Vima di mokena diba, adina Vima yaku Sei di ura dada ini vene rofu guyaguya nido dada.
ROM.8.28	Ye una diba beika baika tau gade yaku Sei uka madedi vene rofu buni kana reremama regedi, mina vene kaere ini nirorotari rena sina dada raka niyo. 
ROM.8.29	Adina mina vene kaere senagi diba niyo bi senagi ka ini Mida di vima kana nigi abidi reyo, ye dubuiyaka ma tobaiyaka tau di fogori ourena Mida niyaine. 
ROM.8.30	Kamini kaere senagi auba reyo, ka bi raka niyo; ma kaere raka niyo, ka bi ini vegu moi rorobo riyo; ma kaere ini vegu moi rorobo riyo, ka bi inasa vabara anarauda reyo.
ROM.8.31	Ye mina rofu bi beika nigifa? Sei unasa vonisi, bi kaere yaku uni tuma amiye nigo? 
ROM.8.32	Ini Mida moi gira de reyo, idu una tau gade rofu maro—ye makai ina ka beika baika tau gade davana nufa de una mago. 
ROM.8.33	Kaere yaku Sei di auba reyo vene rofu nitourage rego? Sei iniye ini vegu moi rorobo riyo! 
ROM.8.34	Kaere nifafana reyo? Iesu Keriso bi muyeyo, ma besa ka moi dadi rae reyo; ina bi Sei di vana rama eta rofu ameinu reyo. Rama bi una rofu ka guyaguya nido! 
ROM.8.35	Kaere yaku Keriso di uka mana gutuna una moi gaima rigo? Toe, uka vorivori, esika mana, adabo, faisara, ori ravegeragera ba kefate yaku una moi gaima rigo ba? 
ROM.8.36	Bura riyo kana,
ROM.8.36	“Ya dada meda doba tauri una umuyedo;
ROM.8.36	una bi mamoe umuyegi kana mokedo.”
ROM.8.37	Ide mada, mina beika tau gaderi ina kaere una uka maro dudu, una bi besa etei risifa! 
ROM.8.38	Adina nai mokenari bi rama muyena, vegu, naivo naivo vima, ourefeidena vene, beika baika gua amededi, beika baika gabi amegedi, vava, 
ROM.8.39	beika baika odorori amededi, beika baika mokari amededi ba beika baika idana tauri Sei yaku riyo, bi Sei di uka mana Iesu Keriso uni Varika amiye dudu, una moi gaima de rigedi.
ROM.9.1	Keriso ideri ago rama nida; ofa ofa de nida. Nai uka di mokena Vima kikifasa ninegau resifa: 
ROM.9.2	Nai uka meko ideri bi iriyeduka tora ma toga esika reida. 
ROM.9.3	Ini adina nai ura bi na kaya kiraini nisi Keriso gutuna moi gaima rigo, nai dubuiyaka ma tobaiyaka dada, kaere bi roaita dada nai vene. 
ROM.9.4	Ina bi Israel vene, ma Sei di mida mida kana vana rena, ini vabara oteimaro; uka ago, ago gira mana, ida ramari nivakena ma nitore rena ago bi ina vene di.
ROM.9.5	Ini tutubena bi roka tora nufa vene, ma Keriso ina vene rofu vata niyo, kaere bi beika baika tau noibanu odoro di Sei ma toga toga buni tora gade mado! Rama.
ROM.9.6	Idu Sei di ago ini nitore rena ago de moi rama aeyo kana, mina de nida. Ini adina Israel di tutubena vene tau noibanu bi Sei di amiye rama de. 
ROM.9.7	Kamini bi Abraham di tutubena vene, idu ina tau gade bi diya ini mida mida rama. Adina niyo, “Yi tutubena vene bi Isaac gutuna baegedi.”
ROM.9.8	Mina yaku nido roaita dudu mida mida
ROM.9.9	Adina nitore rena ago bi makai niyo: “Mina kana medari dairigida ma Sarah bi rumana mida odigo.”
ROM.9.10	Ma mina maka de, idu Rebecca ka rumana yokoi maka, uni aufakai Isaac sa, rumana mida rivo niyori, 
ROM.9.11+ROM.9.12	vata nina koderi vegu buni o no yokoi yaku rena koderi, Rebecca rofu niyo, “Ourena mida yaku usika mida di naivo rego.” Makai Sei di abidi rena di ida toga toga amebiyaine, ini reremama rena dada de, idu Sei di raka nina dudu maka.
ROM.9.13	Makai bura reyo kana, “Na yaku Jacob uka maraka, idu Esau rofu gubuyo reyaka.”
ROM.9.14	Kamini una yaku beika nigifa? Sei bi mokena rorobo de vegu nufa ba? Ide iniye! 
ROM.9.15	Adina Moses rofu yomakai niyo, “Amiye kaere iriyeduka regi ura reida bi makai regida; ma kaere uka magi ura reida bi regida.”
ROM.9.16	Ye diya amiye yaku beika ura regi resi moimai regika redo, idu Sei kaere iriyeduka redo, bi beika ina ura regi redo mini. 
ROM.9.17	Adina Sei di ago yaku Pharaoh rofu makai niyo, “Ye mina nirorotari rena ago rofu ya moi kini reyaka, nai vava ya ideri oteimagida dada, ma kono tora noibanuri nai roka nirausi reyaine.”
ROM.9.18	Mina resi amiye kaere ura iriyeduka regi ina rofu redo, bi makai rego, ma kaere ura ini uka meko moi gira rigi redo, bi ka makai ina rofu rego mini.
ROM.9.19	Mina dada na rofu nigiya, “Beika resi toga emado? Adina amiye yokoi ini ura rofu ruda de rego.” 
ROM.9.20	Idu, nai asini, ya bi kaere, ma Sei rofu nikabai reisa? Kono kaka urena
ROM.9.21	Ya ya diba urena riyo amiye bi ini vava nufa mina dikina yokoi maka dudu urena remanu riyaine; yokoi bi amiye yaku ari tavoiri moi reremama redo ma yokoi bi meda tora torari maka moi reremama redo.
ROM.9.22	Sei yaku ini gubuyo iniye ma ini vava ura oteimagi reyo, idu toro iniye dudu, gubuyo moisi moi no regika rena urena rofu, are rei gira resi tua regamo. 
ROM.9.23	Ye makai reyo bi ini vabara di buni tau, iriyeduka rena urena rofu, vabara moigi, senagi dogo reyo ma moi ogau riyainedi. 
ROM.9.24	Mina ka bi una kaere raka niyo, diya Jew vene fogori maka, idu tutubena idana vene di fogori ka. 
ROM.9.25	Ye Hosea di burari niyo kana:
ROM.9.25	“Amiye kaere diya nai vene
ROM.9.25	‘Nai vene’ roka nigida.
ROM.9.25	Ye rema kaere uka de maraka
ROM.9.25	‘Nai uka maida rema’ roka nigida.
ROM.9.26	Ma mina sana ramari ina vene rofu nioteimagamo, ‘Ya bi diya nai vene,’
ROM.9.26	mironari vegu amedo Sei di mida mida roka nigo.”
ROM.9.27	Ye Isaiah yaku Israel dada raka niyo:
ROM.9.27	“Gokai Israel vene bi davara seriri vasa bubudo kana,
ROM.9.27	idu bedakai maka moi vegu rigo;
ROM.9.28	adina Varika amiye yaku kono amiye noibanu tua de resi
ROM.9.28	ini kota rena ago niogau rei vau rego.”
ROM.9.29	Ye Isaiah senagi niyo kana, “Isivaga iniye
ROM.9.30	Kamini beika nigifa? Ye tutubena idana vene, kaere mokena rorobo maina de regamadi, bi kamini moiyadi. Mina bi mokena rorobo mokena vari gira aena dudu moiyadi. 
ROM.9.31	Idu Israel vene yaku mokena rorobo rofu ourefeidegika di ago gira maina regamadi ma mina
ROM.9.32	Ye beika resi bi makai? Ini adina mokena vari gira aena dudu maina de reyadi, idu
ROM.9.33	bura reyo kana:
ROM.9.33	“Ve kumo, na yaku Zion ri
ROM.9.33	yuka futu regika fore
ROM.9.33	ma amiye moi keto rego rabema aeyaka.
ROM.9.33	Ye kaere ina rofu mokena vari gira aego, maena de rego.”
ROM.10.1	Usika ourena, nai uka meko dudu, ura resi Sei rofu usa usa nida, ye ina
ROM.10.2	Ye ina vene yaku Sei rofu mokei tora rededi ma ninegau reida, idu ini mokei tora rena Sei rofu bi diba ni mona de dada. 
ROM.10.3	Adina ina vene bi Sei di mokena rorobo vegu toto, idu iniye ini mokena moi rorobo rigika maina resi Sei di mokena rorobo vegu gabireri raga de reyadi. 
ROM.10.4	Adina Keriso yaku ago gira di tu moi fudika reyo, ye amiye tau noibanu, kaere mokena vari gira aegedi, bi ini mokena moi rorobo rigo.
ROM.10.5	Ini adina Moses yaku mokena rorobo ago gira dada makai bura reyo: “Amiye kaere ago gira di ago neidego bi makai dudu vegu ameibobigo.”
ROM.10.6	Idu mokena rorobo mokena vari gira aena dada bi makai nido: “Yi uka mekori ga ni, Kaere omari bogo?” (mina bi Keriso moi degika kana).
ROM.10.7	“O: Kaere kono ruba moka torari nego?” (mina bi muyena vene gutuna Keriso moi baegika kana). 
ROM.10.8	Idu beika nido bi yomini: “Ago bi ya atafuri amedo; bi yi venari ma yi uka mekori amedo”—mina bi, nirausi resifa mokena vari gira aena di ago mini. 
ROM.10.9	Ini adina Iesu bi Varika amiye, yi vena dudu niogau resi yi uka mekori Sei yaku Iesu muyena gutuna moi dadi rae reyo, mina mokena vari gira aegiya vonisi, bi ya moi vegu rigo. 
ROM.10.10	Adina amiye yokoi yaku uka meko dudu mokena vari gira aegori, bi moi rorobo rigo; ye vena dudu niogau regori, bi moi vegu rigo. 
ROM.10.11	Ini adina Sei di agori yomakai niyo, “Amiye kaere ina rofu mokena vari gira aego, bi maena de rego.”
ROM.10.12	Adina Jew vene ma tutubena idana vene
ROM.10.13	Ini adina “Amiye kaere Varika amiye di roka raka nigo bi moi vegu rigo.”
ROM.10.14	Idu ina rofu mokena vari gira de aeyadi vonisi, bi gokai ina raka nigedi? Ma ina fafau toga de neideyadi vonisi, bi gokai mokena vari gira aegedi? Ma amiye yokoi ago nirausi de reyo vonisi, bi gokai neidegedi? 
ROM.10.15	Ma de nifeideyo vonisi, bi gokai ago nirausi regedi? Bura reyo kana, “Ago buni niogau rededi vene di okina bi buni vayavaya!”
ROM.10.16	Idu diya amiye tau gade yaku ago buni neideyadi. Adina Isaiah niyo, “Varika amiye, kaere yaku uni ago neidesi mokena vari gira aeyo?”
ROM.10.17	Ye mokena vari gira aena bi neidena gutuna moi baedo; ma neidena bi Keriso di ago gutuna moi baedo.
ROM.10.18	Idu nikaiteida: bi mina sina de neideyadi ba? Rama iniye neideyadi—ini adina:
ROM.10.18	“Ini goroka bi kono tora noibanuri urafo rei diyo;
ROM.10.18	ini ago kono di metonari boyadi.”
ROM.10.19	Dudusa nikaiteida: Israel vene bi diba de niyadi ba? Moses siko nikabai reyo:
ROM.10.19	“Na yaku kaere bi gagani de vene dudu
ROM.10.19	ya moi maunu nigida;
ROM.10.19	ma ada de gagani vene dudu
ROM.10.19	ya moi gubuyo regida.”
ROM.10.20	Kamini Isaiah ori de dudu yomakai niyo,
ROM.10.20	“Kaere na maina de regamadi vene yaku na baku reyadi;
ROM.10.20	kaere na usa de nigamadi vene rofu ogau niyaka.”
ROM.10.21	Idu Israel vene fafau yomakai niyo, “Meda doba ideri de neidesi ruda rededi vene rofu nai vana moi roto rigamaka.”
ROM.11.1	Kamini nikaiteida: Sei yaku ini vene fufuta maro ba? Ide iniye! Na kaya ka bi Israel amiye, Abraham di tutubena yokoi, Benjamin di rubu di.
ROM.11.2	Sei yaku ini senagi diba niyo vene rofu gedu de maro. Ya bi Sei di ago Elijah fafau di bura diba ba ide? Ina yaku Israel vene gedu maraine Sei rofu niguba reyo: 
ROM.11.3	“Varika amiye, yi ago nidedi vene umuyesi yi ori sisika rena fore fata moi no resi na maka fereyadi ma na umuyegika rededi.”
ROM.11.4	Idu Sei bi beika ago ina rofu nikabai reyo? Bi makai niyo, “Na bi amiye 7,000 fereyaka, kaere bi Baal
ROM.11.5	Ye gua Sei ka buni tora gade dudu tau de auba reyo. 
ROM.11.6	Idu bi buni tora gade dudu vonisi, reremama buni dudu bi de; ye makai kana buni tora gade bi rama de.
ROM.11.7	Kamini beika bi makai vata niyo? Israel vene beika maina reyadi bi de moiyadi. Auba reyo vene maka moiyadi, idu tora noibanu di uka meko bi moi gira riyo. 
ROM.11.8	Bura reyo kana, “Sei yaku varei muyena kana vegu maro kumo gua mamo; ye nemoko dudu de vesi anema dudu de neidededi.”
ROM.11.9	Kamini David yaku yomakai niyo:
ROM.11.9	“Ini iruku irina teiboro
ROM.11.9	ye futu resi kaunava moiyaganedi!
ROM.11.10	Ini nemoko moi mukuna re kumo nene ga reyagane;
ROM.11.10	ini uboma moi foki risi makai dudu toga toga amebiyagane.”
ROM.11.11	Ye nikaiteida: Futu resi keto reyadi, ye dudusa de dadigedi ba? Ide iniye! Idu ini vegu no reyadi dudu moi vegu rina yaku tutubena idana vene rofu moi baeyo, ye Israel vene moi maunu reyaine. 
ROM.11.12	Ye gua ini vegu no rena bi kono tora noibanu di vene rofu, beika baika tau moi baeyo, ma ini uketo rena bi tutubena idana vene rofu ka beika baika tau moi baeyo. Ye gokai besa ini beika baika tau moina ini moi tanu regori!
ROM.11.13	Kamini gua ya tutubena idana vene rofu nida: nai moimai moi kikifa reida, na bi tutubena idana vene di nifeidena amiye dada. 
ROM.11.14	Ye makai reyaka, nai Jew vene moi maunu rigi kumo Sei yaku bedakai moi vegu riyaine. 
ROM.11.15	Ini adina gedu maradiri, bi kono tora noibanu di vene Sei sa uka yokoi maka niyadi. Ye Sei yaku nimaro mina bi beika? Bi muyenari gutuna dairisi vegu amegedi mini!
ROM.11.16	Ouresi beredi bado Sei rofu magori, mina beredi noibanu bi moi kikifa rigo. Yabo daru bi kikifa vonisi, ini teteka tau ka bi kikifa. 
ROM.11.17	Idu yabo teteka bedakai moi odesi makuyadiri, ya bi 
ROM.11.18	Ye mina teteka dada ga nivasina re. Makai regiya vonisi, mokei mona re ya kaya bi daru moi gira de reisa—idu daru bi ya moi gira redo.
ROM.11.19	Kamini ya makai nigiya, “Teteka moi odesi makuyo na kake rigi dada.” 
ROM.11.20	Mina ago bi rama. Moi odesi makuyo, ini mokena vari gira de aeyadi dada, idu ya bi are rei gira reisa, yi mokena vari gira aeyo dada. Idu ya kaya mokei odoro ga re; idu ori dudu are rei gira re. 
ROM.11.21	Adina Sei yaku de ya ferego baebu, ini adina yabo di teteka rama ka de fereyo dada. 
ROM.11.22	Sei di uka buni ma ini uka gira neide mona rebi: uka gira keto reyadi vene rofu, idu ini buni ideri amegiya vonisi, ini uka buni bi ya rofu toga mago. Makai de regiya vonisi, bi ya ka ya nugai makugo. 
ROM.11.23	Ma ina vene ka dairisi dudusa mokena vari gira aegediri, bi dairisi kake rigo, ini adina Sei dudusa kake rigi di vava nufa. 
ROM.11.24	Adina tuma 
ROM.11.25	Nai usika ourena, ya kaya yi mokenari diba nigedi baebu, na ura reida ya bi mina sui ago diba nigedi: Israel vene di uka bi gira dudu amei bogo tutubena idana vene tau gade dui rena di meda vata ni vau rego mamo. 
ROM.11.26	Ye mina ida dudu Israel vene tau vakoi moi vegu rigo, bura reyo kana:
ROM.11.26	“Moi vegu rina amiye bi Zion gutuna desi
ROM.11.26	Sei di vegu de rena Jacob di tutubena di fogori umeki rego.
ROM.11.27	Ye ini vegu no koite magori,
ROM.11.27	mina bi nai uka ago ina venesa.
ROM.11.28	Ago buni dada, ina vene bi Sei di tuma vene, ye makai yi ida Sei rofu ekeyo. Idu abidi reyo dada, ina vene bi ini tutubena vene rofu uka maro. 
ROM.11.29	Adina beika baika Sei masi kaere vene raka nido dada, bi ini mokena remanu de moido. 
ROM.11.30	Kamini meda yokoiri ya yaku Sei obe reyadi, idu gua iriyeduka moiyadi, ina vene bi obe reyadi dada. 
ROM.11.31	Ye ina vene gua
ROM.11.32	Adina amiye tau gade Sei di ago de neideyadi ma vegu no di kota ideri aeyo, ye mina vene tau noibanu iriyeduka rego.
ROM.11.33	Aiso, Sei bi buni iniye iniye; ini mokena tora ma ini diba bi isivaga iniye! Amiye yokoi yaku ini kota rena di adina baku de resi ini vegu rena di ida ka diba de nigo.
ROM.11.34	“Adina kaere yaku Varika amiye di mokena diba niyo?
ROM.11.34	O kaere bi nineu rego?
ROM.11.35	O kaere yaku beika baika maro,
ROM.11.35	ye ina yaku ya mai dairigo?”
ROM.11.36	Adina beika baika tau gade bi ina gutuna, ina dudu ma ina rofu di. Vabara bi toga toga ina rofu di! Rama.
ROM.12.1	Mina dada nai usika ourena, na yaku Sei di iriyeduka dudu ya niguba reida ya vegu amegasa yi roaita Sei rofu mafa, ori sisika rena kana; mina bi Sei rofu kikifa ma ada rei mona rena kana, ma ka bi yi vima dudu Sei nivakena vegu. 
ROM.12.2	Mina kono di mokena kana mokena ga refa, idu yi mokena moi ruaka risi dudu yi vegu moi idana rifa, ye ebene rena dudu, Sei di ura bi beika diba nigedi—mina bi buni, ada rei mona rena ma rorobo iniye.
ROM.12.3	Adina buni tora gade na maro dudu, na yaku ya amiye tau gade rofu nida ya kaya moi odoro rinari beika bi buni de, makai ga mokefa, idu mokena buni maka dudu mokefa, amiye neinei ini mokena vari gira aena Sei yaku maro makai kana rebifa. 
ROM.12.4	Ini adina roaita yokoi makari bi ini teteka eta tau nufa, ma mina teteka ini moimai yokoi maka bi de.
ROM.12.5	Ye una bi tau, idu Keriso ri, bi roaita yokoi maka, ye una tau vakoi uniye uniyesa bi mina roaita yokoi maka di teteka. 
ROM.12.6	Sei yaku beika baika una maro bi idana idana ini buni tora gade una maro dada. Ye reremama renadi: amiye kaere Sei di ago nigo, bi ini mokena vari gira aeyo dada reyaine;
ROM.12.7	kaere naivo rego, bi naivo reyaine; kaere oteimago, bi oteimaraine; 
ROM.12.8	kaere niegira rego, bi niegira reyaine; kaere mago, bi anarauda reyaine; kaere ourefeidego, bi ourefeide mona reyaine; kaere iriyeduka rego, bi ada dudu reyaine.
ROM.12.9	Ofarosi vegu nufa de uka ma. Beika bi no, mina rofu gubuyo re; beika bi buni moi gira ri. 
ROM.12.10	Ya iniye iniye usika ourena kana uka mafa. Ya kaya ya kaya moi akeke resi ya kaya ya kaya kikifa refa. 
ROM.12.11	Mokei tora renari kosika ga refa; Vima dudu reremama rei mona resi Varika amiye naivo refa. 
ROM.12.12	Uka mokenari ada refa; esika esika moinari are rei gira refa; usa usa ninari bi niduri refa. 
ROM.12.13	Sei di vene rofu ini fore di keika fafau tanu resi okina vene gaba regi di ida maina refa.
ROM.12.14	Kaere ya esika esika madedi vene rofu buni tora gade mafa—buni tora gade masi nikiraini ga refa.
ROM.12.15	Kaere ada rededi vene inasa ada refa; kaere isaka nidedi vene inasa isaka nifa. 
ROM.12.16	Ya iniye iniye di mokena rofu uka yokoi maka mokefa. Ya kaya moi odoro ga rifa, idu ave nidedi venesa auta refa.
ROM.12.17	Amiye yokoi yaku vegu no ya rofu reyori, bi dairisi vegu no ina rofu ga refa, idu amiye tau gade di nemokori, beika vegu bi kikifa mina regika mokefa. 
ROM.12.18	Ya dada amiye tau gadesa uka amuta dudu amebifa; ya makai regedi bi buni. 
ROM.12.19	Nai uka maida vene, ya kaya rofu vegu no dairisi ini obini ga mafa, idu mina obini Sei di gubuyo iniye rofu ferefa. Adina bura reyo kana, “Varika amiye nido, Na yaku vegu no dairisi ini obini magida; mina obini bi nai.”
ROM.12.20	Idu: “Yi tuma amiye rauna rego vonisi, bi iruku ma; koru vaigo vonisi, bi koru ma; adina makai regiyari, bi ini ada odoro ita vaido di iko aena kana; mina redo, adina bi moi maena rego.”
ROM.12.21	Vegu no yaku ga ya ebu reyaine, idu vegu buni buni dudu vegu no moi ebu re.
ROM.13.1	Amiye tau gade yaku ourefeidena vene di vava gabireri raga reyaganedi. Adina bi vava yokoi de, idu Sei yaku aeyo maka. Ye Sei yaku gua amededi ourefeidena vene ini vava maro. 
ROM.13.2	Mina dada amiye kaere ourefeidena vene rofu ruda rego, bi Sei yaku beika ago gira niyo, mina rofu ruda rego, ye kaere makai regedi, bi kota rena vegu moigedi. 
ROM.13.3	Adina amiye reremama buni rego vonisi, bi ourefeidena vene ori de rego, idu vegu no maka rofu. Ya ura bi kaere vava nufa rofu bi ori de regiya ba? Ye beika bi buni mina re, ma ya nimago. 
ROM.13.4	Ini adina ina bi Sei di naivo redo amiye yi buni rofu. Idu vegu no regiya vonisi, ori re, adina bi kaunava bi de mai tavoi redo. Adina bi Sei di naivo redo amiye, obini mana amiye, kaere vegu no redo amiye fafau Sei di gubuyo iniye aesi mago. 
ROM.13.5	Mina dada amiye yokoi yaku ourefeidena vene di vava gabireri raga reyaine—Sei di gubuyo iniye bu nigi maka de, idu uka di mokena rofu ka.
ROM.13.6	Mina resi ya ka takesi moni fei rededi, adina ourefeidena vene bi Sei di naivo rededi vene, ma mina bi ini moimai mini.
ROM.13.7	Beika baika ya amiye tau gade rofu magedi bi mafa: takesi butu redo amiye dairisi takesi mafa; fore butu redo amiye dairisi fore mafa; matagini regedi amiye dairisi matagini refa; kikifa regedi amiye dairisi kikifa refa.
ROM.13.8	Amiye rofu beika tau gade dairisi maragadu bi mafa, ye iniye iniye rofu ka uka maragane; ini adina kaere bouna rofu uka mago, bi ago gira moi rama rego. 
ROM.13.9	Ago gira bura reyadi kana, “Koa ga re; amiye umuyena ga re; duma duma ga re;
ROM.13.10	Uka mana yaku atafu amedo amiye rofu vegu no yokoi de redo; mina dada uka mana bi ago gira moi rama aedo.
ROM.13.11	Kamini ya ka mina diba dada, ye ya varena gutuna dadigedi meda nemoko bi gua vata niyo mini. Adina moi vegu rina bi gua una atafu iniye amedo, una siko mokena vari gira aeyafa medari kana de. 
ROM.13.12	Uru niyo bi ari uvegika redo mini. Ye mukunari deda vegu no regamafa, bi makusi vabara di mari moinadi. 
ROM.13.13	Ariu kana una nana rei mona renadi—pati tora tora ma koru gira irinari, koa rena ma uka ideri mokena nori, ruda rena ma gonemari ga renadi. 
ROM.13.14	Idu Varika amiye Iesu Keriso ya fafau sogona kana akusi roaita vegu di ura regi mokena yokoi ga mokefa.
ROM.14.1	Ye kaere amiye ini mokena vari gira aena bi yeiva de, moi dui refa, idu ini mokena rofu ruda ga refa.
ROM.14.2	Amiye yokoi yaku beika baika tau noibanu irigi mokena vari gira aedo, idu mokena vari gira yeiva de aedo amiye yaku roku baguru maka irido, vibani di musa de. 
ROM.14.3	Beika baika tau noibanu irido amiye yaku vibani di musa de irido amiye rofu mokei itu ga reyaine, ma de irido amiye yaku mina tau noibanu irido rofu mokei no ga reyaine, adina Sei yaku moi dui reyo. 
ROM.14.4	Ya bi gokai kana amiye yokoi ini moimai rei tavoi redo amiye rofu mokei no reisa? Ini ourefeidena amiye di veveri maka are o keto rego vo nigo. Kamini duku rigo, adina Varika amiye moi are rego.
ROM.14.5	Amiye yokoi mokedo meda yokoi bi kikifa ma meda yokoi bi kikifa de vo nido, idu amiye yokoi mokedo meda tau gade bi kikifa. Amiye neinei ini mokena rofu nirorotari reyaine. 
ROM.14.6	Amiye kaere meda yokoi moi kikifa redo, Varika amiye di kikifa rofu redo.
ROM.14.7	Adina una yokoi yaku ina kaya rofu amena de redo, ma una yokoi ka una kaya rofu muyena de redo. 
ROM.14.8	Vegu amegifa vonisi, Varika amiye rofu amegifa; muyegifa vonisi, Varika amiye rofu muyegifa. Ye, vegu amegifa ba muyegifa, una bi Varika amiye di. 
ROM.14.9	Adina mina rofu Keriso muyeyo
ROM.14.10	Ya beika resi yi dubuini o tobaini rofu mokei no reisa? O ya beika resi yi dubuini o tobaini rofu mokena tora de aesa? Adina una tau noibanu yaku Sei
ROM.14.11	Adina bura reyo:
ROM.14.11	“Varika amiye nido, Na vegu ameida kana,
ROM.14.11	amiye tau noibanu nai nemokori efuka meimisi
ROM.14.11	ini afiye dudu niogau regedi na bi Sei.”
ROM.14.12	Ye una yokoi yokoi Sei rofu uni veguri amegasa beika regamafa kana nioteimagifa.
ROM.14.13	Mina dada uniye uniye rofu mokei no regi dudusa ga resi uni dubuini o tobaini di idari futu regi, o erikigi beika yokoi toga toga ga aenadi. 
ROM.14.14	Na yaku mokesi diba nida, Varika amiye Iesu dudu iruku yokoi bi kino de, idu amiye di mokenari be bi kino vonisi, ye makai ina rofu bi kino. 
ROM.14.15	Adina yi beika irisa iruku yaku yi dubuini o tobaini moi uka esika rego vonisi, ya bi uka mana di ida nana de reisa. Ya beika irigi ura reisa, idu amiye kaere Keriso ina rofu muyeyo mina iruku irigiya, bi ina rofu vegu no, ye ini uka esika rego vonisi, bi mina ga re! 
ROM.14.16	Mina dada beika yi mokenari bi buni, idu amiye yokoi ini mokenari bi no, ye nifafana rego vonisi, bi mina ga refa. 
ROM.14.17	Ini adina Sei di ourefeidena amena sana bi diya beika una yaku iri-iri o koru gaga resifa di, idu bi Vima kikifasa mokena rorobo ma uka amuta ma ada rena. 
ROM.14.18	Ye kaere yaku mina ida dudu Keriso naivo naivo rego, bi Sei di uka moi ada rei mona rego ma amiye bi nimagedi.
ROM.14.19	Mina ye, beika yaku uka amuta ma uniye uniye uni uka egira regi moi baego, mina maina renadi. 
ROM.14.20	Iruku dada Sei di moimai moi no ga ri. Rama, beika tau noibanu bi ruaka, idu yokoi ini beika baika irido dudu amiye idana moi futu regori, mina bi no. 
ROM.14.21	Buni bi vibani di musa ma waini de irisi beika baika yi usika ourena moi futu rego, mina ka de regiya. 
ROM.14.22	Ye yi mina beika baika rofu mokena vari gira aesari, bi ya ma Sei sa maka diba nifa. Kaere bi ini beika baika redo rofu nimado, ma ina kaya kota regi di adina nufa de, bi buni tora gade moigo! 
ROM.14.23	Idu kaere amiye mokena remanu dudu iruku irinari, bi nifafana rego, ini adina ini iruku irina bi mokena vari gira aena dudu de dada. Adina beika baika bi mokena vari gira aena dudu de, bi vegu no.
ROM.15.1	Una kaere uni mokena vari gira yeiva aesifa vene bi uniye moi ada ga renadi, idu kaere kaere ini mokena vari gira aena rofu yau nidedi vene, mina moi aedebinadi. 
ROM.15.2	Una yokoi yokoi uni atafu amededi vene di buni ma ini mokena vari gira aena moi egira regi rofu, mina moi ada renadi. 
ROM.15.3	Adina Keriso iniye moi ada de reyo, idu bura reyo kana, “Ya nifafana regamadi vene di ago bi na fafau yareyo.”
ROM.15.4	Adina beika tau senagi bura reyadi, bi una oteimagika bura reyadi, ye are rei gira rena ma Sei di ago di egira rena vegu dudu, una bi uka mokena nufa amegifa. 
ROM.15.5	Kamini are rei gira resi egira redo Sei yaku mokena yokoi maka ya kaya ya kaya maraine, Iesu Keriso kana. 
ROM.15.6	Ye ya tau vakoi makai goroka yokoi maka dudu, uni Varika amiye Iesu Keriso di Baba Sei di roka moi odoro riyainedi.
ROM.15.7	Mina dada Sei di vabara rofu Keriso ka ya
ROM.15.8	Adina ya nida, Keriso yaku Sei di ago rama oteimagi roaita nugaradi vene
ROM.15.9	Ma tutubena idana vene ka Sei di iriyeduka dada, ini roka moi odoro rigi regedi, bura reyo kana:
ROM.15.9	“Mina dada na bi tutubena idana vene di fogori yi roka moi odoro risi
ROM.15.9	yi rokari uka ada dudu yauta nibigida.”
ROM.15.10	Dudusa niyo,
ROM.15.10	“Ya tutubena idana vene, Sei di venesa vakoi ada refo!”
ROM.15.11	Ma dudusa ka niyo,
ROM.15.11	“Ya tutubena idana vene tau noibanu Varika amiye di roka moi odoro rifo;
ROM.15.11	ya amiye tau noibanu ini roka moi odoro rifo!”
ROM.15.12	Ma Isaiah dudusa yomakai niyo,
ROM.15.12	“Jesse di davari yokoi vata nigo;
ROM.15.12	mina dadigo amiye bi tutubena idana vene ourefeidego,
ROM.15.12	ye ini uka mokena mina amiye rofu aebigedi.”
ROM.15.13	Kamini Sei kaere bi uka mokena di adina, bi yi mokena vari gira aededi dudu, ada rena ma uka amuta noibanu yi ukari moi vata baeyaine, ye Vima kikifa di vava dudu uka mokena tau tora nina moibigedi dada.
ROM.15.14	Nai usika ourena, ya vene dada na na diba, buni tau noibanu bi ya venesa vata baeyo; ya bi diba noibanu nufa ma ya kaya ya kaya oteimagedi. 
ROM.15.15	Idu ago bedakai dada ori de iniye dudu, ya rofu bura reyaka, ya mina rofu mokeyaganedi dada. Ini adina Sei yaku buni tora gade na masi 
ROM.15.16	Iesu Keriso di naivo amiye na riyo. Ye makai Sei di ago buniri, Sei ma amiye utari naivo redo amiye di moimai tutubena idana vene rofu moimai regida; ye Sei yaku tutubena idana vene di ori sisika rededi nimago, Vima kikifa dudu moi kikifa regori. 
ROM.15.17	Mina dada Iesu Keriso sa bi buni na yaku nai moimai Sei rofu
ROM.15.18	Ini adina na yaku ago idana nina de regida, idu beika Keriso na dudu moimai reyo, mina maka nigida: tutubena idana vene ini ago neidena rofu moi baeyaka—ago ma vegu dudu, 
ROM.15.19	rebe ma mokena vegu di vava dudu, ma Sei di Vima di vava dudu—ye Jerusalem gutuna yavoi resi Illyricum gaganiri bosi idau Keriso di ago buni di moimai rei vau reyaka. 
ROM.15.20	Ye makai ago buni nirausi regi ura iniye reida, idu Keriso di roka sena niyadi sanari de, amiye idana di moimai fafau akugida baebu. 
ROM.15.21	Idu bura reyo kana:
ROM.15.21	“Kaere ina rofu de nioteimaro vene bi vegedi,
ROM.15.21	ma kaere neidena de reyadi vene bi diba nigedi.”
ROM.15.22	Mina resi meda tauri na ya rofu bae nena bi gana riyo.
ROM.15.23	Idu gua, mina roroari nai moimai koina niyo dada, ma lagani tauri ya baesi vegika ura regamaka dada, 
ROM.15.24	nai uka mokenari, Spain rofu bogika, yavoi resi ya vene vesi ada resi ari bedakairi oto regida ma nai yava ika oto dinari na aedegedi. 
ROM.15.25	Idu gua, na bi Sei di vene siko aedegika Jerusalem rofu bogida.
ROM.15.26	Ini adina Macedonia ma Achaia ekalesia vene bi Jerusalem ri Sei di vene fogori, irava vene rofu, fore be butu butu resi magi ura rededi. 
ROM.15.27	Ini ura makai regi ada reyadi, ma ini obini bi mai dairigedi. Ini adina tutubena idana vene bi baeyadi ma Vima di buni tora gade Jew vene yaku moiyadi, bi ina rofu rau regedi. Ye ina vene ka ini beika baika nufa naivo reyaganedi dada.
ROM.15.28	Mina dada na mina moimai rei vau rega fore butu reyadi, ina rofu moi baesi feresi ya egoru resi Spain bogida. 
ROM.15.29	Na na diba ya rofu baegidari, bi Keriso di
ROM.15.30	Usika ourena, na yaku uni Varika amiye Iesu Keriso ma Vima di uka mana dudu ya niguba reida, ye Sei rofu na dada, nasa usa usa nina gira reyaganedi. 
ROM.15.31	Makai usa nifa: ye mokena vari gira de aededi vene Judea ri ina rofu na moi vegu rigo, ma nai naivo rena vegu Jerusalem vene rofu, bi Sei di vene di nemokori bi buni. 
ROM.15.32	Ye Sei di ura dudu, na bi uka ada dudu ya vene rofu baesi yasa asa moigida. 
ROM.15.33	Ye uka amuta di Sei bi ya tau noibanusa amebiyaine. Rama.
ROM.16.1	Kamini uni tobaini Phoebe ya vene rofu nimaida, kaere ka bi Cenchreae taoni di dubu di naivo redo rema yokoi. 
ROM.16.2	Ya usa nida mina rema Varika amiye ideri ini vene di ida buni dudu afei dui resi ini beika baika nufa de mina aedesi maraganedi, ini adina bi amiye tau gade aedesi ka na aedeyo.
ROM.16.3	Na yaku Priscilla ma Aquila rofu yuata nifeideida; ina bi nasa vakoi Iesu Keriso di moimai resifa vene.
ROM.16.4	Nai vegu dada ini vegu eyaregika reyadi, ye diya na maka buni tora gade maida, idu tutubena idana vene di ekalesia vene tau gade ka ina rofu buni tora gade madedi. 
ROM.16.5	Na ka ini yavari egogo rededi ekalesia vene rofu yuata nifeideida.
ROM.16.5	Resi nai uka maida amiye Epaenetus rofu yuata nifeideida, kaere bi ouresi amiye Asia
ROM.16.6	Mary, ya vene rofu moimai tora reyo rema, ina rofu yuata nifeideida. 
ROM.16.7	Andronicus ma Junia,
ROM.16.8	Nai uka maida amiye Varika amiye ideri, Ampliatus yuata nifeideida. 
ROM.16.9	Uni moimai Keriso sa vakoi resifa amiye Urbanus ma nai uka maida amiye Stachys yuata nifeideida. 
ROM.16.10	Keriso ebene resi nimaro amiye Apelles ma Aristobulus di yavari amededi vene yuata nifeideida. 
ROM.16.11	Nai davatu amiye Herodion ma Narcissus di yavari amededi vene Varika amiye ideri yuata nifeideida.
ROM.16.12	Mirona Varika amiye ideri moimai rededi rema Tryphena ma Tryphosa ma nai uka maida rema Persis, kaere yaku Varika amiye ideri moimai tora reyo, yuata nifeideida. 
ROM.16.13	Varika amiye di naivo amiye buni vayavaya Rufus ma ini nono, kaere ka bi nai nono kana, yuata nifeideida.
ROM.16.14	Asyncritus, Phlegon, Hermes, Patrobas, Hermas ma usika ourena inasa vakoi yuata nifeideida. 
ROM.16.15	Philologus ma Julia, Nereus ma ini tobaini, ma Olympas ma Sei di vene tau vakoi inasa amededi yuata nifeideida.
ROM.16.16	Ya yokoi yokoi ekalesia vene di fuka refa. Keriso di ekalesia vene tau gade ya rofu yuata nifeidededi.
ROM.16.17	Kamini nai usika ourena, amiye okusi Sei di ago buni ya oteimagamadi, mina rofu yabo daru kana ida gana ridedi vene nari rei gira regika, ya niguba reida; mina vene rofu bu nifa! 
ROM.16.18	Adina mina kana vene bi uni Varika amiye
ROM.16.19	Amiye tau gade yaku yi ago neidena diba niyadi, ye ya dada ada reida, idu nai ura reida ya bi beika baika bi buni rofu diba nigedi, ma vegu no rofu vegu no yokoi de nufa. 
ROM.16.20	Ye atafuri, uka amuta di Sei yi yuka rafo gabireri Satani moi foyoma rego.
ROM.16.20	Uni Varika amiye Iesu di buni tora gade bi ya venesa amebiyaine.
ROM.16.21	Nai vakoi moimai resifa amiye Timothy ya yuata nifeidedo; nai davatu vene Lucius, Jason ma Sosipater ka makai rededi.
ROM.16.22	Na Tertius, kaere bi Paul di bura rena amiye, na kaya Varika amiye ideri ya yuata nifeideida.
ROM.16.23	Ini yavari na ma ekalesia vene tau noibanu moi dui reyo amiye Gaius ya yuata nifeidedo. Taoni fore nari redo amiye Erastus ma uni dubuini Quartus ya yuata nifeidededi.
ROM.16.25	Ye mina ago bi nai ago buni, Iesu Keriso nirausi rena ago, ye ina dada ya moi egira rego Amiye rofu; mina bi senagi senagi sui ago moi vabara riyo ago dada. 
ROM.16.26	Idu gua mina ago bi niokuyadi, ma gagani gagani tau gade di vene bi Sei di ago niyadi vene di bura dudu diba niyadi, toga toga ameibobina Sei di ago gira dada. Ye makai mokena vari gira aesi ago neideyaganedi.
ROM.16.27	Diba nido maka Sei rofu bi toga toga vabara amebiyaine, Iesu Keriso dudu! Rama.
1CO.1.1	Mina bura bi na Paul, kaere bi Sei di ura dada Iesu Keriso dudu, nifeidena amiye kana raka niyo, ma uni dubuini Sosthenes sa, una gutuna—
1CO.1.2	Sei di ekalesia vene Corinth ri amededi rofu, kaere Iesu Keriso dudu moi akeke risi sana tauri ini ma uni Varika amiye Iesu Keriso di roka vo nidedi, ina vene vakoisa Sei di vene kana nigedi raka niyo:
1CO.1.3	Uni Baba Sei ma Varika amiye Iesu Keriso di buni tora gade ma uka amuta ya maragane.
1CO.1.4	Nai Sei rofu ya vene dada, toga toga buni tora gade maida, Sei di buni tora gade Iesu Keriso dudu ya maro dada, 
1CO.1.5	ye beika tau noibanuri, ina dudu gugura tau nufa kana niyadi—ago nina ma mokena yora tau gade dudu. 
1CO.1.6	Adina ya yaku niokuna ago Keriso dada bi moi gira riyadi, 
1CO.1.7	ye uni Varika amiye Iesu Keriso di ogau nina meda uka dadina dudu, tua regasa buni tora gade di beika baika buni tau noibanu moiyadi dada. 
1CO.1.8	Ina ka ya egira rego bogo ari metonari, ye uni Varika amiye Iesu Keriso di dena medari bi amiye yokoi ya ga ikimaraine. 
1CO.1.9	Sei yaku ini nitore reyo ago kana redo, kaere bi ini Mida, uni Varika amiye Iesu Keriso sa auta rena bi sena ya raka niyo.
1CO.1.10	Kamini uni Varika amiye Iesu Keriso di roka dudu, usika ourena ya egira reida, ya vene tau noibanu ya kaya ya kaya ago moi yokoi maka risi yi utari okuna ga reyaganedi, idu mokena ma ura yokoi makari gobuno reyaganedi. 
1CO.1.11	Adina usika ourena ya dada, Chloe di yava vene yaku yi utari kayamo reyadi sina na nioteimaradi. 
1CO.1.12	Beika ya nigika reida bi yomakai: ya vene bedakai yaku nidedi, “Na bi Paul usi dida;” ma bedakai nidedi, “Na bi Apollos usi dida;” ma bedakai nidedi, “Na bi Peter usi dida;” ma bedakai nidedi, “Na bi Iesu Keriso usi dida.”
1CO.1.13	Makai vonisi bi Keriso bi moi berou berouri aeyadi! Ya vene dada bi Paul satauro ikoko reyadi ba? O ya bi Paul di roka dudu babatiso reyadi ba?
1CO.1.14	Na yaku Sei rofu buni tora gade maida ya yokoi bi babatiso de reyaka, idu Gaius ma Crispus maka.
1CO.1.15	Ye yokoi nai roka dudu babatiso reyo bi makai de nigo. 
1CO.1.16	Na ka Stephanas di yava vene babatiso reyaka, idu de mokeida amiye yokoi babatiso reyaka o de bi.
1CO.1.17	Adina Keriso yaku babatiso regi de na nifeideyo, idu bi Sei di ago buni nirausi regika, diya amiye di mokena vabara di ago dudu, makai dudu bi Keriso di satauro odorori muyena bi vava de kana nigo baebu.
1CO.1.18	Adina Sei rofu boiyo rededi vene bi satauro odoro muyeyo sina bi forovai reyo, idu una moi vegu rido vene rofu bi Sei di vava mini. 
1CO.1.19	Adina yomakai bura reyo:
1CO.1.19	“Mokena vabara nufa vene di mokena tora moi no risi
1CO.1.19	diba nidedi vene di ada yora di mokena moi forovai regida.”
1CO.1.20	Mina ye, mokena vabara nufa amiye bi goini? Ago gira oteimana amiye bi goini? Gua medari ago nirorotari redo amiye bi goini? Sei bi mina kono tora noibanu di mokena vabara moi forovai reyo ba ide?
1CO.1.21	Adina kono tora noibanu amededi vene bi Sei di mokena vabara dudu bi Sei toto, ye amiye di mokenari bi forovai rena ago kana nirausi reyafa, mina dudu Sei di mokenari, bi buni mokena vari gira aededi vene moi vegu rigo. 
1CO.1.22	Jew vene bi rebe usa usa nidedi ma tutubena idana vene
1CO.1.23	Idu una yaku Keriso bi satauro ikoko reyadi mina sina nirausi resifa. Jew vene rofu bi ini ida futu rena ago ma tutubena idana vene rofu bi forovai rena ago; 
1CO.1.24	idu raka niyadi vene, Jew vene ma tutubena idana vene gogo, mina ago bi Keriso, kaere bi Sei di vava ma ini mokena vabara. 
1CO.1.25	Adina Sei di forovai rena mokena yaku amiye di mokena vabara ebu redo, ma Sei di yau nina bi amiye di isivaga ebu redo.
1CO.1.26	Kamini nai usika ourena, Sei yaku ya raka niyori, ya bi gokai kana vene mina mokefa. Mina kono tora noibanu vene di mokena dada, ya tau de bi mokena vabara nufa, ya tau de bi vava nufa, ya tau de bi yava vene di roka tora nufa vata niyadi vene. 
1CO.1.27	Idu Sei yaku beika baika bi mina kono tora noibanu vene di mokenari bi forovai rena mokena vabara nufa vene moi maena regika auba reyo; ina yaku beika baika mina kono tora noibanuri bi yau niyadi yeiva vene moi maena regika auba reyo. 
1CO.1.28	Ina yaku beika baika mina kono tora noibanu vene di mokenari bi egona ma mokei itu rededi, mina auba reyo. Ye makai dada, Sei yaku beika baika konori amededi vene yaku vei mama rededi bi moi uroro rego, 
1CO.1.29	ye amiye yokoi Sei di nemokori ni-ika de rebigo. 
1CO.1.30	Idu Sei dada, Iesu Keriso sa, vegu amededi, ina kaere bi Sei yaku uni mokena vabara, mokena rorobo, moi akeke rina ma vegu no di voi rena kana riyo. 
1CO.1.31	Mina dada, bura reyo kana: “Amiye kaere yaku ni-ika redo, bi Varika amiye ina yaku beika reyo mina dudu ni-ika rebiyaine.”
1CO.2.1	Kamini usika ourena, na ya rofu negasa Sei di sui ago
1CO.2.2	Adina yi fogori amegasa beika yokoi de mokeyaka, idu Iesu Keriso ma ini satauro ikoko reyadi mina maka mokeyaka. 
1CO.2.3	Ye yasa amegasa yau nisi ori resi tururu tora regamaka.
1CO.2.4	Resi nai sina ma nai ago bi diya
1CO.2.5	ye yi mokena vari gira aena bi diya amiye di mokena vabarari aebigedi, idu Sei di vavari aebigedi.
1CO.2.6	Ye tora niyadi vene rofu mokena vabara oteimasifa, idu bi diya gua ari di o ini ourefeidena vene di mokena vabara—bi uroro rebigo. 
1CO.2.7	Idu sui ago dudu Sei di sui nina mokena vabara nisifa; mina Sei yaku senagi senagi oma ma kono rina koderi uni vabara dada mokeyo. 
1CO.2.8	Gua ari di ourefeidena vene yokoi mina toto, adina diba niyagadu vonisi, bi vabara nufa Varika amiye satauro ikoko de reyagadu. 
1CO.2.9	Idu bura reyo kana:
1CO.2.9	“Beika amiye yokoi di ne yaku vena de reyo ma anema yaku neidena de reyo,
1CO.2.9	ma beika amiye di ukari mokena de reyo,
1CO.2.9	mina bi beika Sei yaku ina uka madedi vene ina rofu dogo reyo.”
1CO.2.10	Idu
1CO.2.11	Adina amiye di vima ini ideri amedo, ina maka iniye ini mokena diba. Ye makai Sei di Vima yaku maka Sei di mokena diba nido. 
1CO.2.12	Kamini una bi mina kono di mokena de moiyafa, idu Vima kaere bi Sei di, mina moiyafa, ye beika baika davana nufa de, bi Sei una maro, mina diba nigedi dada.
1CO.2.13	Ma beika ago una yaku nisifa, mina bi amiye di mokena vabara dudu de oteimaradi, idu Vima
1CO.2.14	Kamini Vima de nufa amiye bi Sei di Vima bi beika baika asanu de rego, adina ina rofu bi forovai rena ago; diba nigi anua rego, Vima dudu maka diba nigi dada. 
1CO.2.15	Vima nufa amiye yaku beika baika tau noibanu di rama veifatedo, idu amiye yokoi yaku veifatei mona de rego.
1CO.2.16	“Adina kaere yaku Varika amiye oteimagi
1CO.2.16	bi ini mokena diba niyo?”
1CO.2.16	Idu, una bi Keriso di mokena moiyafa.
1CO.3.1	Nai usika ourena, Vima nufa vene kana ago ya rofu de nigida, idu ya bi mina kono di vegu vene kana dada, Keriso di vegu dada mida kakua kana. 
1CO.3.2	Ya mida kakua kana susu ya vana reyaka, diya iruku gira gira, adina mina rofu dogo de reyadi. Ma gua ya ka dogo de rededi,
1CO.3.3	adina ya gua kono di vegu dudu toga amededi. Yi utari ya kaya ya kaya maunu nigasa kayamo regasa kono di vegu, amiye di vegu kana maka dada amededi ba ide? 
1CO.3.4	Adina yokoi yaku nido, “Na bi Paul usi dida,” vo nisi yokoi yaku, “Na bi Apollos usi dida,” vo nidori, bi amiye di vegu maka kana rededi ba?
1CO.3.5	Ye Apollos bi kaere? Ma Paul bi kaere? Una bi Varika amiye ini moimai nimaro naivo resifa vene; uni moimai dudu mokena vari gira aeyadi: 
1CO.3.6	Na yaku yoyava varigamaka, ma Apollos yaku koru magamo, idu Sei yaku mina yoyava moi meto bosi tora riyo.
1CO.3.7	Ye kaere yaku varido ma kaere yaku bi koru mado, mina bi beika yokoi de, idu bi Sei maka, kaere bi moi meto bosi tora rido. 
1CO.3.8	Kamini varido amiye ma koru mado amiye, ini idana yokoi de. Ina remanuri, yokoi yokoi yaku beika moimai reyadi dada ini obini moigo. 
1CO.3.9	Adina una vakoi bi Sei di moimai vene. Ya vene bi Sei di muro rena kono.
1CO.3.9	Ya bi Sei di yava. 
1CO.3.10	Sei di buni tora gade na maro dada, yava akuna ourefeidena amiye kana, yava di tobo gado variyaka ma amiye yokoi yava fafau akudo. Yokoi yokoi gokai akugo bi ina fafau aku mona reyaine. 
1CO.3.11	Adina amiye yokoi yaku gado idana sena de variyo, mina de varigo; bi Iesu Keriso maka mini. 
1CO.3.12	Idu amiye yokoi yaku goro, siriva, fore buni buni, yabo, oruma o doi dudu mina gado fafau akugo vonisi, 
1CO.3.13	ini reremama bi vego, adina Keriso di dena medari erau nigo; ita dudu moi ogau rigo dada. Mina ita yaku amiye neinei ini reremama bi gokai ebene rego. 
1CO.3.14	Ye amiye yokoi mina gado fafau reremama dudu akuyo ma mina moi no de rigo vonisi, bi ini obini moigo. 
1CO.3.15	Ma ita yaku amiye yokoi di reremama ori kamu rego vonisi, mina bi boiyo rego, idu ita gutuna ori diyo kana, ina kaya moi vegu rigo.
1CO.3.16	Ye ya diba ba ide? Ya bi Sei nivakena yava, ma ini Vima bi ya ideri amedo.
1CO.3.17	Amiye yokoi yaku Sei nivakena yava moi no rigo vonisi, Sei bi moi no rigo; adina Sei nivakena yava bi akeke, ma ya bi mina nivakena yava mini.
1CO.3.18	Amiye yokoi ina kaya ga eru reyaine. Yokoi yi utari gua meda di vegu dada mokena vabara nufa mokego vonisi, moi forovai reyo amiye kana niyaine, ye mokena vabara nufa nigo. 
1CO.3.19	Adina Sei di nemokori, mina kono di mokena vabara bi moi forovai rena mokena. Adina yomakai bura reyo, “Ina yaku mokena vabara vene ini aonega dudu buoru rido”;
1CO.3.20	ma dudusa bura reyo, “Varika amiye yaku mokena vabara nufa vene di mokena ina diba; bi mokena tavoi maka.”
1CO.3.21	Ye amiye yokoi amiye dada ni-ika ga reyaine, adina beika baika tau noibanu bi yi. 
1CO.3.22	Paul, o Apollos o Peter, mina kono tora noibanu, o vegu amena, o muyena, gua medari o gabi mamo—mina tau vakoi bi yi, 
1CO.3.23	ma ya bi Keriso di ma Keriso bi Sei di.
1CO.4.1	Amiye yokoi yaku Keriso di naivo naivo resifa vene ma Sei di sui ago moi gira iniye resifa vene kana una mokebiyaine. 
1CO.4.2	Mina kana moimai rededi vene maina renari, bi vegu rama rededi vene kana veifategori bi buni. 
1CO.4.3	Idu ya vene o kota rena amiye yokoi na kota regedi vonisi, bi na rofu bi beika baika keika iniye maka. Rama iniye, na kaya ka kota de reida. 
1CO.4.4	Nai uka di mokenari no yokoi na fafau mina na na toto, idu makai na moi rama de redo. Ye Varika amiye na kota redo mini. 
1CO.4.5	Mina dada, mina meda koderi, Varika amiye di dena koderi, kota ga refa. Mina medari, Varika amiye yaku beika baika mukunari sui niyadi bi vabara moi baesi amiye di uka di mokena moi ogau rigo. Kamini amiye neinei ini roka tora Sei gutuna moigo.
1CO.4.6	Nai usika ourena, ya rofu mina beika tau di ago gira na ma Apollos fafau aesi neideyaka, ye uni oteimana ago dudu kana, beika baika sena bura reyo, mina maka neidesi berou rofu ga diyaganedi. Ye makai yi utari yokoi yaku ni-ika ga reyaine, yokoi rofu ada resi yokoi rofu vei yarenari. 
1CO.4.7	Amiye yokoi rofu ya bi idana de. Beika baika tau noibanu moiyo bi Sei yaku ya maro ba ide? Moiyori, bi beika resi yi vava dudu moina kana ni-ika reisa?
1CO.4.8	Beika tau ya yaku ura reyadi bi sena baku reyadi! Ya bi sena gugura tau nufa niyadi! Una bi yasa de ma ya bi kini niyadi! Ya vene bi kini kana ourefeidegedi bi buni, ye una ka ya venesa ourefeidegifa! 
1CO.4.9	Adina mokeida Sei yaku una, ini nifeidena vene, bi egona sana rofu aeyo, kota resi muyegi moi feideyadi vene kana, kono tora noibanu di vene ma Sei di naivo naivo vima uni muyena vegedi vene niyafa dada. 
1CO.4.10	Keriso dada amiye di mokenari, una bi ada de vene, ma ya bi Keriso dudu mokena vabara nufa vene. Una bi yau niyafa, idu ya bi yeiva. Amiye ya kikifa rededi, idu una vei yarededi. 
1CO.4.11	Gokai gua mina meda nemoko ramari ka, una bi koru vaigasa rauna disi varuka kori maka risifa. Una uga imiga regasa rei no rededi ma uni varena amena sana bi koina. 
1CO.4.12	Uni vana dudu moimai rei gira resifa. Una kovai nidediri, bi buni tora gade masifa; esika esika una madediri, bi are rei gira resifa;
1CO.4.13	una nifafana redediri, egira resifa. Una bi kono tora noibanu di sanika kana niyafa ma toga bi beika baika tau noibanu di kukune kana!
1CO.4.14	Ya moi maena regika, na yaku mina bura de reida, idu nai uka maida mida kana, ya ni mama regika dada. 
1CO.4.15	Adina yi nari rededi vene ka Keriso dudu bi 10,000 vonisi, yi bakai bi tau de. Adina na bi ago buni dudu Iesu Keriso rofu yi baba niyaka. 
1CO.4.16	Na beika reyaka ya yaku na tari reyaganedi ya niguba reida.
1CO.4.17	Mina resi Timothy, kaere bi Varika amiye dudu, nai uka maida mida ma vegu rama redo amiye, ya rofu nifeideyaka; nai oteimana vegu gagani gagani tau noibanuri, dubu tau gaderi reida, Iesu Keriso dudu mina ya oteimago, ye mina dada mokegedi.
1CO.4.18	Ya vene rofu de bae negida kana, ya bedakai ada gira regasa ni-ika rededi. 
1CO.4.19	Idu Varika amiye ini uka ura rego vonisi, bi evade ya rofu bae nesi diya mina ada gira regasa ni-ika rededi vene di ago, idu ini vava bi gokai maina regida. 
1CO.4.20	Adina Sei di ourefeidena amena sana bi ago dudu baku de redo, idu bi vava dudu baku redo. 
1CO.4.21	Yi uka bi beika ura rededi? Na bi ago gira dudu ya moi rorobo rigi ba uka mana ma amuta kui yovi yovi di vima dudu, ya rofu bae negida?
1CO.5.1	Rama ya vene di utari koa rena vegu di sina na nioteimaradi, ma makai kana bi tutubena idana vene di utari de vata niyo, adina amiye yokoi yaku vadema aeyo nokaisa varedo.
1CO.5.2	Ya yaku ni-ika rededi! Idu ya bi iriyeduka resi isaka nibiyagadu. Mina reyo amiye yi utari meki rei feidefa. 
1CO.5.3	Ma gokai ya rofu nai roaita bi gaima iniye, idu vima dudu bi yasa ameida; ma mironari kana, mina kana vegu reyo amiye sena moi kota aeyaka. 
1CO.5.4	Varika amiye Iesu di roka dudu egogo regedi ma na nai vima bi yasa amegori, bi uni Varika amiye Iesu di vava dudu 
1CO.5.5	mina amiye moi Satani mafa, ini roaita moi no riyaine, ye Varika Amiye
1CO.5.6	Yi ni-ika rena bi buni de. Ya ya diba ba ide, yeast bubudo keika farava mekuna noibanuri moi urudo?
1CO.5.7	Yeast kori bi moi makufa, ye farava mekuna ruaka niyaganedi, adina rama iniye ya bi yeast nufa de. Adina Keriso, uni Ferei ebu rena irakuna di Mamoe mida, bi sena vegu no rofu ori sisika kana
1CO.5.8	Mina dada, yeast kori dudu irakuna bi moi ada ga rebinadi, mina bi gubuyo ma no, idu yeast de nufa beredi dudu, mina bi mokena yokoi maka ma ago rama dudu mini.
1CO.5.9	Nai bura renari niyaka koa rededi venesa auta ga refa. 
1CO.5.10	Idu ini adina, bi diya mina kono tora noibanu di koa rededi vene, o udu rededi vene, o duma duma rededi vene, o ofa sei nivakededi vene, adina makai kana vonisi, bi mina kono tora noibanu ferei digedi. 
1CO.5.11	Idu gua na yaku ya vene rofu bura reida bi usika ourena yokoi di roka nufa ma amiye diba nidedi ina bi koa redo, o udu redo, o ofa sei nivakedo, o amiye kovai nido, o koru gira tau gade irido, o duma duma redo vonisi, bi auta ga refa. Mina kana amiyesa iruku ka irina ga rebifa.
1CO.5.12	Adina na bi beika resi etofaro vene moi kota regida? Ya bi ekalesia vene di fogori vene moi kota reyaganedi. 
1CO.5.13	Idu Sei yaku etofaro vene moi kota rego. “Amiye no yi utari meki rei feidefa.”
1CO.6.1	Ya yokoi yaku yokoi rofu kayamo regasa bi mokena vari gira de aededi vene di budari moi kota aego, idu Sei di vene di budari moi kota de aego ba? 
1CO.6.2	Ya ya diba ba ide Sei di vene yaku kono tora noibanu di vene kota regedi? Resi ya bi kono tora noibanu di vene kota regedi vonisi, beika resi ya bi buni de, mina kayamo keika kota regika? 
1CO.6.3	Ya ya diba ba ide una yaku Sei di naivo naivo vima kota regifa? Gokai regasa besa besa mina vegu amenadi? 
1CO.6.4	Ye, mina kana kayamo nufa vonisi, beika resi ekalesia vene di utari, kikifa de rededi vene di budari, mina moi kota aededi? 
1CO.6.5	Ya moi maena regika makai nida. Rama yi utari bi amiye yokoi, kaere mokena vabara nufa, usika ourena remanu di kayamo moi kota rego ba ide? 
1CO.6.6	Idu gokai bi usika ourena yaku mokena vari gira de aededi vene di budari ini usika ourena moi kota redo?
1CO.6.7	Rama iniye yi utari ya kaya ya kaya moi kota rededi, mina bi oteimado ya bi sena yareyadi. Idu, bi buni ya rofu no rena moiyaganedi. Bi buni ya rofu duma duma rena moiyaganedi. 
1CO.6.8	Idu ya kaya ya kaya rofu no resi duma duma rededi—kaere bi mokena vari gira aededi vene mini! 
1CO.6.9	Ya ya diba ba ide mokena vari gira de aededi vene yaku Sei di ourefeidena amena sana de moigedi? Ya kaya ya kaya ga eru rebifa; kaere ina bi koa rededi, o ofa sei nivakededi, o meyadi vene kana bi koa rededi, o rumana vene bi rumana vene idanasa ini roaita rau rededi, o rumana vene bi rumana venesa koa rededi, 
1CO.6.10	o duma duma rededi, o udu rededi, o koru gira tau gade iridedi, o amiye nifafana rededi, o eru rena dudu duma duma rededi vene yaku Sei di ourefeidena amena sana de moigedi. 
1CO.6.11	Ma ya vene bedakai bi makai regamadi. Idu Varika amiye Iesu Keriso di roka ma uni Sei di Vima dudu ya koitesi moi akeke risi yi vegu bi moi rorobo riyo.
1CO.6.12	Amiye bedakai yaku nidedi, “Beika baika tau noibanu na rofu bi tabu de,” idu mina beika tau noibanu bi buni de. “Beika baika tau noibanu na rofu bi tabu de,” idu beika yokoi yaku moimai rei tavoi rena amiye kana ga na ourefeideyaine.
1CO.6.13	Amiye yaku ka nidedi, “Iruku bi uni rivo di, ma uni rivo bi iruku di.” Idu, Sei yaku mina remanu moi no rego. Idu roaita bi diya koa rena vegu di, idu bi Varika amiye di, ma Varika amiye bi uni roaita nari redo. 
1CO.6.14	Ma Sei yaku muyenari Varika amiye moi dadi rae reyo kana, ini vava dudu una ka moi dadi rae rego.
1CO.6.15	Ya ya diba ba ide yi roaita bi Keriso di? Na yaku Keriso di roaita eta berou moisi koa redo rema di roaitasa moi kake rigida ba? Ide mada! 
1CO.6.16	Ye ya ya diba ba ide kaere ini roaita koa redo, rema di roaitasa moi kake rido bi inasa roaita yokoi maka nigo ba? Adina yomakai bura reyo, “Ina remanu bi roaita yokoi maka nigedi.”
1CO.6.17	Idu kaere amiye yaku Varika amiyesa moi kake rigo bi inasa vima yokoi maka nigo.
1CO.6.18	Koa rena vegu egavoi refa. Vegu no idana tau gade amiye yaku redo bi roaita tunu de redo, idu koa redo amiye bi ini roaita rofu vegu no redo. 
1CO.6.19	Ye ya ya diba ba ide yi roaita bi yi ideri amedo Vima kikifa di nivakena yava ba? Bi Sei rofu moiyadi; kamini toga bi diya yi, idu Sei di.
1CO.6.20	Adina davana dudu ya voi reyo. Mina dada, yi roaita
1CO.7.1	Kamini ya beika bura reyo dada:
1CO.7.1	Buni bi rumana yaku remasa ga vareyaine.
1CO.7.2	Idu koa regi uka maina regika nivena dada, rumana neinei bi ini odima yokoi maka nufa ma rema neinei bi ini maruka yokoi maka nufa bi buni. 
1CO.7.3	Maruka yaku ini odima ini meyo reremama rofu reyaine, ma odima ka makai dudu ini maruka rofu reyaine. 
1CO.7.4	Odima bi ini roaita fafau ourefeidena vegu nufa de, idu bi ini maruka di. Mina makai kana, maruka bi ini roaita fafau ourefeidena vegu nufa de, idu bi ini odima di. 
1CO.7.5	Ya kaya ya kaya ga moi kekevata uyagane, idu yi uka yokoi maka nina dudu meda keika makari, ye usa usa nina gabireri raga regedi dada. Mina usi bi dudusa dairisi vakoi egogo refa, yuka vana nari rena nufa de dudu dada, Satani bi yi uka maina regika nivego baebu.
1CO.7.6	Idu mina nida bi ya aedegika; diya bi ago gira kana. 
1CO.7.7	Ye nai ura reida bi amiye tau noibanu bi mena de amiye kana ka nigedi, na kana. Idu amiye neinei yaku ini beika baika buni bi Sei yaku maro, yokoi bi mina ma yokoi bi mirona.
1CO.7.8	Kamini na yaku mena de vene ma obu vene rofu nida bi buni na kana toga mena de ameyaganedi. 
1CO.7.9	Idu ini yuka vana nari rena anua regedi vonisi, buni bi megedi. Adina mego bi buni, de bi moke moke dudu vai goragora rego.
1CO.7.10	Ye na yaku mena vene rofu mina ago gira ya maida. Bi diya na yaku ya maida, idu Varika amiye yaku: odima yaku ini maruka ferei gaima ga reyaine.
1CO.7.11	Idu makai rego vonisi, dudusa ga meyaine, o ini marukasa uka moi amuta reyaine. Maruka ka ini odima ga fereyaine.
1CO.7.12	Ya bedakai vene rofu ago nida. Mina ago bi na yaku nida, ma diya Varika Amiye yaku: dubuini yokoi bi ini mokena vari gira de aedo rema nufa, ma ini ura rena bi inasa toga amebigo vonisi, mina rumana bi ga fereyaine. 
1CO.7.13	Ma rema yokoi bi mokena vari gira de aedo maruka nufa, ma ini ura bi inasa toga amebigo vonisi, mina rema bi ga fereyaine. 
1CO.7.14	Adina mokena vari gira de aedo maruka bi ini odima dada moi kikifa redo, ma mokena vari gira de aedo odima bi ini maruka dada moi kikifa redo. Mina makai de regori bi yi mida mida kino nigedi, idu makai dudu bi kikifa. 
1CO.7.15	Idu mokena vari gira de aedo amiye yaku ferego vonisi, bi kaini reyaine. Mina ida dudu usika ourena bi erufugo. Sei ya uka amuta rofu raka niyo. 
1CO.7.16	Adina odima bi ina toto ini rumana moi vegu rigo, ma maruka ka ina toto ini rema moi vegu rigo.
1CO.7.17	Kamini amiye neinei bi vegu gokai Varika amiye masi raka niyo dudu makai amebiyaine. Mina bi nai ago gira ekalesia vene tau noibanu rofu. 
1CO.7.18	Amiye yokoi raka niyori bi sena ini roaita nugaro vonisi, bi mina bera moi etae ga riyaine. Amiye yokoi raka niyori bi ini roaita de nugaro vonisi, bi ini roaita ga nugaraine. 
1CO.7.19	Adina roaita nugana ma roaita de nugana bi ini buni yokoi de, idu Sei di ago gira neidena bi buni. 
1CO.7.20	Amiye neinei raka niyori gokai vegu amegamo kana, makai toga ameyaine. 
1CO.7.21	Ya raka niyori bi moimai rei tavoi reyo amiye ba? Mina rofu mokena ga moi toe reyaine. Idu ya erufugo di ida baku regiya vonisi, bi mina re. 
1CO.7.22	Adina amiye kaere moimai rei tavoi reyo amiye kana Varika Amiye yaku raka niyori, bi Varika amiye yaku erufuyo amiye. Mina makai, amiye kaere erufuyo amiye kana Varika Amiye yaku raka niyori, bi Keriso di moimai rei tavoi redo amiye. 
1CO.7.23	Sei yaku davana dudu ya voi reyo; ye amiye di moimai rei tavoi rededi vene ga nifa. 
1CO.7.24	Kamini usika ourena, gokai kana amiye ya neinei raka niyo, bi Sei sa makai ameyainedi.
1CO.7.25	Kamini mena de vene dada bi Varika amiye rofu ago gira yokoi de moiyaka, idu amiye yokoi kana, kaere bi Varika amiye di iriyeduka dudu vegu rama reida, na yaku nai mokena ya maida.
1CO.7.26	Mina dada gua mina uka vorivori renari, nai mokeida bi buni amiye gokai vegu amedo kana, makai amebiyaine. 
1CO.7.27	Ya rema meyo ba? Odima feregi maina ga re. Ya bi mena de reyo ba? Rema maina ga re. 
1CO.7.28	Idu ya yaku rema megiya vonisi, bi vegu no de regiya, ma rema yaku rumana mego vonisi, ka bi vegu no de rego. Idu mededi vene bi mina kono tora noibanu di mena vegu di esika esika baku rededi, ma na ura reida ya mina no de baku rebigedi.
1CO.7.29	Idu nai usika ourena, na beika nida di adina bi yomakai: ari bi tumu niyo. Ye gua bodo mamo rema nufa vene bi rema mena de kana ameyagane; 
1CO.7.30	ye isaka isaka nidedi vene bi isaka de nidedi kana ameyagane; ma uka ada rededi vene bi ada de rededi kana ameyagane; ma voi rededi vene bi beika yokoi de nufa kana ameyagane; 
1CO.7.31	ma kono tora noibanu di gugura dudu moimai rededi vene bi mina gugura nufa de kana moimai reyagane. Adina mina kono tora noibanu di beika baika bi evade tutumui digedi.
1CO.7.32	Na ura reida ya bi mokena toe de moigedi. Mena de reyo amiye yaku Varika amiye di beika baika rofu mokei tora aedo; mina bi gokai Varika amiye di uka moi ada rego. 
1CO.7.33	Idu meyo rumana bi kono tora noibanu di beika baika rofu mokei tora aedo; mina bi gokai ini odima di uka moi ada rego, 
1CO.7.34	ye ina bi eta remanuri moi adaka riyo. Ma sena meyo ma gua bi mena de amedo rema, ma mena kode rema bi Varika amiye di beika baika rofu mokei tora rededi, mina bi gokai roaitari ma vimari moi akeke rigedi. Idu meyo rema bi mina kono tora noibanu di beika baika rofu mokei tora redo, ini maruka di uka moi ada regi ura redo dada.
1CO.7.35	Ye na yaku yi buni dada mina nida, toe ya fafau aegika rofu de, idu ya yaku vegu buni resi moi adaka de reyo mokena de dudu, ya kaya ya kaya Varika amiye ekure reyagane rofu.
1CO.7.36	Ye rumana yokoi ini nikau reyo rema rofu vegu rama de regika mokego, ma ini roaita di ura dadigo ma rema ka mena roaita niyo vonisi, bi ini uka di ura rena kana megori: bi meyaine.
1CO.7.37	Idu amiye kaere ini ukari, ini mokena bi moi gira risi amiye di vava gabireri de amedo, ye ini yuka vana nari resi ini ukari ini mokena moi nomu rigo vonisi, bi nikau rena kana amego,
1CO.7.38	Mina resi kaere ini nikau reyo rema mego
1CO.7.39	Rema ini maruka vegu amebigori, bi ferena anua de rego. Idu ini maruka muyego vonisi, bi erufugo ma ini ura rego dada, Varika amiye auta redo rumana maka mego. 
1CO.7.40	Idu nai mokenari, mina rema yaku gokai amedo kana amego vonisi, bi ada tora rego. Ye na ka bi Sei di Vima nufa mokeida.
1CO.8.1	Kamini ofa sei nivakegi vibani umuyesi mana dada:
1CO.8.1	Ye nidedi kana, una una diba, “una tau vakoi bi diba nina nufa.” Amiye yaku mina “diba nina” dudu ni-ika redo, idu uka mana dudu amiye moi odoro rido. 
1CO.8.2	Amiye yokoi bi beika yokoi diba niyo mina mokego vonisi, bi diba niyaine ini diba bi keika maka. 
1CO.8.3	Idu amiye yokoi Sei uka mago vonisi, bi Sei yaku ina diba nigo.
1CO.8.4	Mina resi ofa sei nivakegi vibani umuyesi mana mina irina dada, una una diba bi ofa sei bi rama iniye de; ma Sei bi yokoi maka, ma ina bi rama. 
1CO.8.5	Adina omari ma konori bi beika tau “sei” roka nidedi; bi “sei” ma “varika vene” bi tau. 
1CO.8.6	Idu una rofu Sei bi yokoi maka, ma uni Baba, kaere yaku beika baika tau noibanu riyo ma ina dada gua amesifa; ka bi Varika Amiye yokoi maka, Iesu Keriso, kaere beika baika tau noibanu bi ina dudu riyo ma gua amesifa.
1CO.8.7	Idu amiye tau noibanu bi mina toto. Ye bedakai, ofa sei sena nivakegamadi dudu, gua ini iruku ofa sei nivakegi manari kana iridedi ma ini uka di mokena yau ninari moi kino ridedi. 
1CO.8.8	Idu iruku yaku Sei atafu una afei de bogo; mina iruku de irigifa vonisi, bi no de nigifa, ma irigifa vonisi, bi buni de nigifa.
1CO.8.9	Idu nari refo, ye yi mina regedi di vava bi uka di mokena yau vene moi yaregedi baebu. 
1CO.8.10	Adina amiye yokoi yaku yi “diba nina” nufa amiye ofa sei nivakena yavari iruku irigiyari, bi mina vego vonisi, bi ini uka di mokena moi yau nina dudu, bi makai kana ofa sei nivakegi maradi iruku irigika rofu egira rego ba ide? 
1CO.8.11	Ye yi “diba nina” dudu, mina uka di mokena moi yau riyo amiye bi moi no rigo, kaere bi usika ourena, Keriso yaku ina dada muyeyo! 
1CO.8.12	Ye yi usika ourena rofu, vegu no resi ini uka di mokena yau nina besa ubobo regasa Keriso rofu vegu no rededi. 
1CO.8.13	Mina dada, iruku yaku nai usika ourena moi eyarego vonisi, bi dudusa vibani di musa toga toga de irigida, nai usika ourena yaregedi baebu.
1CO.9.1	Na bi erufuna amiye ba ide? Na bi nifeidena amiye ba ide? Na yaku Iesu uni Varika amiye veyaka ba ide? Ya bi nai reremama regamaka Varika amiye dudu ba ide? 
1CO.9.2	Na bi bedakai vene rofu bi diya nifeidena amiye vonisi, rama ya maka rofu bi, adina nai reremama rena Varika amiye dudu, ya rofu oteimadedi na bi nifeidena amiye rama.
1CO.9.3	Amiye na emadediri, mina bi gokai na kaya nigira reida: 
1CO.9.4	Uni rama nufa moimai rena rofu iruku ma koru irigifa ba ide? 
1CO.9.5	Nifeidena vene bedakai, Varika amiye di dubuiyaka ma Peter rededi kana, uni rama nufa bi mokena vari gira aedo odima unasa afei digifa ba ide? 
1CO.9.6	O bi Barnabas ma na maka kaere bi vegu amena di moimai reyagane ba? 
1CO.9.7	Kaere amiye yaku ini fore dudu iya rena amiye kana naivo rego? Kaere yaku waini meko di muro varisi bi ini meko irina de rego? O kaere yaku boromakau o gouti dogo resi ini miruka be bi irina de rego?
1CO.9.8	Na yaku amiye di mokena dada mina nida ba? Ago gira yaku ka makai kana nido ba ide? 
1CO.9.9	Adina Moses di ago girari yomakai bura reyo: “Boromakau yaku witi meko etei rigasa iruku irigi regori, ini vena fafa ga ri.” Makai ye, Sei yaku boromakau rofu mokedo ba de?
1CO.9.10	O una dada makai kana nido ba ide? Una dada bura reyo, kono guri rido amiye ma meko etei risi udo rido amiye uka mokena dudu muro di iruku rau reyagane dada. 
1CO.9.11	Yi utari vima di beika baika variyafa vonisi, ya gutuna gugura be moigifa bi buni ba ide?
1CO.9.12	Ye amiye bedakai bi mina vava ya fafau nufa vonisi, una ka besa bi mina kana vava nufa ba ide?
1CO.9.12	Una bi mina usa nina vava nufa, idu de nigifa, adina bi buni una yaku beika baika tauri are rei gira regifa, idu Keriso di ago buni biri rigifa vonisi, bi no. 
1CO.9.13	Ya ya diba ba ide, Sei nivakena yavari naivo rededi vene minari ini iruku moidedi, ma ori sisika rena fore fatari, naivo rededi vene ini beika baika rau rededi ba ide?
1CO.9.14	Mina ida yokoi maka dudu, Varika amiye yaku ago gira maro bi ago buni niogau rededi vene bi ini moimai dudu obini moigasa amebiyaganedi.
1CO.9.15	Idu mina vava dudu beika yokoi de reyaka, ma na ka mina vava moigika dada, mina bura de reyaka. Adina bi na kaya dogo regida, ide vonisi, bi muyegida bi buni ma amiye yokoi bi nai ni-ika regida di ida biri de rego. 
1CO.9.16	Adina ago buni niogau regida vonisi, bi ni-ika rena di ida de na mago. Adina rama iniye na regida. Ago buni niogau de regida vonisi, bi na rofu iriyeduka no iniye! 
1CO.9.17	Adina na mina regi ura regida vonisi, bi mina moimai di obini moigida, idu ura de dudu vonisi, bi Sei yaku toga mina moimai regida di na nimaro. 
1CO.9.18	Ye nai obini bi beika? Bi mini: nai niogau renari, davana de dudu
1CO.9.19	Adina na bi amiye yokoi di moimai rei tavoi reida amiye de. Idu na bi amiye tau noibanu rofu naivo reida amiye kana na kaya niyaka, ye besa amiye tau moi yova rigida dada. 
1CO.9.20	Jew vene rofu Jew amiye kana niyaka, ye Jew vene moi yova rigida dada. Ago gira gabireri raga rededi vene rofu ago gira gabireri raga reida amiye kana niyaka (idu rama na bi ago gira gabireri raga de reida),
1CO.9.21	Ago gira nufa de vene rofu ago gira nufa de amiye kana niyaka (idu rama na bi diya Sei di ago gira nufa de, idu Keriso di ago gira gabireri raga reida), ye ago gira nufa de vene moi yova rigida dada. 
1CO.9.22	Yau niyadi vene rofu yau nina amiye kana niyaka, ye yau niyadi vene moi yova rigida dada. Amiye tau noibanu rofu beika baika tau kana niyaka, ye beika baika dudu bedakai moi vegu rigida dada.
1CO.9.23	Mina tau noibanu, ago buni dada reida, ye ini buni tora gade mana dudu, ina venesa rau regida dada. 
1CO.9.24	Ya ya diba ba ide, raga rena sanari, raga rededi vene tau noibanu raga rededi, idu yokoi maka ini obini moigo? Kamini obini moigi kana raga refa. 
1CO.9.25	Isira redo amiye neinei yaku beika baika tau noibanuri ini yuka vana nari redo. Obini gabi no nigo, mina moigi makai rededi, idu obini de no nigo mina moigi una makai resifa. 
1CO.9.26	Mina resi raga rei tavoi de reida; ruda amiye aura ubobo redo kana ruda de reida. 
1CO.9.27	Idu esika dudu nai roaita dogo resi moimai rei tavoi redo amiye kana ourefeideida, bedakai rofu ago nirausi resi obini de moigida baebu.
1CO.10.1	Adina nai usika ourena, na ura reida ya mina diba nigedi, uni bobada vene tau noibanu seuya gabireri amesi davara tobori boi neyadi.
1CO.10.2	Ina tau noibanu bi mina seuya ma davara dudu babatiso rena kana, Moses di usi dina vene niyadi. 
1CO.10.3	Ina tau noibanu yaku Vima di iruku yokoi maka irisi
1CO.10.4	Vima di koru yokoi maka irigamadi. Adina Vima di fore ina usi diyo ma mina gutuna koru iriyadi; mina fore bi Keriso.
1CO.10.5	Idu Sei bi ina tau tora rofu ada de reyo, ye gagani autu sanari muyei vau reyadi ma ini roaita mina kono fafau feresi ameyadi.
1CO.10.6	Kamini mina vegu una oteimasi ni mama regi dada bi vata niyadi, ye ina vene yaku makai reyadi bi ga ura renadi.
1CO.10.7	Ina bedakai ofa sei nivakededi vene kana ga nifa; yomakai bura reyo kana, “Amiye yaku iruku ma koru gira irigi ameinu resi koa rena vegu regi kora reyadi.”
1CO.10.8	Bedakai koa reyadi kana una bi makai kana ga renadi—ye meda yokoi makari amiye 23,000 muyeyadi.
1CO.10.9	Keriso
1CO.10.10	Ma mumugu ga nifa, bedakai reyadi kana, ma moi no rena naivo vima yaku moi no reyo.
1CO.10.11	Ye mina
1CO.10.12	Mina resi, are resi mokedo amiye iniye dogo rei mona mona reyaine, abougo baebu. 
1CO.10.13	Uka maina regika nivena neinei bi amiye tau noibanu magamo kana, de ya ebu rego. Sei bi vegu rama redo; yi yeiva odoro yi uka maina rena nivegika biri rego, ye mina uka maina rena nivegika dudu ka bi ferei tae rina ida mago, ye ya ina dudu are rei gira regedi.
1CO.10.14	Mina resi, nai uka maida vene, ofa sei nivakena feresi tae rifa. 
1CO.10.15	Na bi diba nina nufa vene kana ya rofu ago nida; nai ago dada mokei mona refa. 
1CO.10.16	Mina buni tora gade mana di biyo rofu buni tora gade masifa, bi Keriso di dava rau rena eni? Beredi odesifa, bi Keriso di roaita rau rena eni?
1CO.10.17	Adina bi beredi yokoi maka, ma una tau noibanu bi roaita yokoi maka, adina mina beredi yokoi maka rau resifa.
1CO.10.18	Israel vene mokefo: ori sisika rena vibani di musa iridedi vene bi ori sisika rena fore fata di naivo rena Sei rofu, bi rau rededi vene ba ide?
1CO.10.19	Ye nai ago di adina bi beika? Ofa sei rofu ori sisika rena vibani bi beika yokoi ba ide? O ofa sei bi beika yokoi ba ide? 
1CO.10.20	Ide iniye, nai ago di adina bi ini ori sisika rena bi vima no rofu, ma diya Sei rofu. Na ura reida ya bi vima no rau ga reyaganedi.
1CO.10.21	Varika amiye di biyo ma vima no di biyo bi moi gogo resi de irigedi. Varika amiye ma vima no dabarari moi gogo risi iruku rau de regedi. 
1CO.10.22	Varika amiye moi maunu resi moi gubuyo regika regifa ba? Uni yeiva bi ini yeiva ebu redo ba?
1CO.10.23	“Beika baika tau noibanu
1CO.10.24	Amiye yokoi yaku ini buni maina ga reyaine, idu amiye idana di buni maina reyaine.
1CO.10.25	Vibani beika baika tau noibanu maketiri sero rededi, mina irisi uka di mokena dada nikaitena yokoi ga refa. 
1CO.10.26	Adina “kono tora noibanu bi Varika amiye di, ma beika baika ka vata baeyadi.”
1CO.10.27	Ye mokena vari gira de aedo amiye yaku iruku irigi ya raka nigo ma ya ura resi digi regedi vonisi, beika baika yi budari dabara rego, uka di mokena dada ga nikaitesi irifa. 
1CO.10.28	Idu yokoi yaku ya nigo vonisi, “Mina bi ofa sei rofu ori sisika reyo,” kamini irina ga refa, kaere ya mina niyo dada ma uka di mokena dada
1CO.10.29	Nai ago di ini adina bi yi uka di mokena de, idu mina amiye di.
1CO.10.29	“Adina beika resi nai erufuna vegu bi amiye yokoi di uka di mokena gabireri raga redo? 
1CO.10.30	Ye Sei rofu buni tora gade masi iruku irigida vonisi, beika resi mina dada na nifafana rego?”
1CO.10.31	Mina resi, iruku o koru irigedi, beika baika regasa Sei di vabara rofu beika baika tau noibanu refa. 
1CO.10.32	Jew vene, tutubena idana vene,
1CO.10.33	amiye tau noibanu nai vegu tau noibanu renari moi ada regika reida dada; nai buni dada maina de reida, idu amiye tau di, moi vegu riyaganedi dada.
1CO.11.1	Na yaku reida kana na tari refa, Keriso di vegu tari reida kana.
1CO.11.2	Ye ya nimaida, adina beika baika tau noibanuri na mokesi oteimana ago ya maraka kana, mina makai kana moi gira ridedi. 
1CO.11.3	Idu na ura reida ya diba nigedi, rumana tau noibanu di ada bi Keriso, ma rema di ada bi rumana, ma Keriso di ada bi Sei. 
1CO.11.4	Rumana neinei, kaere ini ada bou nufa usa usa nigo, o Sei di ago nigo, bi ini ada moi maena rego. 
1CO.11.5	Idu rema neinei, kaere ini ada bou nufa de usa usa nigo, o Sei di ago nigo, ini ada moi maena rego—bi ini ada iye nugai koara reyo kana. 
1CO.11.6	Adina rema ini ada fafa de rigo vonisi, bi ini ada iye nugai tumu riyaine. Idu rema yaku ini ada iye nugai tumu rigo, o nugai koara rego, bi ina rofu moi maena rego dada, ini ada bou reyaine. 
1CO.11.7	Adina rumana ini ada bou ga reyaine, ina bi Sei di vima kana ma ini vabara nufa dada, idu rema bi rumana di vabara nufa.
1CO.11.8	Adina rumana bi rema rofu de baeyo, idu rema bi rumana rofu baeyo.
1CO.11.9	Ma rumana bi rema rofu de riyo, idu rema bi rumana rofu riyo. 
1CO.11.10	Mina resi, rema bi rumana di vava di rebe kana ini ada bou riyaine, Sei di naivo naivo vima vegedi dada. 
1CO.11.11	Ye Varika amiye dada, rema bi inaike maka rumanasa gogo de rego, ma rumana ka inaike maka remasa gogo de rego. 
1CO.11.12	Adina rema bi rumana gutuna riyo kana, ye gua rumana bi rema gutuna evata rido. Ye beika baika tau noibanu bi Sei yaku riyo.
1CO.11.13	Ya kaya mokei mona refo, rema yaku ini ada bou de risi Sei rofu usa usa nigo, mina bi rorobo ba ide? 
1CO.11.14	Sei yaku ini gokai beika baika tau noibanu riyo dada, mina bi una oteimado rumana ini ada iye doba nufa bi moi maena rego, eni voni? 
1CO.11.15	Idu rema bi ina ada iye doba nufa vonisi, bi ini vabara mini, adina bi ini ada iye maro bi ini ada bou. 
1CO.11.16	Ye amiye yokoi yaku nivabi regi ura rego vonisi, una bi mina kana vegu maka nufa, ma Sei di ekalesia vene ka mina maka nufa.
1CO.11.17	Idu mina ni mama rena ago dudu de ya nimaida, ya egogo redediri, bi buni rofu de, idu bi no iniye rofu dada. 
1CO.11.18	Adina ouresi ago bi yomini, neideyaka ya ekalesia vene egogo redediri, ya kaya yi utari okudedi. Ye nai mokenari ago be bi ini rama nufa. 
1CO.11.19	Adina amiye rorobo yi utari vei mama regika, bi ya kaya yi utari okuyaganedi. 
1CO.11.20	Egogo redediri, rama iniye bi Varika amiye di irina iruku de iridedi. 
1CO.11.21	Adina mina irinari, ya kaya ya kaya tua de resi iruku iridedi. Ye yokoi yaku rauna redo ma yokoi yaku koru gira tau gade irido. 
1CO.11.22	Makai kana bi gokai? Ya bi iruku koru irinari yava nufa! Ya bi Sei di ekalesia vene mokei itu resi kaere vene bi beika yokoi nufa de, moi maena regi rededi. Ye ya rofu beika nigida? Mina resi ya nimagida ba ide? Ide iniye, de regida!
1CO.11.23	Adina Varika amiye gutuna beika ago moisi ya rofu niyaka bi yomakai: ye Varika amiye Iesu di siri reyo urusari bi beredi be moisi 
1CO.11.24	buni tora gade masi uroki resi niyo, “Mina bi nai roaita, ya dada
1CO.11.25	Iri vau reyadiri, mina ida yokoi maka dudu biyo ka moisi niyo, “Mina biyo bi uka ago ruaka nai dava dudu. Ari tauri iribigediri, mina na mokegasa rebifa.”
1CO.11.26	Adina ari tau noibanuri, mina beredi irisi biyo iribigediri, Varika amiye di muyena niogau regedi bogo dairi dego mamo. 
1CO.11.27	Mina dada, amiye kaere yaku ida rorobo de dudu beredi irigo, o Varika amiye di biyo irigo vonisi, bi vegu no resi Varika amiye di roaita ma dava moi no rego. 
1CO.11.28	Ye mina amiye yaku ini uka maina rei mona reyaine kumo gabi beredi irisi biyo iriyaine. 
1CO.11.29	Adina amiye kaere
1CO.11.30	Mina resi yi utari ya tau gade bi yau nisi gauka regamadi, ma bedakai bi muyeyadi. 
1CO.11.31	Idu uni uka maina rei mona regifa vonisi, bi una rofu kota de rego. 
1CO.11.32	Idu Varika amiye yaku una kota regasa moi rorobo rigo, ye kono tora noibanu di venesa nifafana de rego dada.
1CO.11.33	Mina resi nai usika ourena, iruku irigi egogo regediri, ya kaya ya kaya tua refa. 
1CO.11.34	Ye amiye yokoi rauna rego vonisi, bi ini yavari iruku iriyaine, ye Sei di kota rena di ida dudu egogo de regedi dada. Mina ago idana dada, baesi ni mama rena ago nigida.
1CO.12.1	Kamini nai usika ourena, na ura reida ya Vima kikifa di beika baika dada diba niyagane. 
1CO.12.2	Ya ya diba, ya mokena vari gira aena koderi, ofa sei babo dudu ya ourefeidesi moi keto reyadi. 
1CO.12.3	Mina dada, na ura reida ya diba nigedi amiye yokoi Sei di Vima dudu bi toga Iesu kiraini de nigo. Ma amiye yokoi bi Vima kikifa dudu nigo, “Iesu bi Varika amiye mini.”
1CO.12.4	Vima bi yokoi maka, idu ini beika baika mana bi idana idana.
1CO.12.5	Naivo rena ka bi idana idana, idu mina bi Varika amiye yokoi maka di naivo rena. 
1CO.12.6	Reremama ka idana idana, idu Sei bi yokoi maka, kaere mina tau noibanu dudu amiye tau noibanu moi yeiva rido. 
1CO.12.7	Vima kikifa bi amiye tau noibanu aedegi ini vava amiye neinei mado. 
1CO.12.8	Amiye yokoi rofu bi Vima dudu mokena vabara ago nina masi yokoi rofu bi diba nina ago nina mado, mina Vima yokoi maka dudu. 
1CO.12.9	Mina Vima yokoi maka dudu, yokoi rofu bi mokena vari gira aena masi yokoi rofu gauka moi buni rina vegu mado, mina Vima yokoi maka dudu. 
1CO.12.10	Yokoi rofu bi mokena vegu regi di vava masi yokoi rofu bi Sei di ago nigi di vava masi yokoi rofu vima rama o vima ofa diba nina di vava masi yokoi rofu ago bouna bouna nina di vava masi yokoi rofu ago bouna bouna di adina diba nina di vava mado. 
1CO.12.11	Ye mina beika baika tau vakoi bi mina Vima yokoi maka dudu vata nidedi, kaere yaku ina ura redo dada, amiye neinei rofu mado.
1CO.12.12	Adina roaita bi yokoi maka ini eta tau nufa kana, ye mina eta tau noibanu, tau tora gade dada, bi roaita yokoi maka di, ye makai kana Keriso di roaita bi.
1CO.12.13	Adina una bi Vima yokoi maka dudu roaita yokoi maka kana babatiso reyadi—Jew vene ma tutubena idana vene,
1CO.12.14	Adina roaita di eta bi yokoi maka de, idu ini eta bi tau. 
1CO.12.15	Ye yuka yaku nigo vonisi, “Na vana de dada, na bi diya roaita di,” bi toga roaita di ba ide? 
1CO.12.16	Ye anema yaku nigo vonisi, “Na nemoko de dada, na bi diya roaita di,” bi toga roaita di ba ide? 
1CO.12.17	Ye roaita noibanu bi nemoko maka vonisi, bi gokai ida dudu neideyagadu? Ye roaita noibanu bi anema yokoi maka vonisi, bi gokai ida dudu sau uyagadu? 
1CO.12.18	Idu Sei yaku ini ura reyo kana, roaita di eta neinei ini sanari aeyo. 
1CO.12.19	Kamini ina tau vanu bi eta yokoi maka vonisi, roaita bi gokai ameyagadu? 
1CO.12.20	Ye ini eta tau nufa, idu roaita bi yokoi maka.
1CO.12.21	Nemoko yaku vana rofu nigi anua rego, “Ya de amegiya vonisi, nai amena bi buni nigo,” o ada yaku yuka rofu nigi anua rego, “Ya de amegiya vonisi, nai amena bi buni nigo.” 
1CO.12.22	Idu rama iniye, yau niyadi roaita di eta bi ini buni iniye nufa. 
1CO.12.23	Ye roaita di eta uni mokenari bi buni de, bi dogo rei mona resifa, ma roaita di eta veveri bi buni de, bi fafa rei mona resifa. 
1CO.12.24	Ye uni venari roaita di eta bi makai kana de resifa. Kamini Sei yaku roaita risi kikifa nufa de eta ini kikifa tora redo. 
1CO.12.25	Ye makai kana roaita di eta bi de okugedi, idu ina yaku ida dudu, iniye iniye rofu nari rei mona reyaganedi. 
1CO.12.26	Kamini eta yokoi yaku esika moigo vonisi, bi ina tau vakoi esika moigedi; eta yokoi rofu bi kikifa rego vonisi, bi ina tau vakoi ada regedi.
1CO.12.27	Ye ya vene bi Keriso di roaita, ma ya yokoi yokoi bi ini roaita di eta mini. 
1CO.12.28	Kamini Sei yaku ekalesia vene di utari ini moimai rededi vene auba reyo: ouresi bi nifeidena vene, remanu ere bi Sei di ago nidedi vene, regode ere bi oteimadedi vene, usi bi mokena vegu rededi vene, mina usi bi gauka moi buni ridedi vene, aedena vene, ourefeidena vene ma ago bouna bouna nidedi vene.
1CO.12.29	Tau vanu bi nifeidena vene ba? Tau vanu bi Sei di ago nina vene ba? Tau vanu bi oteimana vene ba? Tau vanu yaku mokena vegu rededi ba? 
1CO.12.30	Tau vanu bi gauka moi buni ridedi di vava maro? Tau vanu yaku ago bouna bouna nidedi ba? Tau vanu yaku ago bouna bouna ini adina diba nidedi ba? 
1CO.12.31	Idu yi uka dudu, beika baika mana buni buni ura rei mona refa.
1CO.12.31	Ye na yaku ida burefe iniye ya oteimagida.
1CO.13.1	Amiye ma Sei di naivo naivo vima di ago bouna bouna nigida, idu uka de magida vonisi, nai ago bi tini feya tora una di kukuroka dudusa dudusa raka nina o tini feya keika una di kukuroka kana. 
1CO.13.2	Resi na bi Sei di ago nina di vava nufa, sui nina ago tau noibanu diba nisi ada yora tau noibanu nufa, ma omuna moi etagae rigi mokena vari gira aena tau noibanu nufa—idu uka de magida vonisi, na bi beika yokoi de iniye.
1CO.13.3	Resi nai gugura fore tau noibanu irava vene rofu masi nai roaita ori kamu regi
1CO.13.4	Uka mana bi toro redo ma bi uka buni nufa; bi maunu de nisi ni-ika de redo; ka bi negiyagiya de. 
1CO.13.5	Uka mana bi ni no de redo; bi iniye ini buni maina de redo ma amiye vegu no ina rofu renari, bi mokena de redo; ka evade gubuyo de redo. 
1CO.13.6	Uka mana bi mokena rorobo de rofu moi ada de redo, idu ago rama rofu moi ada redo. 
1CO.13.7	Uka mana yaku beika baika no tau noibanu udiko redo. Uka mana di mokena vari gira aena, uka mokena ma are rei gira resi toro rena bi toga iniye yau de nigedi.
1CO.13.8	Uka mana bi koina de nigo. Idu Sei di ago nina bi koina nigedi; ago bouna bouna nina bi ferego; ma ada yora nina ka bi koina nigo. 
1CO.13.9	Adina gua ada yora di berou keika maka diba nisi Sei di ago bi keika maka nisifa, 
1CO.13.10	idu gabi rorobo iniye baegori, beika baika rorobo de bi koina nigedi.
1CO.13.11	Na mida kakuari, bi mida kakua kana ago nisi mida kakua kana mokesi mida kakua di mokena kana regamaka. Amiye tora nigasa mida kakua di vegu fereyaka. 
1CO.13.12	Adina gua una yaku garasi dudu agubori kana vesifa, idu gabi bi uniye Sei di seira vegifa. Gua bi ini berou maka diba nida; gabi diba ni vau regida—Sei yaku na ka diba ni vau redo kana.
1CO.13.13	Ye gua mina regode are rei gira rededi: mokena vari gira aena, uka mokena ma uka mana; ma mina utari tora iniye bi uka mana.
1CO.14.1	Uka mana maina rei mona resi Vima di beika baika mana ura rei mona refa, besa bi buni Sei di ago nina di vava ura rei mona reyaganedi. 
1CO.14.2	Adina amiye kaere ago bouna dudu ago nido, bi amiye rofu ago de nido, idu Sei maka rofu nido; adina amiye bedakai bi mina ago nido toto, ye sui nina ago Vima dudu ago nido mini. 
1CO.14.3	Ye amiye kaere Sei di ago nido, bi amiye moi are resi egira resi moi amuta regi mina ago nido. 
1CO.14.4	Amiye kaere ago bouna nido, bi iniye moi are redo, idu kaere Sei di ago nido, bi ekalesia vene moi are redo.
1CO.14.5	Ye na ura reida bi ya tau vanu bi ago bouna ago niyagane, idu besa na ura reida bi ya bi Sei di ago niyaganedi. Amiye kaere Sei di ago nido, bi kaere ago bouna nido mina ebu redo—idu de bi, amiye yokoi yaku ini ago di adina nigori, ekalesia vene moi are rego dada. 
1CO.14.6	Kamini nai usika ourena, ya rofu baesi ago bouna nisi moi ogau rina ago, o diba nina ago, o Sei di ago o oteimana ago be moi de baegida vonisi, ini buni ya rofu bi beika?
1CO.14.7	Kamini vegu de amededi gugura, bibo o yabo feya gita asini kana, bi ini kukuroka idana idana raka de nigedi vonisi, amiye yokoi bi goina yauta isira reyo bi gokai diba nigo? 
1CO.14.8	Adina kibi una amiye ini kibi kukuroka raka ni mona de rego vonisi, kaere yaku ruda regi ina kaya dogo rego? 
1CO.14.9	Ma ya makai kana dada, yi afiye dudu diba de nina ago nigedi vonisi, amiye yokoi bi gokai kana yi ago nina diba nigo? Adina ya bi aura rofu ago nigedi kana! 
1CO.14.10	Bi rama bi ago bouna bouna tau gade mina kono tora noibanuri amededi, ma neinei bi ini adina nufa. 
1CO.14.11	Idu na yaku ago yokoi di adina toto vonisi, na bi mina ago nido amiye rofu yava ika amiye nigida, ma na rofu, mina ago nido amiye bi yava ika amiye nigo. 
1CO.14.12	Mina resi ya Vima di beika baika mana, mina ura rei mona rededi vonisi, ekalesia vene moi gira rei mona regi beika baika, mina maina rei yeiva refa.
1CO.14.13	Mina dada, kaere ago bouna nido, bi ini adina nina di vava rofu usa usa niyaine. 
1CO.14.14	Adina ago bouna dudu usa usa nigida vonisi, nai vima bi usa usa nigo, idu nai mokena bi amei tavoi redo. 
1CO.14.15	Ye na bi beika regida? Nai vima dudu usa usa nigida, ma bi nai mokena dudu ka usa usa nigida; Nai vima dudu yauta nigida, ma nai mokena dudu ka yauta nigida. 
1CO.14.16	Idu, yi vima dudu maka Sei rofu buni tora gade magiya vonisi, ye etofaro amiye yi buni tora gade magiyari, bi gokai “Rama” nigo, yi ago di adina ina toto dada? 
1CO.14.17	Adina rama ya bi Sei rofu buni tora gade mabigiya, idu mina amiye bi moi are de rego.
1CO.14.18	Na yaku Sei rofu buni tora gade maida, na bi besa ago bouna tau gade nigi ya tau vanu ebu reyaka. 
1CO.14.19	Idu, duburi bi buni na yaku amiye ni mama regi nai mokena dudu ago 5 maka nigida, ma ago bouna dudu ago 10,000 nigida bi buni de.
1CO.14.20	Nai usika ourena, yi mokenari bi mida kakua kana ga nifa. No dada bi mida kakua kana nifa, idu yi mokenari bi amiye tora nifa. 
1CO.14.21	Ago girari bura reyo yomakai kana:
1CO.14.21	Varika amiye yaku niyo, “Ago bouna ago nidedi vene dudu,
1CO.14.21	ma yava ika di afiye dudu,
1CO.14.21	mina vene rofu ago nigida,
1CO.14.21	idu ina ka na neidena de regedi,” vo niyo.
1CO.14.22	Mina resi, ago bouna nina bi mokena vari gira aededi vene rofu bi rebe de, idu bi mokena vari gira de aededi vene rofu bi, ma Sei di ago nina bi mokena vari gira de aededi vene rofu bi rebe de, idu bi mokena vari gira aededi vene rofu.
1CO.14.23	Ye ekalesia vene tau noibanu egogo resi ago bouna bouna ago nigedi ma etofaro vene o mokena vari gira de aededi vene bae dui regedi vonisi, ya bi mokena forovai reyadi nigedi ba ide? 
1CO.14.24	Idu amiye tau noibanu Sei di ago nigedi ma mokena vari gira de aedo amiye o etofaro amiye yokoi bae dui rego vonisi, bi tau noibanu di ago dudu bi vegu no amiye nirorotari rego, ma ina vene di ago yaku emago. 
1CO.14.25	Ye ini sui nina mokena bi erau nigo ma ini efuka meimisi Sei di roka moi odoro rigasa nigedi, “Rama iniye Sei bi minari yi fogori amedo!”
1CO.14.26	Mina dada, nai usika ourena, ya bi gokai? Egogo regediri, yokoi bi yauta nigo, yokoi bi oteima ago nigo, yokoi bi niogau rena ago nigo, yokoi bi ago bouna o ago bouna di adina ago nigo. Mina beika baika tau noibanu rena bi amiye moi gira reyaganedi. 
1CO.14.27	Bedakai yaku ago bouna nigedi vonisi, bi remanu o regode maka ago niyagane, iniye ini ariri, ma yokoi yaku mina ago di adina niyaine. 
1CO.14.28	Idu ini adina nina amiye yokoi de, neinei bi duburi bere nisi ina kaya Sei rofu ago niyaine. 
1CO.14.29	Sei di ago nidedi vene remanu o regodenu ago niyagane ma bedakai yaku ini ago mokei mona reyaganedi. 
1CO.14.30	Ye amiye yokoi amebigori, bi niogau rena ago maro vonisi, bi ago nido amiye bi ini ago fereyaine. 
1CO.14.31	Adina ya tau noibanu yi utari ya yokoi yokoi bi Sei di ago nigo, ye tau noibanu diba nigedi ma makai egira rego. 
1CO.14.32	Ye Sei di ago nidedi vene di vima bi nidedi vene di ini vava gabireri raga rededi, 
1CO.14.33	adina Sei ura redo bi ago tau ruda kayamo de dudu beika baika tau regifa, idu bi uka amuta maka dudu regifa.
1CO.14.33	Sei di vene di dubu tau noibanuri kana, 
1CO.14.34	ini rema vene duburi bi ago ga nigi ka bere niyagane. Adina bi tabu ina yaku ago nigedi, idu ini maruka gabireri raga reyagane, ago gira ka nido kana. 
1CO.14.35	Idu beika yokoi diba nigi ura regedi vonisi, bi ini yavari ini maruka vene nikaitegedi. Rema yaku duburi ago nina bi maena.
1CO.14.36	Sei di ago bi ya gutuna baeyo ba? O ya vene rofu maka baeyo? 
1CO.14.37	Amiye yokoi mokego bi Sei di ago nido amiye, o Vima di vava nufa amiye vonisi, bi beika bura reida bi Varika amiye di ago gira mina vei mama reyaine. 
1CO.14.38	Ye amiye yokoi yaku mina sina neide mama rego vonisi, bi ya de vei mama rego.
1CO.14.39	Mina resi, nai usika ourena, Sei di ago nina ura rei mona resi ago bouna nina biri ga refa. 
1CO.14.40	Idu beika baika tau noibanu bi ida rama dudu rei mona reyagane.
1CO.15.1	Kamini nai usika ourena, ago buni nirausi reyaka dada ya ni-itara reida; mina moiyadi ma ina dada are rei gira rededi. 
1CO.15.2	Ya mina nirausi reyaka ago buni moi gira rigedi vonisi, ya bi mina dudu moi vegu rido—idu de bi, mokena vari gira ae tavoi reyadi dada.
1CO.15.3	Adina na siko beika ago bi buni vayavaya ma moiyaka bi mina ya oteimaraka. Mina bi: Keriso bi Sei di ago dada uni vegu no rofu muyeyo;
1CO.15.4	ye Sei di ago dada, meda regodenuri guri aeyadi ma moi dadi rae reyo;
1CO.15.5	Peter rofu siko ogau nisi ini nifeidena vene 12 rofu ka ogau niyo.
1CO.15.6	Mina resi, ari yokoi makari usika ourena 500 ma besa rofu ogau niyo, ina kaere tau gade bi toga amededi, idu bedakai bi sena muyeyadi. 
1CO.15.7	Gabi bi James rofu ogau nisi nifeidena vene tau noibanu rofu ogau niyo.
1CO.15.8	Ye gabi iniye bi na rofu ogau niyo—na kaere bi meda ramari de
1CO.15.9	Adina na bi nifeidena vene di fogori egona amiye—na bi nifeidena amiye kana raka nigi bi buni de iniye, Sei di ekalesia vene emi regamaka dada.
1CO.15.10	Idu Sei di buni tora gade dudu, na gokai kana bi gua na mini, ma ini buni tora gade na rofu bi na mai tavoi de reyo. Ye nai moimai gira renari, ina vene tau noibanu ebu reyaka. Idu mina bi nai yeiva dudu de, idu bi Sei di buni tora gade nasa dada. 
1CO.15.11	Ye na o ina vene, una bi ago nirausi reyafa ma ya vene bi mokena vari gira aeyadi.
1CO.15.12	Ye Keriso bi muyena gutuna moi dadi rae reyo kana nirausi reyagadu vonisi, bi gokai kana ya bedakai nidedi muyena gutuna moi dadi rae rena bi de? 
1CO.15.13	Idu muyena vene bi moi dadi rae de reyagadu, kamini Keriso ka moi dadi rae rena de reyo. 
1CO.15.14	Ma Keriso moi dadi rae de reyagadu, uni ago nirausi rena bi rei tavoi reyaidu, ma yi mokena vari gira aena ka bi rei tavoi reyaidu mini. 
1CO.15.15	Ye yomakai, Sei di ago dada, ofa ago nisifa kana ka baku reyagadu, Sei yaku Keriso moi dadi rae reyo niokuyafa dada—idu rama muyena vene bi moi dadi rae de reyagadu vonisi, bi Keriso moi dadi rae de reyagadu. 
1CO.15.16	Adina muyena vene moi dadi rae de reyagadu vonisi, Keriso ka bi moi dadi rae de reyagadu mini. 
1CO.15.17	Ye Keriso bi moi dadi rae de reyagadu vonisi, ya bi mokena vari gira ae tavoi resi toga yi vegu no nufa ameyagadu. 
1CO.15.18	Kamini Keriso sa muyeyadi vene ka afu niyadi. 
1CO.15.19	Ye mina vegu amenari, uni uka mokena bi Keriso rofu maka aeyagadu vonisi, amiye tau noibanu di fogori bi besa una rofu iriyeduka iniye reyaidu.
1CO.15.20	Idu rama bi Sei siko muyeyadi vene di fogori Keriso muyena gutuna moi dadi rae reyo. 
1CO.15.21	Adina muyena bi amiye yokoi maka dudu vata niyo kana, ye muyena gutuna moi dadi rae rena ka amiye yokoi dudu vata niyo. 
1CO.15.22	Adina Adam dada amiye tau noibanu muyegedi kana, ye Keriso dada amiye tau noibanu ka moi vegu rigo. 
1CO.15.23	Idu neinei bi ini ariri moi dadi rae regedi: Keriso sena moi dadi rae reyo, ye gabi ini dairi degori, bi ini vene ka moi dadi rae rego. 
1CO.15.24	Mina usi vima di varika, ourefeidena vene ma vava nufa vene tau noibanu moi no risi Sei di ourefeidena amena sana Baba Sei yaku magori, bi ari bi koina nigo mini. 
1CO.15.25	Adina ina yaku ourefeideyaine, resi bogo ini tuma vene tau noibanu ini vava
1CO.15.26	Ini tuma vene moi no rei vau reyori, gabi koukou bi muyena moi no rigo. 
1CO.15.27	Adina “Sei yaku 
1CO.15.28	Kamini tau noibanu ini vava gabireri aegori, bi Mida ka Sei, di vava gabireri iniye aego, kaere mina tau noibanu ini vava gabireri aeyo, ye makai dudu, tau noibanu bi Sei di maka nigedi.
1CO.15.29	Ye amiye yaku muyena vene dada babatiso moigedi di adina bi beika? Bi rama muyena vene bi moi dadi rae de regedi vonisi, amiye bi beika resi ina vene dada babatiso moiyadi? 
1CO.15.30	Ye uni vegu amenari bi beika resi meda nemoko tau noibanuri bi ravegeragera? 
1CO.15.31	Nai usika ourena, ago rama nida ya dada, nai ni-ika renari, bi meda tau noibanuri na umuyegika rededi; mina bi uni Varika amiye Iesu Keriso dudu. 
1CO.15.32	Adina na bi Ephesus ri na dobu reyadi venesa ruda reyagadu vonisi, bi beika buni moiyadu? Muyena vene moi dadi rae de reyagadu vonisi, “Iruku ma koru irinadi, agiya muyegifa dada.”
1CO.15.33	Ya kaya ga eru refa: “Vegu no toga toga rededi venesa auta rena bi vegu buni moi no rigedi.” 
1CO.15.34	Ida rama dada, yi mokena forovai youfeidesi vegu no ga rebifa. Adina bedakai bi Sei rofu ada yora kode. Ya moi maena regi makai nida.
1CO.15.35	Idu amiye yokoi bi yomakai nikaitego, “Muyena vene bi gokai kana moi dadi rae rego? Ina bi gokai kana roaita dudu dairi baegedi?” 
1CO.15.36	Ya bi ada de amiye! Ya beika yo varisa maka yaku meto de bogo, siko muyeyaine kumo. 
1CO.15.37	Ma beika varisa bi ini gabi rama aego meko kana de, idu yo maka, witi o oruma yaku bouna yokoi baeko. 
1CO.15.38	Ye Sei yaku ini ura reyo kana, ini rama idana idana magasa ini yo ka maro.
1CO.15.39	Roaita tau noibanu bi yokoi maka de, yokoi bi amiye di roaita, ma yokoi bi tuma dona nadina di, ma yokoi bi erena di, ma yokoi bi oyena di.
1CO.15.40	Ma omari ma konori ka makai idana idana, ye oma di vabara bi yokoi, ma kono di vabara ka idana. 
1CO.15.41	Meda bi ini vabara yokoi maka, ma eyo di bi idana, ma iya di ka idana; adina iya neinei bi ini vabara idana.
1CO.15.42	Ye muyena vene moi dadi rae rena ka makai kana. Beika variyo bi muyego; beika bi moi dadi rae rego bi de muyego. 
1CO.15.43	Bi kikifa de dudu variyo; vabara dudu moi dadi rae rego. Yau nina dudu variyo; bi vava dudu moi dadi rae rego. 
1CO.15.44	Mina kono di roaita kana variyo; bi vima di roaita kana moi dadi rae rego. Kono di roaita amedo dada, ka bi vima di roaita. 
1CO.15.45	Ye yomakai bura reyo, “Mina ouresi amiye, Adam, bi vegu amedo amiye niyo”; ma gabi koukou baeyo amiye, ka Adam kana raka niyadi, bi vegu mana vima.
1CO.15.46	Ye vima di roaita bi de oureyo, idu kono di roaita bi oureyo, ma vima di roaita bi gabi. 
1CO.15.47	Ouresi amiye bi kono gutuna baeyo, budoka dudu riyo; gabi amiye
1CO.15.48	Kono vene ka bi mina kono dudu riyo amiye kana, ma omari amededi vene bi mina oma gutuna deyo amiye kana. 
1CO.15.49	Ini adina una bi mina kono dudu riyo amiye kana, ye makai una ka mina oma gutuna deyo amiye kana nigifa.
1CO.15.50	Ye nai usika ourena, na beika ago nida ini adina bi yomini: roaita ma dava nufa amiye bi Sei di ourefeidena amena sana moigi anua regedi, ma beika baika iko nigedi ka bi beika baika iko de nigedi bi de moigedi.
1CO.15.51	Neidefo! Na yaku sui nina ago ya oteimaida mini: una tau noibanu bi de muyegifa, idu una moi idana rigedi.
1CO.15.52	Mina bi, kibi gabi koukou raka nigediri, nemoko fute rena kana vata nigo. Adina kibi raka nigo ma muyena vene bi iko de nigedi, dada moi dadi rae rego ma una moi idana rigedi. 
1CO.15.53	Ini adina, mina iko nigo roaita bi iko de nigo kana orefaraine, ye mina muyego roaita bi de muyego kana orefaraine. 
1CO.15.54	Kamini beika baika iko nigedi, bi iko de nina kana orefasi muyegedi roaita bi de muyegedi roaita kana orefagediri, mina sina bi moi rama aego: “Moi rama rina dudu muyena bi moi koina rei vau reyo mini!”
1CO.15.55	“Muyena, ya ebu rena di moi rama rina bi goidu?
1CO.15.55	Yi esika mana di vava bi goidu?”
1CO.15.56	Muyena di esika mana bi vegu no mini, ma vegu no di vava bi ago girari amedo. 
1CO.15.57	Idu Sei rofu buni tora gade manadi, kaere uni Varika amiye Iesu Keriso dudu ebu rena di moi rama rina una maro!
1CO.15.58	Mina resi nai uka maida usika ourena, are rei gira resi etagae ga risi Varika amiye di moimairi toga rei mona mona refa, ya ya diba yi moimai Varika amiye dada, bi rei tavoi de rededi dada.
1CO.16.1	Kamini Sei di vene rofu aedegika moni butu butu rena dada: Galatia ekalesia vene tau noibanu ago gira maraka kana, ye ya ka makai reyaganedi.
1CO.16.2	Fura neinei di ourena medari, ya neinei bi moni be moi etagae risi ae torekai reyagane, yi moimai di yeiva dada, ye na baegidari, bi moni butu butu ga reyaganedi. 
1CO.16.3	Ye na okigasa, kaere ya bura rena dudu nimaradi nifeidegida, yi beika baika magedi, mina Jerusalem rofu moi boyagane. 
1CO.16.4	Bi buni na ka bogida vonisi, bi mina venesa bogida.
1CO.16.5	Macedonia bi ura reida kana ebu rei yavoi resi ya vene rofu egoru bae negida.
1CO.16.6	Ye meda be ya venesa amegida baeko, o ava di meda noibanuri ka amegida, ye na goidu bogida ya na aedegedi. 
1CO.16.7	Adina gua ebu rei yavoi rena maka dudu ya vegika, bi ura de reida. Yasa meda be amegida uka mokena moiyaka, Varika amiye eyounego vonisi bi.
1CO.16.8	Ye Pentecost di irakuna di meda okigo bogo Ephesus ri amegida mamo.
1CO.16.9	Adina moimai tora ini rama nufa regika ida vena rafo di biri bi na rofu ekeyo, ma tourage rededi vene bi tau.
1CO.16.10	Ye Timothy baego vonisi, nari rei mona refo, yi fogori ori ga reyaine, adina bi Varika amiye di moimai redo, na yaku reida kana.
1CO.16.11	Mina resi amiye yokoi yaku ina rofu mokei itu ga reyaine. Ini ida digori, bi uka amuta dudu nifeidefa, ye na rofu baeyaine, adina usika ourenasa baegedi bi toro reida.
1CO.16.12	Kamini uni dubuini Apollos dada, guyaguya niyaka bi usika ourena bedakaisa ya egoru reyaganedi, idu gua bae negi ura bi rei mona de reyo. Idu ari rama okigori, bi ya vene rofu baego.
1CO.16.13	Nari rei mona resi mokena vari gira aena dudu are rei gira resi ori de dudu amesi yeiva refa. 
1CO.16.14	Ya beika baika tau noibanu renari bi uka mana dudu refa.
1CO.16.15	Ye nai usika ourena, ya ya diba Stephanas di yava vene bi Achaia gaganiri ourena ekalesia vene nisi Sei di vene naivo regi gabireri, ina kaya raga reyadi. Ye ya egira reida,
1CO.16.16	mina kana amiye, ma yasa moimai rededi vene ma reremama rei gira rededi vene tau noibanu rofu ini gabireri raga reyaganedi.
1CO.16.17	Kamini Stephanas, Fortunatus ma Achaicus di baena dada ada reida, ya minari amena de reyo bi gaubo reyadi dada. 
1CO.16.18	Adina nai vima ma yi vima ka egira reyadi. Ye mina kana vene bi kikifa refa.
1CO.16.19	Asia di ekalesia vene ya yuata nifeideyadi. Aquila ma Priscilla ma ekalesia vene ini yavari egogo rededi vene, Varika amiye dudu ya yuata tora nifeideyadi.
1CO.16.20	Usika ourena tau noibanu ya yuata nifeideyadi.
1CO.16.20	Ya kaya ya kaya ekalesia vene di fuka refa.
1CO.16.21	Nai vana dudu yomina bura reida: 
1CO.16.22	Amiye yokoi yaku Varika amiye uka de mago vonisi—bi nikiraini reyaine!
1CO.16.23	Varika amiye Iesu di buni tora gade bi ya venesa ameyaine.
1CO.16.24	Nai uka mana bi Iesu Keriso dudu ya tau noibanusa ameyaine.
2CO.1.1	Sei di ura dada, na Paul bi Iesu Keriso di nifeidena amiye niyaka, ma uni dubuini Timothy ka nasa mini —
2CO.1.1	Ya Corinth taoniri Sei di ekalesia vene ma Sei di vene tau noibanu Achaia gaganiri amededi ya tau vakoi rofu bura reida:
2CO.1.2	Uni Baba Sei ma Varika amiye Iesu Keriso di buni tora gade ma uka amuta ya maragane.
2CO.1.3	Uni esika esika tauri moi aededo Sei, ma una iriyeduka redo Baba, ina bi uni Varika amiye Iesu Keriso di Baba ma Sei, ye ini roka moi odoro ribinadi! 
2CO.1.4	Ma ina yaku uni esika esika tau noibanuri una moi aededo, mina ye una yaku esika esika moiyadi vene moi aedegifa, Sei yaku uni esika esikari una moi aedeyo kana. 
2CO.1.5	Adina Keriso di esika esika uni vegu ideri vata baesi rausi redo kana, ye Keriso dudu ini moi aedena moisifa ka uni vegu ideri vata baesi rausi redo. 
2CO.1.6	Esika esika moigifari, mina bi ya moi aedesi ya moi vegu rigo; ye Sei yaku una moi aedegori, mina bi yi vegu moi aedego, ye uni esika moina ida yokoi maka ka ya kaya esika moigedi kana, amuta dudu are rei gira regedi. 
2CO.1.7	Uni uka mokena ya vene rofu bi gira iniye, adina una una diba uni esika esika moisifari, ya ka esika esika moidedi, ye Sei yaku una aededo kana, ya vene ka aedego.
2CO.1.8	Usika ourena, Asia gaganiri esika esika moiyafa, mina diba niyagane ura resifa. Ini adina mina toe una fafau aeyo bi tora iniye, ye una yaku duku rena ka yeiva de reyafa, ma uni uka ka yau niyo, ye una bi gua muyegifa mokeyafa.
2CO.1.9	Rama, una umuyegedi di meda baeyo kana amuteyafa. Idu mina bi uni yeiva rofu mokena vari gira de aegifa, idu Sei di yeiva rofu mokena vari gira aegifa, kaere bi muyena vene moi dadi rae redo amiye. 
2CO.1.10	Resi no tora iniye iniye una umuyegika reyo, mina una moi vegu riyo, ma una moi vegu rigo;
2CO.1.11	Ye ya vene ka usa usa dudu una aedebifa, ye makai dudu amiye tau una
2CO.1.12	Adina uniye ni-ika resifa bi yomakai: uni uka di mokena yaku niokudo gokai mina konori uni vegu regamafa bi, Sei yaku vegu rama resi ago rama nido kana regamafa; ye besa besa ya vene rofu rei mona regamafa. Una bi diya mina kono di mokena tora dada de regamafa, idu Sei di buni tora gade dada regamafa. 
2CO.1.13	Adina ya vene yaku beika bura vesi diba niyadi, mina maka ya rofu ida rorobori bura resifa, ye nai uka mokena bi ya mina diba ni vau regedi, 
2CO.1.14	adina ya bi ruika mamo una diba niyadi. Ye uni Varika amiye Iesu di dego medari una ya ni-ika regifa kana, ya ka una ni-ika regedi.
2CO.1.15	Ya rofu siko bae negi ura reyaka, ye uru remanu buni tora gade moiyaganedi, nai senagi reyaka vegu rofu ada reyadi, mina gua diba ni mona reyaka dada. 
2CO.1.16	Macedonia bae nesi ya vegida vonisi, makai dudu nirorotari reyaka, ma ya vene dada Macedonia gutuna dai ribigidari, ya yaku Judea idari na nifeidegedi.
2CO.1.17	Nai dibo regida di ura regasa nai mokena moi idana de riyaka. Mina kono vene yaku rededi kana, nirorotari resi “Rama regida” ma “Rama de regida” bi uru yokoi makari makai de nida. 
2CO.1.18	Rama iniye Sei bi vegu rama redo kana, “Yo” nigida bi regida, idu de regida bi “Yo” de nigida. 
2CO.1.19	Adina Timothy, Silas ma na yaku Sei di mida Iesu Keriso di ago yi fogori nirausi regamafari, bi diya “Rego” ma “De rego,” idu ini ago makai kana toga redo.
2CO.1.20	Adina Sei di nitore reyo ago tau noibanu ina dudu bi “Yo” maka. Mina resi ina dudu Sei di vabara rofu “Rama yo” nisifa. 
2CO.1.21	Mina bi Sei, kaere Keriso dudu ya venesa, una moi are rei gira resi ini vima una fafau rausi reyo. 
2CO.1.22	Ma ini bera bi una fafau aesi ini Vima nitore rena ago bi rama niyaine uni ukari aeyo.
2CO.1.23	Idu Sei bi nai vegu fafau ninegau reyainedi raka nida—yi no rededi fafau emagida baebu dada, dudusa Corinth rofu di nena de reyaka. 
2CO.1.24	Bi rama de yi mokena vari gira aena dudu, mina ya ourefeidegika resifa, idu yasa moimai resifa bi ya ada reyaganedi, ini adina, yi mokena vari gira aenari, bi are rei gira rededi.
2CO.2.1	Adina dudusa dairisi ya moi isaka isaka rena bi makai de regida mokeyaka. 
2CO.2.2	Adina na yaku ya moi iriyeduka regida vonisi, kaere yaku na moi ada rego? Mina bi kaere na yaku moi iriyeduka regida amiye maka yaku na moi ada rego. 
2CO.2.3	Kamini makai bura reyaka—ye na ya rofu bae negidari, bi na moi ada reyagadu vene esika ga na maraganedi, ini adina nai mokena ya tau noibanu fafau bi rama, ye beika yokoi dada nai uka ada regori, ya noibanu ka yi uka ada rego. 
2CO.2.4	Adina ya rofu ouresi bura regasa bi esika esika moisi ne koru tau dudu isaka niyaka ma nai uka ideri bi iriyeduka no iniye niyo. Mina bi diya ya esika magika, idu ya rofu gokai uka mai vau reyaka, mina ya ya diba nigedi.
2CO.2.5	Kamini yokoi yaku esika na maro vonisi, bi diya na rofu reyo, idu ida yokoi dudu ya tau noibanu rofu reyo. Makai ina rofu ago nigira regida baebu. 
2CO.2.6	Adina ya amiye tau yaku mina amiye rofu toe aeyadi bi kamini, 
2CO.2.7	ye ya vene yaku ini vegu no moi erufusi moi aedeyagane, iriyeduka no iniye iniye dudu forovai rego baebu. 
2CO.2.8	Ye ya niguba reida bi ina rofu dudusa uka mana oteimafo. 
2CO.2.9	Ini adina, ya ebene regika ya bi ago gira tau noibanu neidegedi vonisi, na mina diba nigika makai bura reyaka. 
2CO.2.10	Amiye yokoi ini vegu no moi erufugediri, na ka ini vegu no moi erufugida. Beika vegu no sena moi erufuyaka, bi beika deda vonisi, mina bi Keriso di nemokori ya dada reyaka, 
2CO.2.11	ye Satani yaku una eru resi ebu rego baebu. Adina ini nirorotari reyo mokena bi diba niyafa.
2CO.2.12	Troas ri Keriso di ago buni nirausi regika neyakari, Varika amiye yaku nai nesi moimai regida ida riyo, 
2CO.2.13	idu nai vima bi guta de reyo, adina nai dubuini Titus mironari baku de reyaka dada, ye ina vene rofu yuata maka ni feresi Macedonia urana boyaka.
2CO.2.14	Idu Sei rofu buni tora gade maida, kaere bi Keriso dudu, iya rena vene yaku rautu toboma oro imisi okiyadi ma kuo airata niyadi kana, una toga ourefeidesi una dudu ina rofu diba nina bi sisika guta kono tau noibanuri rivai reyo kana. 
2CO.2.15	Ini adina, moi vegu rido vene ma muyei didedi vene di fogori, una Sei rofu bi Keriso di sisika guta. 
2CO.2.16	Ye gobuno yokoi rofu bi muyeyadi ma muyegedi vene di sau kana, ma gobuno yokoi rofu bi vegu amededi ma toga vegu ameibobigedi vene di sisika kana. Amiye yokoi yaku mina kana moimai regi anua rego. 
2CO.2.17	Adina una bi diya amiye tau
2CO.3.1	Una bi dudusa uniye uniye rama nifeidena vene vo nigi kora regifa ba? Bedakai vene rededi kana, mina moimai rena di nimaro bura ya oteimagifa o ya rofu moigifa ba? 
2CO.3.2	Ya vene ya kaya bi uni vegu buni di bura kana, uni uka fafau bura reyo, ye amiye noibanu yaku bura vesi diba nigedi. 
2CO.3.3	Ya vene yaku ya bi Keriso gutuna bura reyo kana oteimadedi ma una ya moi baeyafa. Bi fefari bura de reyo, idu vegu ameibodo Sei di Vima dudu, diya fore rafori, idu amiye di uka mekori.
2CO.3.4	Una mina kana ago nisifa, adina Sei rofu uni mokena buni aeyafa Keriso dudu. 
2CO.3.5	Beika yokoi una rofu deyo nikake rena di yeiva bi uni ideri koina, idu uni yeiva bi Sei rofu dedo, 
2CO.3.6	kaere uka ago ruaka di naivo rededi vene di yeiva una maro, diya bura rena dudu, idu Vima dudu. Ini adina bi bura reyo ago gira yaku muyena moi baedo, idu Vima yaku vegu mado.
2CO.3.7	Kamini ago gira, fore rafo fafau bura reyo, bi vabara nufa moi baeyo, mina ye Israel vene yaku Moses di seira vegi anua reyadi, vabara dada. Ye meda tauri sisivo nigamo.
2CO.3.8	Mina resi, Vima di moimai bi gokai besa vabara tau tora nufa! 
2CO.3.9	Ini adina amiye nifafana redo moimai bi vabara nufa vonisi, mokena rorobo amiye mado di moimai ini vabara bi rivai rena iniye reyaine! 
2CO.3.10	Rama, mina makai, beika bi senagi vabara nufa, gua bi ini vabara noibanu koina niyo mini, mina ebu reyo vabara dada. 
2CO.3.11	Adina beika sisivo nido bi vabara nufa baeyori, beika bi toga toga ameibobigo bi besa ini vabara tau tora nufa!
2CO.3.12	Una bi ori yokoi unasa de iniye iniye, mina uka mokena nufa dada. 
2CO.3.13	Una bi diya Moses kana, kaere bi muko ini seira bou riyo, ye Israel vene bi beika sisivo nigo bi ga veyaganedi.
2CO.3.14	Idu ini uka mukuna niyadi. Ini adina senagi bogo mina medari mamo, uka ago kori bura vedediri, mina muko bi gua ka amedo ma moi etagae rina kode, Keriso maka dudu moi etagae rigo dada. 
2CO.3.15	Rama, bogo mina medari mamo, Moses di ago bura vedediri, mina muko yaku ini uka fono redo. 
2CO.3.16	Idu amiye yokoi yaku Varika amiye rofu moi kero resi dairigori, mina muko bi moi etagae rigo.
2CO.3.17	Kamini Varika amiye ina bi Vima, ma goina sanari Varika amiye di Vima amedo, mironari amiye bi vegu no rofu moi erufuyo. 
2CO.3.18	Ma una muko seira bou de reyafa vene tau noibanu yaku garasiri kama redo kana, Varika amiye di vabara vesifa ma vima yokoi makari una moi idana riyo, vabara keika gutuna vabara tora rofu. Adina mina vegu bi Varika amiye rofu deyo, kaere ina bi Vima.
2CO.4.1	Mina dada, Sei di iriyeduka dudu mina reremama moiyafa, ye uni uka bi yau de niyadi. 
2CO.4.2	Idu beika maena moi evata redo vegu, ma amiye yaku sui dudu deda rededi tau noibanu bi ferei vau reyafa. Ofa ofa nina vegu ma Sei di ago moi idana rina vegu moi kekevata usifa, ye ago rama niogau resi Sei di nemokori, amiye tau noibanu di uka di mokena rofu uniye uniye nimagifa. 
2CO.4.3	Idu mina ago buni nirausi resifa bi moi sui riyo vonisi, bi vimari muyededi vene rofu maka moi sui rido. 
2CO.4.4	Mina kono di ofa sei yaku mokena vari gira de aededi vene di mokena moi forovai reyo, ye Keriso, kaere iniye bi Sei kana, ini vabara di ago buni di vabara
2CO.4.5	Adina beika ago nirausi resifa bi diya una dada, idu Iesu Keriso bi Varika amiye mina, ma una uniye Iesu dada, yi moimai rei tavoi resifa vene kana niyafa. 
2CO.4.6	Adina Sei kaere yomakai niyo, “Vabara yaku mukunari kikiyaine!” ina yaku uni uka ideri vabara moi kikiyo, mina bi Iesu Keriso di seirari, Sei di vabara diba nina di vabara kikigi maro.
2CO.4.7	Idu una bi kono kaka urena kana, yeiva de, ini ideri mina gugura buni nufa, ye isivaga iniye vava bi Sei di ma diya una rofu de. 
2CO.4.8	Eta berou berou tau noibanuri esika esika moisifa, idu una etei de ridedi; uni mokena moi forovai rededi, idu diya uka mokena nufa de; 
2CO.4.9	esika esika una madedi, idu Sei yaku una ferei tavoi de redo; una usi moi yarededi, idu una moi no iniye de rededi. 
2CO.4.10	Una yaku Iesu di muyena, mina bi uni roaitari toga uakaigasa moi disifa, ye uni roaitari
2CO.4.11	Adina una kaere vegu amesifa bi Iesu dada toga toga una umuyegi rededi, ye makai dudu, Iesu di vegu amena ka uni muyegedi roaitari ogau niyaine. 
2CO.4.12	Ye makai resi, muyena una ideri bi una umuyegika moimai redo, idu vegu amena bi ya ideri ya moi vegu rigika moimai redo.
2CO.4.13	Bura renari bi yomakai niyo: “Na ago niyaka, ini adina bi mokena vari gira aeyaka dada.” Mina resi una bi mina mokena vari gira aena di vima yokoi maka nufa dada, ye una ka mokena vari gira aesi ka ago nisifa.
2CO.4.14	Adina una una diba Varika amiye Iesu moi dadi rae reyo amiye yaku ka Iesu sa una moi dadi rae resi ini budari una yasa afei baesi moi are rego. 
2CO.4.15	Adina mina tau noibanu bi ya vene yi buni dada, ye buni tora gade yaku besa besa amiye tau rofu urafo regasa bi Sei di vabara rofu buni tora gade mana moi tora riyaine.
2CO.4.16	Mina dada uni uka yau de nidedi. Kamini gokai uni roaita iniye bi iko nidedi, idu ideri uni vima bi ari yokoi yokoiri moi ruaka ridedi. 
2CO.4.17	Adina mina ituari, mina esika aita moisifa yaku toga toga vegu ameibobina vabara tora iniye ina kana koina, bi mina rofu una dogo redo. 
2CO.4.18	Mina resi beika ne dudu vesifa, mina vei mona de resifa, idu beika ne dudu de vesifa mina toga vei mona resifa. Adina beika vesifa bi meda tumuri amego, idu beika de vesifa bi toga toga ameibobigo.
2CO.5.1	Adina una una diba uni karaga—mina bi uni roaita konori—bi ufeya regori, una bi Sei yaku akuyo yava nufa; bi diya vana dudu riyo ma omari toga toga ameibobigo. 
2CO.5.2	Ini adina mina karagari, anana nisi uni omari roaita aku magi ura iniye resifa; 
2CO.5.3	ye rama aku magifari, roaita di varuka de kana bi uniye baku de regifa. 
2CO.5.4	Adina gua mina karagari amegasa anana nisi toe moisifa—roaita koina nigo ura de resifa, idu varuka aku magifa—ye beika bi toga vegu ameibobigo yaku beika muyego moi tovo rigo. 
2CO.5.5	Sei bi kaere yaku mina rofu una dogo resi ini Vima bi rama niyaine nitore rena kana una maro.
2CO.5.6	Mina dada una bi toga toga mokena buni buni nufa. Una una diba kono di roaitari amegasa bi Varika amiye gaimari amesifa kana, 
2CO.5.7	ini adina mokena vari gira aena dudu vegu amegasa dibo resi nemoko dudu de vesifa. 
2CO.5.8	Kamini una bi mokena buni buni nufa, ma uni roaita gaima gutuna nisi Varika amiyesa uni rauturi amegi ura resifa, mina bi buni. 
2CO.5.9	Mina dada, una bi inasa rauturi ba gaima gutunari amegifa vonisi, ini uka moi ada regika ura resifa. 
2CO.5.10	Adina una tau noibanu Keriso di kota rena fata di budari ogau nigifa, ye yokoi yokoi yaku beika roaitari reyo kana ini obini moigo, vegu buni ba vegu no bi.
2CO.5.11	Mina dada Varika amiye ori resifa, mina una una diba, ye bedakai ini mokena vari gira Sei rofu aegi niguba resifa. Ye una gokai kana bi Sei ina diba, ye nai uka mokena bi ya ka yi uka di mokena dudu, mina diba nigedi. 
2CO.5.12	Una dudusa ya vene rofu uniye de nimasifa, idu una fafau ni-ika regi di ida ya vene masifa, ye diya uka ideri, idu roaita etofarori ni-ika rededi vene rofu ago nikabai reyaganedi. 
2CO.5.13	Adina uni mokena forovai reyo vonisi, bi Sei dada; uni mokena buni dudu amegifa vonisi, bi ya vene dada. 
2CO.5.14	Ini adina Keriso di uka mana yaku una ourefeidedo, mina sena mokeyafa dada: amiye yokoi yaku amiye tau noibanu dada muyeyo, ye amiye tau noibanu muyeyadi. 
2CO.5.15	Ma amiye tau noibanu rofu muyeyo, ye vegu amededi vene bi gabi dudusa inaike vegu de amegedi, idu ina vene dada muyeyo ma muyena gutuna moi dadi rae reyo amiye rofu vegu ameyagane.
2CO.5.16	Mina dada gua gutuna bobigori, amiye yokoi ini roaita di vegu maka dada de mokebigifa. Mina mo sena meda yokoiri, roaita di vegu maka dada Keriso mokeyafa, ye gua dudusa makai kana bi de mokesifa. 
2CO.5.17	Mina dada amiye yokoi Keriso sa kake rigo vonisi, bi amiye ruaka Sei yaku riyo. Vegu kori bi tatava niyo; va vefa, amiye bi ruaka niyo! 
2CO.5.18	Sei yaku mina tau noibanu reyo, ina kaere yaku
2CO.5.19	Mina bi, Sei yaku Keriso dudu kono vene inasa moi uka yokoi maka nisi ini vegu no de mokesi mina moi uka yokoi maka rina di ago nirausi rena di moimai una magamo.
2CO.5.20	Mina dada, una bi Keriso di ago niokuna vene niyafa, ye Sei yaku una dudu amiye niguba redo kana. Kamini Keriso dada, Sei sa uka yokoi maka nifa ya niguba resifa! 
2CO.5.21	Keriso, kaere bi vegu no de reyo amiye, bi una dada vegu no rena amiye kana niyo, ye ina dudu Sei di mokena rorobo kana nigifa dada.
2CO.6.1	Una bi vakoi Sei di moimai resifa vene, ye una yaku ya niguba resifa Sei di buni tora gade una maro, bi ga tovo ni tavoi reyaine. 
2CO.6.2	Adina ina yaku yomakai niyo:
2CO.6.2	“Nai meda ramari
2CO.6.2	yi ago neideyaka
2CO.6.2	ma moi vegu rina vegu meda okiyori
2CO.6.2	ya aedeyaka.”
2CO.6.2	Vefa, nai ura reyaka meda bi gua mini; ma moi vegu rina meda bi gua mini.
2CO.6.3	Una yaku amiye yokoi di ida gana de risifa, ye makai dudu,uni naivo renari no yokoi veitao rego baebu. 
2CO.6.4	Idu ida tau noibanuri, Sei di naivo resifa vene kana uniye nimarafa: are rei gira rei mona rena dudu, esika moina dudu, toe moina dudu, vorivori rena dudu, 
2CO.6.5	ubobo rena dudu, dibura yavari aena dudu, siboroka rena dudu, moimai rena dudu, urusari varei mona de dudu, iruku irina de;
2CO.6.6	vegu no yokoi de dudu, mokena vabara dudu, toro rena dudu, uka buni dudu, Vima kikifa dudu, uka mana rama dudu; 
2CO.6.7	ago rama dudu, Sei di vava dudu, vana rama ma vana enana di mokena rorobo di iya rena gugura dudu; 
2CO.6.8	ni akeke rena dudu, ni akeke de rena dudu, nifafana rena dudu, ma roka moi odoro rina dudu. Ofa ofa vegu rededi vene kana una rofu mokededi, idu bi vegu rama maka resifa vene; 
2CO.6.9	toto kana, idu diba ni mona regamadi; muyena tumusa kana, idu rama vegu amesifa; toe una magamo kana, idu una umuyena de regamadi; 
2CO.6.10	iriyeduka resifa kana, idu toga ada resifa; baku baku resifa vene kana, idu amiye tau moi gugura nufa rigamafa; beika yokoi nufa kana, idu una bi beika baika tau noibanu nufa.
2CO.6.11	Ya Corinth ekalesia vene, uni mokena kana ya rofu ago niyafa; uni uka ya vene rofu bi ya mai buaru regamafa. 
2CO.6.12	Uni uka mana di amutena ya rofu bi kebi de rigamafa, idu ya vene yaku bi yi uka mana di amutena una rofu bi kebi rigamadi. 
2CO.6.13	Kamini mina makai, na gua ya vene rofu mida mida kana ago nida: Yi uka ka mai buaru refa!
2CO.6.14	Mokena vari gira de aededi vene vakoisa moi kake ga ribifa. Ini adina mokena rorobo vene bi gokai ago gira de neidededi venesa auta regedi? O vabara vene bi gokai mukuna venesa auta regedi? 
2CO.6.15	Ye gokai dudu Keriso bi Belial
2CO.6.16	Ye gokai dudu Sei nivakena yava ma ofa sei bi mokena moi yokoi maka rigedi? Ini adina una
2CO.6.16	“Na yaku ina venesa nai ameida yava risi
2CO.6.16	inasa diga boga rebigida;
2CO.6.16	Na ina vene di Sei nigida
2CO.6.16	ma ina bi nai vene nigedi.”
2CO.6.17	Varika amiye ka niyo,
2CO.6.17	“Mina dada ina vene feresi
2CO.6.17	ina rofu ya kaya moi gaima rifa.
2CO.6.17	Beika baika bi kino avaka moina ga refa,
2CO.6.17	ye na yaku ya afei dui regida, vo niyo.
2CO.6.18	Yeiva iniye Varika amiye yaku niyo,
2CO.6.18	Yi baba nigida
2CO.6.18	ma ya bi nai rumana mida ma nai rema mida nigedi.”
2CO.7.1	Nai uka maida vene, una bi mina nitore reyo ago nufa dada, ye roaita ma vima moi kino rededi beika baika tau noibanu rofu, uniye moi gaima risi amegasa, ori dudu uni vima tau noibanu Sei di vegu manadi.
2CO.7.2	Una afei dui refo! Una yaku amiye yokoi rofu vegu no de resi amiye yokoi rofu moi no de resi amiye yokoi rofu eru rena dudu ini gugura de moiyafa. 
2CO.7.3	Mina nida bi diya ya nifafana regika; ini adina senagi niyaka ya bi uni uka mekori amedo, kamini yasa vakoi muyebigifa o vegu amebigifa. 
2CO.7.4	Na bi ya dada uka gira tora aesi ya rofu matuka tora reida; moi aedena yaku na moi vata baeyo. Ye uni esika esika moinari, uni uka bi ada tora gade dudu rausi redo.
2CO.7.5	Adina Macedonia gagani okiyafari, uni roaita bi sifere de reyafa. Idu, una bi ida tau gaderi esika esika moiyafa; uni roaita etofarori iya rededi ma uni ideri ori yaku tunu regamo.
2CO.7.6	Idu Sei, kaere uka yau moidedi vene egira redo, Titus di okina yaku una egira reyo. 
2CO.7.7	Ma diya ini okina yaku maka, idu ina egira reyadi mina dudu ka, ye una rofu nioteimaro ya bi na vegi ura resi na rofu iriyeduka resi mokei tora reyadi. Kamini makai dada na bi besa uka ada tora reyaka.
2CO.7.8	Ye gokai beika bura reyaka, mina dudu ya iriyeduka reyadi, mina rofu iriyeduka de reida. Na siko mina rofu iriyeduka reyaka, ini adina veyaka mina bura dudu ya iriyeduka reyadi, idu meda tumuri maka. 
2CO.7.9	Kamini gua ada tora reida—diya ya iriyeduka reyadi dada, idu iriyeduka regasa vegu no feresi moi etagae riyadi dada. Adina Sei di mokena kana iriyeduka reyadi, ye mina makai, una dudu beika yokoi ya rofu de boiyo. 
2CO.7.10	Adina Sei di mokena kana, iriyeduka rena yaku vegu no feresi moi etagae rina vegu moi baedo, ma mina yaku iriyeduka rena de dudu, moi vegu rina di ida rofu amiye ourefeidedo, idu kono di mokena kana iriyeduka rena yaku muyena moi baedo. 
2CO.7.11	Vefa kumo, ini adina gokai Sei rofu iriyeduka reyadi. Ye vegu rama resi yi vegu bi buni oteimagi ura reyadi. Resi mina sena vegu rofu gubuyo resi Sei ori resi uka dadina dudu, vegu rama resi mokei tora resi obini moigi ura regamadi! Ye vegu tau noibanuri, ya mina rofu oteimaradi ya bi vegu no nufa de.
2CO.7.12	Ye gokai ya rofu bura reyaka, bi diya mina vegu no reyo amiye o mina vegu no rena dudu esika moiyo amiye dada, idu yi mokei tora rena una rofu, bi Sei di budari ya rofu ogau niyaine. 
2CO.7.13	Mina dada una moi aedeyo.
2CO.7.13	Ma una moi aedeyori, Titus di ada rena dudu, uni uka ka bi besa ada tora iniye reyo, ini adina ya tau vanu yaku ini vima moi sifere reyadi! 
2CO.7.14	Adina gokai ina rofu ya vene dada ni-ika rena ago maro, na moi maena de reyadi. Ye uni ago tau ya dada bi rama maka, kamini uni ni-ika rena ago Titus di budari, ka bi moi rama reyo. 
2CO.7.15	Ma ini uka mana ya vene rofu bi tora iniye reyo, adina ya tau noibanu yaku ago neideyadi ma mina vegu mokeyo, gokai ya yaku ori resi tururu rena dudu, ina afei dui reyadi. 
2CO.7.16	Na bi ada regida, vegu tau noibanu fafau, mokena buni ya dada moiyaka bi mina dada!
2CO.8.1	Usika ourena, gua Sei di buni tora gade Macedonia dubu fogori maro, mina ya diba nigedi ura resifa.
2CO.8.2	Ini adina esika esika iniye dudu ebene reyadi ma ina vene yaku ada iniye resi ini gugura fore de iniye amenari, gugura tau gade gade rau regamadi. 
2CO.8.3	Adina ini ura dada, beika regedi ma beika de regedi kana ini gugura fore rau regamadi ma mina niokugida. 
2CO.8.4	Ma Sei di vene naivo resi aedegika di uka moi ada rena vegu, mina una rofu niguba rei mona regamadi. 
2CO.8.5	Ma uka mokena regamafa kana, ina yaku makai de regamadi, idu besa iniye siko Varika amiye rofu magamadi, kamini gabi kero resi Sei di ura dada, una rofu iniye ka magamadi. 
2CO.8.6	Ye Titus niguba reyafa, ina yaku mina buni tora gade di moimai bi kora resi reyo, ye mina ka ya vene dudu moi koina reyaine. 
2CO.8.7	Idu ya rofu bi gugura tora gade iniye: mokena vari gira aena, ago nina, diba nina, moimai rei mona rena, ma una
2CO.8.8	Na bi gugura rau rena dada ya rofu ago gira de nida, idu moimai rei mona rededi bedakai vene dudu, yi uka mana bi rama ba ide ya ebene reida. 
2CO.8.9	Adina uni Varika amiye Iesu Keriso di buni tora gade bi ya ya diba, gokai ina bi tau gade nufa, idu ya vene dada doke doke ma niyo, ye ya bi ini doke doke ida dudu makai, bi tau gade nufa nibiyagane.
2CO.8.10	Ma mina dada nai mokena ago ya nigida: Ferei baena laganiri, ya vene yaku mina moimai regi kora resi bi regedi ka ura reyadi ma mina ya rofu bi buni. 
2CO.8.11	Kamini gua fore moisi rau rena moimai moi koina refo, ye ya bi regedi ura regamadi di uka dadina kana, yi beika nufa dudu moi koina reyagane. 
2CO.8.12	Adina Sei bi ura rego uka dadina bi amedo vonisi, amiye beika nufa kana, makai mago bi buni, ma beika koina kana makai de mago.
2CO.8.13	Nai mokena bi diya bedakai vene di toe moi aita risi yi toe moi tora riyaine, idu berou berou bi ida yokoi makari ameyagane, 
2CO.8.14	ye gua mina medari, yi beika tau bi ina vene beika nufa de rofu rau regedi, ye ini beika tau bi ina yaku ka yi beika nufa de ya rofu rau regedi. Kamini berou berou bi ida yokoi makari amegedi. 
2CO.8.15	Bura reyo kana, “Kaere tau gade butu reyo bi moi tau de iniye reyo, ma kaere keika butu reyo bi keika iniye moina de reyo.”
2CO.8.16	Idu Sei rofu buni tora gade maida, kaere bi ya vene ya mokeida kana, Titus di ukari ka mina kana mokena aeyo!
2CO.8.17	Adina ina yaku beika usa niyafa neidesi ini mokena kana iniye ya rofu baegi ura resi baeyo. 
2CO.8.18	Ma uni dubuini yokoi inasa nifeidesifa, kaere bi ekalesia vene tau fogori, ini roka niogau rededi, ago buni nirausi redo rofu. 
2CO.8.19	Kamini mina maka de, idu ekalesia vene yaku abidi reyadi, uni diga boga mina buni tora gade di naivo resifari, bi unasa auta reyaine. Makai dudu Varika amiye iniye di roka moi odoro risi uni aedegi uka dadina oteimagifa.
2CO.8.20	Ye makai resifa, amiye yokoi mina gugura tau rau resifa dada, una nibesenai rego baebu. 
2CO.8.21	Adina beika bi rama mina regi ura resifa, Varika amiye di nemokori maka de, idu ka bi amiye di nemokori.
2CO.8.22	Kamini ina venesa uni dubuini nifeidesifa, kaere ini moimai idana idana renari, ebene resi ini mokena bi uru tau gade buni veitao reyafa. Idu gua ina bi besa mokei mona redo, ini mokena buni buni bi ya rofu dada. 
2CO.8.23	Ye Titus iniye bi nai asini, ma ya vene rofu gogo moimai resifa. Ma uni usika ourena vene bi ekalesia vene di nifeidena vene, kaere bi Keriso di roka moi odoro ridedi. 
2CO.8.24	Mina resi, ya kaya moi rama aegi, yi uka madedi ma ya fafau mina amiye rofu, ni-ika resifa ekalesia vene tau noibanu di nemokori, nioteimafa kumo veyagane.
2CO.9.1	Ini no yokoi de, Sei di vene naivo naivo rena fafau ya rofu bura de regida, 
2CO.9.2	adina na na diba yi uka bi ura redo, ye ya dada Macedonia vene rofu ni-ika reida. Resi niyaka, “Achaia gagani vene
2CO.9.3	Idu mina usika ourena ya rofu nifeideida bi, yi moimai dada, ni-ika resifa bi ago tavoi ga niyaine; ye na niyaka kana, dogo dogo dudu amegedi. 
2CO.9.4	Beika gokai Macedonia vene bedakai nasa baesi ya veitao regedi, ya bi dogo de ma maena regifa baebu—ma yi maena bi de nigida—adina mokena buni ya rofu moiyaka!
2CO.9.5	Ye moiyaka bi buni uni usika ourena usa nigida, dobau ya egoru regi digedi, ma beika baika nitore reyadi bi dogo regedi. Mina bi yi uka buni dudu dogo dogo regedi, diya ago gira ya maida dada.
2CO.9.6	Ago di ini adina bi yomakai: kaere yoyava keika varigo, bi goe goeri iruku keika moigo. Ma kaere yoyava tau gade varigo, bi goe goeri iruku tau gade moigo. 
2CO.9.7	Amiye neinei ini mokena kana maraine, diya ura de kana o amiye di yeiva dudu, adina Sei yaku ada dudu, beika baika mado amiye bi uka mado. 
2CO.9.8	Ye ina yaku buni tora gade ya rofu moi tora rigo, mina resi toga toga beika baika tau noibanu nufa nigiya, moimai buni dudu, beika baika tau gade ya rofu moi tora rigedi. 
2CO.9.9	Bura reyo kana:
2CO.9.9	“Ina yaku davana de nufa rau resi beika baika irava vene maro;
2CO.9.9	ini mokena rorobo toga toga ameibobigo.”
2CO.9.10	Kamini amiye kaere yo varido amiye rofu yo ma ini iri-iri di beredi mado, bi varigo yo masi moi tau risi yi mokena rorobo di rama moi tora rigo.
2CO.9.11	Gugura tau gade moinari, ya kaya ida tau noibanu dudu gugura tau gade magedi, ye amiye yaku una dudu, buni tora gade Sei rofu magedi. 
2CO.9.12	Adina mina naivo rena di moimai bi diya Sei di vene di fore maka rau regika, idu ka bi buni tora gade gade Sei rofu mana kana tora nido. 
2CO.9.13	Ye mina naivo rena rofu nimadedi vegu oteimaradiri, ina vene yaku Sei di roka moi odoro rigedi, yi Sei gabireri raga rededi dada; mina bi Keriso di ago buni niogau resi beika baika tau gade ina vene ma amiye idana tau gade rofu rau rei maradi vegu gutuna deyo. 
2CO.9.14	Ma ya uka tora manari, bi ya rofu usa usa nidedi, adina Sei di ebu redo buni tora gade ya fafau dada. 
2CO.9.15	Sei rofu buni tora gade maraine, ini beika baika amiye yokoi maro dada, ina fafau nidodi regi anua rego!
2CO.10.1	Na Paul, ya niegira reida—na kaere bi yi fogori ave nida, idu ya ferei gaima reidari bi ori de dudu ameida, vo nidedi. Keriso di uka ave ma amuta dudu 
2CO.10.2	ya usa usa nida yasa amegidari, uka bubu bi ga oteimagida, idu amiye bedakai kaere mokededi bi kono di vegu dada amesifa, mina rofu makai kana mokena buni dudu oteimagi nirorotari reida. 
2CO.10.3	Adina gua mina konori amesifa, idu mina konori diya mina kono di vegu dada iya de resifa. 
2CO.10.4	Adina uni ruda resifa gai bi diya mina kono di vegu di, idu Sei di vava dudu bi beika bi yeiva iniye moi no rigedi. 
2CO.10.5	Una yaku kayamo rena ago ma Sei diba nina fafau moi odoro rina mokena tau gade ukero vau resi mokena neinei Keriso di ago neidena erikisi moi gira resifa. 
2CO.10.6	Ye ya yaku mina ago neide vau regediri, bi dogo resi kaere ago de neidededi ini kaunava magifa.
2CO.10.7	Beika vegu roaita etofarori mina maka vededi. Amiye yokoi bi Keriso di eta rofu amedo di mokena buni moigo vonisi, fere kumo dudusa inaike mokeyaine Keriso di eta rofu amedo kana, ye una ka makai. 
2CO.10.8	Adina Varika amiye ya moi are regika, diya ukero vau regika, una maro vava fafau ni-ika bi besa regida vonisi, maena de regida. 
2CO.10.9	Ye nai ura bi ga mokegedi, nai bura dudu ya moi ori regida. 
2CO.10.10	Adina nidedi, “Gagani maike gutuna, ini bura bi yeiva ma toe, idu uni nemokori bi yau niyo ma ini ago di buni moi evata rena bi koina!” 
2CO.10.11	Makai kana amiye mokei mona re, una yasa de ma gokai dudu bura regifa, rama bi yasa amesi regifa.
2CO.10.12	Adina uniye uni vegu di reremama gokai kana bi, o kaere iniye ini vegu di reremama gokai kana nidedi bi, una yaku makai kana de nisifa; de iniye. Idu iniye iniye ini toe o ini vegu gokai kana nigediri, bi yora de! 
2CO.10.13	Ye una yaku beika vava nufa, mina dudu besa ni-ika de regifa, idu Sei yaku beika regi o nigi di yeiva una maro, mina maka fafau ni-ika regifa, ya ka bosi baku regika. 
2CO.10.14	Adina uni beika ni-ika resifa bi vava ya fafau dudu moi maike de resifa, ya atafu okina de kana. Adina una siko ya rofu ka baesi Keriso di ago buni nufa, ya atafu okiyafa. 
2CO.10.15	Ma una yaku beika vava nufa, mina dudu bedakai vene di moimai rofu besa ni-ika de resifa. Idu uni uka mokena bi, yi mokena vari gira aena tora nibigo kana, uni moimai resifa roroa yi fogori ka tora iniye nigo. 
2CO.10.16	Ye makai una yaku yi fufutari gagani gaganiri ago buni nirausi resi amiye yokoi di moimai sena redo roroari ni-ika ga reyainedi.
2CO.10.17	Idu, “Amiye kaere yaku ni-ika redo bi Varika amiye ina yaku beika reyo, mina dudu ni-ika rebiyaine.”
2CO.10.18	Adina bi diya amiye kaere inaike nimado bi Sei yaku nimago, idu bi kaere amiye Varika amiye nimago mini.
2CO.11.1	Nai ura bi nai mokena forovai keika vei keto regedi. Kamini na tua refa! 
2CO.11.2	Sei kana ya rofu maunu nida, adina na bi yi maruka yokoi maka ya nitore reyaka; vegu no yokoi de rumanasa varena kode rema ofi kana, Keriso magida. 
2CO.11.3	Idu na bi ori reida, aruma yaku ini mokena vabara dudu Eve eru reyo kana, yi mokena bi vegu no yokoi de ma uka noibanu dudu, Keriso gabireri raga rena gutuna bouna idari ourefeidego baebu.
2CO.11.4	Adina amiye yokoi baesi Iesu bouna, una yaku nirausi de reyafa, mina nirausi rego, o vima bouna sena moiyadi kana moigedi, o ago buni bouna sena moiyadi kana moigedi vonisi, mina tau bi aita dudu evade moidedi!
2CO.11.5	Nai mokenari, na bi mina roka tora nufa nifeidena vene tora gabireri de; na bi keika de! 
2CO.11.6	Idu na bi ariarari ago gokai nina diba de moiyaka vonisi, mokena vabara bi nasa mini. Rama, una bi ida tau gade dudu, beika baika tauri mina ya oteimarafa.
2CO.11.7	Ye na kaya moi keika riyaka ya moi odoro rigidari, bi vegu no reyaka ba, Sei di ago buni nirausi resi obini de moiyaka dada? 
2CO.11.8	Yi naivo regika dubu bedakai ini obini moiyaka; bi ina vene rofu duma reyaka kana. 
2CO.11.9	Ma gugura beika de yasa amegamakari, mina toe bi yokoi rofu de aegamaka, adina Macedonia gutuna baeyadi usika ourena, ya gugura beika de nufa mina na maradi. Ye ida tau gade dudu toe ya fafau aena bi biri rigamaka ma makai rebigida!
2CO.11.10	Keriso di ago rama na ideri maka kana, amiye yokoi de Achaia gaganiri, nai ni-ika rena nivaigo. 
2CO.11.11	Ye beika resi makai nida? Uka de ya maida dada? Sei ina ina diba na bi makai reida!
2CO.11.12	Ye beika reida bi rebigida, ye mina vene ini moimai renari, ni-ika regedi bi amiye di nemokori una kana niyadi, makai ini mina vegu di ida nugai yova rigo. 
2CO.11.13	Adina, mina kana vene bi ofa ofa nifeidena vene—ina bi eru rena moimai vene, kaere Keriso di nifeidena vene rama kana, iniye iniye nikake rededi. 
2CO.11.14	Makai dudu bi uka ga dadi, adina bi, Satani yaku ka moi kero resi vabara di naivo naivo vima kana iniye nido! 
2CO.11.15	Mina dada, uka de dadisifa, kamini ini naivo vene ka moi kero resi vegu rorobo di naivo rededi vene kana iniye nidedi. Ye ari koina nigori, mina vene di vegu reyadi kana, ini obini moigedi.
2CO.11.16	Dudusa nigida, amiye yokoi yaku na bi forovai amiye ga mokeyaine. Idu, ya makai na mokegedi vonisi, bi forovai amiye kana na moifa, ye na ka ni-ika reida kana, bi keika maka rebigida. 
2CO.11.17	Mina ni-ika rena mokena dudu ago nida; Varika amiye de dada, idu forovai amiye kana ago nida. 
2CO.11.18	Amiye tau gade bi amiye di mokena dada, ni-ika rededi dada, na ka makai ni-ika regida. 
2CO.11.19	Adina ya bi ada rena dudu forovai vene di ago nidedi, ya bi mokena vabara tau gade nufa dada! 
2CO.11.20	Amiye yokoi moimai rei tavoi rededi vene kana ya rego, o yi beika amedo iri mama rego, o ya rofu beika baika moigo, o ini roka moi odoro rigo, o yi seira famago vonisi, mina tau moigedi. 
2CO.11.21	Mina nida yaku na moi maena reyo, una yaku mina regika yau iniye niyafa!
2CO.11.21	Idu amiye yokoi yaku beika dada ni-ika resi nigo—na ka mina forovai dudu, beika nigida fafau ni-ika regida. 
2CO.11.22	Ye ina bi Hebrew vene ba? Na ka Hebrew amiye. Ina bi Israel vene ba? Na ka Israel amiye. Ina bi Abraham di tutubena ba? Na ka ini tutubena. 
2CO.11.23	Ina bi Keriso di naivo rededi vene ba?—Mina ago nida bi mokena forovai kana dudu nida—Na moimai reyaka bi ini moimai reyadi odoro. Uru tau gade ka na moi dibura aeyadi, idu ina bi uru tau de maka. Uru tau gade na buburu vai reyadi, idu mina bi uru tau de maka. Uru tau gade na umuyegi reyadi.
2CO.11.24	Uru 5 Jew vene yaku na buburu vai reyadi; buburu 40 na masi yokoi maka moi tae riyadi;
2CO.11.25	Uru regode auri dudu na uyadi. Uru yokoi maka fore dudu na umuyegika na uyadi. Uru regode bouti odoro amegamaka ma bouti tomu neyo; davara tora tobori urusa yokoi ma meda yokoi maka ameyaka.
2CO.11.26	Uru tau gade yava ika oto digamaka. Kamini koru odoro dibo bi ravegeragera; duma duma vene atafu dibo ka ravegeragera; nai venesa dibo ka ravegeragera; tutubena idana vene negau dibo ka ravegeragera; taoni ideri dibo ka ravegeragera; gagani autu sanari dibo ka ravegeragera; davarari dibo ka ravegeragera; ofa ofa dubuiyaka venesa dibo ka ravegeragera.
2CO.11.27	Na bi esika dudu maduna moisi mina moimai reyaka; urusa tau gade varena de reyaka; rauna resi koru vaiyaka; uru tau gade na bi iruku irina de, ma etofarori amesi itu regamaka. 
2CO.11.28	Mina tau rei bona maka de, idu ari neinei di mokena toe yaku na ugamo, dubu tau uka mokena dada. 
2CO.11.29	Amiye yau nidori, na ka bi yau di amutena moida. Amiye bi vegu no yaku ideri ourefeidedori, na bi nai ideri vaido.
2CO.11.30	Ye naike ni-ika regida vonisi, na bi beika yaku na moi yau rido oteimago, mina fafau ni-ika regida. 
2CO.11.31	Sei, uni Varika amiye Iesu Keriso di Baba, kaere ini roka bi toga toga moi odoro ribigedi, ina ina diba na bi ofa de nida. 
2CO.11.32	Damascus ri, kini Aretas di gavana amiye yaku na moi gira regika, mina Damascus taoni vei mona regamo.
2CO.11.33	Idu feta tora yokoi ideri merisi taoni kota di etofaro odoro 
2CO.12.1	Na toga ni-ika rebigida. Na bi yaduka kana ma beika gabi vata nigedi, Varika amiye rofu sina ago nigida, idu mina rofu beika yokoi de asanu regida. 
2CO.12.2	Na na diba Keriso di amiye yokoi, kaere bi lagani 14 ferei baenari, bi oma odoro iniyeri afei boyo. Mina bi roaitari o roaita etofaro makai ogau niyo bi na na toto; Sei maka ina diba. 
2CO.12.3	Ma na na diba mina amiye ada rena sanari afei boiyo. Mina bi roaitari o roaita etofarori makai ogau niyo bi na na toto; Sei maka ina diba. 
2CO.12.4	Ye mina amiye yaku de nigo ago bedakai neideyo; amiye yokoi mina ago ga niyaine. 
2CO.12.5	Mina amiye dada ni-ika regida, idu na kaya rofu ni-ika de regida, idu nai roaita yau nina fafau maka regida. 
2CO.12.6	Ye na ni-ika regi ura reyagadu vonisi, forovai dudu de niyaidu, adina ago rama nibigida. Idu makai de regida, ye amiye yokoi beika na fafau vesi neidedo, mina rofu besa mokei tora ga reyaine.
2CO.12.7	Kamini mina beika gabi vata nigedi di sina di buni buni rofu, na kaya nai roka niodoro iniye regida baebu, ye imiye nai roaitari maro; mina bi na esika magi, Satani di naivo vima nifeideyo, ye na kaya nai roka niodoro iniye de regida. 
2CO.12.8	Uru regode mina bi na rofu nifeideyainedi, bi Varika amiye rofu usa nigamaka. 
2CO.12.9	Idu na rofu niyo: “Nai buni tora gade ya rofu bi kaini, ini adina nai vava bi roaita di yau ninari moi rorobo rido.” Mina dada, nai roaita di yau nina fafau besa ada tora dudu ni-ika regida, ye Keriso di vava na fafau ameyaine dada. 
2CO.12.10	Kamini Keriso dada, na bi roaita yau nina, nifafana rena, toe moina, esika moina ma uka vorivori nufa ada reida. Adina nai roaita yau nidori, bi yeiva moida.
2CO.12.11	Na bi
2CO.12.12	Nifeidena amiye rama di rebe toro rei mona rena, rebe, mokena vegu ma moimai yeiva dudu, sena bi yi fogori regamadi. 
2CO.12.13	Adina na beika ekalesia vene idana rofu resi bi ya rofu de reyaka; ye mina moimai di toe ya maraka dada, no mokena rorobo deri bi na erufufo!
2CO.12.14	Gua uru regode niyo mini, ya odi digika dogo reida. Kamini toe de ya magida, adina diya yi fore maina reida de, idu nai ura bi ya. Adina mida mida yaku ini nono baba di mukora aena ga reyagane, idu nono baba yaku ini mida di regedi. 
2CO.12.15	Ye na yaku ada dudu, yi uka vima rofu nai beika baika tau noibanu masi naike mai vau regida. Besa ya uka maida vonisi, ya keika maka na uka magedi ba?
2CO.12.16	Kamini ya nigedi toe de ya maraka, ye yi ago nidedi dada, ya eru resi ofa dudu vegu no yokoi ya rofu reyaka. 
2CO.12.17	Kaere amiye ya rofu nifeideyaka, mina dudu vegu no ya rofu reyaka ba? 
2CO.12.18	Titus digi niguba resi dubuini yokoisa nifeideyaka. Titus yaku vegu no ya rofu reyo ba? Una bi vima yokoiri kana, ida yokoiri nana reyafa.
2CO.12.19	Gua yi mokena bi ya dada uni vegu moi buni regika ba? Kamini una bi Sei di nemokori, Keriso di usi dina vene kana ago nisifa, idu beika tau moimai resifa bi, uni uka maida usika ourena ya rofu bi, ya ya moi yeiva regika. 
2CO.12.20	Adina ya rofu di negidari, nai ura dada de ya veitao regida ma yi ura dada, ya ka de na veitao regedi, mina bi na ori reida: Ya be bi kayamo, gonema, gubuyo, ruda ma nifafana resi fufuta sina nisi roka niodoro resi rafu nomuri amena de rededi baeko. 
2CO.12.21	Ma dudusa dairigidari, nai Sei yaku yi nemokori na moi ave rigo baeko, ye na bi mina amiye tau, kaere sena ini vegu no feresi moi etagae de rigamadi vene, ina rofu isaka nigida baeko. Ini vegu no regamadi bi vegu kino, koa rena vegu ma uka ideri mokena no.
2CO.13.1	Mina bi nai uru regode nigo mini ya rofu odi digida. Bura reyo kana, “Amiye yokoi nitourage regori, bi amiye remanu o regode bi ini ago dabi risi niyainedi.”
2CO.13.2	Na yaku sena vegu no regamadi vene ma bouna vene ago gira maraka.
2CO.13.3	adina Keriso yaku na dudu, mina ago nido mina bi rama di beika baika baku rededi. Ina bi ya fafau yau de nido, idu yi fogori bi yeiva iniye. 
2CO.13.4	Adina yau ninari, moi satauro ikoko reyadi, idu gua Sei di vava dudu amedo. Ini adina ini ideri una ka yau nisifa, idu Sei di vava dudu inasa amegifa ya dada.
2CO.13.5	Ya kaya yi uka vei mona refa ya bi mokena vari gira aena nufa ba ide. Ya kaya ebene refa. O Iesu Keriso yi uka mekori amedo, mina ya kaya mokededi ba ide? O rama ya kaya ebene resi no baku reyadi baeko! 
2CO.13.6	Nai uka mokena bi una yaku uniye ebene resi no baku de reyafa, mina veitao regedi. 
2CO.13.7	Idu gua, ya yaku vegu no yokoi ga reyaganedi Sei rofu usa usa nisifa.
2CO.13.8	Adina ago rama fafau vegu yokoi anua regifa, idu ago rama fafau maka moimai rebigifa. 
2CO.13.9	Ini adina una yau nisifa ma ya yeiva nidediri, bi ada resifa. Uni usa usa ya rofu nisifa bi ya yaku rorobo iniye niyaganedi. 
2CO.13.10	Mina dada, na ya maikeri amegasa mina bura reida, ye ya rofu bae negasa na yaku ya moi are rei gira resi ukero vau de regika, Varika amiye di vava na maro bi ago gira gira dudu, ya moi odoro regika.
2CO.13.11	Usika ourena, metonari ada refo. Rorobo iniye nina baku resi ya kaya ya kaya moi aedesi uka yokoi maka nisi uka amuta dudu vegu amebifo; resi uka mana ma amuta nina di Sei bi yasa amebiyaine.
2CO.13.12	Ya kaya ya kaya yuata nigasa ekalesia vene di fuka refo.
2CO.13.12	Sei di vene tau gade ya yuata nifeideyadi. 
2CO.13.13	Varika amiye Iesu Keriso di buni tora gade ma Sei di uka mana ma Vima kikifa di auta rena bi ya noibanusa ameyaganedi.
GAL.1.1	Na bi Paul, nifeidena amiye, kaere amiye yokoi o amiye tau yaku auba de reyadi, idu Iesu Keriso ma Baba Sei maka auba reyadi, kaere yaku Iesu muyena gutuna moi dadi rae reyo. 
GAL.1.2	Nai usika ourena tau gade minari nasa amesi ya Galatia ekalesia vene rofu yuata nisifa:
GAL.1.3	Uni Baba Sei ma Varika amiye Iesu Keriso di buni tora gade ma uka amuta ya maragane.
GAL.1.4	Iesu uni vegu no rofu ina kaya muyeyo, ye mina gua meda nori moi vegu rigi, Sei uni Baba di ura redo kana. 
GAL.1.5	Ye ina rofu toga toga iniye vabara maraine! Rama.
GAL.1.6	Ye meda doba deri, Keriso di buni tora gade
GAL.1.7	Idu bi “ago buni bouna” yokoi de, idu amiye bedakai mironari, yi mokena moi forovai resi Keriso di ago buni moi kero resi ida bouna regika ura rededi. 
GAL.1.8	Idu una o naivo naivo vima oma gutuna ago buni bouna mina sina ya rofu sena niokuyafa kana de, ya rofu ka niokugifa vonisi, bi Sei ya kiraini niyaine! 
GAL.1.9	Sena niyafa kana, dudusa nida: amiye yokoi yaku ago buni bouna sena moiyadi kana de, ya rofu niokugo vonisi, bi kiraini niyaine!
GAL.1.10	Adina amiye ba Sei moi ada regika reida? O na bi amiye di nemokori nai roka moi tora regika reida, ye na nimagedi ba? Ye makai regida vonisi, bi Keriso di moimai rei tavoi redo amiye de nigida.
GAL.1.11	Nai usika ourena, ago buni sena ya rofu niokuyaka, mina nioteimagamaka bi amiye rofu de. 
GAL.1.12	Adina bi amiye gutuna de moiyaka ma amiye yokoi na oteimana de reyo, idu Iesu Keriso maka na rofu moi ogau riyo ma moiyaka.
GAL.1.13	Adina ya bi sena neideyadi gokai Jew vene di toutou dudu nai veguri amegamaka; toga toga Sei di ekalesia vene esika esika masi ukero vau regika regamaka.
GAL.1.14	Ye na bi nai uru Jew vene di oteimana ago dudu, besa ebu resi moi gira ri mona rena dudu, uni tutubena di toutou ago rofu tari regamaka.
GAL.1.15	Idu nai nono di rivo ideri vata nina koderi, Sei sena na auba resi ini buni tora gade dudu, na raka nisi
GAL.1.16	ini Mida na rofu moi ogau rigi ada reyo, ye tutubena idana vene rofu, ago buni niokugida. Kamini minari maka amiye yokoi de dudu nidodi resi 
GAL.1.17	Jerusalem ri sena nifeidena vene di budari de boyaka, idu Arabia gagani siko rofu disi dudusa Damascus dairiyaka. 
GAL.1.18	Kamini lagani regode koina niyadiri, Jerusalem rofu Peter
GAL.1.19	Idu nifeidena amiye yokoi de veyaka, idu Varika amiye di dubuini James maka.
GAL.1.20	Ye beika ya rofu bura reidari, bi Sei di nemokori ofa de nida!
GAL.1.21	Kamini koina niyori, na bi Syria ma Cilicia di gaganiri diyaka. 
GAL.1.22	Mirona ituari Keriso di ekalesia vene Judea gaganiri bi na toto. 
GAL.1.23	Idu neidegamadi maka: “Mina amiye kaere siko esika esika una magamo mokena vari gira aena moi no rigika reyo, bi gua ago buni niokudo!” 
GAL.1.24	Ye na dada Sei di roka moi odoro riyadi.
GAL.2.1	Kamini lagani 14 koina niyori, dudusa na ma Barnabas bi Titus sa Jerusalem dairi boyafa.
GAL.2.2	Sei yaku na nioteimaro, ye bosi Jew vene kaere roka nufa mokeyadi amiye, ini budari sui dudu, ago buni nirorotari reyaka, ye ida yokoiri, rei tavoi moimai reyaka o regida baebu. Mina ago bi tutubena idana vene rofu nirausi reida. 
GAL.2.3	Titus kaere bi nasa, bi Greece amiye, idu mina Jew vene yaku roaita moi nugagi de reyadi. 
GAL.2.4	Idu ekalesia ofa vene bedakai sui dudu uni fogori bae dui reyadi, uni erufuna vegu Iesu Keriso ideri vei kiki regi, dudusa moimai rei tavoi rena una Jew vene di ago gira moi gabireri aegika dada. 
GAL.2.5	Idu, ya dada mina erufuna vegu di ago buni moi rama iniye reyaine, mina resi una bi ina vene rofu toga iniye yo de niyafa.
GAL.2.6	Idu roka nufa amiye bi sena gokai kana nai mokenari bi idana de; adina Sei yaku amiye di roaita vei mama de redo. Ma kaere bi roka nufa, yaku nai mokena fafau ago ruaka idana de niyadi.
GAL.2.7	Idu veyadi bi roaita de nugana vene
GAL.2.8	Adina Sei yaku Peter roaita nugana vene di nifeidena amiye kana dudu, moimai reyo bi na ka roaita nugana de vene kana dudu makai reyo. 
GAL.2.9	James, Peter
GAL.2.10	Ini usa ago yokoi maka una niyadi bi irava vene mokegifa, ye ada dudu sena mina moimai bi regida.
GAL.2.11	Idu Peter
GAL.2.12	Adina senagi James di asiyaka bedakai okina koderi, Peter bi tutubena idana ekalesia venesa iruku irigamo, idu mina vene baeyadiri, bi maikeri bosi inaike ameyo, roaita nugana vene rofu ori reyo dada. 
GAL.2.13	Ma ekalesia Jew vene bouna ka inasa ini vegu usi diyadi, ye Barnabas ka ini ofarosi vegu usi diyo. 
GAL.2.14	Idu ago buni di ago rama de usi diyadi, mina vegasa amiye tau gade ameyadi di nemokori Peter rofu niyaka, “Ya bi Jew amiye, idu tutubena idana amiye kana, Jew amiye kana de ameisa, idu gokai
GAL.2.15	Una bi Jew vene ago gira gabireri vata niyafa, idu tutubena idana vegu no rena vene kana bi de. 
GAL.2.16	Ye una diba Sei yaku amiye di vegu bi rorobo nigo di ida bi mokena vari gira Iesu Keriso rofu aena maka, ma ago gira yaku ini beika nido ida dudu rena bi de. Mina dada, una ka Iesu Keriso rofu mokena vari gira aeyafa, Sei yaku moi rorobo rigi dada, ma ago gira yaku ini beika nido dudu rena de, adina ago gira yaku ini beika nido ida dudu amiye yokoi renari de moi rorobo rigo dada.
GAL.2.17	Gua Keriso dudu, uni vegu moi rorobo rigika, maina regasa ago gira gabireri, bi vegu no resifa vene vonisi, Keriso bi vegu no di naivo redo amiye ba? Ide iniye! 
GAL.2.18	Adina ago gira sena moi no riyaka bi dudusa akugida vonisi, bi mina ago gira gabireri, na kaya vegu no rena amiye kana, amiye rofu oteimaida. 
GAL.2.19	Adina ago gira yaku ini beika nido ida dudu na umuyeyo, ye Sei rofu amegida dada. Na bi Keriso sa satauro odoro ikoko reyadi. 
GAL.2.20	Ye mina bi gua de ameida, idu Keriso bi na ideri amedo. Mina vegu gua ameida, bi Sei di mida di mokena vari gira aena dudu ameida, kaere bi na uka masi ini vegu na maro. 
GAL.2.21	Sei di buni tora gade etofa de reida, adina Sei yaku ago gira dudu amiye moi rorobo rigo vonisi, Keriso bi muyei tavoi reyo!
GAL.3.1	Ya Galatia vene bi ada de! Kaere yaku yaumana ya rofu reyo?
GAL.3.2	Ago yokoi maka ya nikaitegida: ago gira yaku beika nido di ida rena dudu, ba ago buni neidesi mokena vari gira aena dudu, Sei di Vima moiyadi? 
GAL.3.3	Ya ada de iniye! Vima dudu kora reyadi, idu gua yi roaita di vegu di yeiva dudu moi rorobo rigedi ba? 
GAL.3.4	Ye ya esika esika tau tora moiyadiri, bi rei tavoi reyadi ba? Rama ini ida nufa! 
GAL.3.5	Mina dada, Sei kaere ini Vima ya masi yi fogori mokena vegu
GAL.3.6	Abraham ka “Sei rofu mokena vari gira aeyo, ma bi mokena rorobo kana nimaro.”
GAL.3.7	Ye mina vei mama refa: mokena vari gira aededi vene bi Abraham di tutubena.
GAL.3.8	Sei di agori bura reyadi, Sei yaku gabi ini mokena vari gira aena dudu, tutubena idana vene di vegu bi rorobo nigo. Mina resi Abraham rofu sena ago buni niokusi niyo, “Ya dudu Sei yaku gagani gagani tau gade di amiye buni tora gade mago.”
GAL.3.9	Ye Sei yaku buni tora gade mokena vari gira aena vene Abraham sa maro, kaere ka bi mokena vari gira aena amiye.
GAL.3.10	Adina amiye tau gade, kaere ago gira yaku beika nido di ida gabireri amededi, bi kiraini nigo; adina bura reyo, “Amiye tau gade, kaere beika ago tau gade ago gira di bukari bura reyadi, mina de usi digedi, bi kiraini nigo!”
GAL.3.11	Kamini gua vei mama resifa, bi ago gira yaku beika nido di ida dudu, amiye yokoi Sei di nemokori ini vegu bi rorobo de nigo, “Mokena rorobo amiye bi mokena vari gira aena dudu vegu amego” dada.
GAL.3.12	Idu ago gira bi mokena vari gira aena di ida de, idu “Amiye kaere ago gira di ago neidego, bi makai dudu vegu ameibobigo.”
GAL.3.13	Keriso una rofu kiraini moisi ago gira di kiraini una erufuyo, adina bura reyo, “Amiye tau gade kaere umuyesi yabo odoro ikigedi bi kiraini nigo.”
GAL.3.14	Sei yaku Abraham buni tora gade maro, mina resi makai Iesu Keriso dudu, tutubena idana vene ka mina buni tora gade maraine, ye ini nitore reyo Vima mokena vari gira aena dudu moigifa.
GAL.3.15	Usika ourena, amiye di vegu kana ago nida: amiye remanu uka yokoi maka niyadiri, amiye yokoi etofa regi ba tanu regi anua rego. 
GAL.3.16	Kamini Sei yaku Abraham ma ini tutubena rofu ago nitore reyo. Mina ago bi “tutubena vene” rofu de niyo, idu bi “tutubena amiye” yokoi maka rofu, kaere bi Keriso.
GAL.3.17	Ye beika nigika bi mini: Sei sena
GAL.3.18	Adina ago gira dudu, beika baika baba fereyo mina rau rego vonisi, bi nitore rena ago dudu de mago; idu Sei yaku sena ini nitore rena ago dudu Abraham maro.
GAL.3.19	Ye beika resi bi ago gira maro? Bi vegu no oteimagi dada tanu reyo, nitore reyo rofu tutubena, kaere bi Keriso, ina yaku okiyo mamo; Sei di utari naivo amiye yaku naivo naivo vima dudu aeyo. 
GAL.3.20	Utari naivo amiye yaku amiye yokoi maka rofu moimai de rego, idu Sei bi yokoi maka ma ina yaku iniye ini moimai redo.
GAL.3.21	Mina dada, ago gira bi Sei di nitore rena ago tourage redo ba? Ide iniye; adina ago gira maro bi vegu mago vonisi, rama Sei yaku amiye bi mokena rorobo nufa ago gira dudu, vo nigo. 
GAL.3.22	Idu Sei di ago yaku amiye tau gade vegu no di vava gabireri aeyo, ye Sei nitore rena ago, mokena vari gira Iesu Keriso rofu aena dudu, bi mokena vari gira aededi vene maraine dada.
GAL.3.23	Idu mina mokena vari gira aena di okina ari koderi, bi una dibura vene kana, ago gira di vava gabireri nari regamo, mokena vari gira aena bi gabi moi ogau rigo mamo. 
GAL.3.24	Ye ago gira bi uni nari redo amiye kana, gabi mamo Keriso okiyo, ye mokena vari gira aena dudu, uni vegu bi rorobo nigo dada. 
GAL.3.25	Idu gua mokena vari gira aena okiyori, una bi nari redo amiye di vava gabireri ide.
GAL.3.26	Adina ya tau gade bi mokena vari gira Iesu Keriso aena dudu Sei di mida mida niyadi. 
GAL.3.27	Adina ya amiye tau gade, kaere Keriso di roka dudu babatiso maro, bi Keriso varuka kana akuyadi. 
GAL.3.28	Bi Jew vene ma tutubena idana vene
GAL.3.29	Ye ya bi Keriso di vonisi, mina resi bi Abraham di tutubena, Sei di nitore rena ago dada, beika baika baba fereyo, mina rau reyaine bi moigedi.
GAL.4.1	Adina gua nida—biyaguna nigo amiye mida keikari, bi moimai rei tavoi redo amiye kana dada, idu beika baika tau gade bi ini. 
GAL.4.2	Idu bi nari rededi vene ma ourefeidena vene di vava gabireri amego bogo baba sena niyo meda okigo mamo. 
GAL.4.3	Una makai dudu, kakua kana ka amegasa mina kono tora noibanu di ofa sei ma bodaka gabireri moimai rei tavoi regamafa. 
GAL.4.4	Idu ini meda rama okiyori, Sei yaku ini Mida nifeideyo, kaere bi rema di rivori vata niyo; mina rema bi ago gira gabireri amegamo. 
GAL.4.5	Ye ago gira gabireri ameyadi vene erufugi, una vadema aego ma ini mida mida nigifa dada.
GAL.4.6	Adina ya bi ini mida mida dada, Sei yaku ini Mida di Vima uni ukari nifeideyo ma raka nido, “Baba, nai Madini.” 
GAL.4.7	Kamini gua ya yokoi yokoi bi moimai rei tavoi redo amiye de, idu bi mida; ye kamini mida niyo, Sei dudu bi
GAL.4.8	Idu senagi ya bi Sei toto, ye ofa sei rofu moimai rei tavoi regamadi. 
GAL.4.9	Idu gua bi Sei diba niyadi—o yomakai nigida, Sei bi ya diba niyo—ye gokai resi ofa sei ma yeiva de vima ma irava vegu rofu dairisi dudusa ini moimai rei tavoi rena vene ura reyadi? 
GAL.4.10	Ya bi Sei uka moi ada regi meda be, eyo be, ari be ma lagani be moi akeke ridedi. 
GAL.4.11	Na ori reida ida yokoiri ya rofu moimai rei tavoi reyaka baeko.
GAL.4.12	Nai usika ourena, ya niguba reida na kana nifa, adina na ka ya kana niyaka. Na rofu no yokoi de reyadi. 
GAL.4.13	Ye ya diba na yaku ago buni siko ya rofu niokuyaka, na gauka reyaka dada. 
GAL.4.14	Nai gauka bi ya rofu toe niyo, idu na rofu gubuyo de resi gedu mana de reyadi, idu Sei di naivo naivo vima o Iesu Keriso iniye kana na moiyadi. 
GAL.4.15	Ye ya bi ada reyadi, idu gua bi gokai? Adina ya vene rofu niokuda ya reyagadu vonisi, bi ya kaya di nemoko moi yakusi na maragadu. 
GAL.4.16	Ye ya rofu ago rama ninari, gua yi tuma amiye niyaka ba?
GAL.4.17	Mirona vene nidedi bi ini ura tora gade ya rofu rededi, idu ini mokena bi buni de. Ini mokena bi ya vene na rofu egaima regedi, ye ya yaku ina rofu ura iniye regedi. 
GAL.4.18	Idu mina ura rena toga bi buni, ini ida buni nufa, ma na yi nemokori ameibobinari maka de. 
GAL.4.19	Nai mida mida, na bi mida odigi gera rena kana, ya rofu dudusa esika amuteida bogo Keriso yi ideri amedo, mina vegida mamo. 
GAL.4.20	Gua ura reida bi yasa amesi nai mokena bouna riyagadu, ya fafau uka vorivori reida dada!
GAL.4.21	Na nifa, ya Moses di ago gira gabireri ura rededi vene, ago gira de neidededi ba? 
GAL.4.22	Adina bura reyo bi Abraham ini mida remanu nufa, yokoi bi ini moimai rei tavoi reyo rema rofu, ma yokoi bi erufuna rema
GAL.4.23	Ye naivo rema rofu mida bi roaita di vegu dudu vata niyo, ma erufuna rema rofu mida bi Sei di nitore rena ago dudu vata niyo. 
GAL.4.24	Mina bi oteimana ago: adina mina rema remanu bi Sei di uka ago yokoi maka nina remanu kana. Yokoi bi Sinai omuna ika gutuna deyo, moimai rei tavoi rena veguri mida odiyo; mina bi Hagar. 
GAL.4.25	Hagar bi mina Sinai omuna ika, Arabia gaganiri are redo; ma bi gua Jerusalem taoni vene kana, adina bi ago gira gabireri, ini midasa moimai rei tavoi rena kana. 
GAL.4.26	Idu Jerusalem odorori, bi moimai rei tavoi redo rema kana de; mina bi uni nono. 
GAL.4.27	Adina bura reyo:
GAL.4.27	“Ada re, ya natu rema, kaere mida de odiyo!
GAL.4.27	Imuna nisi ada re, ya kaere mida odina di esika be de amuteyo!
GAL.4.27	Adina ferena rema bi mida tau gade moigo,
GAL.4.27	idu ini maruka nufa rema bi mida tau de.”
GAL.4.28	Ye ya usika ourena bi Sei di nitore rena ago di mida mida, Isaac kana. 
GAL.4.29	Idu mina ituari, roaita di vegu dudu odiyo mida yaku vima dudu odiyo mida esika esika maro, ye gua bi makai.
GAL.4.30	Ye Sei di ago di bura bi beika nido? Nido bi, “Naivo rema ini midasa meki re, ini adina, erufuna rema di midasa baba beika baika fereyo, mina de rau rego.”
GAL.4.31	Mina dada usika ourena, uni bi naivo rema di mida mida de, idu bi erufuna rema di.
GAL.5.1	Keriso yaku erufuna vegu rofu una erufuyo, mina dada are rei gira resi dudusa moimai rei tavoi rena di vava gabireri dairisi ga difa.
GAL.5.2	Neidefa! Na Paul ya rofu nida yi roaita nugagedi vonisi, bi Keriso ya rofu bi beika yokoi de. 
GAL.5.3	Dudusa niokuda, amiye tau gaderi, kaere roaita nugago, bi Moses di ago gira noibanu usi reyaine. 
GAL.5.4	Ya kaere ago gira dudu, ya kaya yi vegu bi rorobo nigika, bi Keriso rofu nugasi gaima niyadi; ya bi buni tora gade di etofarori yareyadi. 
GAL.5.5	Adina bi Vima ma mokena vari gira aena dudu, Sei di mokena rorobo bi uka mokena dudu uka dadisi tua resifa. 
GAL.5.6	Adina roaita nugana o nugana de di ida bi Iesu Keriso ideri ini vava yokoi nufa de, idu mokena vari gira aena uka mana dudu, moimai redo maka bi buni.
GAL.5.7	Yi vima dudu raga rei mona regamadi! Kaere amiye yaku ago rama neidegi ya kebi reyadi? 
GAL.5.8	Kaere ya auba reyo, bi mina kana mokena ya de nirorotari redo. 
GAL.5.9	Yeast keika maka dudu udo noibanu uru baegi redo.
GAL.5.10	Na yaku Varika amiye dudu ya rofu mokei mona reida, ye ya mokena bouna de regedi; idu kaere amiye yi mokena moi forovai redo, ina gokai kana amiye, Sei yaku kota rego.
GAL.5.11	Nai usika ourena, idu toga roaita nugana vegu nirausi reyagadu vonisi, beika resi toga esika esika moida? Ye na moi vegu rina sina Keriso di muyena satauro fafau de niyagadu vonisi, bi amiye yokoi uka toe de rego. Ye makai dada, satauro futu rena bi kekevata uyo. 
GAL.5.12	Na ura reida, kaere yi mokena forovai rededi vene bi ina kaya ini roaita nugasi moi no regedi, ye mida ga evata reyagane!
GAL.5.13	Usika ourena, adina erufuna vegu rofu ya raka niyo; ye mina erufuna vegu dudu roaita di vegu no ga usi difa, idu uka mana dudu ya kaya ya kaya naivo refa. 
GAL.5.14	Adina ago gira noibanu bi sina yokoi makari mini: “Ya kaya uka maisa kana, yi atafu amedo amiye uka ma.”
GAL.5.15	Idu iniye iniye tuma dona kana aki resi irigedi vonisi, nari resi vei mama refa, ya kaya ya kaya yi varena amena moi no rigedi baebu.
GAL.5.16	Idu beika nida bi mini: Vima di mokena yaku yi vegu ourefeideyaine, ye roaita di ura rena usi de digedi. 
GAL.5.17	Adina beika roaita ura redo, Vima yaku ura de redo, ma beika Vima ura redo, roaita yaku ura de redo. Mina remanu bi tuma, ye beika ura rededi bi regi anua rededi.
GAL.5.18	Ye Vima ya ourefeidego vonisi, ago gira gabireri dibo de regedi.
GAL.5.19	Ye gua roaita di reremama bi vei mama regedi: koa rena, kino nufa, maena de vegu, 
GAL.5.20	ofa sei nivakena, yaumana rena, amiye iniye tuma nina, kayamo rena, uka no, gubuyo rena, ruda rena, iniye iniye gaima nina, iniye moi okuna, 
GAL.5.21	uka no,
GAL.5.22	Idu Vima bi yomina moi ogau rido: uka mana, ada rena, uka amuta, toro rena, uka buni, buni iniye, mokena vari gira aena, 
GAL.5.23	ave nina ma yuka vana nari rena. Mina kana vegu bi ago gira yokoi amena de. 
GAL.5.24	Ye Iesu Keriso di vene yaku roaita ini ada rena vegu ma ura bi satauro ikoko resi emuyeyadi. 
GAL.5.25	Vima dudu amegifa vonisi, ye uni vegu ka ourefeideyaine. 
GAL.5.26	Matuka vene ga nisi uniye uniye ga tourage resi uniye uniye ga maunu ninadi.
GAL.6.1	Usika ourena, amiye yokoi yaku vegu no yokoi rego ma veitao regedi vonisi, ya kaere Vima nufa vene yaku ave nina mokena dudu, ida rorobori masi ya kaya nari refa, yi uka maina ka rego baebu. 
GAL.6.2	Ya kaya ya kaya di maduna aedesi uakaifa, ye makai Keriso di ago gira moi vau regedi. 
GAL.6.3	Ye amiye yokoi iniye mokego ina bi roka tora nufa, idu rama bi de vonisi, kamini iniye ni eru redo. 
GAL.6.4	Idu amiye neinei iniye ini vegu rena ebene reyaine, ye ina kaya ini buni redo maka rofu ada rego, amiye idana di buni redo rofu bi de. 
GAL.6.5	Adina amiye neinei ini maduna iniye uakaiyaine.
GAL.6.6	Ye ya kaere ya rofu ago buni oteimaro, bi yi oteimana amiyesa beika buni tau gade anarauda reyaine.
GAL.6.7	Ya kaya ga eru refa; amiye yokoi yaku Sei bi de ninika nimago, adina beika variyo, mina maka butu rego. 
GAL.6.8	Ye amiye kaere ini roaita di vegu rofu varigo, yaku moi no rina vegu iniye butu rego, idu kaere Vima di vegu rofu varigo, yaku toga toga ameibobina vegu, Vima gutuna butu rego. 
GAL.6.9	Ye vegu buni renari, roaita bi kosika ga renadi, adina bi youfeidena de regifa vonisi, bi ini meda baegori butu regifa. 
GAL.6.10	Mina dada kafu amedori, una yaku vegu buni amiye tau gade rofu renadi ma besa uni usika ourena kana, mokena vari gira aededi vene rofu makai.
GAL.6.11	Vefo, na kaya di vana dudu bera tora ya rofu bura reyaka! 
GAL.6.12	Mina amiye tau kaere roaita dudu, ini vegu buni regika ura rededi, ya rofu niduri rededi yi roaita nugaraine, ye Keriso di satauro rofu esika esika de magedi, mina maka. 
GAL.6.13	Adina roaita nugaradi vene, ina kaya ago gira de neidededi, idu yi roaita nugagi ura rededi, yi roaita di vegu dudu, iniye niodoro regedi dada. 
GAL.6.14	Idu nai nivasina rena ago yokoi maka bi mini: uni Varika amiye Iesu Keriso di satauro ikoko rena maka. Na dada kono di vegu di vava bi satauro ikoko reyo. Ma kono di vegu di vava ka na rofu satauro ikoko reyo. 
GAL.6.15	Adina roaita nugana o nugana de, di ida bi ini vava yokoi nufa de, idu Sei yaku ruaka rina mina maka vedo. 
GAL.6.16	Ye amiye tau kaere mina ida dudu usi tari regedi vonisi, uka amuta ma iriyeduka inasa ameyaine—ma Sei di vene
GAL.6.17	Sina metonari, yokoi yaku toe dudusa ga na maragane, adina Iesu di ara ka bi nai roaitari amededi.
GAL.6.18	Usika ourena, uni Varika amiye Iesu Keriso di buni tora gade bi yi vimasa ameyaine. Rama.
EPH.1.1	Na bi Paul, kaere bi Sei di ura dudu Iesu Keriso di nifeidena amiye —
EPH.1.1	Sei di vene Ephesus ri
EPH.1.2	Uni Baba Sei ma Varika amiye Iesu Keriso di buni tora gade ma uka amuta ya maragane.
EPH.1.3	Uni Varika amiye Iesu Keriso di Baba kaere bi Sei, bi ini roka moi odoro rinadi, kaere bi Keriso dudu oma di gaganiri, vima di buni tora gade noibanu una maro. 
EPH.1.4	Kamini oma ma kono bi rina koderi, Sei yaku una auba reyo, ye una bi ini nemokori kikifa ma butigi yokoi de dudu inasa amebigifa.
EPH.1.4	Ini uka mana dudu 
EPH.1.5	senagi nirorotari reyo bi Iesu Keriso dudu ini mida mida kana, una vadema aego—mina bi ini nirorotari rena buni di ura dada. 
EPH.1.6	Ye ini buni tora gade vabara dada ini roka moi odoro rinadi. Adina mina ini uka maro Amiye dudu una rofu maro! 
EPH.1.7	Ini dava dudu ina yaku una voi resi erufuyo; mina bi uni vegu no koite makuyo, ini buni tora gade bi tora gade gade dada.
EPH.1.8	Bi mokena tora ma ada yora tau noibanu dudu mina una mai buaru reyo!
EPH.1.9	Ini ura di nisui ago una rofu moi ogau riyo, ini nirorotari rena dada; mina bi Keriso dudu dogo resi aeyo. 
EPH.1.10	Mina bi meda nemoko rama nigori, ini nirorotari reyo mokena dada, beika baika omari ma konori amededi tau noibanu Keriso dudu ukita rigo.
EPH.1.11	Ina dudu Baba di beika baika moiyafa, adina ini nirorotari rena ago senagi mokeyo makai kana rego, mina bi kaere, ini ura di mokena dada, beika baika tau noibanu moimai redo. 
EPH.1.12	Ye una kaere ouresi Keriso rofu uka mokena aeyafa vene, bi ini vabara moi odoro riyagane rofu!
EPH.1.13	Ya vene yaku ini ago rama, mina yi moi vegu rina di ago buni, neidegasa ya ka ina rofu mokena vari gira aeyadi ma nitore reyo Vima kikifa di bera ya fafau aeyo. 
EPH.1.14	Mina Vima kikifa bi Sei yaku ini vene ini beika baika mago di rama niyaine, nitore rena ago mina moigifa mamo, ini vabara moi odoro rina rofu.
EPH.1.15	Mina resi ya mokena vari gira Varika amiye Iesu rofu aesi Sei di vene tau noibanu uka maradi, mina neideyaka dada, 
EPH.1.16	na bi toga toga Sei rofu buni tora gade manari, ya fafau de feresi nai usa usa nina tauri ya rofu mokeida. 
EPH.1.17	Nai usa nida bi uni Varika amiye Iesu Keriso di Sei, kaere bi vabara di Baba, ina yaku ini Vima ya maraine, ye Vima yaku ya rofu Sei moi ogau rigo; makai bi ya ya diba ina. 
EPH.1.18	Na usa usa nida bi yi mokena moi vabara riyaine, ye uka mokena ya rofu raka niyo, mina diba niyagane; gokai ini nitore reyo ago buni tora gade ini vene rofu bi beika baika tau nufa. 
EPH.1.19	Ka Sei di vava bi isivaga iniye una mokena vari gira aesifa vene rofu. Mina vava uni ideri moimai redo bi ini vava isivaga iniye mini; 
EPH.1.20	mina dudu Keriso muyenari gutuna dadi rae resi oma di sanari, ini vana rama eta rofu di moi ameinu reyo.
EPH.1.21	Keriso mironari ourefeidena vene, vava nufa vene ma varika vene ina tau noibanu odoro ourefeidedo; ini vava di roka bi gua meda ma meda baegori, tau vakoi di roka ebu redo. 
EPH.1.22	Sei yaku mina beika baika tau noibanu Keriso di yuka gabireri aesi tau noibanu di Varika amiye isivaga iniye kana, ekalesia vene maro.
EPH.1.23	Mina ekalesia vene bi Keriso di roaita kana; Keriso bi beika tau noibanu ideri amedo ma mina vene bi ina yaku moi vata baena iniye reyo.
EPH.2.1	Kamini ago gira odena ma vegu no renari, yi vimari bi muyeyadi.
EPH.2.2	Ye mina kono di vegu kana, ya ka makai resi aura di vava di ourefeidena amiye
EPH.2.3	Ari yokoiri ina vene di fogori, una tau vakoi uni roaita di udu dada, amesi roaita ma mokena di ura usi digamadi, bi amiye tau noibanu kana Sei di gubuyo iniye bi moigedi.
EPH.2.4	Idu ini uka mana tora una rofu dada, Sei yaku iriyeduka tora iniye redo. 
EPH.2.5	Ye ago gira odenari ka muyeyafari, Keriso sa una moi vegu riyo. Ya bi buni tora gade dudu moi vegu riyo. 
EPH.2.6	Ma ina tau vakoisa una moi dadi rae resi oma sanari, Iesu Keriso sa una moi ameinu reyo. 
EPH.2.7	Ye meda baegediri, ina yaku ini buni tora gade di eru rededi gugura tora iniye Iesu Keriso ri, ini buni buni una rofu mina dudu oteimago. 
EPH.2.8	Adina yi mokena vari gira aeyadiri, buni tora gade dudu ya moi vegu riyo. Mina bi diya ya kaya reyadi; bi beika Sei davana de nufa dudu, ya maro. 
EPH.2.9	Mina bi diya reremama buni dudu, amiye yokoi yaku nivasina rego baebu. 
EPH.2.10	Adina una bi beika Sei yaku moimai rei vau reyo mini. Iesu Keriso dudu, Sei yaku senagi dogo reyo vegu buni rofu una riyo, ye rebigifa dada.
EPH.2.11	Mina dada, ya tutubena idana vene evata riyadi, mokefa mirona ituari Jew vene
EPH.2.12	Mirona ituari ya bi Keriso gaima iniye amegasa Israel vene rofu gagani bouna vene, uka ago di nitore reyo ago idana vene rofu kana. Ya bi uka mokena nufa de ma konori Sei sa amena de regamadi. 
EPH.2.13	Idu ya kaere sena bi gaima iniye, Keriso di dava dudu, ya bi gua Iesu Keriso ri moi atafu riyo. 
EPH.2.14	Adina mina vene remanu moi yokoi maka risi ini roaita dudu, ruda rena di tobo di okuna kota uratokuyo. Ye ina bi uka amuta una maro. 
EPH.2.15	Ina yaku ini roaitari ago gira ini tabu ago nufa, mina uroro reyo, ye ina dudu mina vene remanu moi yokoi maka resi moi ruaka rigo dada; ye makai uka amuta maro.
EPH.2.16	Kamini mina remanu satauro muyeyo dudu, Sei rofu roaita yokoi kana, ini uka yokoi maka riyaine, ye makai tuma vene kana, ini ruda rena moi gana rigo.
EPH.2.17	Resi ya gaima iniye vene ma ya atafu amededi vene rofu baesi uka amuta ago buni niogau reyo.
EPH.2.18	Adina una tau vakoi Vima yokoi maka dudu Baba rofu atafu degifa.
EPH.2.19	Mina dada ya bi gua idana vene ma okina vene de, idu ya bi Sei di vene di auta rena vene ma Sei di yava vene. 
EPH.2.20	Ya bi yava kana, nifeidena vene ma Sei di ago niyadi vene fafau variyadi ma Iesu Keriso iniye bi ini moi gira redo fore. 
EPH.2.21	Ye mina yava noibanu bi inasa moi yokoi riyo ma Varika amiye nivakena yava kikifa kana tora nidedi. 
EPH.2.22	Ya ka inasa vakoi Sei di vima di amena yava kana akudedi.
EPH.3.1	Mina resi na Paul, na bi tutubena idana vene di buni rofu, Iesu Keriso dada diburari ameida amiye. 
EPH.3.2	Rama iniye ya bi Sei di buni tora gade di moimai ya dada na maro, mina neideyadi. 
EPH.3.3	Mina bi nisui ago na rofu moi ogau niyo ma sena mina fafau bura keika reyaka. 
EPH.3.4	Mina bura vegasa nai ada yora Keriso di nisui ago dada veifategedi.
EPH.3.5	Senagi tutubena bouna vene di mida mida yaku mina nisui ago ina toto, gua ini kikifa nifeidena vene ma Sei di ago niyadi vene, Vima dudu moi ogau riyo kana. 
EPH.3.6	Mina nisui ago bi tutubena idana vene ka vakoi gugura rau rena biyaguna vene, ma roaita yokoi maka di, ma ago buni dudu, Iesu Keriso di nitore reyo ago moigedi vene.
EPH.3.7	Ye na bi mina ago buni di naivo naivo rena amiye niyaka, Sei di buni tora gade maro dada, mina ini vava di moimai rena dudu na maro. 
EPH.3.8	Na bi Sei di vene tau noibanuri egona iniye, idu mina buni tora gade na maro. Ye Keriso rofu maina de rena buni tau tora, mina di ago buni tutubena idana vene rofu niokugida. 
EPH.3.9	Sei yaku
EPH.3.10	Ye gua oma sanari amededi ourefeidena vene ma vava nufa vene yaku ekalesia vene dudu, Sei di mokena vabara bouna bouna diba niyaganedi. 
EPH.3.11	Mina bi ini toga toga vegu ameibobina nirorotari rena ago dada, Iesu Keriso uni Varika amiye dudu reyo mini. 
EPH.3.12	Una bi ina rofu mokena vari gira aesifa dudu, ori yokoi de uka gira dudu Sei rofu baegifa. 
EPH.3.13	Mina dada, ya usa nida beika ya rofu esika moida, ya bi mina rofu uka yau ga niyaganedi, adina bi yi buni dada.
EPH.3.14	Mina resi
EPH.3.15	kaere yaku oma ma kono di yava vene noibanu ini roka maro. 
EPH.3.16	Ye ini vabara di buni tau tora dada, ini Vima yi ideri ina dudu, moi yeiva rigi vava ya maraine. 
EPH.3.17	Ye mokena vari gira aena dudu, Keriso yi uka ideri amebiyaine ma ya bi uka mana daru feidei nededi kana, are rei gira reyagane. 
EPH.3.18	Resi Sei di vene tau noibanu vakoisa ya vene yaku ini uka mana di rafo, doba, odoro ma moka, mina diba ni vau resi 
EPH.3.19	Keriso di uka mana diba nina ebu redo, mina ka diba niyaganedi, ye Sei di noibanu yaku ya moi vata baeyaine.
EPH.3.20	Kamini gua vava uni ideri moimai redo dada, beika una yaku usa nisifa o mokesifa mina noibanu fafau bi besa besa rego amiye rofu: 
EPH.3.21	Ekalesia vene ma Iesu Keriso dudu tutubena vene bouna tau noibanuri, Sei rofu bi vabara toga toga amebiyaine! Rama.
EPH.4.1	Mina dada, na Varika amiye di moimai gabireri dibura ameida amiye, ya egira reida ya bi Sei yaku raka niyo di ida buni kana amebiyagane. 
EPH.4.2	Ya kaya moi egona rina, ave nina ma toro rena tau noibanu dudu, ya kaya ya kaya uka mana dudu udiko rebifo.
EPH.4.3	Gokai uka amuta dudu Vima ya yokoi maka riyori, mina moi gira rigika ura rei gira refa. 
EPH.4.4	Roaita bi yokoi maka ma vima ka yokoi maka, ye Sei ya raka niyori, bi uka mokena yokoi maka rofu ka raka niyo. 
EPH.4.5	Varika amiye bi yokoi maka, ma mokena vari gira aena bi yokoi maka ma babatiso rena ka bi yokoi maka; 
EPH.4.6	Sei ma amiye tau noibanu di Baba bi yokoi maka, kaere bi amiye tau noibanu odoro ourefeidesi ina dudu moimai resi ini
EPH.4.7	Idu Keriso di buni tora gade ini gokai tora, mina maro kana, makai mina una neinei rofu maro. 
EPH.4.8	Mina resi yomakai niyo:
EPH.4.8	“Ina yaku dibura vene moi ourefeideyo ma
EPH.4.8	inasa odoro iniye sanari boyadi ma
EPH.4.8	gugura buni buni amiye maro.”
EPH.4.9	“Ina yaku odoro boyo,” vo niyori, ini adina bi Keriso bi ouresi kono di soku dabigara rofu ka neyo. 
EPH.4.10	Mina neyo amiye, ina yaku ka bi mina oma tau noibanu odoro iniye boyo, ye beika baika tau noibanu, ini vima dudu moi vata baeyainedi dada. 
EPH.4.11	Ma ina yaku bedakai nifeidena vene kana, bedakai ini ago nidedi vene kana, bedakai ago buni niokudedi vene kana ma bedakai mamoe kana amiye dogo resi oteimana vene kana auba reyo, 
EPH.4.12	Sei di vene bi naivo di moimai rofu moi dogo resi Keriso di roaita moi egira reyaganedi. 
EPH.4.13	Mina bi toga bobigo una tau noibanu baesi mokena vari gira aenari, yokoi maka nisi ma Sei di mida diba ni vau resi Keriso kana, vima dudu tora ni vau regifa mamo. 
EPH.4.14	Ye ureure tafo resi bouti moi etagae ridedi kana, oteimana ago tau noibanu di aura ufu rededi kana, amiye di aonega dudu, ma ofa ofa oteimana ago dudu eru redo, mina tau rofu dudusa mida kakua kana ga rebinadi. 
EPH.4.15	Idu uka mana dudu, ago rama nigasa beika baika tau noibanuri inasa tora ninadi, kaere bi uni ada, Keriso mini. 
EPH.4.16	Ina gutuna mina roaita noibanu bi ini ro, musa ma daru noibanu dudu vakoi egira redo; ini yuka vana tau vakoi ini moimai rei mona redediri, bi roaita yaku tora nido, ye uka mana dudu iniye egira redo.
EPH.4.17	Mina dada, Varika amiye ini rokari niokusi nida, tutubena idana vene
EPH.4.18	Ini ada yora bi mukuna niyo ma Sei di vegu rofu iniye feresi kokofu reyadi, ini ada bi fore kana ma ini uka gira dada. 
EPH.4.19	Ini maena amutena bi koina niyo ma udu nufa vegu no iniye tau noibanu di vegu regika, uka ideri mokena no iniye moi orefaradi.
EPH.4.20	Idu makai kana dudu, Keriso bi de ya rofu oteimaradi! 
EPH.4.21	Mina bi rama iniye, Iesu di ago rama gutuna ini ago ya oteimaradi ma neideyadi vonisi bi. 
EPH.4.22	Ini ago bi yi sena vegu di ida moi makugedi; mina bi yi gokai amegamadi bi ofa ma udu dada moi no riyo.
EPH.4.23	Ma Vima yaku yi mokena moi kero resi moi ruaka riyaine 
EPH.4.24	ma ya amiye ruaka niyaganedi, kaere bi mokena rorobo ma ago rama di kikifa dudu, Sei kana riyo.
EPH.4.25	Mina dada, ofa ofa sina bi fereyadi dada, ya yokoi yokoi ya atafu amedo amiye rofu ago rama nifa, adina una bi uniye uniye di.
EPH.4.26	Gubuyo resi vegu no ga refa; yi uka gubuyo dudu, meda nesi ga tomu niyaine.
EPH.4.27	Bodaka biri rina ida eboka ga refa. 
EPH.4.28	Duma duma redo amiye bi dudusa duma ga reyaine, idu moimai yeiva resi ini vana dudu reremama buni reyaine, ye gugura beika de amiye beika yokoi rau rego. 
EPH.4.29	Moi no rina ago yokoi yi vena gutuna ga yakuyagane, idu ago buni vonisi, bi meda buniri, amiye egira regi mina maka yakuyagane, ye makai neidededi vene buni tora gade maraine. 
EPH.4.30	Kamini Sei di Vima kikifa moi uka esika ga refa, kaere erufuna meda rofu ini bera ya fafau aeyo. 
EPH.4.31	Mokena ru, gubuyo ma gubuyo sisi iniye, kayamo rena ma nifafana rena vegu ya rofu yakuyagane, vegu no tau noibanusa. 
EPH.4.32	Idu ya kaya ya kaya rofu vegu buni resi iriyeduka dudu, uka masi ya kaya ya kaya di vegu no erufuyagane, Sei yaku Keriso dudu yi vegu no koite makuyo kana.
EPH.5.1	Mina dada, Sei yaku beika redo mina tari refa, ini uka mado mida mida kana. 
EPH.5.2	Resi uka mana dudu nana refa, Keriso kana, kaere ka bi Sei rofu aira ma sisika buni orina kana, una uka masi una dada ini vegu maro.
EPH.5.3	Idu koa rena, udu o vegu no tau gade bi yi utari ga ameyaganedi, Sei di vene rofu bi buni de dada. 
EPH.5.4	Ago kino ma tavoi tavoi o iko boma ago ka ga nibifa, adina mina kana ago ya rofu bi buni de. Idu ya bi Sei rofu buni tora gade mabifa. 
EPH.5.5	Adina mina vei mona resi diba nidedi, koa redo amiye, vegu no nufa amiye o moke moke moigo amiye neinei, kaere bi ofa sei nivakedo, ina bi Keriso ma Sei di ourefeidena amena sanari biyaguna de nigo.
EPH.5.6	Amiye yokoi yaku tavoi tavoi rena ago dudu ga ya eru reyaine, adina Sei di gubuyo iniye obe rededi vene, fafau mina vegu dada baedo. 
EPH.5.7	Mina dada, mina kana beika yokoi rededi venesa bi auta ga refa. 
EPH.5.8	Adina ari yokoiri ya bi mukunari amegamadi, idu ya bi gua Varika amiyesa vabarari amededi; kamini vabara di mida mida kana nana rebifa. 
EPH.5.9	Adina vabara
EPH.5.10	Varika amiye yaku beika bi ura rego, mina maina refa. 
EPH.5.11	Mukuna di vegu tavoi tavoi auta ga refa, idu ka moi ogau rifa. 
EPH.5.12	Adina mina vegu suiri rededi bi maena dudu ka ina rofu ago nigifa vonisi. 
EPH.5.13	Idu beika tau noibanu vabara rofu moi ogau rigori, bi vei mama regedi; 
EPH.5.14	adina beika tau noibanu bi vabara dudu moi ogau ridedi.
EPH.5.14	“Ya vareisa amiye bi dadisi
EPH.5.14	muyena gutuna dadi rae re kumo
EPH.5.14	Keriso ya moi vabara rego.”
EPH.5.15	Mina dada, ya gokai nana rededi vei mona rebifo, diba de nufa vene kana ide, idu diba nufa vene kana. 
EPH.5.16	Meda yasa amedediri, vegu buni rei mona rebifa, mina bi no rededi ari dada.
EPH.5.17	Mina resi ada de kana ga refa, idu Varika amiye di beika ura redo ka diba nifa.
EPH.5.18	Resi waini tau irina dudu ya kaya yi vegu moi no rena ga refa, idu Vima yaku ya vata baeyaine. 
EPH.5.19	Ya kaya ya kaya Sei di roka moi odoro rina sina, yauta ma vima di kikifa yauta nigasa yi uka meko ideri, Varika amiye rofu kukuroka buni refa.
EPH.5.20	Resi beika baika tau noibanu dada, uni Varika amiye Iesu Keriso di roka dudu toga toga Baba Sei buni tora gade mafa.
EPH.5.21	Keriso
EPH.5.22	Odima vene, yi maruka vene rofu ekure refa, Varika amiye rofu rededi kana.
EPH.5.23	Adina maruka bi ini odima di ada, makai kana Keriso bi ekalesia vene di roaita di ada; ina ka bi ini moi vegu rido amiye. 
EPH.5.24	Ye ekalesia vene yaku Keriso rofu ekure rededi kana, odima vene ka bi ini maruka vene rofu beika baika noibanuri ekure rebigedi.
EPH.5.25	Maruka vene, yi odima vene uka mabifa, Keriso yaku ekalesia vene uka masi ini vegu ina rofu maro kana.
EPH.5.26	Ago di koru dudu rafei moi ruaka riyo, ye makai ina rofu moi akeke riyaine. 
EPH.5.27	Ye ina yaku mina ekalesia vene vabara nufa iniye masi oteimaraine, ini kino yokoi de, ro musina de, o deda makai de nufa, ye kikifa ma butigi yokoi de amebiyagane. 
EPH.5.28	Mina ida dudu maruka vene yaku iniye ini roaita uka madedi kana, ini odima vene ka uka mabiyagane. Amiye kaere ini rema uka mado, bi iniye ka uka mado. 
EPH.5.29	Amiye yokoi yaku iniye ini roaita ura de reyo, idu ina yaku iruku masi uka mana dudu dogo redo, Keriso yaku ekalesia vene redo kana, 
EPH.5.30	adina una bi ini roaita
EPH.5.31	“Mina di adina rumana yaku ini nono baba feresi ini remasa gogo nisi ina remanu bi roaita yokoi maka nigedi.”
EPH.5.32	Mina sui ago bi tora iniye, ye mina ago nida bi Keriso ma ekalesia vene di. 
EPH.5.33	Kamini ya yokoi yokoi iniye uka mado kana, ini rema uka maraine, ye odima yaku ini maruka emagui reyaine.
EPH.6.1	Mida mida, Varika amiye dudu
EPH.6.2	“Yi nono baba emagui re,” bi ourena ago gira bi ini nitore rena ago nufa:
EPH.6.3	“ye mina dudu yi vegu buni niyaine ma konori amei doba reyaine.”
EPH.6.4	Baba vene, yi mida mida moi gubuyo ga rebifa, idu Varika amiye di moi rorobo rina ma oteimana dudu, ini tora nidediri ourefeidebifa.
EPH.6.5	Moimai rei tavoi rededi vene, Keriso rofu regedi kana, ori ma tururu rena ma uka buni dudu, yi kono di ourefeidena amiye rofu ini ago neidefa.
EPH.6.6	Amiye yaku ura regedi kana, ne rofu maka naivo ga refa, idu Keriso di moimai rei tavoi rededi vene kana, ye beika Sei ura redo bi uka meko noibanu dudu reyaganedi. 
EPH.6.7	Uka ada dudu naivo refa, Varika amiye rofu kana ma diya amiye rofu. 
EPH.6.8	Diba nifa ye beika vegu buni amiye yokoi yaku rego, bi Varika amiye rofu ini obini moigo, moimai rei tavoi redo amiye ba moimai rei tavoi de redo amiye.
EPH.6.9	Ma ourefeidena vene, mina ida yokoi makari, yi moimai rei tavoi rededi vene rofu moi ori regika biri rifa. Resi ya roada yi ourefeidena Amiye omari amesi ina rofu amiye yokoi bi buni ma yokoi bi buni de makai de mokedo, mina mokefa.
EPH.6.10	Sina metonari, Varika amiye ma ini isivaga tora iniye di vava dudu toga yeiva refo. 
EPH.6.11	Sei di iya rena mari buaru akufa, ye ya kaya Bodaka di nirorotari resi eru rena rofu are rei gira reyagane. 
EPH.6.12	Adina una bi amiye rofu ruda de resifa, idu ourefeidena vene, vava nufa vene, mina kono di mukuna amededi vava ma oma sanari amededi vima no di vava, mina rofu ruda resifa. 
EPH.6.13	Mina dada, Sei di iya rena varuka buaru moi akufa, ye meda no baegori, moi biri riyagane. Ma beika tau reyadiri, bi are rei gira rebigedi.
EPH.6.14	Mina resi, ago rama yi gagaba berota kana ukita risi mokena rorobo di kokoba mereki gira akusi are refa.
EPH.6.15	Resi tamaka, ago buni di uka amuta di dogo rena kana, yi yuka rofu akufa.
EPH.6.16	Mina tau noibanu fafau, mokena vari gira aena di mari moifa, ye mina dudu amiye no di fairo rededi ora tau noibanu kafegedi. 
EPH.6.17	Ma moi vegu rina di ada bou gira ma Vima di bainasi moifa; mina bi Sei di ago.
EPH.6.18	Meda tau noibanuri, Vima dudu, guriguri nina ma usa usa nina tau gade dudu usa nifa. Ye makai niduri rena noibanu dudu, toga nemoko kikisi Sei di vene tau noibanu fafau usa usa nibifa. 
EPH.6.19	Resi na dada ka usa usa nibifa, ye sina nigika uka bubu dudu ago nigidari, bi na mago, ye ago buni di sui ago niokugida. 
EPH.6.20	Na bi mina rofu ago moi raga rena seini ukita reyo amiye, ye uka bubu dudu niokugida, na ago niyagadu kana.
EPH.6.21	Nai uka maida dubuini ma Varika amiye di vegu rama rena naivo redo amiye Tychicus yaku beika na rofu vata niyadi ma beika na reida, mina tau noibanu ya nioteimago, ye ya ka diba niyagane.
EPH.6.22	Makai dada ya rofu nifeidegida—una gokai resifa ya diba niyagane ma ina yaku yi uka egira reyaine.
EPH.6.23	Baba Sei ma Varika amiye Iesu Keriso yaku usika ourena uka amuta ma uka mana mokena vari gira aenasa maraine. 
EPH.6.24	Uni Varika amiye Iesu Keriso koina de nina uka mana dudu, ini uka madedi vene noibanusa bi buni tora gade ameyaine.
PHP.1.1	Mina bura bi na Paul ma Timothy gutuna, kaere bi Iesu Keriso di moimai rei tavoi resifa vene —
PHP.1.1	Sei di vene tau gade Iesu Keriso ideri kaere bi Philippi ri amededi, ekalesia vene di ourefeidena vene ma ini naivo rededi venesa rofu: 
PHP.1.2	Uni Baba Sei ma Varika amiye Iesu Keriso di buni tora gade ma uka amuta ya maragane.
PHP.1.3	Ya rofu ari neinei mokegasa ya fafau nai Sei rofu buni tora gade maida; 
PHP.1.4	nai usa usa nina tau gaderi, ya vene tau gade fafau bi toga usa usa nida ada dudu, 
PHP.1.5	adina nasa ago buni di moimai rena kora reyafa baeyo gua mini, bi ya yaku na aedeyadi. 
PHP.1.6	Ma rama iniye na diba, kaere yaku mina moimai buni yi ideri kora reyo, bi moi raga rei bogo Iesu Keriso di dairina medari mamo koina nigo. 
PHP.1.7	Nai amutena ya rofu bi rama, adina ya vene bi toga toga nai mokenari! Adina ya tau vanu bi Sei di buni tora gade nasa rau reyadi, na gua dibura yavari ameida ma na ka etofarori, ago buni moi odoro risi egira regamakari. 
PHP.1.8	Ye gokai reyaka bi Sei yaku ninegau redo, Iesu Keriso yaku ini uka ya mado kana, nai uka ya mai vau reida.
PHP.1.9	Resi na usa usa nida yi uka mana bi besa besa toga tora nibobiyaine, yi mokena vabara ma vei dogo rena tau gade dudu, 
PHP.1.10	ye beika buni vayavaya bi vei mama resi auba regedi. Mina yaku regedi ma ya bi vegu no yokoi de ma butigi yokoi de bogo Keriso di dairi dena meda okigori. 
PHP.1.11	Ye yi veguri bi mokena rorobo butu resi vata baego; mina bi Iesu Keriso dudu baego, ini vabara ma Sei di roka moi odoro rina rofu.
PHP.1.12	Nai usika ourena, na ura reida ya diba niyagane, beika na rofu ogau niyo bi rama iniye ago buni moi raga regika aedeyo. 
PHP.1.13	Mina resi kini di ourefeidena yava di iya rededi vene noibanu ma amiye tau vakoi yaku diba niyadi na bi diburari, Keriso dada ameida.
PHP.1.14	Ma nai usika ourena tau Varika amiye rofu mokena gira aeyadi, na diburari ameida dada, ye uka bubu besa iniye dudu ori yokoi de resi ago
PHP.1.15	Rama, bedakai bi gonema ma ebu regika ruda rena dudu, Keriso di ago nirausi rededi, idu bedakai bi uka buni dudu rededi. 
PHP.1.16	Mina vene bi uka mana dudu rededi, ye diba niyadi bi ago buni rofu ruda rena moimai regika, na minari aeyadi dada. 
PHP.1.17	Bedakai vene bi ebu regika ruda rena dudu Keriso niokudedi, uka buni dudu de, idu mokededi bi nai diburari amebinari, esika na magedi.
PHP.1.18	Bi beika yokoi de! Na ada reida bi ida tau vakoi dudu, mokena ofa dudu o ago rama dudu, Keriso di ago niokudedi. Rama resi na bi ada regida, 
PHP.1.19	ini adina, bi na na diba yi usa usa ma Iesu Keriso ini Vima di aedena dudu, na bi erufugedi. 
PHP.1.20	Na uka mokena dudu amutegida bi maena de iniye regida, idu yeiva tora dudu, gua ma toga toga nai roaitari Keriso nivava regida, veguri ma muyenari. 
PHP.1.21	Adina na amegida di bi Keriso mini, ma muyegida di bi asanu regida mini. 
PHP.1.22	Ye toga ameibobigida vonisi, bi moimai buni ma tora regida. Ye na toto goina ere kamini auba regida. 
PHP.1.23	Ye na rofu bi gira nido, mina remanu di utari goina ere bi auba regida. Na ura reida mina vegu feresi Keriso sa amegida, goina bi toga buni iniye; 
PHP.1.24	idu besa ameibogida bi buni iniye ya dada. 
PHP.1.25	Adina mina bi rama mokesi diba nida na bi ya aedegika ameibogida, yi mokena vari gira aena di ada renari raga rebiyainedi. 
PHP.1.26	Ye dudusa ya baku regidari, bi na dada Iesu Keriso di roka toga besa moi odoro rigedi.
PHP.1.27	Keriso di ago buni dada, yi vegu amena di ida nari refa, ye na bosi ya vegida ba de vonisi, bi ya fafau ago buni neidegida; ya bi gogo vima yokoi makari are resi mokena yokoi maka dudu, mokena vari gira ago buni rofu aena, mina rofu ruda regedi. 
PHP.1.28	Ma ida yokoi dudu yi tuma vene rofu ori ga refa; adina mina oteimado moi no rego, idu ya moi vegu rigo, bi Sei di. 
PHP.1.29	Ini adina Keriso rofu ya maro; ina rofu maka de mokena vari gira aeyaine, idu ka ina dada esika esika mago. 
PHP.1.30	Gua ya vene bi nasa mina rudari are regifa. Mina ruda yokoi maka sena na veyadi, ma neidededi na toga ruda rei baeda.
PHP.2.1	Mina dada, Keriso ideri bi egira resi ini uka mana di ave nina dudu, nari resi Vimasa auta resi ura resi iriyeduka ya rofu redori, 
PHP.2.2	mokena ma uka mana yokoi maka dudu na moi ada refa, vima ma uka yokoi maka dudu kana. 
PHP.2.3	Ebu regi ruda rena ma matuka dudu, beika yokoi ga refa, idu ave nina dudu yokoi yokoi ya kaya moi odoro rigi mokefa. 
PHP.2.4	Ye ya yokoi yokoi yi buni maka rofu nari rena ga moke, idu amiye bedakai di buni ka mokefa. 
PHP.2.5	Mina mokena Iesu Keriso ideri, ya ideri ka ameyaine:
PHP.2.6	kaere bi Sei kana ini vava nufa,
PHP.2.6	idu bi Sei sa gogo nina yokoi maka kana, mokena moigi de mokeyo.
PHP.2.7	Idu ini beika tau gade
PHP.2.7	moimai rei tavoi reyo amiye kana nisi
PHP.2.7	amiye kana nisi
PHP.2.7	makai vata niyo.
PHP.2.8	Resi iniye moi ave risi muyena di ida mina usi diyo—
PHP.2.8	satauro odoro muyeyo mini.
PHP.2.9	Ye Sei yaku moi odoro iniye risi roka
PHP.2.9	bi roka tau gade odoro iniye mina maro.
PHP.2.10	Ye Iesu di rokari,
PHP.2.10	amiye tau gade kaere bi omari, konori ma kono gabireri
PHP.2.10	efuka imiyagane,
PHP.2.11	ma amiye tau gade afiye dudu nirausi reyagane Iesu Keriso bi Varika amiye,
PHP.2.11	ye makai dudu Baba Sei rofu vabara magedi.
PHP.2.12	Mina dada, nai uka maida vene, ya toga Sei di ago neidesi reyadi kana, nai nemokori maka de, idu besa na amena deri makai resi ori resi tururu rena dudu, yi moi vegu rina rofu moimai refa, 
PHP.2.13	ini adina bi Sei, kaere ya dudu ini moimai redo, ini ada rena buni rofu ura resi moimai reyaganedi.
PHP.2.14	Beika tau gade mumugu nina ma kayamo rena dudu ga refa, 
PHP.2.15	ye vegu no yokoi de ma kino nufa de ameyagane, Sei di mida mida, no yokoi de nufa, mina gua amededi vene kevo ma vegu rorobo ferena di utari, vabara konori kana, kinifo resi
PHP.2.16	vegu di ago moi gira rigedi, ye na bi Keriso di dairina medari nivasina regida, ini adina, bi na yaku tavoi tavoiri de raga resi moimai reyaka.
PHP.2.17	Idu rama, yi mokena vari gira aena di ori sisika rena ma Sei ma amiye utari naivo rena kana, mina fafau nai vegu rausi regida koru kana vonisi, bi ya tau gadesa ada regifa. 
PHP.2.18	Mina resi ya ka nasa ada regedi.
PHP.2.19	Nai uka mokena bi Varika amiye Iesu Keriso ideri, bi evade Timothy ya rofu nifeidegida, ye beika sina ya fafau neidegidari, na egira rego. 
PHP.2.20	Ini adina amiye yokoi de bi nai mokena yokoi maka nufa, kaere ya vene gokai amededi, mina rama uka mokedo. 
PHP.2.21	Ina vene tau gade bi iniye di buni maka mokededi, ma Iesu Keriso yaku ini gokai mokedo kana bi ide. 
PHP.2.22	Ma ya ya diba, iniye ina gokai kana bi ya oteimaro; ina bi nasa ago buni nioku diyafa gogo, mida ini madinisa vakoi naivo rena kana. 
PHP.2.23	Mina resi, na rofu beika gokai evade maka vata nigo ma vegidari, bi uka mokena aeda bi ya vene rofu nifeidegida. 
PHP.2.24	Kamini na bi Varika amiye rofu mokena vari gira aeda, ye na ka evade bae negida.
PHP.2.25	Idu, mokeyaka buni bi Epaphroditus ya rofu nifeidegida, kaere bi nai dubuini, uni vakoi moimai ma ruda resifa amiye, ma yi nifeidena amiye kaere na aededo. 
PHP.2.26	Ina bi toga ya vene vegika uka esika resi vorivori redo, ini adina bi ini gauka sina neideyadi. 
PHP.2.27	Adina rama ina bi gauka ma muyegika reyo. Idu Sei yaku ina rofu iriyeduka reyo, ina rofu maka de, idu na rofu ka, besa iriyeduka tau tora moigida baebu. 
PHP.2.28	Mina resi na bi ina nifeidegi uka dadigasa ameida, ye dudusa vesi ada regedi ma na kaya di uka esika rena keika niyaine. 
PHP.2.29	Ye Varika amiye di rokari ada tau gade dudu moisi mina kana amiye moi odoro rifa, 
PHP.2.30	ini adina, bi Keriso di moimairi, iniye di vegu ya dada no moigi resi muyegika reyo, yi moimai na rofu rei vau de reyadi, mina na aedegika reyori.
PHP.3.1	Nai usika ourena, nai sina metona bi Varika amiye ideri ada refa. Beika sena bura reyaka ma dudusa bura reida, mina rofu na uka toe de, ye makai regidari, ya nari resi aedego. 
PHP.3.2	Amiye auna no kana mina vei feide mona refa, kaere bi vegu no rededi vene ma roaita nugasi moi no nina vene. 
PHP.3.3	Adina una bi roaita nugana vene rama, idu una bi kaere Sei di Vima dudu, Sei nivakesi Iesu Keriso vabara masi roaita di vegu rofu, mokena vari gira de aesifa. 
PHP.3.4	Ye na ka bi nai mokena vari gira roaita di vegu rofu aegi di ida nufa. Ye yokoi yaku mokego ini mokena vari gira aena di ida bi nai ida ebu rego vonisi, na na kaya bi besa ini ida fafau aegida. 
PHP.3.5	Na bi vata niyaka meda 8 ri nai roaita nugaradi; na bi Israel amiye yokoi, Benjamin di rubu amiye: Hebrew vene di tutubena. Na bi uni ago gira neidegamaka bi Pharisee amiye dada.
PHP.3.6	Na Sei rofu mokei tora reyaka, ekalesia vene esika esika maraka dada; na bi mokena rorobo nufa, adina ago gira dada butigi yokoi de.
PHP.3.7	Idu beika sena asanu reyaka, nai mokenari bi Keriso dada boiyo reyadi. 
PHP.3.8	Idu rama, mina beika tau gade reyaka ka nai mokenari bi boiyo reyadi, adina nai Varika amiye Iesu Keriso diba nina, mina tau gade ebu redo. Ina dada, tau gade boiyo reyadi ma nai mokenari bi sanika maka, ye Keriso asanu resi
PHP.3.9	inasa gobuno regida; na kaya nai mokena rorobo ago gira dudu moina de, idu Keriso rofu mokena vari gira aena di baeyo. Ma mina bi Sei di mokena rorobo bi mokena vari gira aena fafau are redo. 
PHP.3.10	Ye na ina ma ini dadi rae rena di vava diba nisi inasa ini esika gurauyo, mina anarauda regasa ini muyenari ina kana nigida, 
PHP.3.11	ye ida yokoiri, bi muyenari gutuna dadi rae regida.
PHP.3.12	Na kaya mina tau gade bi sena moiyaka ma bi buni iniye no yokoi de kana bi nikake de reida, idu nai kana nigika moimai gira reida, adina Iesu Keriso bi sena ini na moiyo. 
PHP.3.13	Nai usika ourena, na kaya reyaka mina
PHP.3.14	Ye na bi beika buni urana raga resi moigida. Mina bi Sei na odorori digida vegu Iesu Keriso dudu na raka nido.
PHP.3.15	Mina dada una tora noibanu, kaere mokena vabara dudu tora niyafa, bi makai mokenadi; ma beika baika deda rofu mokegedi vonisi, Sei bi mina ya rofu ka nioteimago. 
PHP.3.16	Idu beika sena reyafa, mina ida yokoi makari usi dinadi.
PHP.3.17	Nai usika ourena bae na gogo risi na vesi toga tari tari resi kaere vene bi uni ida usi tari rededi, mina vei mona refa.
PHP.3.18	Adina sena uru tau gade amiye tau ini reremama ya rofu niyaka, ye gua ka isaka dudu, nida bi Keriso di satauro rofu tuma vene kana amededi. 
PHP.3.19	Ini metonari tunu regedi; ini roaita ura rededi, mina maka nivakededi ma ini maena rofu nivasina regasa mina kono di mokena moidedi. 
PHP.3.20	Idu una bi oma di vene, mina resi moi vegu rina amiye Varika amiye Iesu Keriso uka mokena dudu, toga toga tua resifa, 
PHP.3.21	kaere mina kono di roaita yau moi idana rigo ma uni roaita yaku ini roaita buni vabara nufa kana nigedi. Adina ini vava dudu, beika baika tau gade ina gabireri raga rededi.
PHP.4.1	Mina resi nai usika ourena, kaere bi ya uka masi ya vegi mokeida, ya yaku na ada reyadi, na kini kana ada bou
PHP.4.2	Euodia ma Syntyche ya remanu ya niguba reida, ya kaya uka yokoi makari yo nigedi, Varika amiye di nemokori. 
PHP.4.3	Ma ya, nai uka yokoi makari asini, ya ka usa nida, mina rema remanu aedegiya, kaere bi gogo risi Clement ma nai vakoi moimai rededi vene bedakai ka nasa ago buni dada moimai reyafa. Ini roka bi vegu di buka ideri bura reyo.
PHP.4.4	Varika amiye rofu bi toga ada rebifa. Dudusa nigida: Ada refa!
PHP.4.5	Yi amiye rofu mokena buni bi amiye tau gade mina rofu niogau reyaine. Varika amiye bi ogau nigi redo. 
PHP.4.6	Beika tau gade rofu bi yi uka ga vorivori reyainedi, idu beika tau gaderi, bi usa usa nina buni ma buni tora gade mana dudu, ya ura rededi bi Sei rofu usa usa niyainedi. 
PHP.4.7	Ma Sei di uka amuta, uni diba tau gade ebu redo, bi Iesu Keriso dudu, yi uka ma mokena nari reyaine.
PHP.4.8	Mina metonari, nai usika ourena, beika bi rama, beika bi kikifa, beika bi mokena rorobo nufa, beika bi no yokoi ideri de nufa, beika bi uka mana nufa, beika bi amiye yaku nigedi bi buni tora gade: mina tau gaderi, beika yokoi bi buni vayavaya ma Sei di roka moi odoro rigedi vonisi, bi mina rofu mokefa. 
PHP.4.9	Beika baika na rofu diba nisi moisi neidesi veyadi, mina refa ma Sei di uka amuta bi yasa amego.
PHP.4.10	Na bi Varika amiye rofu ada tora gade iniye reida, adina bi meda doba mamo gua dudusa na rofu mokededi. Rama sena na rofu mokeyadi, idu gokai na rofu aedegi di ida bi koina. 
PHP.4.11	Idu de nida na bi fore maina reida, adina bi sena diba niyaka gokai beika vata nigori, bi mina rofu ada regida. 
PHP.4.12	Dabu nina o gokai uka bere regida ma tau ni amebigori, mina diba niyaka. Ida tau gaderi iruku tau ukari kana, o rauna renari, gokai uka bere nigida ma tau ni amebigori, o gokai dabu nigidari, gokai ada regida bi diba niyaka. 
PHP.4.13	Ina
PHP.4.14	Idu buni iniye ya yaku nai toeri, nasa rau resi aedeyadi. 
PHP.4.15	Ma Macedonia feresi ago buni niokugi kora reyakari, ekalesia vene yokoi de na rofu beika baika anarauda reyadi, idu ya Philippi vene maka resi ya kaya mina diba niyadi.
PHP.4.16	Adina uru yokoi maka de, idu uru remanu Thessalonica amegamakari, fore ka nai moi feideyadi.
PHP.4.17	Yi beika na magamadi, mina besa na maragane de maina reida, idu Sei yaku yi rama buni fafau aego ma ya rofu tau ni amebigo, mina maina reida. 
PHP.4.18	Ye na bi tau gade nufa ma tau ni ameyadi; uka bere niyaka, beika baika ya gutuna Epaphroditus dudu moiyaka dada. Mina bi ori sisika rena buni Sei rofu, Sei ada iniye redo dada.
PHP.4.19	Ma nai Sei yi beika tau gade nufa de bi ya mago, ini beika baika tau vabara nufa gutuna Iesu Keriso dudu. 
PHP.4.20	Uni Baba Sei rofu toga toga vabara niyaine! Rama.
PHP.4.21	Iesu Keriso dudu Sei di vene tau gade yuata ni. Ekalesia usika ourena kaere minari nasa, yaku ya yuata nifeideyadi. 
PHP.4.22	Ma Sei di vene tau gade ya yuata nifeideyadi, besa kaere Caesar, Rome di kini, di ourefeidena yava tora amededi vene ka makai reyadi.
PHP.4.23	Varika amiye Iesu Keriso di buni tora gade yi vimasa
COL.1.1	Na Paul, na bi Sei di ura dudu Iesu Keriso di nifeidena amiye yokoi. Mina uni dubuini Timothy sa bura reida—
COL.1.2	Sei di vene ma vegu rama rededi usika ourena Keriso ideri Colossae ri rofu:
COL.1.2	Uni Baba Sei
COL.1.3	Ya dada usa usa nigasa toga toga uni Varika amiye Iesu Keriso di Baba Sei rofu buni tora gade masifa. 
COL.1.4	Adina una sena yi mokena vari gira Iesu Keriso rofu aesi Sei di vene tau noibanu uka madedi, mina neideyafa. 
COL.1.5	Mina bi uka mokena omari ya rofu ae mukora reyo dada. Ya bi sena mina ago ramari, mina ago buni bi neideyadi. 
COL.1.6	Sena ya rofu baeyo ma kono tora noibanuri, ini meko varesi tora nido.
COL.1.7	Mina bi uni uka masifa unasa vakoi moimai rei tavoi redo amiye Epaphras ya oteimaro kana. Ina bi vegu ramari, Keriso di naivo redo amiye ya
COL.1.8	Ye yi uka mana, Vima dudu una ka nioteimaro.
COL.1.9	Mina dada, bogo ouresi medari ya dada neideyafa mamo bi ya rofu usa usa nina ferena de regamafa; vabara mokena ma Vima di ada yora tau noibanu dudu, ini ura di diba vata baeyaine, mina usa nigamafa. 
COL.1.10	Resi Varika amiye rofu nana rei mona resi ina moi ada rei vau resi vegu buni noibanu dudu, meko varesi Sei di diba ninari tora niyagane. 
COL.1.11	Ini vabara nufa isivaga dada, are rei gira rena noibanu ma ada dudu toro rena, mina rofu vava noibanu dudu egira reyagane. 
COL.1.12	Resi Baba rofu buni tora gade maragane, kaere bi vabarari, Sei di vene biyaguna nina rau regi dada, ya moi buni riyo. 
COL.1.13	Ina yaku mukuna di vava gabireri una erufusi moi yakusi ini uka mado Mida di ourefeidena amena sana di vava gabireri una afei baeyo. 
COL.1.14	Ye ina bi kaere yaku
COL.1.15	Keriso bi vena de Sei di rama iniye kana; ina bi beika baika tau noibanu rina koderi, bi amegamo. Sei yaku beika baika tau noibanu riyori, Keriso bi mina noibanu fafau ini vava nufa. 
COL.1.16	Adina ina dudu, oma ma konori vena ma vena de beika baika tau noibanu riyo. Bi ourefeidena amena fata amededi vene, varika vene, ourefeidena vene ma vava vene—mina tau noibanu ina dudu ma ina rofu riyo. 
COL.1.17	Ma beika tau noibanu bi amena koderi, ina bi sena amegamo, resi ina yaku mina beika tau noibanu moi gogo resi adora rido. 
COL.1.18	Ma roaita kana, ina bi dubu di ada, kaere bi vegu di adina. Ina bi muyenari gutuna siko dadi rae reyo, ye beika baika tau fafau bi ourena amiye.
COL.1.19	Adina Sei ini Mida ideri, iniye kana vata bae vau resi amedo vegasa ada regamo. 
COL.1.20	Sei ka ina dudu, beika baika konori ma omari tau noibanu iniye rofu, yasa auta regika ura reyo, ye makai sataurori Iesu di dava rausi reyori, bi uka amuta riyo.
COL.1.21	Kamini meda yokoiri, yi mokenari vegu no dudu, Sei gutuna ya kaya ya moi gaima rigasa ini tuma vene nigamadi. 
COL.1.22	Idu gua ini roaita di muyena dudu, yasa auta reyo, kikifa, butigi yokoi de nufa ma vegu no nufa de ini nemokori ya afei baesi oteimagi dada. 
COL.1.23	Ye mokena vari gira toga aesi ya kaya nitugi resi are rei gira resi mina neideyadi ago buni di uka mokena gutuna moi etagae de rigedi vonisi, mina bi ogau nigedi. Mina ago buni bi oma gabireri beika baika noibanu riyo, mina rofu nirausi reyo, ma na Paul, na bi ini naivo reida amiye niyaka.
COL.1.24	Kamini ya dada esika moiyaka, mina rofu gua ada reida. Keriso yaku ini roaita, mina ekalesia vene, ina dada esika moiyo, ma mina esika moiyori beika bi nufa de, bi na vata baedo. 
COL.1.25	Ma Sei yaku moimai ya dada na maro, ye ini naivo reida amiye kana niyaka; mina moimai bi Sei di ago moi diba ni vau regida. 
COL.1.26	Ye makai mina sui ago meda tauri ma tutubena bounari sui nigamo, idu bi gua Sei di vene rofu moi ogau riyo. 
COL.1.27	Sei di ura reyo bi mina sui ago di vabara di buni vayavaya, ini tora tutubena idana vene di fogori, bi gokai ina vene rofu moi diba riyo; mina bi Keriso ya ideri amedo, bi vabara di uka mokena mini. 
COL.1.28	Kamini mina amiye niogau resi amiye tau noibanu rofu ago gira masi mokena vabara noibanu dudu amiye tau noibanu oteimagi afei baesifa, ye amiye tau noibanu Keriso dudu, sena tora niyadi kana oteimagifa dada. 
COL.1.29	Ye mina rofu ka ini reremama rena vava nai ideri moimai redo dudu, moimai regasa duro reida.
COL.2.1	Adina nai ura bi nai duro rena di tora bi gokai ya ma Laodicea ri amededi vene ma amiye tau, kaere nai seira vena kode, rofu diba niyagane. 
COL.2.2	Ye makai ini uka egira reyagane. Kamini uka mana dudu vakoi gogo riyadiri, bi ada yora tau gade di buni vayavaya tau noibanu moisi Sei di sui ago diba niyaganedi; bi Keriso iniye mini,
COL.2.3	ma mokena vabara ma diba nina di gugura buni tau noibanu bi ini ideri moi sui rido.
COL.2.4	Na yaku mina nida, ye amiye yokoi yaku ini mokena dudu, niguba regika ga ya eru reyaine. 
COL.2.5	Adina na bi ya venesa mironari de ameida, idu na bi vima dudu yasa, ma gokai yi vegu rorobo ma are rei gira rena, Keriso rofu mokena vari gira aededi mina vesi ada reida.
COL.2.6	Mina dada, Varika amiye kana Iesu Keriso moiyadi, inasa nana rebifa. 
COL.2.7	Ya beika oteimaro kana, ini ideri gutuna, yi daru feidesi ina fafau, ya kaya akusi mokena vari gira aenari are rei gira refa. Resi buni tora gade mana rofu vata baesi rausi rebiyaine.
COL.2.8	Vei mona refo, amiye di mokena yora ma rei tavoi eru rena ago dudu, ya yokoi moi gira rego baebu. Mina bi amiye di toutou ma mina kono di vima no di mokena dada, ma diya Keriso dada. 
COL.2.9	Adina Keriso di roaita ideri, Sei di vegu noibanu vata baesi amedo. 
COL.2.10	Ma ya bi ini ideri vata baeyo, kaere bi ourefeidena ma vava nufa vene noibanu di adina amiye.
COL.2.11	Inasa ya ka amiye vana dudu yi roaita de nugaro; mina bi Keriso di roaita nugana o roaita di vegu no nugana. 
COL.2.12	Ya babatiso reyori, bi inasa vakoi guri aeyadi kana, ye ya mokena vari gira Sei yeiva iniye rofu aeyadi, kaere Keriso muyenari gutuna dadi rae reyo; ma ya ka dadi rae reyo.
COL.2.13	Ma yi ago gira odena ma roaita de nugana dudu muyeyadi, ye ina yaku uni vegu no tau noibanu koite makusi ya inasa vakoi moi vegu riyo.
COL.2.14	Mina ago gira di bura reyadi sina una tourage regamadi bi, sataurori ikoko reyadiri, ina yaku mina sina moi uroro reyo.
COL.2.15	Keriso bi satauro fafau mina ourefeidena vima ma vava nufa vima ini iya rena gugura moi etagae risi ariara ebu resi moi maena reyo.
COL.2.16	Mina dada amiye yokoi yaku iruku ma koru irina, irakuna rena, eyo ruaka o Sabati meda mina dada ya ga emaraine.
COL.2.17	Mina bi beika bi baegedi di vima maka; idu beika baika rama bi Keriso di. 
COL.2.18	Amiye yokoi yaku ofa ave nina ma Sei di naivo naivo vima nivakena dudu, yi obini ya rofu moi etagae ga riyaine. Makai ina yaku yaduka vena kana dudu ago tau nigasa, roaita di mokena dudu ina kaya moi tora risi 
COL.2.19	Ada
COL.2.20	Ya yaku Keriso sa kono di vima di vava gabireri gutuna muyeyadi dada, beika resi konori amededi kana, ago gira gabireri raga rededi? 
COL.2.21	Mina bi yomini: “Avaka moina ga re,” “Iruku iri vena ga re,” “Kui ga re.” 
COL.2.22	Mina bi beika baika tau noibanu dada moi reremama regedi o irigedi usi bi no nigedi, adina bi amiye di ago gira ma oteimana ago dada. 
COL.2.23	Amiye di ura dada Sei nivakenari, ofa ave nina ma roaita moi no rena vegu ogau nidediri, bi nemoko dudu venari bi mokena vabara nufa, idu roaita di ura rofu ini vava yokoi de iniye.
COL.3.1	Keriso sa dadi rae reyadi dada, beika baika odoro amededi mina maina refa, goina sanari Keriso yaku Sei di vana rama eta rofu ameinu redo.
COL.3.2	Yi mokena bi beika baika odorori amededi rofu aebifa, diya mina kono di beika baika rofu de. 
COL.3.3	Adina ya bi muyeyadi ma yi vegu bi Keriso sa Sei ideri sui niyo. 
COL.3.4	Keriso, kaere bi yi vegu amena rama, ogau nigori, bi ya ka inasa vabara nufa ogau nigedi!
COL.3.5	Mina dada kono di ura ya ideri moi etagae rifa: koa rena, uka kino, ura rena, mokena no ma moke moke moina, mina bi ofa sei nivakena. 
COL.3.6	Adina Sei yaku obe rededi mida mida
COL.3.7	Ya ka meda yokoiri makai, mina vegu resi amegasa mina ideri nana regamadi.
COL.3.8	Idu gua ya ka mina tau noibanu makuyaganedi: badu, gubuyo sisi iniye, amiye rofu vegu no rena, nifafana rena ma iko boma ago yi vena gutuna. 
COL.3.9	Amiye ugava ini vegusa varuka kana kutuyadi, ye ya kaya ya kaya rofu ofa ofa ago ga nibiyaganedi dada.
COL.3.10	Resi amiye ruaka varuka kana akuyadi. Mina bi ini riyo amiye di vima di diba nina dada, moi ruaka rido.
COL.3.11	Ye minari tutubena idana amiye o Jew amiye bi de, roaita nugana o roaita de nugana bi de, okina amiye o vabara moina de amiye bi de, moimai rei tavoi redo amiye o erufuna amiye bi de, idu Keriso bi tau noibanu ma tau noibanu di ideri amedo.
COL.3.12	Mina dada, Sei di kikifa ma uka masi auba reyo vene kana, uka di iriyeduka, uka buni, ave nina, iniye rofu mokei mona rena ma toro rena varuka kana akufa.
COL.3.13	Resi ya kaya ya kaya udiko refa. Ma amiye yokoi yaku amiye be rofu tourage rego vonisi, bi Varika amiye yi vegu no koite makuyo kana, ini vegu ka erufuyainedi.
COL.3.14	Kamini mina noibanu fafau uka mana tanu refa; mina yaku tau noibanu moi gogo resi reremama rorobo iniye regika rido. 
COL.3.15	Resi Keriso di uka amuta yi uka ideri ourefeideyaine; ya ka roaita yokoi maka dudu mina rofu roka niyo dada. Ya ka buni tora gade mabifa. 
COL.3.16	Keriso di ago yi ideri vata baesi amesi mokena vabara tau noibanu oteimaragane. Resi Sei di roka moi odoro rina sina, ma usa usa yauta ma vima di kikifa yauta dudu, ya kaya ya kaya ni mama resi yi uka meko ideri, Sei rofu buni tora gade mana dudu yauta niyagane.
COL.3.17	Resi ago nina o reremama rena, beika tau noibanu regasa Varika amiye Iesu di roka dudu resi ina dudu buni tora gade Baba Sei rofu mabifa.
COL.3.18	Odima vene, Varika amiye dada bi buni kana, ya kaya ya kaya yi maruka vene rofu ekure refa.
COL.3.19	Maruka vene, yi odima vene uka masi ina rofu gubuyo bi ga rebifa.
COL.3.20	Mida mida, beika tau noibanuri yi nono baba di ago neidefa, adina mina yaku Varika amiye di uka moi ada rego.
COL.3.21	Baba vene, yi mida mida moi gubuyo ga rebifa, ini uka moi yau rigo baebu.
COL.3.22	Moimai rei tavoi rededi vene, beika baika tau noibanuri, yi kono di ourefeidena vene di ago neidefa, diya nemoko vena di ida, amiye uka ada regika dudu maka, idu uka rama ma Varika amiye ori rena dudu ka.
COL.3.23	Beika baika regediri, bi diya amiye rofu, idu Varika amiye rofu yi ukari gutuna rei mona rebifa. 
COL.3.24	Adina ya ya diba Varika amiye gutuna, yi obini biyaguna nina kana moigedi. Ya bi Varika amiye Keriso rofu naivo rededi.
COL.3.25	Adina vegu no redo amiye yaku ini vegu no di obini dairisi moigo, ye Sei yaku amiye tau noibanu ini ida yokoi maka dudu kota redo.
COL.4.1	Ourefeidena vene, yi moimai rei tavoi rededi vene rofu beika bi buni ma rama mafa, yi Ourefeidena amiye omari amedo mina ya ya diba dada.
COL.4.2	Nari rei mona renari, buni tora gade mana dudu toga toga usa usa nibifa. 
COL.4.3	Resi mina ituari una dada ka usa usa nibifa, ye Sei yaku ini ago rofu biri eboka reyaine, ye makai Keriso di sui ago niokugida; mina dada, seini dudu ka na misi diburari aeyo. 
COL.4.4	Ya usa nibifa bi na gokai mina ago nigida kana, makai ni mona mona regida.
COL.4.5	Mokena vabara dudu ekalesia vene de, ina fafau ya kaya ya kaya reremama rorobo resi meda yasa amedediri, vegu buni rei mona rebifa.
COL.4.6	Ramena iruku moi guta redo kana, yi ago toga buni tora gade dudu niyagane, ye ya bi amiye neinei ini ago gokai nikabai regi diba niyagane.
COL.4.7	Tychicus yaku nai beika baika tau noibanu ya nioteimago. Ina bi uni uka masifa dubuini ma vegu rama rena naivo redo amiye ma Varika amiye di moimai rei tavoi rena amiye kana unasa auta redo.
COL.4.8	Makai dada ya rofu nifeidegida—una gokai resifa ya
COL.4.9	Ina bi Onesimus sa, kaere bi uni vegu rama rena uka masifa dubuini ma ya gobuno amiye yokoi. Ina roada yaku beika baika tau noibanu minari vata niyadi, mina ya nioteimagedi.
COL.4.10	Aristarchus, nai dibura asini, ma Mark, Barnabas di meraini, ina roada yaku yuata ya nifeidededi. (Ye Mark dada ago gira moiyadi bi bae negori, bi afei dui reyaganedi.)
COL.4.11	Ma Joshua, kaere ka ini roka Justus vo nidedi, ina ka yuata ya nifeidedo. Mina maka bi Jew vene Sei di ourefeidena amena sana rofu, nai auta rena moimai rededi vene di fogori. Ina yaku na moi aedeyadi.
COL.4.12	Epaphras, Iesu Keriso di moimai rei tavoi redo amiye, kaere bi yi amiye yokoi, yuata ya nifeidedo. Ina toga toga ini usa usa ninari ya dada duro redo, ye Sei di ura tau noibanu diba ni vau resi tora ninari, are rei gira reyagane.
COL.4.13	Adina, ina dada niokuda ina yaku ya ma Laodicea ma Hierapolis ri amededi vene rofu moimai gira regamo. 
COL.4.14	Luke, uka maida gauka dogo amiye, ma Demas yuata ya nifeidededi.
COL.4.15	Laodicea ri usika ourena ma Nympha ini yavari ekalesia venesa vakoi nai yuata mafa. 
COL.4.16	Mina bura yi vene rofu vesi nigori, Laodicea di ekalesia vene rofu ka vesi nifa; ma Laodicea gutuna bura ka vesi niyagane. 
COL.4.17	Resi Archippus nioteimafa, “Varika amiye di naivo rena moiyo, mina bi vesi rei vau re.”
1TH.1.1	Mina bura na Paul, Silas ma Timothy gutuna —
1TH.1.1	Thessalonica ekalesia vene ya rofu bura reyafa, kaere bi Baba Sei ma Varika Iesu Keriso sa:
1TH.1.1	Buni tora gade ma uka amuta bi yasa.
1TH.1.2	Una bi ari neinei ya vene tau rofu usa usa nigasa ya vene fafau Sei rofu buni tora gade masifa. 
1TH.1.3	Una bi uni Baba Sei di nemokori toga ya mokei baesifa, gokai yi mokena vari gira aena moimai yaku moi vata rido, ma gokai yi uka mana yaku yi moimai rei tavoi moi vata rido, ma gokai yi uka mokena, uni Varika amiye Iesu Keriso rofu, mina moi gira rido. 
1TH.1.4	Usika ourena, una diba Sei yaku ini uka ya masi ya bi ini auba reyo, 
1TH.1.5	adina uni ago buni bi ya rofu ago dudu maka de moi baeyafa, idu vava nufa ka, ma Vima kikifa ma mokena gira iniye dudu. Makai ya ya diba gokai yasa amegamafari, bi vegu reyafa; mina bi yi buni dada. 
1TH.1.6	Ya vene bi una ma Varika amiye yaku amesifa kana mina reyadi; gokai esika esika tora gade moiyadi, idu Vima kikifa yaku ada ya vene maro, ma ya yaku ago buni moi gira riyadi.
1TH.1.7	Mina ye, ya bi Macedonia ma Achaia gagani di mokena vari gira aededi vene tau yaku veyaganedi kana niyadi. 
1TH.1.8	Adina Varika amiye di ago bi ya rofu Macedonia ma Achaia ri maka de yakuyo, yi mokena vari gira aena Sei rofu di sina bi gagani gagani tau ka diba niyadi. Mina resi, minari beika yokoi de nigifa, 
1TH.1.9	adina gokai una moi dui reyadi, bi iniye niyadi mironi. Ma gokai ofa sei rofu kero rei feresi vegu amedo ma rama Sei rofu naivo reyadi ka niyadi. 
1TH.1.10	Ma ini Mida oma gutuna dego nari rededi ka niyadi—mina bi ini Mida Iesu, kaere bi muyenari dadi rae reyo ma kaere bi Sei di gubuyo baedo rofu una erufugo.
1TH.2.1	Usika ourena, ya kaya ya diba una bae nesi ya egoru rei tavoi de reyafa. 
1TH.2.2	Ya ya diba, sena Philippi ri, bi una rofu no reyadi, ma esika esika moiyafa, idu uni Sei di aedena yaku yeiva una maro dada, una tourage regamadi utari, ini ago buni bi ya niyafa.
1TH.2.3	Uni usa usa ago ya vene rofu resifa bi vegu no o mokena no dudu ya eru regika de reyafa. 
1TH.2.4	Idu Sei di ura ini ago buni uni vanari nimagi reyo kana, mina nisifa; amiye di uka moi buni regika de resifa, idu Sei di uka moi ada regika resifa, kaere bi uni uka mokena diba nisi vedo. 
1TH.2.5	Ya ya diba una bi ya moi ada reyaganedi di ago dudu de bae neyafa, o unike udu dudu irisifa, ofa nigika ago nina de reyafa—Sei diba uni uka mokena bi! 
1TH.2.6	Amiye yaku uni roka moi odoro riyaganedi de reyafa, ya vene rofu o be vene rofu ka de, 
1TH.2.7	idu Keriso di nifeidena vene kana, una yaku uni vava dudu, una aedegi ya efare reyagadu. Idu ya vene fogori ave niyafa, kosini yaku ini mida mida susu masi dogo redo kana.
1TH.2.8	Uni uka ya marafa, mina resi ada dudu, Sei di ago buni maka de ya marafa, idu uni vegu ka. 
1TH.2.9	Usika ourena, rama iniye mokefa, Sei di ago buni ya vene rofu nirausi rega digasa urusa ariu moimai reyafa, moimai gira resi esika moiyafa, ya vene rofu toe moi baena ga regika.
1TH.2.10	Ya vene ma Sei iniye ka una vegamadi, uni vegu gokai bi akeke, rorobo ma vegu no de, ya vene kaere mokena vari gira aeyadi vene di fogori. 
1TH.2.11	Adina ya ya diba una neinei gokai reyafa bi baba yaku ini mida redo kana, 
1TH.2.12	Sei di ukari ina rofu, yi vegu buni niyainedi ya egira regamafa, kaere bi ya raka nido, ini ourefeidena amena sana ma ini vabara ideri dui reyagane.
1TH.2.13	Ma una ka toga Sei rofu buni tora gade masifa, adina Sei di ago buni moiyadi, goina bi una rofu neideyadiri; ya bi amiye di ago kana dudu de moiyadi, idu Sei di ago kana, goina bi rama iniye. Adina Sei yaku mina ago dudu ka ini moimai yi veguri redo, ya kaere ina rofu mokena vari gira aededi. 
1TH.2.14	Ma ya uni usika ourena, kaere bi Iesu Keriso di, beika Sei di duburi, Judea gaganiri amededi Jew vene gutuna ina vene rofu reyadi kana, yi gagani vene gutuna esika esika ka moiyadi,
1TH.2.15	kaere yaku Varika amiye Iesu ma Sei di ago nidedi vene umuyeyadi ma una ka meki reyadi. Ina bi Sei moi ada de reyadi, idu amiye tau di tuma vene niyadi!
1TH.2.16	Tutubena idana vene rofu sina nimarafa moi vegu rigedi, idu una mina ka biri rigi regamadi. Mina ida dudu ini vegu no mina besa besa tauri bodedi. Sei di gubuyo tora iniye bi kamini ina fafau deyo!
1TH.2.17	Idu, usika ourena, neituari ya rofu etagae riyafari—uni mokena bi de, idu uni roaita yaku maka—gokai ya de veyafa ma gokai dudusa ya vegika reyafa! 
1TH.2.18	Adina uni ura bi dudusa ya rofu bae negifa. Na Paul, bi besa bae negika reida, idu Satani yaku una biri riyo. 
1TH.2.19	Adina uni Varika amiye Iesu di budari dairisi degori, ya vene kaere bi uni uka mokena, uni ada rena ma uni ni-ika rena di vegu. 
1TH.2.20	Rama iniye, ya vene bi uni vabara ma ada rena!
1TH.3.1	Mina dada, una bi makai toga de amegasa nari regamafari, uni mokena buni moiyafa bi unike maka Athens ri amegifa.
1TH.3.2	Timothy bi nifeidesifa, kaere bi uni dubuini ma Keriso di ago buniri, Sei di vakoi moimai resifa amiye, yi mokena vari gira aena moi gira ma ya egira reyainedi, 
1TH.3.3	ye mina esika esika yaku ga ya moi no riyainedi. Ya ya diba mina deda vegu bi Sei di mokenari baegedi. 
1TH.3.4	Adina, una yasa amegamafari, sena ya toga toga nigamafa bi una rofu esika esika magedi. Ye niyafa kana bi vata niyo, bi ya ya diba. 
1TH.3.5	Mina dada, toga de amegasa nari regidari, Timothy nifeideyaka yi mokena vari gira aena bi gokai mina. Na bi ori reyaka be bi Satani yaku ya yi uka maina regi nivegori, uni moimai reyafa bi tavoi tavoi rego baebu!
1TH.3.6	Idu Timothy bi ruika mamo una rofu bae okiyori, ago buni moi baeyo, yi gokai mokena vari gira aesi uka madedi. Ina niyo bi ya yaku mokena buni dudu una mokededi, ma yi ura una vegi rededi, una ka gokai ya vegifa kana.
1TH.3.7	Ye, usika ourena, uni toe ma esika esika tauri una egira reyadi ya fafau, adina yi mokena vari gira aena dada. 
1TH.3.8	Ya vene bi Varika amiye ideri are rei gira rededi vonisi, ye rama una gua mamo veguri ameinu regifa. 
1TH.3.9	Una bi gokai Sei buni tora gade ya fafau magifa; uni Sei di nemokori ya dada ada reyafa, mina rofu buni tora gade masifa. 
1TH.3.10	Urusa ariu una bi usa usa ni yeiva resifa, ye dudusa ya vegifa, goinari yi mokena vari gira aena yau nido sana ya egira regika.
1TH.3.11	Ma gua bi uni Baba Sei iniye ma Varika amiye Iesu yaku uni ida ya vene rofu bae negifa, ina vene bi riyagadu! 
1TH.3.12	Varika amiye ya kaya ya kaya ma amiye tau vakoi rofu uka madedi tora nisi rausi reyaine, una yaku ka ya rofu resifa kana. 
1TH.3.13	Ye ina yaku yi uka ideri yeiva ya mago, ye uni Baba Sei di nemokori, uni Varika amiye Iesu ini akeke vene tausa degori, ya bi vegu no yokoi de nufa ma akeke amebigedi.
1TH.4.1	Usika ourena, una yaku gokai ameyaganedi, bi ago ya marafa, mina yaku Sei moi ada regedi, bi gua amededi mini. Ye metonari, bi ya usa nisi ago niegira resifa Varika amiye Iesu ideri, bi mina vegu bi besa besa rebiyagane. 
1TH.4.2	Adina ya ya diba beika ago gira bi Varika amiye Iesu di vava dudu ya marafa. 
1TH.4.3	Ye mina bi Sei di ura dudu ya mina akeke niyaganedi: ya bi koa rena di vegu mina egavoi reyaganedi; 
1TH.4.4	ya kaya ya kaya yi yuka vana nari reyagane, ida akeke ma rorobo dudu, 
1TH.4.5	ma tutubena idana vene kaere bi Sei ina toto, ina vene di koa mokena kana de. 
1TH.4.6	Ma mina idari, bi amiye yokoi yaku ini usika ourena fafau vegu no ga reyaine, o ofa ofa vegu rofu ga boyaine. Adina una makai sena ya ni yeiva resi niyafa, mina kana vegu no bi Varika amiye yaku toe mago. 
1TH.4.7	Adina Sei yaku vegu no rena di, uni vo de niyo, idu vegu akeke dudu amebina di, vo niyo. 
1TH.4.8	Mina resi, kaere amiye mina ago masifa mina fufuta mago, bi amiye rofu mina fufuta de mado, idu mina bi Sei rofu fufuta mado, kaere yaku ini Vima kikifa ya mado.
1TH.4.9	Ma gua usika ourena rofu uka mana bi ya rofu de bura regifa, adina mina bi Sei yaku ya kaya ya kaya uka maraganedi sena ya oteimaro. 
1TH.4.10	Ma mina makai Macedonia gagani tauri usika ourena tau vakoi rofu rededi. Idu, usika ourena ya guyaguya nisifa, mina bi besa besa reyaganedi. 
1TH.4.11	Ya sena niyafa kana, yi mokena moi tora rifo kumo kimo amebina vegu niyaine, yi moimai iniye maka resi yi vana dudu maka moimai refo. 
1TH.4.12	Mina resi yi ameibobigediri, ya dubu etofaro vene ya rofu kikifa regedi, ye amiye yokoi rofu moi aedena moigika de regedi.
1TH.4.13	Usika ourena, uni ura bi ya diba niyaganedi, neyadi vene rofu bi ga uka esika refo, ye kaere be bi dadi rae rena di uka mokena aena de, mina vene kana ga reyagane. 
1TH.4.14	Adina una bi mokena vari gira aesifa Iesu bi muyesi dudusa dadi rae reyo, ye Sei yaku mina neyadi vene, kaere bi ini mokena vari gira Iesu rofu aegasa muyeyadi, mina inasa moi dego.
1TH.4.15	Varika amiye iniye di ago kana, mina ya nisifa, Iesu dairi degori, una kaere vegu ameibogifa, bi rama muyeyadi vene ouresi dadi rae regedi ma gabi una bi dadi rae regifa.
1TH.4.16	Adina Varika amiye bi naivo naivo vima tora di goroka ma Sei di kibi kukuroka rena dudu, oma gutuna imuna nigasa dego, ma Keriso rofu mokena vari gira aesi muyeyadi vene siko dadi rae regedi. 
1TH.4.17	Mina usi bi, una kaere vegu ameibobigifa una afei bogo ma ina venesa seuya odorori Varika amiye egogo resi baku regifa. Mina resi makai Varika amiyesa toga amegifa. 
1TH.4.18	Mina resi ya kaya ya kaya mina ago dudu egira rebifo.
1TH.5.1	Ma, usika ourena, goina ari ma meda nemokori beika vata nigo, bi ya vene rofu bura de regifa, 
1TH.5.2	adina ya ya diba kotana Varika amiye di dego meda bi duma duma amiye yaku urusa okido kana.
1TH.5.3	Amiye yaku “Ari bi uka amuta ma buni vayavaya dudu” vo nibigediri, evade moi no rina meda okigo, rivo rema mida moigika esika guraudo kana; ma ori de digedi. 
1TH.5.4	Idu, usika ourena ya bi mukunari de, ye mina meda yaku duma duma amiye kana de ya etururu rego. 
1TH.5.5	Adina ya tau vakoi bi vabara ma ariu di mida mida. Una bi mukuna ma urusa di rofu de. 
1TH.5.6	Mina ye, una bi be vene yaku varededi kana ga rebinadi, idu ne are resi uni yuka vana nari rebinadi. 
1TH.5.7	Adina kaere varededi, bi urusari varededi, ma kaere koru gira irisi forovai rededi, bi urusari koru gira irisi forovai rededi. 
1TH.5.8	Idu una bi ariu vena di vene, mina ye uniye uni yuka vana nari resi mokena vari gira aena ma uka mana mina uni kokoba mari kana aebinadi, ma Sei di moi vegu rina di uka mokena bi ada bou kana aenadi.
1TH.5.9	Una yaku Varika amiye Iesu Keriso dudu moi vegu rina moigifa, adina Sei yaku ini gubuyo di esika esika moina rofu, uni vo de niyo. 
1TH.5.10	Ina bi una dada muyeyo, mina resi muyena de o muyesifa vonisi, bi inasa vakoi amebigifa. 
1TH.5.11	Mina dada ya kaya ya kaya egira regasa aedegedi, gua rededi kana.
1TH.5.12	Usika ourena, gua ya usa nisifa bi, yi fogori amiye kaere moimai rei gira resi Varika amiye di rokari ya nari resi ya fafau oteimadedi, ya bi ina rofu vei mama resi rei mona rebifa. 
1TH.5.13	Ina vene bi ini moimai dada, uka manari bi rei mona mona resi kikifa rebifa. Ya kaya ya kaya uka amuta dudu amebifa.
1TH.5.14	Ma usika ourena, ya usa nisifa bi amei tavoi varei tavoi rededi vene niegira refa, uka yau vene egira refa, mokena yau vene aedefa ma amiyesa gubuyo ga rebifa. 
1TH.5.15	Vei mona rebifa, amiye yokoi yaku ya rofu no rebigori, ya yaku ina rofu dairi no ga refa, idu vegu buni ya kaya rofu kana, amiye tau rofu toga rebifa.
1TH.5.16	Ari neinei ada rebifa; 
1TH.5.17	usa usa toga nigasa amebifa; 
1TH.5.18	beika baika tauri Sei rofu buni tora gade mabifa, adina Iesu Keriso dudu mina bi Sei di ura ya rofu.
1TH.5.19	Vima kikifa di ita ga ukafefa; 
1TH.5.20	Sei di ago nido amiye di ago rofu ga mokei itu refa. 
1TH.5.21	Beika baika tau mina vei mona resi buni maka moi gira ribifa; 
1TH.5.22	deda vegu no rofu egavoi rebifa.
1TH.5.23	Uka amuta di Sei iniye yaku ya moi akeke kotana riyaine, ma uni Varika amiye Iesu Keriso dairi degori, ina yaku yi vima, uka mokena ma roaita vegu no yokoi de nufa moi gira rei mona rego. 
1TH.5.24	Sei, ya raka nido amiye, bi ini beika ago niyo mina moi gira risi rego, adina bi vegu rama redo amiye.
1TH.5.25	Usika ourena, una fafau usa usa nifo.
1TH.5.26	Usika ourena tau yuata nisi ekalesia vene di fuka refo.
1TH.5.27	Varika amiye di vava gabireri, nai ago gira nida, mina bura bi usika ourena
1TH.5.28	Uni Varika amiye Iesu Keriso di buni tora gade bi ya venesa amebiyaine.
2TH.1.1	Mina bi Paul, Silas, ma Timothy yaku bura reyafa —
2TH.1.1	Thessalonica ri ekalesia vene rofu, kaere bi uni Baba Sei ma Varika amiye Iesu Keriso di:
2TH.1.2	Baba Sei ma Varika amiye Iesu Keriso di buni tora gade ma uka amuta bi ya venesa ameyaine.
2TH.1.3	Usika ourena, una toga toga ya dada Sei rofu buni tora gade manadi. Makai resifa bi buni, ini adina yi mokena vari gira aena bi tora nido ma ya kaya ya kaya rofu uka mana ka bi tora nido. 
2TH.1.4	Mina dada, una yaku Sei di ekalesia vene di nemokori ka ya rofu ni-ika resifa. Ya ni-ika resifa sana bi yomakai: esika tora ma toe tora moisi amededi, idu are rei gira resi yi mokena vari gira Sei rofu aesi amededi.
2TH.1.5	Mina vegu rededi yaku nido Sei di kota rena bi mokena rorobo redo, ye makai esika moi amededi dada, ini ourefeidena amena sana ideri amegedi. 
2TH.1.6	Sei yaku vegu rama rego dada: Esika ya madedi vene rofu bi ina yaku esika mago. 
2TH.1.7	Resi bi Sei yaku ya rofu, kaere bi gua esika moisa, bi ini vegu buni masi una rofu ka makai rego. Varika amiye Iesu ini naivo naivo vima yeiva tau ma ita fairo dudu, oma gutuna ogau nigedi di meda bi makai vata nigo. 
2TH.1.8	Sei rofu gedu madedi vene ma uni Varika amiye Iesu di ago buni de neidededi vene rofu, ini obini toe tora iniye mago. 
2TH.1.9	Ini obini bi yomakai: ina vene bi toga toga ameibobina di esika esika di kaunava mina masi Varika amiye ma ini vava di vabara gutuna resi ini nemokori nugai feidego.
2TH.1.10	Ini mina dego medari, ini vene tau yaku ini vabara magedi ma ini mokena vari gira aeyadi vene yaku ini roka niodoro regedi. Mina ya vene ka ina vene fogori are regedi, adina ya niyafa ago bi mina mokena vari gira aeyadi.
2TH.1.11	Mina dada, toga toga ya vene rofu usa usa nisifa. Uni Sei rofu usa usa nisifa, ina yaku ya vene di vegu moi buni reyainedi, vegu buni ya raka niyo amegedi dada. Ina yaku yi vegu buni di ura tau ma mokena vari gira aena di moimai vava dudu moi rama aego. 
2TH.1.12	Makai ida dudu, bi ya vene dada, uni Varika amiye Iesu di roka niodoro regedi, ma uni Sei ma Varika amiye
2TH.2.1	Uni Varika amiye Iesu Keriso di dairi dego inasa egogo regifari di sina bi yomakai: Nai usika ourena vene ya usa nisifa
2TH.2.2	bi yi mokena bi evade moi forovai ga rebifa, o uka esika ga refa, adina bi be vene yaku nidedi bi Varika amiye
2TH.2.3	Ofa mokena dudu yokoi yaku ga ya eru reyaine. Adina mina meda bi de okigo mamo amiye tau Sei rofu gedu magedi ma amiye no iniye bae ogau nigori, kaere bi Sei yaku muyena sanari moi feidego. 
2TH.2.4	Mina amiye yaku amiye di usa nidedi gugura tau ma ofa sei rofu bi gedu masi iniye mina tau rofu ni moi odoro rigo. Ma Sei nivakena yavari dui resi ameinu rego, ye iniye nikake rego ina bi Sei.
2TH.2.5	Mina sina tau yasa amegasa nigamaka, bi mokededi ba ide? 
2TH.2.6	Ma mina nida sina de vata nido, bi vegu yokoi yaku moi gira rido, gua ga vata niyainedi, ya ya diba beika bodo bi. Ma ini ari ramari ogau nigo. 
2TH.2.7	Adina vegu no di vava sui amedo yaku ini moimai sena rei baedo, idu beika bodo vegu vata nigo bi de vata nigo bogo moi gira rido amiye etae rigo mamo. 
2TH.2.8	Resi bi amiye no iniye kamini ogau nigo, idu Varika amiye Iesu degori, bi ini vena gutuna asa moi feidesi umuyego ma ini dedo vabara dudu moi no rigo.
2TH.2.9	Mina amiye no iniye di baedo bi Satani di moimai dudu vava tau, rebe ma ofa vegu rena rego.
2TH.2.10	Resi mina ofa vegu bi amiye kaere muyegedi rofu rego. Muyegedi, adina bi sina rama di uka mana rofu vauya rededi, ye makai dudu moi vegu de rigo. 
2TH.2.11	Mina dada, Sei yaku ofa ma forovai mokena moi feidedo, ye ofa vegu rena rofu kamini mokena vari gira aegedi. 
2TH.2.12	Ye Sei yaku amiye tau, kaere bi sina rama rofu mokena vari gira de aesi vegu no vei ada reyadi, di kota aego.
2TH.2.13	Usika ourena, toga toga ya dada Sei rofu buni tora gade manadi, ya kaere Varika amiye yaku ya uka mado. Mina dada adinari gutuna,
2TH.2.14	Resi uni ago buni dudu ya raka niyo, uni Varika amiye Iesu Keriso di vabara moiyaganedi. 
2TH.2.15	Usika ourena, mina dada, uni ago niyafa dudu ba ya rofu bura reyafa dudu, are rei gira resi mina ago rama ya oteimarafa moi gira rifa.
2TH.2.16	Gua uni Varika amiye Iesu Keriso ma uni Baba Sei, kaere bi una rofu uka madedi, bi buni tora gade dudu toga toga ameibobina di mokena tora ma uka mokena buni una maradi. 
2TH.2.17	Ina vene mokena tora dudu yi uka moi gira reyagane. Ma vegu buni resi ago buni nibigedi.
2TH.3.1	Usika ourena, uni sina metonari, bi una fafau usa usa nifa kumo, Varika amiye di ago bi evade urafo rego resi vabara moiyainedi, Sei yaku ya kaya ya kaya rofu reyo kana. 
2TH.3.2	Usa usa ka nifa Sei yaku vegu no vene ma vegu rorobo de rededi vene gutuna una moi vegu rigo. Adina amiye tau bi Sei rofu mokena vari gira de aededi.
2TH.3.3	Idu Varika amiye toga toga ini ago nidodi vegu redo. Adina yeiva ya masi amiye no iniye rofu ya moi vegu rigo. 
2TH.3.4	Una yaku mokena vari gira Varika amiye rofu aesifa, ma mina ago gira ya rofu niyafa ya rededi, bi toga rebigedi.
2TH.3.5	Varika amiye yi uka di mokena Sei di uka mana ma Keriso di moi yeiva resi toe moi dina veguri ourefeideyaine.
2TH.3.6	Usika ourena, uni Varika amiye Iesu Keriso di roka dudu ya ago gira nisifa mini, uni usika ourena be, kaere bi moimai de rena amededi vene, ma kaere bi oteimana ago marafa bi de neidededi, mina kaiba ga refa. 
2TH.3.7	Ya kaya diba uni vegu reyafa bi buni, mina kana reyainedi. Yasa amegasa una bi murono de. 
2TH.3.8	Resi amiye yokoi di iruku iri tavoi de reyafa. Idu, uru ari kosika de dudu moimai regamafa, una dada ya yokoi yaku fore makugedi baebu. 
2TH.3.9	Makai reyafa, bi una aedeyaganedi di vava nigi de nufa, idu makai regifari, una vesi uni vegu tari reyaganedi. 
2TH.3.10	Yasa amegasa ago gira nigamafa, “Kaere moimai rofu vauya rego, bi iruku ga iriyaine.”
2TH.3.11	Makai neidesifa amiye be yi fogori bi murono amegasa moimai de resi bisu basu rei tavoi rededi. 
2TH.3.12	Varika amiye Iesu Keriso di roka dudu mina vene rofu ago gira nisi sisiba masifa, vegu rorobo dudu amesi moimai dudu iniye ini vegu baku rebiyagane.
2TH.3.13	Ma usika ourena, ya bi vegu buni rena rofu bi kosika ga refa. 
2TH.3.14	Amiye yokoi yaku mina ago fefari ya rofu moi feidesifa de neidego vonisi, beika redo vesi ina rofu ga bofa; maena reyainedi. 
2TH.3.15	Resi tuma amiye yokoi kana ga dogo refa, idu yi dubuini kana mokena dudu, ago buni ni diba refa.
2TH.3.16	Varika amiye iniye, kaere bi uka amuta di adina, bi ari neinei ida yokoi yokoi dudu uka amuta ya maraine. Varika amiye bi ya vene tausa.
2TH.3.17	Na kaya nai vana dudu mina bura reyaka. 
2TH.3.18	Uni Varika amiye Iesu Keriso di buni tora gade bi ya vene tausa amebiyaine.
1TI.1.1	Na Paul, Iesu Keriso di nifeidena amiye, Sei una moi vegu rina amiye ma Iesu Keriso na rofu uka mokena di ago gira maro, mina ya rofu bura reida.
1TI.1.2	Timothy, mokena vari gira aenari nai mida rama iniye, ya rofu bura reida:
1TI.1.2	Baba Sei ma Iesu Keriso uni Varika amiye yaku buni tora gade, iriyeduka ma uka amuta ya maragane.
1TI.1.3	Macedonia urana bogamakari, ya egira regi niyaka kana, Ephesus ri, amesi amiye bedakai bi ekalesia oteimana ofa ago oteimadedi, mina biri riyaganedi ina rofu ago gira ma. 
1TI.1.4	Ka bi sisina sina ma bobada vene di roka maina maina rena sina ga mokeyaganedi. Adina mina bi tavoi tavoi rena di kayamo moi vata ridedi ma Sei di moimai mokena vari gira aena dudu bi koina. 
1TI.1.5	Idu mina ni mama rena ago di ida bi uka mana uka kino yokoi de nufa gutuna, uka di mokena buni iniye ma mokena vari gira aena rama mini. 
1TI.1.6	Makai kana, bedakai vene yaku mina vegu buni fufuta masi tavoi resi nidodi rena ago rofu orefaradi. 
1TI.1.7	Ina ura rededi bi Sei di ago gira oteimana vene di moimai regedi, idu beika ago nisi mokededi bi rama iniye bi mina fafau ada yora de.
1TI.1.8	Ye amiye yokoi yaku ida ramari ago gira neidego vonisi, una una diba mina ago gira bi buni. 
1TI.1.9	Yomakai diba nisifa bi ago gira bi mokena rorobo vene rofu de maro, idu ago gira de neidena vene, ago obe rededi vene, Sei kana de vegu rena vene ma vegu no rena vene rofu. Bi kikifa de vene, kino nufa vene, iniye ini nono baba umuyena vene ma amiye umuyena vene rofu. 
1TI.1.10	Bi koa rena vene, rumana iniye iniye koa rena vene, amiye moi gira resi sero regi vene, ofa nina vene, kota ideri ofa sina nina vene ma beika baika bi oteimana ago rama rofu de rededi vene rofu. 
1TI.1.11	Mina oteimana ago bi Sei buni tora gade mana di ago buni di vabara dudu; ina yaku mina ago na nimaro.
1TI.1.12	Na bi uni Varika amiye Iesu Keriso rofu buni tora gade maida, kaere bi yeiva na maro. Adina ina yaku mokesi bi mokena vari gira na rofu aego, mina naivo regi na auba reyo. 
1TI.1.13	Idu sena na bi Keriso di roka moi no risi esika esika masi nifafana regamaka. Idu Sei yaku na iriyeduka reyo, adina mokena vari gira de aena dudu, beika regamaka mina diba de niyaka.
1TI.1.14	Ye Iesu Keriso dudu, mokena vari gira aena ma uka mana dudu, uni Varika amiye di buni tora gade na mai vau reyo. 
1TI.1.15	Iesu Keriso bi vegu no rededi vene moi vegu rigika kono tora noibanuri deyo; mina ago rofu mokena vari gira aesi ni vau rei masifa bi rama, ma na bi vegu no iniye rena amiye, amiye idana de kana mini. 
1TI.1.16	Idu Sei yaku na iriyeduka reyo, ini adina bi yomini: vegu no iniye rena amiye kana, Iesu Keriso, bi nai ideri ini toro rei mona rena moi ogau rigo, ye makai dudu toga toga ameibobina vegu fafau, amiye yaku mokena vari gira ina rofu aegedi. 
1TI.1.17	Ye gua toga toga amedo Kini, kaere muyena de rego, de vesifa ma ina maka bi
1TI.1.18	Timothy nai mida, mina ago gira ya maraka bi Sei di ago senagi ya dada niyadi kana, ye makai no rofu ruda buni resi 
1TI.1.19	mokena vari gira aena ma uka di mokena buni iniye moi gira ri. Bedakai mina fufuta maradi dudu, bouti davarari rabema tagi masi tomu niyo kana, ini mokena vari gira aena moi no riyadi. 
1TI.1.20	Mina kana reyadi vene di fogori bi Hymenaus ma Alexander, kaere bi Satani di vanari aeyaka, Sei di roka dudusa moi no ga riyaganedi, mina diba nigedi.
1TI.2.1	Ye nai egira ago tora iniye bi makai dudu ya niguba reida, amiye tau gade rofu usa usa nisi guriguri nisi guyaguya nigasa buni tora gade ma; 
1TI.2.2	mina bi kini ma vava iniye nufa amiye tau rofu, uka amuta ma bere dudu, Sei di mokena kana rena ma vegu rorobo rena dudu, una vegu amebigifa dada. 
1TI.2.3	Mina bi buni, ye makai Sei uni moi vegu rido amiye ada redo, 
1TI.2.4	kaere bi ura redo amiye tau noibanu moi vegu rigo ma rama diba ni vau regedi. 
1TI.2.5	Adina Sei bi yokoi maka ma Sei ma amiye di utari naivo amiye ka yokoi maka, kaere bi mina amiye iniye Iesu Keriso. 
1TI.2.6	Ina yaku amiye tau noibanu davana regika ini vegu maro; mina bi Sei di meda ramari ini nirorotari rena ida moi ogau rigo. 
1TI.2.7	Mina makai Sei yaku niogau amiye, nifeidena amiye ma mokena vari gira aena ma ago rama dudu, tutubena idana vene di oteimana amiye kana, na auba reyo.
1TI.2.8	Na ura reida bi, rumana vene gagani gagani tauri bi Sei di vegu rama rena nufa, vana moi odoro resi gubuyo ma kayamo yokoi de dudu usa usa nigedi. 
1TI.2.9	Na ka ura reida bi, rema vene yaku ave ma matagini dudu, varuka aku mona reyagane. Ini ada iye boboni ga resi moi kevo kavo ga resi goro o fore buni vayavaya roka 
1TI.2.10	Idu Sei nivakena niogau rededi rema vene bi ini vegu buni dudu, veveri ina kaya moi buni riyagane. 
1TI.2.11	Rema yaku ourefeidena amiye gabireri raga rena tau ma bere dudu diba niyaine. 
1TI.2.12	Idu rema bi rumana oteimagi o ourefeidegi, mina de eyounegida; bere ameyainedi. 
1TI.2.13	Adina Sei yaku Adam siko risi bi gabi Eve riyo.
1TI.2.14	Ye Satani yaku Adam eru rena de reyo, idu rema maka eru reyo ma vegu no rena amiye niyo.
1TI.2.15	Idu rema yaku mokena vari gira aesi uka masi kikifa amesi ave nigo vonisi, bi mida odina dudu moi vegu rigo.
1TI.3.1	Mina sina bi rama iniye: amiye yokoi yaku dubu di ourefeidena amiye nigi ura redo vonisi, bi moimai buni ura redo mini. 
1TI.3.2	Mina resi ina bi butigi yokoi de nufa ameyaine; bi rema yokoi maka rumana, mokena buni nufa amesi yuka vana nari reyaine; bi matagini rena amiye amesi yava ika vene afei dui resi oteimai mona reyaine.
1TI.3.3	Ina bi koru gira tau gade irina amiye de ma ruda de amiye, idu ave nina amiye ameyaine; bi kayamo ga resi moni ura ga reyaine. 
1TI.3.4	Ini yava vene ourefeidei mona reyaine ma ini mida mida yaku matagini resi ini vava gabireri raga regedi. 
1TI.3.5	Adina bi, amiye yokoi ini yava vene ourefeidegi toto vonisi, bi gokai kana Sei di ekalesia vene nari rego? 
1TI.3.6	Ina bi ekalesia ruaka amiye kana ga ameyaine, iniye nivasina rego ma Bodaka kana, kotari keto rego baebu. 
1TI.3.7	Kamini ekalesia etofaro vene di nemokori bi buni reyaine, Bodaka buoru rigo ma moi no riyo baebu.
1TI.3.8	Dubu di naivo rededi vene ka bi vegu rorobo rena vene niyaganedi. Ina bi ofa ago nina, koru gira tau moina, ofa dudu moni moina udu vene ga niyaganedi. 
1TI.3.9	Uka di mokena buni iniye ma mokena vari gira Sei rofu aena di ini ago di rama moi ogau riyo, mina moi gira riyaganedi. 
1TI.3.10	Kamini ini vegu siko maina regedi; resi butigi yokoi de nufa vonisi, bi dubu di naivo rededi vene kana moimai regedi. 
1TI.3.11	Ini rema vene
1TI.3.12	Dubu di naivo rededi vene ini rema yokoi maka nufa amesi ini mida mida ma ini yava vene nari rei mona reyagane. 
1TI.3.13	Adina kaere yaku dubu di naivo rededi vene kana naivo rei mona rededi, bi amiye bi ina rofu ne matagini rededi ma mokena vari gira Iesu Keriso rofu aena di mokena buni tora moidedi.
1TI.3.14	Mina ago di bura ya rofu reidari, nai uka mokena bi evade ya rofu bae negida. 
1TI.3.15	Idu evade de bae negida vonisi, bi makai Sei di yavari gokai vegu rei mona reyagane diba nigiya; mina yava bi Sei vegu amedo di ekalesia vene, kaere bi ago rama di gado gira ma ini adina kana. 
1TI.3.16	Ye Sei di sui ago bi tora yo nisifa:
1TI.3.16	Amiye
1TI.3.16	ma Vima yaku ina bi rama mina nioteimaro,
1TI.3.16	ma Sei di naivo naivo vima yaku veyadi.
1TI.3.16	Gagani gagani di vene di fogori ago nirausi reyadi,
1TI.3.16	ma kono tora noibanu vene mokena vari gira ina rofu aeyadi,
1TI.3.16	ma vabara dudu omari afei boyo.
1TI.4.1	Kamini Vima kikifa yaku ni mona mona redo, meda koina nigori, bedakai bi ini mokena vari gira aena rofu etagae resi ofa ofa vima ma vima no ini oteimana ago neidegasa usi digedi. 
1TI.4.2	Ofa ofa vene kaere ini uka di mokena bi auri vava kiyoma yaku emuyeyadi kana, bi ofarosi sina dudu mina oteimana ago nidedi. 
1TI.4.3	Ina vene yaku amiye di mena biri risi iruku be oyo rena nioteimadedi; mina iruku bi Sei yaku riyo, ye mokena vari gira aesi ago rama diba nidedi vene bi buni tora gade mana dudu moigedi dada. 
1TI.4.4	Adina beika baika tau gade Sei yaku riyo bi buni, ma beika baika bi buni tora gade mana dudu moina vonisi, bi ga makunadi. 
1TI.4.5	Adina bi Sei di ago ma amiye di usa usa nina dudu Sei di nemokori mina iruku irina bi buni.
1TI.4.6	Mina kana sina usika ourena rofu nioteimagiya vonisi, ya bi Iesu Keriso di naivo reisa amiye buni yokoi. Resi mokena vari gira aena di ago ma oteimana ago buni usi digamo, mina dudu sikuru redo mini. 
1TI.4.7	Idu rei tavoi tavoi sisina sina, Sei di vegu kana de, bi egavoi resi Sei di mokena kana ya kaya sikuru re. 
1TI.4.8	Adina roaita moi yeiva rena di buni bi keika maka, idu ida tau noibanuri, Sei di mokena kana rena bi buni tora gade, adina bi gua ma gabi vegu amena di nitore rena ago moi gira rido. 
1TI.4.9	Mina ago bi rama iniye ma buafu dudu nimana bi buni. 
1TI.4.10	Adina mina dada esikari moimai regasa gera resifa, uni uka mokena bi vegu amedo Sei rofu aeyafa dada; ina bi amiye tau noibanu di moi vegu rina amiye, besa ka kaere mokena vari gira aededi vene di.
1TI.4.11	Mina kana ago di ago gira masi oteima. 
1TI.4.12	Amiye yokoi ya yi godua mina vego bi mokei itu ga reyaine, idu ago nina, vegu rena, uka mana,
1TI.4.13	Sei di ago bura ariarari vegasa sina nirausi rena ma oteimana di moimai re kumo na okigida. 
1TI.4.14	Sei ya rofu beika maro bi youfeidena ga re; mina bi ekalesia amiye tora tora yaku Sei di ago nina dudu, ini vana yi ada odoro aeyadiri bi ya maro. 
1TI.4.15	Mina rofu mokesi moimai re, ye makai amiye tau vanu yaku yi vegu moi rorobo rina vegedi. 
1TI.4.16	Ya kaya yi vegu amena ma ago oteimana toga toga nari rei mona re. Adina makai rebigiyari, ya kaya ma yi ago neidededi vene bi moi vegu rigiya.
1TI.5.1	Amiye tora emana ga re, idu yi baba kana egira re; ma godua vene yi usika ourena kana ago ni. 
1TI.5.2	Rema tora vene bi yi nono kana ago nisi rema ruaka yi tobaini kana vegu no yokoi nufa de iniye dudu ago ni.
1TI.5.3	Obu vene kikifa re, kaere bi vitu. 
1TI.5.4	Idu mina obu ini mida mida o aufakai nufa vonisi, bi mina mida mida o aufakai yaku siko, Sei di vegu ini yava vene rofu oteimasi ini nono o aufa rema aedeyaganedi. Adina
1TI.5.5	Ye obu rama iniye, ina maka ini yava vene koina, bi ina yaku Sei rofu uka mokena aegasa ururi ma ariri toga toga usa usa nisi guriguri nido. 
1TI.5.6	Idu roaita di ura maka maina redo obu bi sena muyei diyo kana. 
1TI.5.7	Ye butigi yokoi nufa de vo niyagane dada, mina ago gira ni. 
1TI.5.8	Idu kaere amiye ini usika ourena aedena de resi ini yava vene aede mona de rego vonisi, bi mokena vari gira aena moi sui riyo ma ini no bi mokena vari gira de aedo amiye di no bi ebu redo.
1TI.5.9	Obu ini lagani bi 60 egonari, bi ini roka bukari bura ga re. Obu ini roka bukari bura reyaine bi rumana yokoi maka meyo rema maka,
1TI.5.10	ma amiye yaku ini vegu buni rofu ni buni rededi: ini mida mida dogo resi yava ika vene gaba resi Sei di vene di yuka koitesi 
1TI.5.11	Idu obu rema ruaka di roka bura ga re, adina ini ura yeiva moigasa dudusa megi ura resi Keriso gutuna kero resi feregedi. 
1TI.5.12	Ye kota rego, adina sena nitore rena ago mina moi kekevata udo dada. 
1TI.5.13	Ka bi duomu nisi yava yokoi yokoiri egoru dibigedi; duomu maka de, idu ka fufuta sina nigasa bisu basu regedi. 
1TI.5.14	Mina dada na ura reida bi, obu rema ruaka bi dudusa mesi mida mida evata risi ini yava vene dogo reyaganedi. Mina resi tuma amiye di nifufuta rena di ida yokoi de magedi. 
1TI.5.15	Adina bi obu bedakai yaku sena kero resi Satani usi diyadi. 
1TI.5.16	Ye mokena vari gira aedo rema
1TI.5.17	Ourefeidena rei mona rededi tora vene bi kikifa rei mona resi davana ka rei mona reyaine bi buni, besa kaere ago nirausi resi oteimanari moimai gira rededi vene. 
1TI.5.18	Adina Sei di ago bi yomakai niyo, “Boromakau yaku witi meko etei rigori, bi ini vena fafa ga ri,” ma “Mina bi vegu rorobo, moimai redo amiye bi ini moimai redo di davana mago.”
1TI.5.19	Ninegau rena amiye remanu o regode di samani ago koina vonisi, bi amiye yokoi maka di nitourage rena ago amiye tora rofu moi vava ga re.
1TI.5.20	Ye bedakai vene vegu no regi bi de ori regedi vonisi, ekalesia vene tau di nemokori mina vegu no rededi vene bi ema.
1TI.5.21	Sei ma Iesu Keriso ma Sei di auba reyo naivo naivo vima di nemokori, ya ni yeiva resi nida, amiye idana ya kana de, ina rofu gubuyo rena de dudu, mina ago usi disi mokena idana dudu beika baika yokoi ga re. 
1TI.5.22	Varika amiye di moimai dada, evade yokoi rofu yi vana ini ada fafau ga aesi yokoisa ini vegu no ga re; vegu no yokoi de nufa, ya kaya nari rei mona re.
1TI.5.23	Koru notoka ga iri, idu yi uka ma yi gauka gauka reisa dada, waini keika ka kuke nibi.
1TI.5.24	Bedakai di vegu no bi gua erau nidedi, senagi ini kota rego bi oteimadedi, idu bedakai di vegu no bi gua de vesifa, idu gabi erau nigedi. 
1TI.5.25	Makai kana, reremama buni ka bi erau niyadi, ma erau ni mona de reyadi vegu ka bi moi sui de rigedi.
1TI.6.1	Bi buni maduna toe nufa moimai rei tavoi rededi vene yaku ini varika amiye rofu kikifa rei vau regi mokeyagane, ye Sei di roka ma ago buni di oteimana rofu bi moi no ga riyagane. 
1TI.6.2	Kamini kaere bi mokena vari gira aededi varika vene di moimai rei tavoi rededi vene, bi ina vene rofu ga gubuyo reyagane, ini usika ourena dada. Idu, besa ka naivo reyaganedi, ini adina ini naivo rei mona rena moidedi vene bi mokena vari gira aededi vene, kaere bi Sei yaku uka mado.
1TI.6.2	Mina kana ago oteimasi egira re. 
1TI.6.3	Amiye yokoi yaku ofa ago oteimasi uni Varika amiye Iesu Keriso di oteimana ago rama ma Sei di vegu kana, oteimana ago yo de nigo vonisi, 
1TI.6.4	ina bi negiyagiya amiye ma bi beika yokoi ina toto. Ina yaku kayamo tora ma sina sina fafau kayamo regi ura redo bi isivaga iniye; ye mina gutuna bi maunu, ruda rena, nifafana rena, mokena no dudu moke moke, 
1TI.6.5	ma toga toga gubuyo rei baena. Mina kana vene bi mokena no nufa, vegu no resi ago rama bi fereyadi, ye ini mokenari, Sei di mokena kana rena, bi moni moina di ida mini.
1TI.6.6	Ye Sei di mokena kana rena, ada rena dudu, bi ini gugura buni iniye iniye nufa. 
1TI.6.7	Adina bi, mina kono tora noibanuri beika yokoi de moi baeyafa, ma
1TI.6.8	Ye una iruku ma varuka nufa vonisi, bi mina fafau ada regifa. 
1TI.6.9	Idu gugura tau nufa amiye nigi ura rededi vene bi ini uka maina regika nivena, buoru rina, ma ada de nufa, mokena ma moi esika regika nivegi ura rena tau gaderi keto regedi; mina yaku amiye moi kekevata usi no nina rofu moi erokoko rededi. 
1TI.6.10	Adina no tau yaku moni di uka mana gutuna moi evata rededi. Ye mina moni uka mana rofu, bedakai bi mokena vari gira aena feresi esika esika tau dudu gurauyadi. 
1TI.6.11	Idu ya, Sei di amiye, mina rofu egavoi resi mokena rorobo vegu, Sei di mokena kana vegu, mokena vari gira aena, uka mana, are rei gira rena ma ave nina maina re. 
1TI.6.12	Mokena vari gira aena di duro rena buniri, ruda resi toga toga ameibobina vegu moi gira ri; ya bi ina rofu raka niyo ma ka bi ninegau reyadi vene tau gade di nemokori, mina niogau ago buni niyo. 
1TI.6.13	Sei ma Iesu Keriso di nemokori ya ago gira maida. Sei bi kaere beika baika tau gade rofu ameibobina vegu mado, ma Keriso bi kaere bi ini niokuna ago dudu, Pontius Pilate di budari ini ago buni niogau reyo mini.
1TI.6.14	Mina ago gira kino de ma butigi yokoi de nufa, neide bogo uni Varika amiye Iesu Keriso ogau nigo mamo. 
1TI.6.15	Mina bi ari ramari, Sei yaku moi ogau rigo, ina kaere bi buni tora gade maro Ourefeidena amiye yokoi maka; kini vene di Kini ma varika vene di Varika amiye mini. 
1TI.6.16	Ina maka bi de muyego; ina rofu ekaira de rena vabarari amedo, ma yokoi yaku ina de veyo ma vegi anua redo. Ina rofu bi kikifa rena ma toga toga ourefeidena vava maraine. Rama.
1TI.6.17	Kamini mina gua medari, gugura tau nufa vene ago gira ma negiyagiya ga resi toga de amegedi gugura tau rofu, ini uka mokena ga aeyaganedi, idu Sei rofu aeyaganedi, kaere bi ada regika, beika baika di gugura tau gade una mado. 
1TI.6.18	Vegu buni resi reremama buni tau gade resi gugura anarauda resi idana vene rofu rau reyagane. 
1TI.6.19	Mina ida dudu, ini gabi vegu aede mona regedi rofu, bi ini gugura rama iniye rofu ae torekai regedi, makai vegu rama moi gira regedi dada.
1TI.6.20	Timothy o, beika mokena vari gira aena dudu Sei ya maro, mina nari resi ada de kana moke moke, kayamo no ma ofa ago dudu nidedi bi “mokena vabara” mina egavoi re. 
1TI.6.21	Bedakai yaku niyadi mina bi rama, ye ini mokena vari gira aena moi etagae riyadi.
1TI.6.21	Sei di buni tora gade bi ya venesa ameyaine.
2TI.1.1	Na Paul bi Sei di ura dudu Iesu Keriso di nifeidena amiye, nitore reyo vegu Iesu Keriso sa dada—
2TI.1.2	Mina bi Timothy nai uka maida mida, ya rofu bura reida:
2TI.1.2	Baba Sei ma Iesu Keriso uni Varika amiye di buni tora gade, iriyeduka ma uka amuta ya maragane.
2TI.1.3	Na bi Sei rofu buni tora gade masi nai tutubena vene reyadi kana ka naivo reida. Resi uka di mokena buni iniye dudu maka resi na bi toga toga nai urusa ma ariu usa usa nigasa ya mokeida. 
2TI.1.4	Yi isaka niyori, ya mokegasa ya vegi ura reida, ye ada rena bi na vata baeyaine dada. 
2TI.1.5	Na bi yi mokena vari gira aena rama iniye mokeida. Mina mokena vari gira aena bi siko yi aufa rema Lois ma yi nono Eunice sa amegamo. Ma na na diba iniye gua yasa ka amedo mini.
2TI.1.6	Mina dada dudusa ya nioteimaida Sei beika ya maro, bi fu rei fairo re, mina bi yasa mini. Nai vana ya fafau aeyakari mina moiyo. 
2TI.1.7	Adina Sei yaku vima una maro bi ori di vima de, idu vava, uka mana ma uniye dogo rena di vima.
2TI.1.8	Mina dada uni Varika amiye o na ini dibura ameida amiye na rofu maena ga re, idu Sei di vava dudu ago buni rofu esika moigifa nasa kaiba re. 
2TI.1.9	Kaere ina yaku una moi vegu risi vegu kikifari raka ni dui reyo, diya beika reyafa dada, idu iniye di ura ma ini buni tora gade dada. Mina bi senagi senagi gokai beika vata nina koderi, Iesu Keriso ri una maro. 
2TI.1.10	Idu mina bi gua Iesu Keriso di ogau nina dudu moi erau riyo. Ina yaku una moi vegu risi muyena di vava ukero vau resi ago buni dudu toga toga vegu ameibobina vabara dudu kana, moi ogau riyo.
2TI.1.11	Ye Sei yaku mina ago buni niogau amiye, nifeidena amiye ma
2TI.1.12	Mina resi na bi mina rofu gurauga ameida. Idu na bi maena de reida, adina na na diba kaere rofu na bi mokena vari gira aeyaka, resi na bi nai mokena moida, beika na rofu nimaro,
2TI.1.13	Beika ago rama mokena vari gira aena ma uka mana dudu, Iesu Keriso ri na rofu neideyo, mina di oteimana ida usi di. 
2TI.1.14	Vima kikifa kaere uni ideri amedo dudu, beika buni Sei ya nimaro mina nari re.
2TI.1.15	Ya ya diba Asia gaganiri vene tau noibanu bi na ferei tavoi reyadi, Phygelus ma Hermogenes ka. 
2TI.1.16	Idu Varika amiye yaku Onesiphorus di yava vene rofu ini iriyeduka moi oteimaraine, adina ina bi toga na moi aesi dibura yavari, seini yaku ukita reyadi rofu maena de reyo, 
2TI.1.17	Rome okigasa bi na maina rei yeiva regamo ma gabi mamo na veitao reyo. 
2TI.1.18	Varika amiye yaku ini iriyeduka ina rofu mago bi, Varika amiye rofu baku reyaine ini meda bae okigori! Ya diba kotana niyo gokai Ephesus amegamakari, bi ida tauri na naivo reyo.
2TI.2.1	Mina resi nai mida, buni tora gade Iesu Keriso ri mina dudu yeiva re. 
2TI.2.2	Resi beika na yaku niyaka ma ninegau reyadi vene tau gade di nemokori neideyo, mokena vari gira aededi vene rofu nima, kaere ka bi amiye bouna rofu mina oteimagedi.
2TI.2.3	Iesu Keriso di iya redo amiye buni kana, nasa esika esika moi. 
2TI.2.4	Iya redo amiye bi amiye tavoi kana dudu moimai idana de rego—ini ura bi ini ourefeidena amiye moi ada rego. 
2TI.2.5	Ma isira amiye yokoi yaku ni-ika regedi isira de rego vonisi, ini ago gira dada, bi ini isira rena obini bi de moigo. 
2TI.2.6	Bi buni muro rei yeiva redo amiye siko ini murori iruku moigo. 
2TI.2.7	Beika nida fafau bi moke, adina Varika amiye yaku beika baika tau gade rofu ada yora ya mago.
2TI.2.8	Iesu Keriso, David di tutubena amiye, kaere muyenari gutuna dadi rae reyo, ago buni nirausi reyaka kana, mina moke. 
2TI.2.9	Mina fafau, duma duma amiye kana seini yaku na ukita riyadi ma gurauda mini. Idu Sei di ago bi seini yaku ukita rei vau de reyadi! 
2TI.2.10	Mina dada beika tauri are rei gira reida, Sei di auba reyo vene rofu, ma Iesu Keriso dudu, toga toga ameibobina di vabara nufa, ka moi vegu rigo dada. 
2TI.2.11	Ago rama bi yomini:
2TI.2.11	“Inasa muyeyafa vonisi,
2TI.2.11	una ka inasa vegu amegifa.
2TI.2.12	Una are rei gira regifa vonisi,
2TI.2.12	bi inasa ka ourefeidegifa.
2TI.2.12	Una yaku de buda aegifa,
2TI.2.12	ina ka de una buda aego.
2TI.2.13	Ina niyo kana, una bi de regifa vonisi,
2TI.2.13	ina bi ini ago kana mina toga redo mini,
2TI.2.13	adina iniye fufuta magi anua rego.”
2TI.2.14	Mina beika tau ina vene rofu toga oteimasi Sei di nemokori sina ago fafau, kayamo ga reyagane nioku, adina neidededi vene rofu ini buni yokoi de, idu no moigedi maka. 
2TI.2.15	Sei ya yo niyo kana, amiye nigika ya kaya moi gira ma buni re, kaere bi maena de redo moimai amiye, ye mina ago rama bi ida rorobori ourefeide. 
2TI.2.16	Idu Sei rofu ni tavoi tavoi ago bi egavoi re, adina mina yaku amiye Sei rofu besa besa moi gaima rido. 
2TI.2.17	Ma ini ago bi roaita moi no rena koito ara tora nibobigo kana. Ina vene di fogori bi Hymanaeus ma Philetus, 
2TI.2.18	kaere bi ago rama dada rerevaida ni diyadi; ini ago niyadi bi amiye muyenari gutuna dadi rae rena bi sena koina niyo. Ye amiye bedakai di mokena vari gira aena bi uyareyadi. 
2TI.2.19	Idu Sei di gado variyo bi gira ma are rei gigitani reyo, ma ina fafau yomina ago bura reyo: “Varika amiye bi ina diba kaere bi ini,” ma “Amiye tau noibanu kaere bi Varika amiye
2TI.2.20	Ye yava tora tora ideri goro ma siriva dudu rina yava siua maka de amededi, idu yabo ma kono kaka dudu rina ka amededi; bedakai ini moimai bi tora, ma bedakai ini moimai bi keika. 
2TI.2.21	Mina dada, amiye yokoi yaku mina rofu iniye moi ruaka ribigo vonisi, bi moimai tora di yava siua kana nigo. Makai bi amiye tora di moimai rofu moi kikifa resi vegu buni tau gade rofu dogo rego. 
2TI.2.22	Ye mida ruaka di roaita di ura ori disi uka ruaka dudu, Varika amiye di roka nidedi venesa mokena rorobo, mokena vari gira aena, uka mana ma uka amuta maina rei usi di. 
2TI.2.23	Resi forovai ma ada yora de kayamo ago egavoi re, adina ya ya diba mina dudu ruda moi evata rido. 
2TI.2.24	Ma Varika amiye di moimai rei tavoi redo amiye bi kayamo ga reyainedi, idu bi amiye tora noibanu rofu ave nisi oteimago diba dada toro reyaine. 
2TI.2.25	Ka bi ina rofu tourage rededi ave nina vegu rorobo reyaine, kamini Sei yaku vegu no feresi moi etagae rina vegu mago baeko, ye makai ago rama diba nigedi. 
2TI.2.26	Kamini senagi Bodaka yaku buoru ideri aeyo ini ura kana regedi, ma gabi makai ada yora nisi mina buoru gutuna yaku diyagane.
2TI.3.1	Ye yomina diba ni, ari koina nina baegori, ari bi toe iniye vata nibigo. 
2TI.3.2	Adina amiye bi iniye maka uka mabigedi, moni uka mabigedi, iniye ni-ika rega kokoba famagasa nivasina rebigedi, ago no nibigedi, ini nono baba obe rebigedi, buni tora gade ma kikifa de regedi; 
2TI.3.3	uka mana koina, moi amuta rena ura de regedi, amiye roka moi no rigedi, yuka vana dogo de regedi, ruda emi regedi, vegu buni rena uka de magedi; 
2TI.3.4	siri rebigedi, ada de dudu vegu regedi, matuka tora nufa, Sei rofu uka de magedi, idu roaita di ura maka bi uka magedi; 
2TI.3.5	etofarori bi Sei di mokena kana, idu ini vava fufuta magedi. Mina kana kana amiye rofu egaima ri. 
2TI.3.6	Adina mina kana vene di bedakai yaku yava ideri kokoya kana dui resi vegu no di toe nufa, uka yau rema vene di mokena moi yau ridedi, kaere ini roaita di ura bouna bouna yaku moi yarededi. 
2TI.3.7	Ina bi beika tau toga mokei karegika rededi, idu ago rama bi toga baku rena de rededi. 
2TI.3.8	Senagi senagi Jannes ma Jambres yaku Moses di ida biri rigika reyadi kana, mina vene ka ago rama bi biri ridedi—ini mokena bi kamini no niyo ma ini mokena vari gira aena bi ofa ofa maka.
2TI.3.9	Idu ina bi gaima iniye de digedi, adina ini forovai rena vegu bi amiye yaku vei mama regedi, mirona amiye remanu di forovai rena kana.
2TI.3.10	Idu ya bi nai oteimana ago, nai vegu rena, nai vegu di ida, nai mokena vari gira aena, nai toro rena, nai uka mana, nai are rei gira rena, 
2TI.3.11	nai esika ma toe moina, mina beika tau na rofu vata niyadi bi usi diyo. Mina bi Antioch, Iconium ma Lystra ri vata niyadi—mina esika bouna bouna moiyaka ma veyo! Ye Varika amiye yaku mina tau noibanu na moi vegu riyo.
2TI.3.12	Kamini amiye tau noibanu, kaere Iesu Keriso sa Sei di mokena kana vegu amegika ura rededi, bi esika magedi. 
2TI.3.13	Idu amiye no ma ofa ofa nina vene bi ini vegu nori isivaga iniye nigedi. Ina yaku amiye bedakai moi eva rigedi ma bouna vene ka ina vene rofu eva nigedi. 
2TI.3.14	Idu ya bi yi beika diba nisi mokena vari gira aena moi gira riyo bi toga rebi, adina ya ya diba kaere ya rofu nioteimaradi bi. 
2TI.3.15	Ma ya kakuari gutuna gua, ya bi Sei di ago kikifa diba nigamo, moi vegu rina mokena vari gira Iesu Keriso aena dudu, mina rofu ya mokena vabara mago mini. 
2TI.3.16	Sei di ago tau gade bi Sei yaku amiye di mokenari aeyo. Ina ini vava bi nioteimana, nirorotari rena, emana ma mokena rorobo dudu sikuru rena rofu, 
2TI.3.17	ye Sei di amiye bi yeiva nisi vegu buni tau gade rofu dogo reyaine.
2TI.4.1	Sei ma Iesu Keriso, kaere bi vegu amena vene ma muyena vene kota rego, na yaku ini nemokori ma ini ogau nigo ma ini ourefeidena amena sana dudu, bi nai ni yeiva resi nida ago bi yomini: 
2TI.4.2	ago buni nirausi re; ari buni ma ari nori ya kaya dogo re; toro ma nioteimana tau noibanu dudu, vegu no rofu nierau resi nimatisi egira re. 
2TI.4.3	Adina ini ari bae okigori, amiye yaku oteimana ago buni udiko regedi, idu iniye ini roaita di ura dada, neidena maka regi, mina rofu bi oteimana vene moi egogo regedi. 
2TI.4.4	Resi ina vene bi ago rama rofu ini anema moi etae risi sisina di sina tavoi tavoi neidebigedi. 
2TI.4.5	Idu ya kaya gokai beikari ma toe baegori, ini esika esika fadimagasa ago buni niogau rena amiye di moimai resi yi naivo naivo tau Sei rofu, bi rei mona re.
2TI.4.6	Adina na bi sena waini koru aira kana rausi reyadi ma nai digida di ari bi bae okiyo. 
2TI.4.7	Na bi ruda buni ruda reyaka moi koina resi toga mokena vari gira aegamaka. 
2TI.4.8	Sena mokena rorobo di obini na rofu ae torekai reyo, goina bi Varika amiye, mokena rorobo nufa kota redo amiye, yaku mirona medari na mago—na maka de, idu kaere kaere yaku uka mana dudu, ini ogau nigo meda tua regamadi ka obini moigedi.
2TI.4.9	Na rofu evade ida maina resi baegiya bi buni. 
2TI.4.10	Adina Demas bi mina kono di vegu uka masi na ferei disi Thessalonica ri boyo. Ma Crescens bi Galatia ri diyo ma Titus bi Dalmatia ri diyo.
2TI.4.11	Luke maka bi nasa. Mark afesi yasa bogedi, adina na rofu naivo naivo renari ina bi buni iniye.
2TI.4.12	Na yaku Tychicus bi Ephesus ri nifeideyaka.
2TI.4.13	Ya baegiyari, nai ituri bou rina varuka doba Troas ri Carpus sa fereyaka, mina ma nai buka moi bae; na ura reida bi mina vibani rori bura reyadi mina ka moi bae.
2TI.4.14	Alexander fore 
2TI.4.15	Ya ka ina rofu vei mona re, adina uni oteimana ago rofu una tourage rei mona reyo.
2TI.4.16	Ouresi nai vegu nigira regi na kota reyori, amiye yokoi yaku na aedegi de okiyo, idu amiye tau noibanu bi na feresi diyadi. Ina rofu bi toe ga iki maraine! 
2TI.4.17	Idu Varika amiye bi nai eta rofu are resi yeiva na maro, ye makai na dudu, ago bi ninegau rei mona rego ma tutubena idana vene tau noibanu neideyaganedi. Ma lion di venari na moi vegu riyo. 
2TI.4.18	Varika amiye yaku vegu no tauri, na moi vegu risi ini ourefeidena amena sana omari na afei bogo. Ina rofu bi toga toga vabara niyaine! Rama.
2TI.4.19	Priscilla ma Aquila ma Onesiphorus di yava vene tau gade nai yuata sina nifeideida.
2TI.4.20	Erastus bi Corinth ri ameyo, ma Trophimus bi gauka reyo, ye Miletus ri fereyaka.
2TI.4.21	Ye buni bi evade ava di ari okina koderi minari okigiya.
2TI.4.21	Eubulus yaku yuata ago ya nifeidedo ma Pudens, Linus, Claudia ma usika ourena tau noibanu ka yuata ago nifeidededi.
2TI.4.22	Varika amiye
2TI.4.22	Sei di buni tora gade bi ya tau noibanusa.
TIT.1.1+TIT.1.2	Na Paul, kaere bi Sei di moimai rei tavoi reida amiye, ma Iesu Keriso di nifeidena amiye mina bura reida.
TIT.1.1+TIT.1.2	Mina reida dada, Sei yaku ini auba reyo vene bi ini mokena vari gira aesi sina rama di mokena moisi Sei ini mokena kana bi regedi. Ye toga toga ameibobina vegu di uka mokena moigifa, goina bi Sei, kaere ofa de nido, bi ari dobau sena nitore reyo. 
TIT.1.3	Ma iniye ini niyo ariri ini ago moi ogau riyo; Sei una Moi vegu rina amiye di ago gira fafau mina oteimana moimai na nimaro.
TIT.1.4	Titus, mina fefa bi ya rofu bura reida. Ya bi nai mida kana, adina ya bi nasa vakoi Sei rofu mokena vari gira aesifa.
TIT.1.4	Sei uni Baba ma
TIT.1.5	Crete ri ya fereyaka, ini adina bi beika moi koina de fereyafa, mina moi koina reyainedi, ma ya niyaka kana, dubu tora vene taoni neineiri aeyainedi. 
TIT.1.6	Mina ourefeidena amiye bi ini vegu no yokoi de, rema yokoi maka meyo amiye, ini mida mida kaere bi Sei rofu mokena vari gira aededi, ma bi rei tavoi tavoi de ma anema yora mida mida.
TIT.1.7	Mina ourefeidena amiye bi Sei di moimai rebigo, mina resi bi vegu no yokoi de resi iniye maka mokena de resi evade maka gubuyo de reyaine. Resi bi koru gira irina de, ruda rei tavoi de, ma ofa ofa dudu baku baku de reyaine amiye. 
TIT.1.8	Idu bi amiye gaba reyaine, amiye kaere bi vegu buni uka masi ini yuka vana nari resi berou berou rofu mokena rorobo redo. Bi kikifa amiye, ma iniye moi rorobo rido amiye. 
TIT.1.9	Ago rama oteimana mina moi gira kiki rebiyaine, ye mina ago rama dudu amiye egira rego, ma amiye kaere yaku ago rama rofu tourage rededi, mina vei mama riyainedi.
TIT.1.10	Adina Jew vene tau gade, kaere bi ekalesia vene niyadi, bi ago neidena de vene, sakua vene ma amiye ofarosi rena vene. 
TIT.1.11	Mina vene bi moi babo ri, adina ofa ofa dudu fore moigika beika de oteimana ago mina, oteimagasa usika ourena tau di varena amena moi no ridedi. 
TIT.1.12	Iniye di ago nido amiye yokoi yaku ka niyo, “Crete vene bi ari neinei ofa ofa nidedi vene, tuma dona kana ma amei tavoi regasa iruku iridedi vene,” vo niyo. 
TIT.1.13	Mina sina bi rama. Mina resi, mina vene rofu sina gira ni, ye ini mokena vari gira aegasa rama maka rebigedi, 
TIT.1.14	ma Jew vene di sisina sina rofu o kaere ago gira rama rofu fufuta madedi vene di sina rama rofu, di anema aena ga reyagane. 
TIT.1.15	Amiye kaere bi Sei di nemokori ini vegu no yokoi de, beika tau ina rofu ka bi no yokoi de. Idu kaere bi vegu no nufa vene ma Iesu rofu mokena vari gira de aededi, bi beika tau rededi bi buni de. Mina di adina bi, ini mokena ma ini uka di mokena bi kino nufa. 
TIT.1.16	Ina iniye nikake redo bi Sei ina diba, idu ini reremama rededi yaku nido ina bi Sei ina toto. Sei yaku ini vegu no ura de iniye rededi, ma Sei di ago gira neidena ura de resi beika buni rena bi de rededi.
TIT.2.1	Idu Titus, ya beika ago rama niyo, mina maka oteimagiya ma diba niyagane. 
TIT.2.2	Rumana tora tora oteima bi koru gira irina ga resi mokena gira ma buni resi ini yuka vana nari reyagane; ma Sei rofu mokena vari gira aena, uka manari ma moi yeiva resi toe moi dina, mina moi gira ribiyagane. 
TIT.2.3	Mina kana, rema tora tora oteima bi beika rebigediri, ka Sei ina ura redo kana amebiyagane, bi amiye rofu nifafana rena de, o koru gira
TIT.2.4	Mina ida dudu, ina ka rema ruaka niegira regedi, bi ini maruka ma mida uka masi 
TIT.2.5	yuka vana nari resi ini maruka rofu maka uka mabiyaganedi, gokai ini yava dogo rena ma amiye rofu buni resi ini maruka di vava gabireri amebiyagane, ye makai dudu amiye yaku Sei di ago de nifafana regedi.
TIT.2.6	Mina kana sina dudu, godua niegira re kumo iniye ini yuka vana nari reyaganedi. 
TIT.2.7	Beika tau rebigiyari, ya kaya ka vegu buni re kumo mina ya vesi ya tari reyaganedi. Ye oteimabigiyari, bi uka di mokena buni ma gira dudu oteima, 
TIT.2.8	ye mina sina rama bi amiye yaku no yokoi de veitao regedi. Mina resi kaere yaku uni ago obe regedi, bi maena regedi, adina una
TIT.2.9	Moimai rei tavoi rededi vene oteima, ina bi ini ourefeidena vene di gabireri, ini moimai tauri raga resi ini uka moi ada resi ini ago obe ga resi 
TIT.2.10	ina rofu duma duma ga reyagane, idu ourefeidena amiye di uka moina di moimai di vegu rama rebiyagane. Ye ini beika tau rebigediri, bi Sei una Moi vegu rina amiye di rama iniye ago bi mina vava nigo.
TIT.2.11	Adina Sei di moi baeyo buni tora gade bi una moi vegu rido, mina bi amiye tau rofu ogau niyo. 
TIT.2.12	Sei rofu fufuta mana vegu ma mina kono di vegu no rofu de nisi nido, idu gua duakau amenari, yuka vana nari rena, vegu rorobo dudu, ma Sei di mokedo kana dudu amegi, mina una oteimado. 
TIT.2.13	Uni isivaga iniye Sei ma Moi vegu rina amiye Iesu Keriso
TIT.2.14	bi kaere yaku vegu no tau rofu, una erufusi iniye rofu amiye moisi moi ruaka riyo, ye vegu buni rena mokena rebigedi.
TIT.2.15	Ye Titus, mina ya oteimaida sina bi amiye nioteima. Mina vava tau dudu, ya yaku niegira re kumo mina vegu no ga reyaganedi. Resi amiye yaku yi sina rofu gedu mana ga reyagane.
TIT.3.1	Amiye tau dudusa nioteima kumo ourefeidena vene ma gavamani vene di vava gabireri amesi ini ago neidegasa moi gira risi beika moimai buni maka regika amebiyagane. 
TIT.3.2	Resi amiye rofu nifafana rena de, idu amiyesa ave nisi auta regasa amena maka rebiyagane, ye mina vegu rama amiye rofu reisa bi amiye oteimago ya bi gokai kana amiye. 
TIT.3.3	Una ka sena bi mokena buni yokoi de, ago neidena de, dona auna di moke moke resi ofarosi regamadi ma roaita moi ada regika vegu no yaku una ourefeidegamo. Ma uni mokena no masi amiye be rofu ka maunu nigamafa. Resi amiye be rofu gubuyo resi uniye uniye ka gubuyo regamafa. 
TIT.3.4	Idu, uni moi vegu rina amiye, Sei di mokei tora rena ma uka mana amiye rofu di bae ogau niyori, 
TIT.3.5	vegu buni ma mokena rorobo reyafa dada, una moi vegu rina de reyo, idu ini uka iriyeduka dudu, bi una moi vegu riyo. Vima kikifa di vava dudu una koiteyo, ma dudusa vata nisi ruaka niyafa, makai dudu una moi vegu riyo. 
TIT.3.6	Iesu Keriso uni Moi vegu rina amiye yaku beika reyo dada, Sei yaku ini uka noibanu dudu, ini Vima kikifa una fafau moi urafo reyo. 
TIT.3.7	Ye makai dudu, uni vegu bi rorobo niyo, ini buni tora gade dada, ma toga toga ameibobina vegu di uka mokena moinari, bi ini mida mida nigifa. 
TIT.3.8	Mina sina bi rama sina.
TIT.3.8	Gua ura reida ya bi mina sina besa ni, ye kaere Sei rofu mokena vari gira aeyadi vene bi mokena buni dudu, vegu buni kimo rebigedi. Amiye rofu mina moimai buni di sina bi buni ma amiye tau bi ina dudu buni baku regedi. 
TIT.3.9	Idu deda kayamo, tutubena ini vata ni baeyadi sina, ita rafu sina ma Jew vene di ago gira dada kayamo rededi mina fere, adina mina sina tau bi beika buni yokoi de rigo ma buni yokoi de moi vata rigo. 
TIT.3.10	Ekalesia vene moi etagae risi nanaka redo amiye bi ouresi ago gira ni; ya neidena de regori, bi dudusa ago gira ni. Mina de ya neidegori, bi kaini ferei tavoi re. 
TIT.3.11	Minari mamo vei mama regiya mina amiye bi mokena buni feresi vegu no redo amiye; vegu no redo dada, iniye di no yaku moiyo.
TIT.3.12	Artemas o Tychicus ya rofu nifeidegidari, ya bi ida maina resi na rofu Nicopolis taoniri bae, adina mina avari bi mironari amegida mina mokeida.
TIT.3.13	Zenas, kaere bi ago gira oteimana amiye, ma Apollos yaku ini dibo regika regediri, moi aede kumo gugura moi mona reyagane.
TIT.3.14	Uni vene moimai buni di mokena moi gira risi ari neinei di gugura fore moi negau risi vare tavoi amei tavoi bi ga reyaganedi.
TIT.3.15	Amiye tau nasa yaku ini yuata ya rofu ka nifeidededi. Kaere vakoi mokena vari gira aeyafa ma una uka madedi, ka yuata nifeidesifa.
TIT.3.15	Sei di buni tora gade iniye bi ya vene tausa ameyaine.
PHM.1.1	Mina bura bi na Paul, Iesu Keriso dada, dibura yavari ameida ma uni dubuini Timothy vakoi gutuna—
PHM.1.1	Uni uka masi vakoi moimai resifa amiye Philemon ya rofu, 
PHM.1.2	ma uni tobaini
PHM.1.3	Uni Baba Sei ma Varika amiye Iesu Keriso di buni tora gade ma uka amuta ya maragane.
PHM.1.4	Ari neinei nai usa usa ninari, ya mokesi nai Sei rofu buni tora gade maida, 
PHM.1.5	adina bi yi sina neideyaka, ya bi Sei di vene uka masi Varika amiye Iesu rofu mokena vari gira aesi ameisa. 
PHM.1.6	Nai usa usa nina ya rofu bi yi mokena vari gira aena rau rena bi rebiyainedi, ye beika buni tau Keriso rofu moiyafa
PHM.1.7	Nai dubuini, Sei di vene tau noibanu uka maisa dada, ini mokena moi gira risa. Makai dada, na bi ada reida
PHM.1.8	Mina resi na bi Keriso di rokari uka bubu ma ago gira dudu beika reyainedi ya nigida, 
PHM.1.9	idu bi uka mana fafau ya usa nigida. Na Paul, kaere ugava niyaka, ma gua ka bi Iesu Keriso di dibura amiye. 
PHM.1.10	Nai usa bi yomini: Onesimus rofu di, kaere bi dibura ideri amegamakari, nai mida kana niyo.
PHM.1.11	Sena ina bi no iniye iniye ya rofu, idu gua bi ya rofu ma na rofu ka buni iniye
PHM.1.12	Ya rofu dairi nifeideida mini, ina kaere bi nai uka meko. 
PHM.1.13	Nai ura bi nasa amebiyaine, ye ago buni dada dibura ideri ameidari, bi yi sanari na aedego. 
PHM.1.14	Idu ya ya diba nina koderi bi na ura de, ye yi vegu buni beika ura regiya, bi yi mokena dudu regiya, ma nai mokena dada bi de.
PHM.1.15	Mina neituari ya fereyo di adina, bi dairisi kamini toga toga yasa ameibobiyainedi baeko, 
PHM.1.16	idu moimai rei tavoi redo amiye kana mirona amei baegamo kana de; gua bi uka mana dubuini kana. Ina bi nai uka maida, idu ya rofu bi mokei vava tora iniye regiya, vakoi amiye kana ma Varika amiye ideri dubuini kana.
PHM.1.17	Ye, ya yaku mokegiya na yi asini vonisi, bi na moi dui regiya kana ina ka makai re. 
PHM.1.18	Ye, ya rofu beika no be reyo o beika moiyo, mina de ya moi dairiyo, bi nai rokari ae. 
PHM.1.19	, na kaya nai vana dudu bura reida. 
PHM.1.20	Nai dubuini, nai ura reida na bi ya rofu Varika amiye dudu obini be moigida. Keriso dudu nai uka moi ada revo!
PHM.1.21	Ya rofu bura resi bi yi neidenari ya rofu mokena buni mokeida. Na na diba beika ya usa nida bi ya yaku besa besa regiya dada. 
PHM.1.22	Ma sina yokoi ka bi yomini: Nai daiyutu yokoi moi dogo re. Adina nai uka mokena aeda bi Sei yaku yi usa usa nina neidesi na ya rofu moi dairigo.
PHM.1.23	Nai asini Epaphras, kaere bi Iesu Keriso dada nasa dibura yava ideri amedo, ya vene rofu ini yuata nifeidedo.
PHM.1.24	Nai moimai resifa vene Mark, Aristarchus, Demas ma Luke yaku ka ini yuata nifeidededi.
PHM.1.25	Varika amiye Iesu Keriso di buni tora gade bi ya vene di vimasa amebiyaine.
HEB.1.1	Senagi senagi, uru tau gaderi ma ida tau gaderi, Sei yaku ini ago niyadi vene dudu uni aufakai rofu ini ago niyo, 
HEB.1.2	ye gua ari metonari, bi ini Mida dudu una rofu ago niyo. Ini Mida beika baika tau fafau rau resi ina dudu, ka kono ma oma di beika baika tau riyo. 
HEB.1.3	Ina yaku Sei di vabara kikisi Sei iniye ogau nisi ini ago vava dudu beika baika tau vakoi moi gira redo. Uni
HEB.1.4	Ye ina bi makai dudu naivo naivo vima rofu bi isivaga iniye; ini roka Sei yaku maro bi isivaga iniye ina vene di kana de dada. 
HEB.1.5	Adina Sei yaku ini naivo naivo vima bedakai rofu toga de niyo:
HEB.1.5	“Ya bi nai Mida;
HEB.1.5	na bi gua yi Baba niyaka.”
HEB.1.5	O dudusa de niyo,
HEB.1.5	“Na bi ini Baba nigida,
HEB.1.5	ma ina bi nai Mida nigo.”
HEB.1.6	Ma dudusa, Sei yaku ini ourena Mida mina konori moi soka regasa yomakai niyo:
HEB.1.6	“Sei di naivo naivo vima tau nivakeyagane.”
HEB.1.7	Resi ini naivo naivo vima fafau yomakai niyo,
HEB.1.7	“Ini naivo naivo vima bi aura kana risi
HEB.1.7	ini naivo rededi vene bi ita fairo kana rido.”
HEB.1.8	Idu ini Mida fafau yomakai niyo:
HEB.1.8	“Sei, yi ourefeidena amena fata toga toga ameibobigo!
HEB.1.8	Yi
HEB.1.9	Ya bi mokena rorobo uka masi amiye uka esika mana gubuyo regamo.
HEB.1.9	Mina dada Sei, yi Sei, ada rena di diga
HEB.1.9	ya fafau rausi reyo,
HEB.1.9	yi asiyaka kana de.”
HEB.1.10	Ka niyo:
HEB.1.10	“Varika amiye, ini adinari gutuna ya kono di gado aesi
HEB.1.10	yi vana dudu oma riyo.
HEB.1.11	Tutumui digedi, idu ya ameibobigiya;
HEB.1.11	varuka kana kori nigedi.
HEB.1.12	Bou varuka doba kana firo rigiya,
HEB.1.12	ma varuka kana moi idana rigo.
HEB.1.12	Idu ya bi moi idana de rigiya,
HEB.1.12	ma yi lagani toga koina de nigedi.”
HEB.1.13	Kamini Sei ini naivo naivo vima yokoi rofu toga de yomakai niyo:
HEB.1.13	“Nai vana rama eta rofu ameinu re
HEB.1.13	bogo na yaku yi tuma vene
HEB.1.13	yi yuka aena sana kana rigida mamo.”
HEB.1.14	Ye ina bi naivo naivo vima, kaere bi moi vegu rina vegu moigedi vene dada naivo regi moi feideyo.
HEB.2.1	Mina dada beika ago neideyafa bi anema ae mona rebinadi, gaima nigifa baebu. 
HEB.2.2	Adina Sei di naivo naivo vima yaku uni tutubena rofu niyadi ago
HEB.2.3	Ye moi vegu rina buni iniye gedu magifa vonisi, bi gokai ida dudu ori digifa? Varika amiye siko fafau niyo ma ini ago neideyadi vene yaku una rofu niyadi bi rama. 
HEB.2.4	Mironari Sei ka ini ura dada rebe, mokena vegu bedakai ma beika baika Vima kikifa yaku rau reyo, mina tau dudu mina ago bi rama, mina fafau ninegau regi tanu reyo.
HEB.2.5	Adina mina baego kono una gua nisifa—bi Sei yaku ini naivo naivo vima rofu ini ourefeidena vava de maro. 
HEB.2.6	Idu bi bura yokoiri yomakai niokuyo:
HEB.2.6	“Amiye bi beika, ye ina rofu mokeisa?
HEB.2.6	Ma amiye di mida bi beika ye ina rofu dogo regiya?
HEB.2.7	Neituari yi naivo naivo vima di vava gabireri aesi
HEB.2.7	gabi bi vabara ma kikifa dudu kini kana ada bou maro.
HEB.2.8	Resi beika baika noibanu ourefeidegi ini yuka gabireri aeyo.”
HEB.2.8	Ye mina beika baika noibanu ini ourefeidena vava fafau manari, bi beika yokoi ini ourefeidena gabireri de amedo. Idu gua bi tau noibanu makai de vesifa. 
HEB.2.9	Idu amiye yokoi kaere neituari, Sei di naivo naivo vima di vava gabireri aeyo ini roka bi Iesu; ini esika esika mana ma muyena dada, vabara ma kikifa dudu, kini kana ada bou mado ma mina vesifa. Ye Sei di buni tora gade dudu amiye noibanu rofu muyeyo dada. 
HEB.2.10	Adina amiye kaere ina kaya rofu beika baika riyo ma ina dudu amededi, bi buni amiye moi vegu riyo amiye bi ini gokai esika esika moiyo, mina dudu moi rorobo rigi sana masi amiye di mida tau vabarari moi baeyo.
HEB.2.11	Adina moi kikifa riyo amiye ma kaere moi kikifa riyo ina tau vakoi bi Baba
HEB.2.12	yomakai niyo:
HEB.2.12	“Yi roka nai usika ourena rofu niodoro regida;
HEB.2.12	egogo rededi vene di fogori ya rofu yauta nigida.”
HEB.2.13	Ye ka niyo, “Mokena vari gira ina rofu aegida.” Ma dudusa yomakai niyo, “Na ma Sei yaku na maro mida mida bi mini.”
HEB.2.14	Mina dada mida mida bi musa ma dava nufa dada, makai musa ma dava nufa iniye ka niyo, ye muyenari, muyena vava nufa amiye ini vava moi no rigo, kaere bi Bodaka. 
HEB.2.15	Resi amiye tau gade ini vegu amena tauri, muyena ori rena rofu, moimai rei tavoi rena gabireri ameyadi bi erufuyo. 
HEB.2.16	Adina rama bi diya ini naivo naivo vima de aedeyo, idu Abraham di tutubena vene aedeyo.
HEB.2.17	Mina dada ida tau gaderi, ini usika ourena kana riyainedi, ye iriyeduka rena ma vegu rama rena resi Sei ma amiye utari naivo amiye tora nisi Sei naivo reyaine amiye di vegu no koite makuna di obini kana dada. 
HEB.2.18	Adina ini uka maina reyori, bi esika esika moiyo. Ye makai dudu, ina kaya uka maina regika nivedo vene aedego.
HEB.3.1	Mina dada, usika ourena kikifa, kaere Sei yaku unasa raka niyo, nifeidena amiye ma Sei ma amiye utari naivo amiye tora, kaere di roka bi Iesu Keriso, mokei mona refa. Uni mokena vari gira ina rofu aena niogau reyafa. 
HEB.3.2	Iesu yaku ina abidi reyo amiye rofu vegu rama reyo, Moses ka Sei di yava vene tauri naivo regi vegu rama regamo kana.
HEB.3.3	Adina yava akudo amiye emagui rei tora redo, idu yava iniye bi de. Mina ida yokoi makari, Moses bi Iesu kana de, ina bi rama emagui rei tora redo. 
HEB.3.4	Adina amiye yokoi yokoi yaku yava neinei akudedi—idu beika baika noibanu akuyo amiye bi Sei. 
HEB.3.5	Kamini naivo reyo amiye kana, Sei di yava tauri Moses yaku moimai regi vegu rama reyo, ye makai gabi beika baika rofu ago nigedi, mina fafau niokugamo. 
HEB.3.6	Idu Keriso bi mida kana, Sei di yava fafau ini moimai regi vegu rama redo. Ma ori de dudu, uni mokena buni ma uni uka mokena nivasina rena
HEB.3.7	Mina dada Vima kikifa niyo kana:
HEB.3.7	“Ini goroka gua neidegedi vonisi,
HEB.3.8	Ebene reyo medari
HEB.3.8	gagani autu sanari,
HEB.3.8	ina vene yaku ruda reyadiri kana yi uka meko moi gira ga ribifa.
HEB.3.9	Mironari yi aufakai na ebene reyadi,
HEB.3.9	mina mo lagani 40 ri gokai vegu na yaku reyaka bi veyadi.
HEB.3.10	Mina dada mina tutubena vene rofu gubuyo resi
HEB.3.10	niyaka, ‘Ina vene toga toga ini uka mekori kokofu resi
HEB.3.10	nai vegu ida diba de nidedi.’
HEB.3.11	Nai gubuyo resi yomakai nitore reyaka:
HEB.3.11	‘Nai asa moina sana bi dui de regedi!’ ”
HEB.3.12	Usika ourena, vei mona refo, uka no mokena vari gira de aena yi ideri amego baebu, ye ameibobigo Sei gutuna yarena rofu ya ourefeidego dada. 
HEB.3.13	Idu ari neineiri ya kaya ya kaya egira rebifa, “Gua” vo nidedi fuofuori, ye vegu no di ofa ago yaku ya yokoi di uka moi gira ga riyaine dada. 
HEB.3.14	Adina una yaku siko ori de dudu, mokena buni metonari moi gira rigifa vonisi, ye una bi Keriso sa moimai regifa.
HEB.3.15	Yomakai niyo kana:
HEB.3.15	“Ini goroka gua neidegedi vonisi,
HEB.3.15	ruda reyadiri kana
HEB.3.15	yi uka meko moi gira ga ribifa.”
HEB.3.16	Adina ago neidesi ruda reyadi vene bi kaere? Rama bi
HEB.3.17	Ye kaere rofu lagani 40 fuofuori gubuyo reyo? Mina bi amiye kaere vegu no resi gagani autu sanari keto resi muyeyadi. 
HEB.3.18	Ma mina vene kaere rofu nitore reyo bi ini asa moina sana dui de regedi bi kaere? Bi mina de neideyadi vene. 
HEB.3.19	Mokena vari gira de aeyadi dada, gaganiri dui de reyadi ma mina vesifa.
HEB.4.1	Mina dada, ini asa moina sanari dui regi nitore rena ago toga are redo fuofuori, ori renadi, ya bedakai ekaira rei mama regasa gaise regedi baebu. 
HEB.4.2	Adina ago buni ina vene rofu nirausi reyo kana, makai una rofu nirausi reyo, idu sina neideyadi yaku de aedeyo, ini adina ago neidesi mokena vari gira de aeyadi dada. 
HEB.4.3	Adina una kaere mokena vari gira aesifa bi ini asa moina sana dui reyafa, ina yaku niyo kana:
HEB.4.3	“Nai gubuyo resi yomakai nitore reyaka:
HEB.4.3	‘Nai asa moina sana bi dui de regedi!’ ”
HEB.4.3	Mina niyo, idu kono ma oma riyo medari, bi ini moimai rei vau reyo. 
HEB.4.4	Adina bura yokoiri, bi meda 7 ere dada yomakai niyo: “Kamini Sei yaku meda 7 ereri, ini moimai rei vau renari asa moiyo.”
HEB.4.5	Ma dudusa mina burari niyo: “Nai asa moina sana bi dui de regedi.”
HEB.4.6	Mina resi bedakai toga dui de reyadi, ma amiye kaere senagi ago buni neideyadi bi obe resi dui regi gaise reyadi. 
HEB.4.7	Ye dudusa meda yokoi “Gua” vo nigasa gabi gabi David dudu, mina ago senagi mina fefari bura reyori, yomakai niyo:
HEB.4.7	“Ini goroka gua neidegedi vonisi,
HEB.4.7	yi uka meko moi gira ga ribifa.”
HEB.4.8	Adina Joshua yaku ina vene mina asa moina sana rofu afei boyo vonisi, gabi nigo meda yokoi rofu de niyagadu.
HEB.4.9	Mina resi Sei di vene rofu Sabati meda di asa moina bi amedo. 
HEB.4.10	Ini adina, kaere amiye Sei di asa moina sana dui rego ka bi Sei kana ini moimai rofu asa moigo.
HEB.4.11	Mina dada rei mona mona resi mina asa moina sana dui renadi, mina bi Israel vene neidena de rena vegu kana, amiye yokoi keto rego baebu.
HEB.4.12	Adina Sei di ago bi diga bogasa vegu amedo; bi bainasi berou berou arika iniye ebu resi uka ma vima utama nugai feidegasa musa ma nena makai kana redo. Ina yaku uka di mokena ma ini ura vegasa diba nigo. 
HEB.4.13	Ma beika baika riyo, yokoi ini nemokori moi sui de rigedi, idu ina tau vakoi kaere ini budari uni vegu oteimaraganedi, ini nemokori bi faisara nisi erau niyadi.
HEB.4.14	Ye uni niogau rena ago mina moi gira rinadi, ini adina una bi uni Sei ma amiye utari naivo amiye tora iniye nufa, kaere omari yavoi rei boyo. Ina bi Iesu, Sei di mida. 
HEB.4.15	Ini adina uni Sei ma amiye utari naivo amiye tora bi uni uka yau nidedi, una iriyeduka redo. Ina bi ida tau rofu una kana, ini uka maina regika niveyo, idu vegu no de reyo. 
HEB.4.16	Mina dada uka bubu dudu, Sei di buni tora gade oteimana ma ourefeidena amena fata ekaira renadi, mironari beika de nufa di medari, iriyeduka ma buni tora gade una aedegi moigifa dada.
HEB.5.1	Adina Sei ma amiye utari naivo amiye tora neinei bi amiye fogori, ina vene fafau Sei sa moimai regi abidi reyo. Ini moimai bi vegu no rofu beika masi ori sisika rego. 
HEB.5.2	Toto de nidedi ma kokofu rededi amiye rofu ave nigo, ina kaya ini uka bi yau iniye nido dada. 
HEB.5.3	Mina resi amiye fafau vegu no rofu ori sisika redo kana, ina kaya ka makai reyaine.
HEB.5.4	Mina resi amiye yokoi inaike kikifa de rego, idu Sei yaku maka raka nigasa kikifa rego—Aaron rofu reyo kana.
HEB.5.5	Ye Keriso ka, Sei ma amiye utari naivo amiye tora nigi bi inaike kikifa de reyo, idu abidi reyo amiye yaku ina rofu yomakai niyo:
HEB.5.5	“Ya bi nai Mida;
HEB.5.5	na bi gua yi Baba niyaka.”
HEB.5.6	Bura yokoiri ka yomakai niyo,
HEB.5.6	“Melchizedek yaku Sei ma amiye utari naivo vene fogori ourei amegamo kana,
HEB.5.6	ya bi toga toga Sei ma amiye utari naivo amiye ameibobigo.”
HEB.5.7	Iesu mina konori vegu amegasa isaka raka ma ne koru dudu muyenari, moi vegu riyaine amiye rofu usa usa nisi niguba reyo ma ini ago neideyo, mina amiye kikifa dudu ori reyo dada.
HEB.5.8	Idu ina bi Mida, ye esika esika moina dudu ago neidena diba niyo. 
HEB.5.9	Ini vegu Sei di ura tau gade dada niyori, ina bi toga toga ameibobina vegu mina moi vegu rina di adina niyo, ini ago neidebigedi amiye tau rofu, 
HEB.5.10	Sei yaku Melchizedek, kaere bi Sei ma amiye utari naivo vene fogori ourei amegamo kana, Sei ma amiye utari naivo amiye tora kana raka niyo.
HEB.5.11	Mina dada beika baika bi ago tau gade nigifa, idu ni-itara regi bi gira, yi neide neide rofu bi taotao dada. 
HEB.5.12	Adina mina kana ariri, ya bi sena oteimana vene niyagadu, idu adinari, Sei di oteimaradi ago dudusa ya rofu nioteimaraganedi. Iruku gira gira mina irina bi de, ya bi miruka maka toga yumuyumu rebigedi.
HEB.5.13	Ini adina miruka toga yumuyumu redo amiye bi mokena rorobo di ago diba mona de redo, ina bi kakua kana dada. 
HEB.5.14	Idu iruku gira gira bi tora vene di, kaere bi beika bi buni ma beika bi no rofu bi toga vei mama rededi, ye makai veifatena di vava diba nigedi.
HEB.6.1	Mina dada Keriso di ouresi oteimana ago feresi tora vene ninadi; muyena di moimai kero rena ma mokena vari gira Sei rofu aena siko reyafa vegu, mina kana dudusa ga renadi. 
HEB.6.2	Mina bi babatiso rena
HEB.6.3	Ye Sei yaku eyounego vonisi, una bi mina regifa.
HEB.6.4	Ini adina bi sena vabara moiyadi vene dairigedi rofu, vegu no feresi moi etagae rena vegu dudusa moigi regedi di ida bi koina. Mina kana vene bi beika omari gutuna maro amutesi Vima kikifa inasa rau resi 
HEB.6.5	Sei di ago di buni ma ari gabi vata nigo di vava mina amuteyadi. 
HEB.6.6	Resi mokena vari gira aena gutuna yaregediri, bi ina kaya rofu kana, dudusa Sei di mida satauro ikoko resi amiye di nemokori moi maena regedi.
HEB.6.7	Ini adina miya toga kono moi dou rido, ye ini rama tau niyadi bi moi evairo ridedi vene rofu bi buni iniye, Sei yaku buni tora gade maro dada. 
HEB.6.8	Idu imiye ma oruma no moi vata rigo vonisi, mina kono di buni yokoi de iniye, ye atafuri bi kiraini nigo ma metonari ita yaku vaigo.
HEB.6.9	Idu makai kana ago nisifa, ya dada, uka masifa vene, rama una una diba nisifa ya bi beika baika buni ma moi vegu rina di beika baika moigedi. 
HEB.6.10	Adina Sei di vegu bi rorobo maka, ye ina dada moimai rena ma uka mana dudu, ini vene naivo regamadi ma ina bi toto de nido. Ma ya toga makai rededi. 
HEB.6.11	Kamini uni ura resifa ya yokoi yokoi yaku metonari mamo uka mokena di moi rama aena moigi, makai rei mona reyaine. 
HEB.6.12	Ye makai duomu de nigedi, idu mokena vari gira aena ma toro rena dudu, nitore rena ago moiyadi vene di vegu usi digedi.
HEB.6.13	Adina Sei yaku Abraham rofu nitore reyo; yokoi ini isivaga kana de nufa ma ina ebu reyo dada, iniye rofu uka ago masi nitore resi 
HEB.6.14	yomakai niyo, “Rama iniye
HEB.6.15	Kamini makai Abraham toro dudu nari resi nitore rena ago di rama moiyo. 
HEB.6.16	Ini adina amiye yaku, kaere isivaga iniye ina ebu reyo, mina ini roka dudu nitore rededi, resi ini kayamo rena tauri mina nitore rededi ago moi koina rigo. 
HEB.6.17	Ye Sei yaku beika nitore reyo di sina, mina moigedi vene rofu veika regi ura reyo bi rama iniye bi rego. Resi bi ini nitore rena agosa ka uka ago maro dada. 
HEB.6.18	Kamini bi mina ago remanu moi idana de rigedi ma Sei ina fafau ofa ofa ago nigi anua rego. Ye una kaere ori disi ini yeiva ideri ameyafa bi uka mokena uni budari aeyo, mina moi gira rigi egira rei mona reyo. 
HEB.6.19	Una bi mina uka mokena nufa bi uka di 
HEB.6.20	Iesu bi Melchizedek yaku Sei ma amiye utari naivo vene fogori ourei amegamo kana, toga toga Sei ma amiye utari naivo amiye tora nisi uni buni dada senagi mironari dui reyo.
HEB.7.1	Adina mina Melchizedek bi Salem di kini ma Sei odoro iniye di Sei ma amiye utari naivo amiye. Abraham yaku kini umuyei vau resi dui reyori, Melchizedek bi Abraham sa egogo resi buni tora gade maro
HEB.7.2	ma ini ruda regasa moiyo, beika baika moi bosi berou berou 10 ri yokoi maka maro. (Ouresi mina amiye di roka di adina bi “Mokena rorobo di kini”; ma ka bi Salem di kini, ini adina bi “Uka amuta di kini”.) 
HEB.7.3	Ini nono baba ma tutubena nufa de; ka bi vata niyo ma muyeyo meda nufa de. Idu Sei di mida kana toga toga Sei ma amiye utari naivo amiye amedo ma ameibobigo.
HEB.7.4	Mokefa, uni tutubena amiye Abraham beika moi bosi berou berou 10 ri yokoi maka maro amiye gokai bi tora iniye! 
HEB.7.5	Ma Levi di tutubena vene, kaere Sei ma amiye utari naivo vene di moimai moiyadi, bi ago gira ina vene rofu niyo, bi amiye gutuna beika nufa berou berou 10 ri yokoi maka moi bogedi; mina bi ini usika ourena, kaere ka bi Abraham di tutubena vene.
HEB.7.6	Idu mina amiye kaere bi Levi vene di tutubena vene nufa de, ina yaku nitore rena ago maro rofu amiye Abraham gutuna, beika berou berou 10 ri yokoi maka moisi buni tora gade maro. 
HEB.7.7	Roka tora nufa amiye yaku roka tora de amiye buni tora gade mago bi amiye yokoi yaku kayamo de rego. 
HEB.7.8	Ida yokoiri bi gabi muyegedi vene yaku berou berou 10 ri yokoi maka moigedi, ma ida yokoiri bi mina vegu amedo niogau reyadi rofu amiye moigo. 
HEB.7.9	Amiye yokoi niyadu Levi iniye beika berou berou 10 ri yokoi maka moisi Abraham ka maro, 
HEB.7.10	ini adina Levi vata nina koderi, Melchizedek yaku Abraham baku reyori, Levi bi ini tutubena Abraham di roaita ideri amegamo.
HEB.7.11	Ye amiye yokoi Levi di Sei ma amiye utari naivo vene dudu moi rorobo iniye rigo vonisi, beika resi Melchizedek yaku ina vene di fogori ourei amegamo kana, bi Aaron ri de baku regifa? Ini adina amiye yaku Levi dudu ago gira moiyadi. 
HEB.7.12	Adina Sei ma amiye utari naivo amiye di moimai gaubo regori, ago gira moi gaubo rego ka bi buni. 
HEB.7.13	Ini adina mina vegu rofu niyo amiye bi rubu idana di; mina rubu fogori, amiye yokoi ori sisika rena fore fatari toga naivo de reyo. 
HEB.7.14	Adina bi rama uni Varika amiye bi Judah di tutubena amiye ma Moses yaku mina rubu dada, Sei ma amiye utari naivo vene fafau ago yokoi be nina de reyo.
HEB.7.15	Ye Sei ma amiye utari naivo amiye yokoi Melchizedek kana ogau nigori, mina bi besa diba nigedi. 
HEB.7.16	Ina bi diya tutubena kana ago gira dada Sei ma amiye utari naivo amiye niyo, idu moi no de rigo vegu di vava dudu. 
HEB.7.17	Ini adina ina rofu niogau reyo: “Ya bi toga toga Melchizedek yaku Sei ma amiye utari naivo vene fogori ourei amegamo kana, Sei ma amiye utari naivo amiye nigo.”
HEB.7.18	Kamini sena ago gira bi moi tae riyo, ini yeiva afu nisi yau niyo dada. 
HEB.7.19	Ini adina mina ago gira bi beika baika yokoi moi rorobo de riyo. Idu uka mokena buni vayavaya vata niyo, ye mina dudu, bi Sei rofu una moi atafu rido.
HEB.7.20	Kamini bi uka ago nufa. Adina senagi Sei ma amiye utari naivo vene diya uka ago dudu makai niyadi, 
HEB.7.21	idu Sei yaku mina amiye uka ago dudu Sei ma amiye utari naivo amiye risi yomakai niyo:
HEB.7.21	“Varika amiye yaku uka ago niyo;
HEB.7.21	ma ini mokena kero de rego:
HEB.7.21	‘Ya bi toga toga Sei ma amiye utari naivo amiye.’ ”
HEB.7.22	Mina makai, Iesu bi uka ago buni vayavaya di rama niyaine nitore rena ago kana.
HEB.7.23	Sena Sei ma amiye utari naivo vene bi tau gade ma ini moimai toga toga de regamadi, muyeyadi dada. 
HEB.7.24	Idu mina amiye bi toga toga Sei ma amiye utari naivo amiye kana ameibobigo, adina bi toga toga vegu ameibobigo dada. 
HEB.7.25	Mina dada, ina dudu Sei rofu ekaira regedi vene moi vegu ri vau rego, ina vene rofu toga usa usa nigi rofu toga ameibobigo dada.
HEB.7.26	Ini adina bi buni iniye una bi Sei ma amiye utari naivo amiye tora mina kana nufa, kaere bi kikifa, vegu no nufa de, ini vegu bi kino de, ma vegu no rededi vene moi tae risi oma odorori ini roka moi odoro riyo. 
HEB.7.27	Mirona Sei ma amiye utari naivo vene tora kana de, meda neinei ori sisika de rego, siko ini vegu no rofu ma mina vene rofu ka. Dada ina kaya ori sisika kana, ini roaita Sei magasa bi amiye tau gade rofu meda yokoi makari reyo.
HEB.7.28	Adina ago gira yaku amiye ini yau nina dudu, Sei ma amiye utari naivo vene tora abidi reyo, idu nivarika ago usi dina uka ago bi Mida auba reyo, kaere bi toga toga moi rorobo riyo.
HEB.8.1	Ye uni ago di adina bi yomini: una bi Sei ma amiye utari naivo amiye tora mina kana nufa, kaere bi oma Odoro iniyeri amiye di ourefeidena amena fata vana rama eta rofu ameinu reyo.
HEB.8.2	Ma ina bi sana kikifari naivo redo amiye; mina bi diya amiye akuyo, idu Varika amiye akuyo karaga rama mini.
HEB.8.3	Adina Sei ma amiye utari naivo amiye tora neinei beika baika masi ori sisika regi abidi reyo; ye makai mina amiye ka beika baika ori sisika reyaine bi buni. 
HEB.8.4	Kamini gua konori amego vonisi, bi Sei ma amiye utari naivo amiye de amego, adina bi ago gira dada, beika baika madedi Sei ma amiye utari naivo vene amededi. 
HEB.8.5	Ina vene yaku oma di beika baika di vima kana naivo rededi. Adina Moses yaku karaga akugi kora reyori, Sei ina rofu ago gira masi niyo, “Omuna odorori gokai ya nirorotari resi oteimaro kana, mina idari beika baika tau noibanuri.”
HEB.8.6	Idu gua, Keriso yaku naivo rena burefe moiyo, kori kana de. Ma mina uka ago ruaka di utari naivo amiye kana maro ka bi burefe, kori kana de, nitore rena ago buni vayavaya dudu maro dada.
HEB.8.7	Adina mina ouresi uka ago di no yokoi de vonisi, bi yokoisa maina de reyagadu. 
HEB.8.8	Ini adina Sei yaku ini no veitao regasa yomakai niyo:
HEB.8.8	“Aiyo, Varika amiye yaku nido, uka ago ruaka
HEB.8.8	Israel vene ma Judah vene rofu magida meda baegedi.
HEB.8.9	Varika amiye yomakai niyo: Mina bi Egypt gaganiri, ini aufakai vanau moi yakusi
HEB.8.9	uka ago maraka meda kana de.
HEB.8.9	Adina nai uka ago toga usi de reyadi,
HEB.8.9	ye ina vene rofu nai mokena moi tae riyaka.
HEB.8.10	Varika amiye yaku yomakai niyo: Adina gabi mirona medari
HEB.8.10	bi uka ago Israel vene magida mini:
HEB.8.10	Na yaku nai ago gira ini mokenari aesi
HEB.8.10	ini uka fafau bura resi
HEB.8.10	ini Sei nigida
HEB.8.10	ma nai vene nigedi.
HEB.8.11	Kamini ina yokoi yokoi yaku ini atafu amedo amiye
HEB.8.11	ma ini usika ourena rofu nisi
HEB.8.11	‘Varika amiye diba ni’ oteimana de regedi,
HEB.8.11	adina tora ma keika vene noibanu
HEB.8.11	bi na diba nigedi.
HEB.8.12	Ini adina ini mokena rorobo de rena fafau iriyeduka resi
HEB.8.12	ini vegu no toga de mokebigida.”
HEB.8.13	Uka ago ruaka magasa ourena uka ago moi kori riyo. Kamini beika baika kori nisi no niyo atafuri bi tovo nigo.
HEB.9.1	Kamini ourena uka ago bi gokai Sei nivakegi ago gira ma konori sana kikifa mina nufa. 
HEB.9.2	Adina karaga dogo reyo; ini ourena daiyuturi ramefa, fata ma Sei di nemokori aena beredi mina aeyadi. Mina bi sana kikifa vo niyo.
HEB.9.3	Karaga ida vena biri rina varuka doba remanu ere di fufutari bi daiyutu Sana kikifa iniye vo niyo.
HEB.9.4	Mina ideri bi sisika buni di goro nufa, ori sisika rena fore fata ma uka ago maua, ini eta tau noibanu goro nufa fono reyo. Ini ideri bi goro nufa urena ma ini ideri bi mina 
HEB.9.5	Ini fafau bi Sei di vabara naivo naivo vima ini eta ada bi iriyeduka rena amena sanari fafau ameyo. Mina beika baika di tau gade gua nirorotari rei vau de regifa.
HEB.9.6	Kamini mina beika baika ae dogo reyadi, ma meda neinei Sei ma amiye utari naivo vene mina ourena daiyuturi, ini Sei nivakena moimai regika boi dui regamadi.
HEB.9.7	Idu Sei ma amiye utari naivo amiye tora maka yaku daiyutu remanu ereri boi dui reyo; resi bi lagani yokoiri meda yokoi makari makai reyo, toga dava moi bogamo. Ina yaku mina dava iniye ma amiye di vegu no resi bi moke mona de dudu regamadi kana moi bogamo.
HEB.9.8	Mina ourena daiyutu are rego fuofuori, Vima kikifa yaku oteimaro mina sana kikifa di boi dui rena ida bi eke feidena kode. 
HEB.9.9	Mina regamadi bi gua ari di rebe kana. Mina vegu dada mina beika mana ma ori sisika rena bi naivo redo amiye di uka di mokena moi rorobo iniye rigi anua rego. 
HEB.9.10	Mina bi iruku ma koru irina ma moi ruaka koitena bedakai maka; mina noibanu yaku roaita di ago gira kana maro kumo moi rorobo rina ari baego mamo.
HEB.9.11	Idu Keriso bi mina karaga tora iniye ma rorobo iniye dudu, beika baika buni baeyadi
HEB.9.12	Ina bi amiye tau gade rofu meda yokoi makari, mina sana kikifa iniyeri dui reyo; bi diya gouti ma boromakau mida di dava dudu, idu bi ini dava dudu dui reyo, ye makai vegu no gutuna una voi resi toga toga erufuyo. 
HEB.9.13	Adina gouti ma boromakau rumana di dava ma boromakau rema ori kamu reyo udo moisi bi moi kino riyadi vene fafau, moi faraka resi roaita di vegu no moi etae rigi moi akeke kana riyaganedi, Sei nivakeyaganedi dada.
HEB.9.14	Idu Keriso di dava gokai besa besa muyena di moimai gutuna ameibobina Sei naivo naivo regi, uni uka di mokena moi ruaka rigo. Mina Keriso bi vegu no yokoi nufa de, toga toga ameibobina Vima dudu ini vegu Sei rofu maro.
HEB.9.15	Mina dada ina bi uka ago ruaka di utari naivo amiye, ye raka niyo vene toga toga ameibobina beika baika nitore reyo moigedi, ina yaku ouresi uka ago gabireri vegu no reyadi, mina gutuna muyesi erufuyo dada.
HEB.9.16	Adina ini muyenari ini gugura mago uka ago niyo amiye bi siko rama muyeyo bi oteimaraine, ye ini gugura nimago amiye yaku moigo. 
HEB.9.17	Ini adina uka ago bi muyenari maka moi rama aego, ini vava nufa de amiye, kaere niyo bi vegu amedo, fuofuori dada. 
HEB.9.18	Mina dada ouresi uka ago ka bi dava dudu moi rama aeyo. 
HEB.9.19	Adina Moses yaku ago gira di ago tau noibanu amiye tau gade rofu niogau regasa boromakau mida ma gouti di dava moisi koru ma mamoe ueta kaka ma yabo roka 
HEB.9.20	yomakai niyo, “Mina bi Sei ya rofu ago gira nina uka ago di dava.” 
HEB.9.21	Resi mina ida yokoi makari, dava dudu karaga ma Sei nivakena rofu beika baika tau noibanu moi faraka reyo.
HEB.9.22	Ago rama bi ago gira dada, beika baika tau noibanu dava dudu moi ruaka riyainedi, ma dava rausi rena deri bi vegu no koite makuna de rego.
HEB.9.23	Kamini mina karagari amegamadi beika baika bi omari beika baika di vima kana, ye mina ida yokoi makari moi ruaka riyainedi, idu oma di beika baika iniye bi ori sisika rena burefe dudu moi ruaka riyainedi. 
HEB.9.24	Adina Keriso bi mina beika baika rama di vima amiye vana yaku riyadi sana kikifa iniyeri dui de reyo, idu Sei di nemokori una dada oma ramari dui reyo. 
HEB.9.25	Sei ma amiye utari naivo amiye tora yaku diya iniye di dava, idu dava idanasa lagani neineiri dui regamo kana, Keriso bi makai de uru tauri ini vegu mabigo. 
HEB.9.26	Makai reyo vonisi, ini adina bi senagi kono ma oma riyo gutuna uru tauri esika esika moibiyagadu kumo. Idu bi meda yokoi makari, meda di metonari iniye ini vegu manari, vegu no koite makugi amiye tau gade rofu ogau niyo. 
HEB.9.27	Kamini amiye tau gade bi uru yokoi maka muyesi kota moi raga rego kana, 
HEB.9.28	ye Keriso kaere bi amiye tau di vegu no koite makugi, uru yokoi maka ini vegu maro, bi dudusa ogau nigo; vegu no koite makuna rofu de, idu ina rofu uka dadina dudu tua rededi vene moi vegu rigika dego.
HEB.10.1	Adina ago gira bi beika baika buni baegedi di vima maka, bi mina beika baika di vima rama kana de. Ye mina ori sisika rena lagani neineiri, bi nivakegi atafu baededi vene toga toga moi ruaka de rigo. 
HEB.10.2	Makai de bi ori sisika regi biri reyadu, Sei nivakeyadi vene uru yokoi maka ini uka di mokena moi ruaka riyagadu dada, ye vegu no rofu toga de amutebigedi. 
HEB.10.3	Idu ina vene yaku lagani neineiri mina ori sisika regasa ini vegu no rofu mokei ruaka regamadi. 
HEB.10.4	Ini adina boromakau rumana ma gouti di dava bi vegu no toga toga koite makugi anua regedi.
HEB.10.5	Mina resi, Keriso konori digasa yomakai niyo:
HEB.10.5	“Ya bi ori sisika rena ma aira mana ura de reyo,
HEB.10.5	idu ya yaku roaita yokoi na rofu dogo reyo.
HEB.10.6	Ya bi vibani ori sisika rena
HEB.10.6	ma vegu no koite makuna aira mana ada de reyo.
HEB.10.7	Mina usi na niyaka, ‘Sei, na rofu firo riyo bukari bura reyo kana,
HEB.10.7	na yi beika ura reisa regika
HEB.10.7	baeyaka mini.’ ” 
HEB.10.8	Ouresi ina yaku niyo, “Ya bi ori sisika mana, aira mana, vibani ori sisika rena ma vegu no erufuna ori sisika rena ura de resi ada de reyo.” (Idu mina bi ago gira dada rebiyainedi.) 
HEB.10.9	Mina usi niyo, “Aiyo,
HEB.10.10	Ma Sei di ura dada, Iesu Keriso di roaita aira mana dudu, uru yokoi makari una tau noibanu moi akeke riyo.
HEB.10.11	Kamini Sei ma amiye utari naivo vene tau gade meda neineiri, ini naivo regika are resi ori sisika rena bi dudusa dudusa rededi; idu mina vegu bi vegu no koite makugi toga toga anua regedi.
HEB.10.12	Idu Keriso yaku uru yokoi makari meda tau noibanu rofu, vegu no di aira yokoi magasa Sei di vana eta rama rofu ameinu reyo.
HEB.10.13	Mirona ituari tua redo, ini tuma vene ini yuka aena sana kana rigo mamo. 
HEB.10.14	Adina aira yokoi maka manari bi moi akeke rido vene toga toga moi rorobo iniye riyo.
HEB.10.15	Kamini Vima kikifa ka una rofu ninegau redo; ouresi yomakai niyo:
HEB.10.16	“Varika amiye yaku niyo mini: Mirona meda usi
HEB.10.16	mina bi uka ago ina vene rofu magida:
HEB.10.16	Na yaku nai ago gira ini uka meko ideri ae masi
HEB.10.16	ini mokenari bura resi magida.”
HEB.10.17	Ka niyo, “Na yaku ina vene di vegu no ma ago gira de usi dina vegu toga toga dudusa de mokebigida.”
HEB.10.18	Goinari mina kana vegu no koite makuna amedori, bi kamini dudusa vegu no di ori sisika rena idana yokoi de.
HEB.10.19	Mina dada, usika ourena, Iesu di dava dada ori de dudu sana kikifa dui regifa. 
HEB.10.20	Mina bi vegu ruaka ameibobina di ida biri rina varuka doba una rofu ekeyo—bi iniye di roaita dudu mini. 
HEB.10.21	Ye Sei ma amiye utari naivo amiye tora bi Sei di yava fafau ourefeidedo dada, 
HEB.10.22	uka ramasa ori de mokena vari gira aena dudu, Sei rofu ekaira renadi; mina bi uni uka meko moi faraka resi uka di mokena no gutuna moi ruaka riyo ma ruaka iniye koru dudu, uni roaita koiteyo dada.
HEB.10.23	Vauya ga renadi, idu uni uka mokena di niogau rena ago moi gira rinadi, ini adina nitore reyo amiye bi vegu rama redo. 
HEB.10.24	Ye gokai uniye uniye uka mana ma reremama buni urana niegira regi mokenadi. 
HEB.10.25	Resi bedakai yaku makai rededi kana, egogo rena ferei tavoi ga renadi, idu uniye uniye niegira renadi, Varika amiye di dena meda bi besa besa ekaira redo vesifa mina duakauri.
HEB.10.26	Ini adina ago rama diba niyafa, ye gabi uni mokena dada toga vegu no ura regi rebigifa vonisi, ka bi vegu no rofu ori sisika rena yokoi de rego. 
HEB.10.27	Idu Sei rofu ruda rededi vene ori dudu, kota rena ma ita yama yama resi ori kamu rego mina tua regedi!
HEB.10.28	Amiye kaere Moses di ago gira neidena de reyori, bi amiye remanu o regode di ninegau reyadi ago dudu, amiye tau yaku iriyeduka de resi umuyeyadi.
HEB.10.29	Ya mokeisa ba ide, amiye kaere moi akeke riyo, uka ago di dava moi no risi buni tora gade di Vima nifafana resi Sei di Mida ini yuka gabireri etei riyo, bi ini obini no iniye iniye moigo?
HEB.10.30	Adina una una diba amiye kaere yaku yomakai niyo, “Na yaku vegu no dairisi ini obini magida;
HEB.10.31	Vegu amedo Sei di vanari yaregi bi ori tora gade nufa!
HEB.10.32	Senagi moi vabara riyo ma esika esika no iniye moina dudu, are rei gira reyadiri di meda mokefa. 
HEB.10.33	Meda yokoiri ariarari ya rofu nifafana resi esika maradi; ma meda yokoiri ya bi vegu makai reyadi rofu vene di asini. 
HEB.10.34	Adina dibura yavari amegamadi vene
HEB.10.35	Mina dada yi mokena buni youfeidena ga refa, bi obini tora nufa dada. 
HEB.10.36	Ini adina ya are rei gira regedi bi buni, ye Sei beika ura redo, ya mina regasa beika nitore reyo moigedi dada. 
HEB.10.37	Adina:
HEB.10.37	“Doba deri,
HEB.10.37	dego amiye bi soka rego;
HEB.10.37	idu bi de saka rego.
HEB.10.38	Ye nai
HEB.10.38	idu fufuta na mago vonisi,
HEB.10.38	ina rofu uka ada de regida.”
HEB.10.39	Idu una bi diya fufuta magamadi ma moi no riyo vene di, idu bi ini uka moi vegu rigi mokena vari gira aegamadi vene di.
HEB.11.1	Kamini mokena vari gira aena vegu bi beika baika uka mokena rofu aesifa idu vena de resifa, mina bi rama iniye vata nigedi. 
HEB.11.2	Adina mina mokena vari gira aena dudu tutubena vene nimaro.
HEB.11.3	Mokena vari gira aena dudu, una una diba nisifa Sei yaku ini ago dudu kono ma oma di beika baika tau riyo, ye beika baika vesifa bi beika baika de vesifa gutunari riyo.
HEB.11.4	Mokena vari gira aena dudu, Cain yaku reyo kana de, Abel yaku Sei nimaro ori sisika burefe maro, ye Sei ini beika maro dudu mokena rorobo nufa nimaro. Gabi muyeyo, idu ini mokena vari gira aena dudu toga ago nido.
HEB.11.5	Mokena vari gira aena dudu, muyena de amuteyaine, Enoch afei boyo ma baku de reyadi, Sei afei boyo dada. Kamini afei bona koderi, Sei di uka ada reyo ma niogau reyo.
HEB.11.6	Ye mokena vari gira aena de dudu, Sei di uka ada regi bi anua rego, ini adina amiye kaere ina rofu ekaira regi ura redo, bi Sei vegu amedo ma kaere ina maina regedi ini obini mago, mina rofu mokena vari gira aeyaine.
HEB.11.7	Mokena vari gira aena dudu, Noah bi beika baika Sei yaku ago gira niyo bi vata nigedi, idu vena koderi, Sei di ago neidesi ini yava vene moi vegu rigi sisima akuyo. Makai regasa kono vene nifafana resi mokena vari gira aena dudu, mokena rorobo moigo amiye niyo.
HEB.11.8	Mokena vari gira aena dudu, Abraham ini gagani feregi kono yokoi gabi moigo, mina raka niyori, bi Sei di ago neideyo. Goidu bobigo ina toto, idu kamini ini gagani fereyo mini.
HEB.11.9	Mokena vari gira aena dudu, okina amiye di gagani kana, nitore reyo konori amegi diyo. Mironari Isaac ma Jacob, kaere bi ina gogo mina nitore reyo ago di beika baika moigedi, bi inasa karaga yavari vakoi amegamadi.
HEB.11.10	Adina Sei yaku nirorotari resi akuyo taoni gado nufa vegi tua regamo.
HEB.11.11	Idu Sarah bi natu ma ugava iniye niyo, idu mokena vari gira aena dudu, mida rivo ninadi vava moiyo,
HEB.11.12	Mina dada ugava iniye niyori, bi amiye yokoi maka gutuna omari iya tau gade ma davara seriri vasa di fore keika keika tau gade amiye duaiya regi anua rego kana, di tutubena vene vata niyadi.
HEB.11.13	Ina vene tau gade mokena vari gira aena nufa, muyegasa nitore reyo beika baika de moiyadi, idu gaimari vegasa faiva nisi nigamadi bi okina vene ma mina konori ni meki reyo vene.
HEB.11.14	Adina mina kana ago nidedi vene yaku mina nidedi bi rama ini gagani maina rededi. 
HEB.11.15	Mina gagani feresi diyadi rofu mokeyagadu vonisi, bi dui regi ida baku reyadu. 
HEB.11.16	Idu kamini gagani burefe baku regi ura rededi; mina bi omari. Mina dada Sei yaku ini Sei kana raka nigi maena de reyo, adina taoni yokoi ina vene rofu dogo reyo dada.
HEB.11.17	Abraham di uka ebene reyori, bi mokena vari gira aena dudu, ori sisika rena kana Isaac maro; kamini nitore reyo ago moiyo amiye bi ini mida yokoi maka mago mini.
HEB.11.18	Sena ina fafau yomakai niyo, “Yi tutubena vene bi Isaac gutuna baegedi.”
HEB.11.19	Abraham mokeyo Sei bi muyenari edadi rae rego—kamini rama bi muyena gutuna moi dairiyo kana.
HEB.11.20	Mokena vari gira aena dudu, Isaac yaku beika baika vata nigedi dada, Jacob ma Esau rofu buni tora gade maro.
HEB.11.21	Mokena vari gira aena dudu, Jacob yaku ini muyena koderi, ini yukana kodu etebe riga Sei nivakegasa Joseph di ubama remanu buni tora gade maro.
HEB.11.22	Mokena vari gira aena dudu Joseph bi muyena atafu nigasa Israel vene yaku gokai Egypt gagani feregedi di sina nisi ini nena dada ago nimaro.
HEB.11.23	Mokena vari gira aena dudu, Moses vata niyori, mina usi bi ini nono baba yaku eyo regodenuri moi sui riyadi, mida yodomo iniye veyadi dada, resi kini di ago gira ori de reyadi.
HEB.11.24	Mokena vari gira aena dudu, Moses tora nigasa Pharaoh di vefa di mida vo nigi moi kekevata uyo,
HEB.11.25	idu Sei di venesa buni de renari, auba resi meda tumuri, vegu no dudu, uka moi ada rena mokei vava regi ka auba de reyo. 
HEB.11.26	Kamini mokeyo Keriso fafau nifafana rena bi gugura tau nufa kana, Egypt gagani di gugura buni kana de, ini adina obini maina reyo.
HEB.11.27	Mokena vari gira aena dudu, kini di gubuyo rofu ori de resi Egypt fereyo, ini adina vena de amiye, vena kana are rei gira reyo. 
HEB.11.28	Mokena vari gira aena dudu, Ferei ebu rena irakuna di irakuna rega dava moi faraka reyo, moi no rena vima yaku Jew vene di ourena mida mida ga umuyeyainedi dada.
HEB.11.29	Mokena vari gira aena dudu, Israel vene kono roko kana Davara kaka ugaradi, idu Egypt vene makai regika regasa koru irisi muyeyadi.
HEB.11.30	Mokena vari gira aena dudu, meda 7 ri Jericho taoni di kota dai buru risi deyadi, ye mina usi kota yareyo.
HEB.11.31	Mokena vari gira aena dudu, koa rena rema Rahab de neideyadi venesa de muyeyo, ini adina sui dudu kono veyadi vene amuta dudu afei dui reyo dada.
HEB.11.32	Ye beika bi besa nigida? Adina Gideon, Barak, Samson, Jephthah,
HEB.11.33	Mokena vari gira aena dudu, ourefeidena amena sana ebu resi mokena rorobo vegu reyadi. Mina resi nitore rena ago moisi lion di vena biri riyadi.
HEB.11.34	Mina resi isivaga iniye ita ukafesi bainasi metona rofu ori diyadi. Mina resi roaita yauri, yeiva nisi iyari isivaga nisi okina vene di fonufonu meki reyadi.
HEB.11.35	Rema vene di muyeyadi vene bi dudusa dadi rae reyadi ma moiyadi.
HEB.11.35	Bedakai erufugika moi kekevata usi bi esika maro ma muyeyadi, ye vegu burefe rofu dudusa dadi rae regedi. 
HEB.11.36	Bedakai nikuruna ma buburu vai rena di esika moiyadi ma seini dudu ka ukita resi dibura ideri aegamadi.
HEB.11.37	Fore dudu umuyesi utama nugai remanu risi
HEB.11.38	Kono di vegu bi ina vene rofu bi buni de! Vasa maka sanari ma omuna odorori diga bogasa resi fore ruba ma avana ideri amegamadi.
HEB.11.39	Mina vene tau noibanu ini mokena vari gira aena rofu nimaro, idu nitore reyo beika baika de moiyadi, 
HEB.11.40	Sei yaku una rofu beika yokoi burefe nirorotari reyo dada, ye unasa de moi rorobo iniye reyainedi baebu.
HEB.12.1	Mina dada, toe tau gade ma vegu no una atafu amededi ka moi etae risi are rei gira rena dudu, uni budari aeyo kana raga renadi, ninegau rededi vene tau gade gade vima dudu, seuya kana una moi buru ridedi dada. 
HEB.12.2	Resi Iesu rofu vei mona renadi, kaere bi uni mokena vari gira aena di kora resi moi rorobo iniye redo amiye. Ina bi gabi ada rego mina rofu, satauro di esika are rei gira resi maena rofu mokena tora de aesi Sei di ourefeidena amena fata di vana rama eta rofu ameinu reyo.
HEB.12.3	Mokefa kumo gokai vegu no reyadi vene ina rofu ruda iniye reyadiri, bi are rei gira reyo, ye ya yaku kosika ga resi uka yau ga niyaganedi dada. 
HEB.12.4	Yi vegu no rofu beto renari, bi yi dava rausi regika di meda di ruda rena kode. 
HEB.12.5	Ye ya mida mida kana, ya egira redo sina bi toto niyadi ba?
HEB.12.5	“Nai mida, Varika amiye yaku yi vegu rorobo nibigori, yi mokena moi aita ga re,
HEB.12.5	ma ago gira magori mina rofu ka kosika ga re.
HEB.12.6	Adina Varika amiye yaku uka mado amiye rofu vegu moi rorobo risi
HEB.12.6	ini moi dui reyo mida neinei toe mado.”
HEB.12.7	Ya bi toe moina moi rorobo rina rofu are rei gira reyaganedi.
HEB.12.8	Ina yaku ini mida mida noibanu moi rorobo rido, idu ya moi rorobo de rigo vonisi, ya bi ini mida mida iniye ma rama de. 
HEB.12.9	Kamini mina konori una tau noibanu ka bi uni baba nufa, kaere uni vegu moi rorobo rigamadi ma kikifa reyafa. Ye besa vima di Baba di vava gabireri raga resi ameibobigifa! 
HEB.12.10	Adina uni baba ini mokena dada, meda ne tumuri uni vegu moi rorobo riyadi, idu Sei yaku uni buni rofu una moi rorobo rido, ye ini vegu kikifari una vakoi rau reyaganedi. 
HEB.12.11	Ini adina mina ituari, vegu moi rorobo rina di esika bi tora ma moi ada de redo, idu mina usi gabi ina fafau oteimai mona reyo vene rofu mokena rorobo di uka amuta rena rama aego.
HEB.12.12	Mina dada yi siroko rededi vana moi odoro resi yi yau niyadi efuka moi yeiva resi vegu buni di moimai refa!
HEB.12.13	Yi yuka di ida moi rorobo rifa, ye yuka no bi besa no iniye de nigo, idu moi buni rigo.
HEB.12.14	Amiye tau gadesa uka amuta dudu va amegi resi vegu kikifa refa, adina amiye yokoi mina nufa de bi Varika amiye vena de rego. 
HEB.12.15	Vei mona refo amiye yokoi yaku Sei di buni tora gade moina rofu fufuta mago baebu; ye daru gutuna ru meto bosi toe moi baego ma mina makai amiye tau moi kino rigo baebu;
HEB.12.16	ye amiye yokoi koa rego o Esau kana vegu kikifa de bi rego baebu. Ina yaku iruku yokoi maka rofu ourena mida di baba di gugura asanu rena bi sero reyo.
HEB.12.17	Adina ya ya diba, gokai gabi buni tora gade moigi ura reyori, bi etofa reyo; ne koru dudu isaka nisi maina reyo, idu vegu no feresi moi etagae rina ida bi de baku reyo.
HEB.12.18	Ini adina ya yaku omunari
HEB.12.19	ma kibi kukuroka ma goroka yokoi di ago neideyadi vene yaku guyaguya niyadi bi dudusa ina vene rofu ago ga niyainedi. 
HEB.12.20	Adina ago gira maro neidegi are rei gira de reyadi, “Vibani yokoi yaku ka mina omuna avaka moigo vonisi, fore dudu umuyeyaganedi.”
HEB.12.21	Ye beika veyadi rofu ori iniye reyadi dada Moses yaku yomakai niyo, “Na bi ori iniye dudu tururu reida!”
HEB.12.22	Idu ya bi Zion di omuna ma vegu ameibobina Sei di taoniri baeyadi; mina bi oma di Jerusalem. Ka bi Sei di naivo naivo vima tau gade gade rofu baeyadi; mina ada dudu egogo rededi bi yokoi yaku duaiya regi anua rego. 
HEB.12.23	Ya bi ourena mida di ekalesia vene rofu baeyadi; ina vene di roka bi omari bura reyadi. Ka bi Sei, amiye tau noibanu moi kota aego amiye, ma moi rorobo iniye riyo mokena rorobo vene di vima rofu baeyadi. 
HEB.12.24	Ya bi uka ago ruaka di utari naivo amiye Iesu rofu ma moi faraka reyo dava rofu baeyadi. Mina dava di ago nina bi Abel di dava di ago nina ebu reyo.
HEB.12.25	Vei mona refa ago nido amiye etofa ga reyagane. Adina ina vene yaku konori ago gira maro amiye etofa regasa ori de diyadi, bi omari ago gira maro amiye fufuta magifa vonisi, de iniye iniye ori de digifa!
HEB.12.26	Mirona medari ini goroka yaku kono moi tururu reyo, idu gua bi nitore resi niyo, “Na yaku dudusa kono maka moi tururu bi de regida, idu oma ka moi tururu regida.”
HEB.12.27	Mina ago “dudusa” ini adina bi Sei yaku risi moi tururu reyo beika baika bi moi etae rigo, ye beika baika moi tururu de rego bi amegedi.
HEB.12.28	Mina dada, ourefeidena amena sana moi tururu de rego mina moigifa, ye mina rofu buni tora gade manadi, ye makai kikifa ma ori dudu, Sei rofu nivakena nimana ina rofu manadi; 
HEB.12.29	ini adina rama uni Sei bi vai kamu redo ita kana.
HEB.13.1	Usika ourena toga ya kaya ya kaya uka mabifo. 
HEB.13.2	Idana vene toga gaba refa, adina makai dudu bedakai yaku Sei di naivo naivo vima toto dudu moi dui reyadi.
HEB.13.3	Dibura yavari amededi venesa ya diburari amena kana makai mokefa. Resi vegu no ina rofu rededi vene ka mokefa, ya ka mina roaita ideri dada.
HEB.13.4	Amiye tau noibanu yaku mena vegu emagui rebi; ma rema maruka di ekama moi kino ga reyaganedi, ini adina Sei yaku mena de vene ma mena vene koa regediri moi kota aego.
HEB.13.5	Yi vegu amena fore uka mana moi gaima risi beika yasa amedo mina rofu maka yi uka bi ada rebiyagane, adina yomakai niyo, “Na toga de iniye ya feresi ya ferei tavoi de regida.”
HEB.13.6	Ye mokena buni dudu nigifa:
HEB.13.6	“Varika amiye bi nai aedena amiye;
HEB.13.6	na bi ori de regida.
HEB.13.6	Amiye yokoi bi na rofu beika rego?”
HEB.13.7	Yi ourefeidena vene, kaere Sei di ago ya rofu ago nigamadi, mina mokefa. Ini gokai vegu moi raga resi muyeyadi rofu, mokei mona resi ini mokena vari gira aena dudu reyadi, mina ida yokoi maka dudu makai rebifa. 
HEB.13.8	Iesu Keriso bi agiya, gua ma toga toga idana de nido. 
HEB.13.9	Deda oteimana ago idana rofu ya moi ourefeidegi usi ga difa, adina buni tora gade dudu, uka meko moi gira rigi bi buni; diya iruku be irina ago gira dudu, adina gabireri raga rededi vene bi ina rofu buni yokoi baku de reyadi.
HEB.13.10	Una bi uni ori sisika rena fore fata nufa ma karagari naivo naivo reyadi vene ina fafauri bi iruku irigedi di vava nufa de. 
HEB.13.11	Adina Sei ma amiye utari naivo amiye tora yaku vegu no di ori sisika regi vibani di dava sana kikifa iniye ideri, moi baeyo ma amiye amegamadi sanari etofarori, ini roaita ori kamu regamadi.
HEB.13.12	Ye Iesu ka ini dava dudu, amiye moi kikifa regika, bi taoni di biri etofarori esika esika moiyo. 
HEB.13.13	Mina dada, ina rofu amiye amededi sana etofarori disi maena ina yaku are rei gira reyo, mina ka moibinadi. 
HEB.13.14	Adina minari uni taoni toga toga ameibobigo koina, idu mina taoni baego maina resifa. 
HEB.13.15	Ye ina dudu ori sisika rena kana, toga toga Sei nivakenadi; mina bi ini roka niogau regi ago mini. 
HEB.13.16	Vegu buni resi ya beika nufa rau regika, mina ga vei feidefa, ini adina ori sisika makai kana redediri, bi Sei di uka moi ada redo.
HEB.13.17	Yi ourefeidena vene di ago neidesi ini vava gabireri raga rebifa, adina ini vegu rededi ago maraganedi dada, yi vima fafau nari rededi. Ada dudu ini moimai aedefa, diya ago tau dudu, ini adina makai ini buni yokoi de ya mago.
HEB.13.18	Una rofu usa usa nifa, adina una una diba una bi uka di mokena buni nufa, ma vegu tau regika kikifa dudu ura resifa. 
HEB.13.19	Ya mina regika niguba rei mona reida, ye evade maka na bi yasa moi dairiyainedi.
HEB.13.20	Ye gua uka amuta Sei bi uni Varika amiye Iesu muyenari dudusa edadi rae reyo, kaere bi mamoe dogo redo amiye tora. Ye toga toga ameibobina uka ago di dava dudu, 
HEB.13.21	ini ura rena reyaine, beika baika buni tau ya mago. Resi ka moimai ini nemokori bi ini uka moi ada rededi, bi mina uni
HEB.13.22	Usika ourena, nai egira regika ago toro dudu neidegi ya niguba reida, ini adina nai bura reyaka bi doba de. 
HEB.13.23	Uni dubuini Timothy dibura yavari erufuyo dada, mina diba niyaganedi ya nida; evade okigo vonisi, bi inasa ya vegifa.
HEB.13.24	Yi ourefeidena vene tau noibanu ma Sei di vene tau noibanu yuata nifa. Italy vene ya yuata nina ago moi feidededi.
HEB.13.25	Sei di buni tora gade bi ya tau vakoisa ameyaine.
JAS.1.1	Mina bi James, Sei ma Varika amiye Iesu Keriso di moimai rei tavoi reida amiye, rofu:
JAS.1.1	Ya Israel di rubu 12 vene
JAS.1.2	Nai usika ourena, ida bouna bouna dudu ebene regori, bi ada rena dudu maka mokefo, 
JAS.1.3	adina bi ya ya diba, mina mokena vari gira aena di ebene rena bi are rei gira rena vegu moi evata rido. 
JAS.1.4	Ye mina are rei gira rena vegu bi ini moimai moi koina reyainedi, ye moi rorobo iniye resi vegu buni tau noibanu nufa tora niyainedi. 
JAS.1.5	Idu yi fogori amiye bi mokena vabara nufa de vonisi, Sei rofu usa niyagadu, kaere bi amiye noibanu emana rena de dudu rau resi ina mago. 
JAS.1.6	Idu usa nigori, bi mokena vari gira aena dudu reyaine ma mokena remanu dudu bi de, adina bi kaere mokena remanu nufa, bi davara tafo redo, aura redori, ufu rei bodo ma baedo kana redo. 
JAS.1.7	Adina mina amiye bi ga mokeyaine ina bi Varika amiye rofu beika yokoi moigo; 
JAS.1.8	ina bi mokena remanu amiye, ini beika tau redori bi tabe tabe redo.
JAS.1.9	Ye gugura keika ekalesia amiye kaere moi odoro rido, bi ni-ika reyaine, 
JAS.1.10	idu kaere gugura fare tau amiye bi iniye ini nego egonari ni-ika reyaine, adina oruma di farofaro kana tarei digo.
JAS.1.11	Adina meda yaku ini vaido vava dudu dadigori, oruma bi tarego; ini farofaro keto regedi ma ini buni bi koina nigo. Mina kana ida dudu, gugura fare tau amiye ini gokai beika moimai tora tora regori, ka ina bi tarei digo.
JAS.1.12	Kaere amiye ebene renari udiko redo bi ada rego, adina bi ebene renari, are rei gira regasa toga ameibobina vegu di obini moigo; mina bi Sei yaku ina rofu uka madedi vene nitore reyo. 
JAS.1.13	Mina resi amiye yokoi ini uka maina regori, bi ga niyaine, “Sei yaku nai uka maina regika nivedo.” Adina amiye yokoi yaku vegu no dudu, Sei di uka maina regika nivena anua redo ma Sei ka amiye yokoi ini uka maina regika nivena de redo. 
JAS.1.14	Idu amiye neinei di ura yaku moi rutu rei gaima rega ebu regasa ini uka maina regika nivego. 
JAS.1.15	Kamini mina ura yaku rivo nina kana nigasa vegu no evata rigo, ma mina vegu no bi tora iniye nigori, bi muyena evata rigo.
JAS.1.16	Nai uka maida usika ourena, ofa mokena yokoi ga moiyagane! 
JAS.1.17	Beika baika neinei bi buni ma rorobo maro bi odoro gutuna dedo, mina bi vabara di Baba gutuna, kaere agubo de kana, ini mokena moi kero de redo. 
JAS.1.18	Ini ura dada, ago rama iniye dudu una odiyo, ye ini beika baika riyo di ourena yabo meko kana una vareyagadu.
JAS.1.19	Nai uka maida usika ourena, yomina mokei mona refo:
JAS.1.20	Adina amiye di gubuyo bi Sei di mokena rorobo di vegu de moi baedo. 
JAS.1.21	Mina dada beika kino tau ma vegu no iniye tau vata baeyadi, mina makusi ave nina dudu mina varido ago moifa; mina ago yaku yi uka moi vegu rigo.
JAS.1.22	Mina ago maka ga neidefa; makai regediri, bi ya kaya eru rededi, idu mina ago refa. 
JAS.1.23	Adina kaere amiye yaku mina ago maka neidesi de redo vonisi, bi amiye kaere ini seira iniye garasi vei mona redo kana. 
JAS.1.24	Adina ini seira vesi yakusi digo, resi bi evade ini ne uruma gokai kana bi toto nigo. 
JAS.1.25	Idu kaere amiye mina erufuna ago gira rorobo vei ufatesi ini vegu toga rego vonisi, bi buni tora gade moigo; ina bi ago neidesi toto nina de redo amiye, idu ini vegu redo amiye dada.
JAS.1.26	Kaere amiye iniye
JAS.1.27	Idu ekalesia di vegu ruaka ma kino de uni Baba Sei di nemokori bi yomini: neuka vene ma obu ini esika esikari nari resi mina kono tora di vegu kino fafau iniye moi gaima rigo.
JAS.2.1	Nai usika ourena, uni Varika amiye Iesu Keriso, ini vabara torari, ina rofu mokena vari gira aedediri, amiye bedakai rofu maka buni ga refa, idu amiye tau rofu. 
JAS.2.2	Adina amiye yokoi ini vanari bi goro rini nufa ma ini varuka bi burefe ma yi egogo rena sanari soka rego vonisi, ma irava amiye varuka kino nufa ka soka reyagadu, 
JAS.2.3	kamini ya bi mina varuka burefe amiye rofu vesi nigedi, “Yi amena rafu buni bi yominari ameinu re,” idu irava amiye rofu bi nigedi, “Ya bi mironari are re, o konori nai yuka aena sana gabireri ameinu re,” 
JAS.2.4	ye makai ya kaya yi mokenari amiye yokoi bi buni ma yokoi bi de; mokena no dudu kota rena amiye kana ya kaya niyadi.
JAS.2.5	Nai uka maida usika ourena nai ago neidefo. Sei yaku mina kono tora di irava vene mokena vari gira aenari, gugura tau kana ma ini ourefeidena amena sana di biyaguna kana bi auba reyo ba? Ye Sei yaku kaere amiye ina rofu uka madedi bi mina sana nitore reyo. 
JAS.2.6	Idu ya bi mina irava amiye nivava de reyadi! Idu bi mina gugura fare tau nufa vene, kaere esika ya masi kota rena sanari ya moi rutu rei boga dega rededi ba? 
JAS.2.7	Ina vene yaku Keriso di roka buni, ya raka niyo dudu, mina moi no ridedi eni voni?
JAS.2.8	Idu Sei di ago dada, ini ourefeidena amena sana di ago gira neidegedi vonisi, “Ya kaya uka maisa kana, yi atafu amedo amiye ka uka ma,” ya bi rei mona rededi.
JAS.2.9	Idu yi veguri amiye yokoi rofu buni resi yokoi rofu no regedi vonisi, ya bi vegu no rededi; mina yaku nioteimago ya bi ago gira odeyadi. 
JAS.2.10	Adina kaere amiye bi mina ago gira noibanu moi gira rigo, idu yokoi makari futu rego vonisi, ina bi mina ago gira tora noibanu bi odeyo mini. 
JAS.2.11	Adina kaere amiye yaku niyo, “Koa ga re,” ka niyo, “Amiye umuyena ga re.” Ye ya bi koa de regiya vonisi, idu amiye bi umuyegiya, ya bi mina ago gira odeyo mini.
JAS.2.12	Mina dada ago nisi makai refa, erufuna ago gira dudu kota redo vene kana. 
JAS.2.13	Adina Sei yaku iriyeduka de amiye rofu iriyeduka de dudu kota rego; iriyeduka vegu yaku kota rena vegu ebu redo dada.
JAS.2.14	Nai usika ourena, amiye yokoi nigo ina bi mokena vari gira aena nufa vonisi, idu ini vegu buni bi de, ini buni bi beika? Mina makai mokena vari gira aena dudu, Sei yaku ya moi vegu rigo ba ide? 
JAS.2.15	Tobaini o dubuini yokoi ini varuka ma uriyaku uriyenau iruku bi koina vonisi, 
JAS.2.16	ma amiye yokoi ina rofu nigo, “Uka amutari disi roaita vava nigi varuka akusi uka bere dudu iri!”—idu ini roaita di fore de maro, ini buni bi beika? 
JAS.2.17	Mina resi mokena vari gira aena inaike makari, vegu buni de nufa, bi beika yokoi de iniye.
JAS.2.18	Idu amiye yokoi yaku nigo, “Ya bi mokena vari gira aena nufa, idu na bi vegu buni nufa.” Ye nikabai regida, “Yi mokena vari gira aena vegu buni de nufa na oteima ma na yaku nai mokena vari gira aena vegu buni dudu ya oteimagida.” 
JAS.2.19	Ya mokena vari gira aesa Sei bi yokoi maka; rei mona reisa! Vima no ka mokena vari gira aesi ori dudu tururu rededi. 
JAS.2.20	Idu ya forovai amiye, ya ura bi diba nigiya, mokena vari gira aena vegu buni de nufa bi koina
JAS.2.21	Uni bobada Abraham ini mida Isaac ori sisika rena fore fata fafau aesi ori sisika regika, bi vegu buni dudu moi rorobo riyo ba ide?
JAS.2.22	Veyo ba? Ini mokena vari gira aena bi ini vegu bunisa gogo resi moimai reyadi ma mina vegu buni dudu, ini mokena vari gira aena bi rei vau reyo. 
JAS.2.23	Sei di ago moi rama aesi niyo, “Ye Abraham bi Sei rofu mokena vari gira aeyo ma makai bi mokena rorobo kana nimaro.” Kamini ina bi Sei di asini vo niyo.
JAS.2.24	Ye gua vededi vegu buni dudu ma mokena vari gira aena dudu maka amiye bi de moi rorobo rido.
JAS.2.25	Ma Rahab, koa rena rema, nifeidena vene ini yavari afei dui resi ida bouna rofu moi feideyori, bi yomakai ka vegu buni dudu moi rorobo riyo ba ide?
JAS.2.26	Adina, roaita vima nufa de bi muyeyo kana, ye mokena vari gira aena vegu buni dudu de ka bi beika yokoi de iniye.
JAS.3.1	Nai usika ourena, ya tora noibanu de yaku oteimana vene niyagadu, adina bi ya ya diba, una oteimana vene bi toe iniye dudu moi kota rego, ma bedakai rofu bi de. 
JAS.3.2	Adina una tora noibanu bi ida tau gaderi futu resifa. Ye amiye yokoi yaku ini ago ninari futu de rego vonisi, ina bi amiye rorobo iniye; ini roaita noibanu ka bi rei nari mona redo. 
JAS.3.3	Hosi di venari auri tu aesifa, obe de regedi dada, ye makai ini roaita noibanu goina sanari digo mina ourefeidesifa. 
JAS.3.4	Bouti ka vefo kumo gokai tora iniye ma aura tora yaku usi moi kita redo, ye tari redo amiye ini gokai digo di ura redo bi fayo kana keika iniye dudu bouti tari redo. 
JAS.3.5	Ye afiye bi makai, roaitari bi keika iniye, idu beika tora bi ni-ika rego diba.
JAS.3.5	Mokei vefo kumo gokai fairo keika yaku gagani ragema tora vaigo! 
JAS.3.6	Ma afiye bi ita kana. Ina bi mokena rorobo de vegu tora noibanu vata baeyo. Uni roaita di eta yokoi asanu reyo ma roaita noibanu moi no risi uni amena ida tora noibanu bi ita kana vaido. Makai ye muyena sana yaku mina ita moi vaido. 
JAS.3.7	Adina amiye yaku tuma dona nadina ma erena, aruma kana ma davara di oyevani ina tau vakoi moi yovade regi diba ma moi yovade riyo. 
JAS.3.8	Idu amiye yokoi yaku amiye di afiye moi yovade rigi auna rego. Ina bi no iniye, amiye bi egira regi anua rego. Bi muyena moi baedo di yaumana no vata baeyo. 
JAS.3.9	Mina afiye dudu, Varika amiye ma Baba rofu buni tora gade masi Sei kana amiye, kaere Sei yaku riyo, mina ka nikiraini resifa.
JAS.3.10	Buni tora gade mana ma nikiraini rena ago bi mina vena yokoi maka gutuna rausi redo. Nai usika ourena, mina kana bi ga vata niyaine! 
JAS.3.11	Raga rena koru safi ma ramena koru bi buruka yokoi makari de yakudedi. 
JAS.3.12	Nai usika ourena, fuka yabo yaku 
JAS.3.13	Amiye be yi fogori, kaere bi mokena vabara ma ada yora nufa ba ide? Ye ini veguri, bi mokena vabara di ave nina vegu dudu diga bogasa ini reremama reyaine. 
JAS.3.14	Idu yi ukari ya bi ru masiya maunu ma udu iniye nufa vonisi, bi ni-ika ga resi ago rama dada ofa ga nifa. 
JAS.3.15	Mina kana mokena vabara bi odoro gutuna de deyo, idu bi kono tora noibanu di ma roaita di ura rena di; mina bi Bodaka gutuna. 
JAS.3.16	Adina goinari bi maunu ma udu amededi, minari moi forovai rena vegu ma vegu no iniye neinei ka amededi. 
JAS.3.17	Idu mokena vabara odoro gutuna deyo bi siko vegu no yokoi de nufa, ma uka amuta ma ave nina dudu. Ina yaku nidodi regi maina redo ma iriyeduka ma meko buni bi vata baeyadi. Ma amiye yokoi bi buni ma amiye yokoi bi de, makai kana de nisi vegu rama maka redo. 
JAS.3.18	Ma uka amuta rededi vene yaku uka amuta di yo variyadi ma mokena rorobo butu rededi.
JAS.4.1	Beika yaku ruda rena ma kayamo rena yi fogori moi evata redo? Mina bi yi roaita di ura rena vegu, yi uka ideri ruda rededi gutuna. 
JAS.4.2	Ya bi beika baika nufa de mina ura rededi, ye ya mina moigika bi umuyededi. Ya bi moke moke moigika, idu moigi anua rededi, ye ruda resi kayamo rededi. Ya bi mina beika baika nufa de, usa usa de nidedi dada. 
JAS.4.3	Kamini usa nidediri, ya bi de moidedi, adina yi mokena bi no, bi yi roaita beika ura redo, mina irigika rofu maka. 
JAS.4.4	Ya bi koa rededi vene kana! Ya diba ba de, kaere mina kono tora di asini nigo vonisi, bi Sei di tuma amiye? Mina resi kaere ina ura rego, ina bi mina kono tora di asini, iniye moisi Sei di tuma amiye niyo. 
JAS.4.5	O mokededi ba ide, Sei di agori ini rama nufa yomakai niyo, “Vima uni uka ideri vegu amegi aeyo bi maunu dudu ura redo”? 
JAS.4.6	Idu ini buni tora gade besa mado. Mina dada yomakai niyo, “Sei yaku matuka vene gedu mado, idu ave nidedi vene rofu buni tora gade mado.”
JAS.4.7	Mina resi Sei di vava gabireri ya kaya aefa. Bodaka di ida biri rifa kumo ya rofu ori diyaine. 
JAS.4.8	Sei atafu baefa, ma ina yaku ya atafu baego. Ya vegu no rededi vene, yi vana koitefa! Ya mokena adaka vene, yi uka moi ruaka rifa! 
JAS.4.9	Yi no rofu iriyeduka resi guruo resi isaka nifa; yi yoga nina bi isaka nina kana ma yi ada rena bi agubo nina kana moi kero refa! 
JAS.4.10	Varika amiye di nemokori ya kaya moi ave rifa, ye ya moi odoro rigo.
JAS.4.11	Usika ourena, amiye idana rofu ni no ga refa. Kaere amiye yaku tobaini o dubuini rofu ni no rego o kota rego, bi ago gira rofu ni no resi mina ago gira kota rego. Idu ago gira kota regiya vonisi, ya bi ago gira neideisa amiye de, idu ini kota reisa amiye. 
JAS.4.12	Sei maka bi ago gira mana amiye ma kota rena amiye.
JAS.4.13	Kamini bedakai yaku nidedi, “Gua o agiya una bi mina kana kana taoni disi lagani yokoi maka amegasa sero resi moni tora gade rigifa.”
JAS.4.14	Ya ya toto iniye agiya gokai beika yi veguri baego bi! Adina ya bi miya nimunimu kana, doba de ogau nido ma kamini roro nido. 
JAS.4.15	Idu beika ya yaku niyagadu bi yomini: “Varika amiye yaku ura redo vonisi, una bi amesi mina o mirona regifa.” 
JAS.4.16	Idu gua ya bi yi kokoba famasi ni-ika rededi. Mina kana ni-ika rena bi no iniye.
JAS.4.17	Ye kaere amiye ina bi vegu buni rena ina diba, idu de redo, ina rofu mina bi vegu no reyo.
JAS.5.1	Kamini neidefa kumo, ya gugura fare tau vene, deda esika rei guraugedi ya fafau baegedi, mina guruo regasa isaka bi nibifa! 
JAS.5.2	Yi gugura fare bi boara niyadi, ma yi varuka bi farosi yaku iriyadi.
JAS.5.3	Yi goro ma siriva bi fosisa
JAS.5.4	Neidefo! Ya bi yi konori kaere moimai reyadi vene bi ini obini mana de reyadi. Ina vene bi ya dada, ababa nidedi ma muro nonobo ridedi vene di ababa nina ago yaku Varika amiye yeiva iniye di anema yaku neideyo.
JAS.5.5	Yi veguri mina konori, ya ebere regasa ya kaya moi ada resi moni makugamadi. Yi vibani kana umuyena ari baego rofu ya kaya yi ukari moi bunika riyadi; mina bi Sei di kota rena meda mini. 
JAS.5.6	Ya bi amiye nifafana resi mokena rorobo amiye umuyeyadi. Ina yaku ruda de reyo.
JAS.5.7	Mina resi, nai usika ourena, Varika amiye di dego meda toro refa. Vefo kumo gokai muro rena amiye kono di iruku burefe burefe tua redo. Ina yaku ini bunema ma doi miya rego mina tua redo. 
JAS.5.8	Ya kaya ka toro resi yi uka egira refa, Varika amiye di dego meda bi negau nido dada.
JAS.5.9	Nai usika ourena, ya kaya ya kaya rofu mumugu ga nibifa, ya kota rego baebu. Neidefo, kota redo amiye bi ida biri budari are redo. 
JAS.5.10	Nai usika ourena, Sei di ago niyadi vene, kaere ini esika moina ma toro rena Varika amiye di roka dudu ago niyadi, mina mokegasa ina tari rebifa. 
JAS.5.11	Neidefo, gokai una yaku are rei gira regamadi vene, buni tora gade moiyadi vene kana mokesifa. Ya bi mina amiye Job yaku are rei gira reyo sina neidesi Varika amiye bi metonari, ina rofu beika reyo ka veyadi, Varika amiye bi iriyeduka tora iniye yaku vata baeyo dada.
JAS.5.12	Idu, nai usika ourena, mina tau vanu fafau oma, kono tora o nitore rena ago bouna rofu nivarika ga refa. Idu ya “Yo” nigedi vonisi, bi yo maka mokeyagane, ma ya “Ide” nigedi vonisi, bi ide maka mokeyagane, nifafana rena
JAS.5.13	Amiye yokoi yi fogori bi esika mado ba de? Bi usa usa niyaine. Amiye yokoi ada redo vonisi, bi Sei di roka moi odoro risi yauta niyaine. 
JAS.5.14	Amiye yokoi yi fogori bi gauka redo ba? Dubu di tora vene raka niyaine ma Varika amiye di roka dudu 
JAS.5.15	Ye mina usa usa mokena vari gira aenari yaku gauka redo amiye moi buni rigo ma Varika amiye yaku ini roaita dudusa moi buni rigo. Ye vegu no reyo vonisi, bi koite makugo. 
JAS.5.16	Mina resi, ya kaya ya kaya yi vegu no niogau resi usa usa nifa, ye bi buni niyagane. Mokena rorobo amiye di usa usa bi ini moimai renari vava iniye nufa. 
JAS.5.17	Elijah bi amiye, kaere bi uni mokena kana nufa. Ina bi usa usa ni yeiva reyo ga miya reyainedi, ma lagani regode ma lagani berou afona kono fafau miya de reyo.
JAS.5.18	Dudusa usa usa niyo, ma oma yaku ini miya moi rausi reyo ma kono yaku ini iruku moi evata riyo.
JAS.5.19	Nai usika ourena, ye amiye yokoi yi fogori, ago rama feresi rerevaida ni digo ma yokoi yaku afei dairigo vonisi, 
JAS.5.20	yomina diba niyaine, kaere amiye yaku vegu no redo amiye moi kero resi ini rerevaida ni diyo ida rofu dairigo vonisi, bi ini
1PE.1.1	Na Peter, kaere bi Iesu Keriso di nifeidena amiye—
1PE.1.1	Sei di auba reyo vene kaere bi Pontus, Galatia, Cappadocia, Asia ma Bithynia gagani gaganiri rerevaida nisi amededi vene idana kana rofu mina bura reyaka. 
1PE.1.2	Baba Sei senagi ya diba nisi auba reyo ma ini Vima ya akeke rigo, ye Iesu Keriso di ago neidegedi ma ini dava yaku ya moi ruaka rigo.
1PE.1.2	Sei di buni tora gade ma ini uka amuta ya rofu besa tanu maraine.
1PE.1.3	Buni tora gade Sei uni Varika amiye Iesu Keriso di Baba rofu manadi! Ini iriyeduka tora gade dada ,dudusa vata nina vegu una maro, Iesu Keriso muyenari gutuna dadi rae reyo ida dudu. Mina bi toga amei baena di uka mokena una vata baeyo. 
1PE.1.4	Ye Sei yaku gugura buni tora gade ini vene rofu dogo redo, mina asanu regika nari resifa. Ina yaku mina omari dogo redo, ye mironari bi iko, no o abiye de nigedi. 
1PE.1.5	Mina bi ya rofu, yi mokena vari gira aena dudu, Sei yaku ini vava dudu nari rei mona redo ma yi moi vegu rina di ari di metonari, ya rofu ogau nigi dogo reyo.
1PE.1.6	Mina dada ada tora iniye refa, idu mina ituari beika toe idana idanari atesi yi uka yarena iniye rededi. 
1PE.1.7	Ye mina idari, yi mokena vari gira aena bi rama ba ide oteimago. Goro fore ka moi sikori rigo, ma bi itari orisi ini no moi yakugo. Ma yi mokena vari gira aena yaku goro fore besa ebu resi Iesu Keriso di ogau nina ariri, bi ini roka moi odoro risi vabara iniye ma kikifa rena magedi. 
1PE.1.8	Gokai beika vena de reyadi,
1PE.1.9	adina yi mokena vari gira aededi di obini bi yi vima moi vegu rigika.
1PE.1.10	Mina moi vegu rina dada, senagi senagi Sei di ago niyadi vene, kaere Sei di buni tora gade ya moigedi di sina niyadi, bi vei dogo rei mona resi Sei di agori bi maina reyadi. 
1PE.1.11	Ina vene bi maina regamadi goina medari vata nigo ma gokai kana dudu ogau nigo.
1PE.1.12	Sei yaku ini ago nidedi vene rofu niokuyo ini moimai renari bi ina kaya di de naivo reyadi, idu bi ya vene
1PE.1.13	Mina resi moimai rena fafau mokei mona resi yi yuka vana nari regasa Iesu Keriso ogau nigori, buni tora gade ya rofu baego, mina rofu uka mokena ae mona refa. 
1PE.1.14	Sei di mida kana, ini ago neidesi yi senagi ada gira di vegu di ura rena ga ourefeidefa. 
1PE.1.15	Idu yi beika tau regedi bi kikifa dudu, Sei kaere ya raka niyo kana, 
1PE.1.16	ini adina bura reyo, “Ya bi amei kikifa refa, ini adina na bi kikifa.”
1PE.1.17	Ma Sei, kaere bi amiye tau di no, bi ida yokoi maka dudu kota redo, yokoi yokoi ini beika redo kana. Ina rofu Baba kana raka nigedi vonisi, bi konori amededi di medari bi ori dudu, ya kaya nari rei mona refa. 
1PE.1.18	Mina ye, ya ya diba, beika rofu ya voi reyo yaku ya erufuyo, mina bi beika rama de vegu yi tutubena ya maradi. Mina bi moi sikori rigo diya goro o siriva kana de. 
1PE.1.19	Idu mina bi Keriso ini dava dudu davana tora mina maro, kaere bi ori sisika mamoe mida, ini roaitari no yokoi de o ara yokoi de mina kana. 
1PE.1.20	Sei yaku oma ma kono rina koderi, bi sena auba reyo, idu ari baena tumu nigediri, ya dada moi ogau riyo. 
1PE.1.21	Ina dudu mokena vari gira Sei rofu aededi, kaere bi muyenari gutuna moi dadi rae resi vabara maro, ye yi mokena vari gira aena ma yi uka mokena bi Sei fafau aededi mini.
1PE.1.22	Yi anema yora niyadi ago rama rofu bi
1PE.1.23	Ya bi dudusa vata niyadi, yi nono baba muyededi dudu de, idu vegu toga toga amena di mida mida kana, Sei di ago toga vegu amedo dudu. 
1PE.1.24	Adina:
1PE.1.24	“Amiye tau bi oruma kana,
1PE.1.24	ma ini vabara bi suma dakimu di farofaro kana.
1PE.1.24	Oruma rarako nigedi ma farofaro yaregedi,
1PE.1.25	idu Varika amiye di ago bi toga toga ameibobigo.”
1PE.1.25	Mina ago bi ago buni ya rofu niokudo.
1PE.2.1	Mina dada ya kaya rofu vegu no tau gade, ofa ofa ago tau gade, ofarosi vegu, gonema ma ago no tau gade makufa. 
1PE.2.2	Mida kakua vata niyadi kana, toga vima di susu ruaka vaifa. Ye mina iribigediri, moi vegu rinari
1PE.2.3	Adina, “Ya bi ya kaya veitao reyadi Varika amiye bi buni.”
1PE.2.4	Varika amiye rofu baefa, vegu amedo fore
1PE.2.5	Ma fore vegu amededi kana baefa ma ya kaya yi roaita dudu, Sei di vima nivakena yava akudo. Ma makai Sei ma amiye utari naivo vene nivakena yava kikifa kana, naivo regedi vima di ori sisika buni Sei rofu, Iesu Keriso dudu regika. 
1PE.2.6	Adina Sei di agori bura reyo:
1PE.2.6	“Ve kumo, na yaku fore buni vayavaya auba reyaka,
1PE.2.6	mina yava moi gira redo fore bi Zion ri aeyaka;
1PE.2.6	ma kaere ina rofu mokena vari gira aego bi maena de rego.”
1PE.2.7	Mina fore bi buni vayavaya, kaere mokena vari gira aededi vene rofu di; idu kaere mokena vari gira aena de
1PE.2.7	“Yava akuna vene moi kekevata uyadi fore
1PE.2.7	bi yava moi gira redo fore iniye niyo.”
1PE.2.8	Ma:
1PE.2.8	“Amiye yaku mina fore futu regedi;
1PE.2.8	mina rabema ya moi keto rego.”
1PE.2.8	Ago de neideyadi dada, futu rededi Sei di mokena kana.
1PE.2.9	Idu ya bi ini abidi reyo vene, kini di Sei ma amiye utari di naivo vene, gagani tora kikifa vene ma Sei iniye di vene, ye Sei di vegu buni buni niogau regika, kaere mukunari gutuna ini vabara buni vayavayari ya raka ni moi yakuyo.
1PE.2.10	Ari yokoiri ya bi Sei di amiye de, idu gua ya bi ini amiye. Ari yokoiri iriyeduka de moiyadi, idu gua bi iriyeduka moiyadi.
1PE.2.11	Nai uka maida amiye, amiye idana ma rerevaida ni dina vene kana, ya usa nida ya kaya yi roaita di ura rena kana ga refa; mina bi toga toga vimasa ruda rebigedi. 
1PE.2.12	Yi reremama rededi tutubena idana vene di fogori bi kikifa dudu buni maka ameyaine, ye vegu no rededi vene kana no nigediri, yi reremama buni reyadi vei mama resi Sei di dego medari, ini roka moi odoro rigedi.
1PE.2.13	Varika amiye dada, ya kaya yi ourefeidena vene tau gade gabireri raga refa, kini di ourefeidena gabireri, 
1PE.2.14	o gavana di ourefeidena gabireri, kaere Sei yaku nifeideyo vegu no rededi vene fafau, kaunava masi vegu buni rededi fafau, buni ni moi odoro riyagane. 
1PE.2.15	Adina Sei yaku ini beika ura redo, bi yi beika buni rededi yaku ada de amiye di ada gira ago moi bere rigedi. 
1PE.2.16	Vegu no erufuna amiye kana amefa, idu yi vegu no erufuna vegu dudu, vegu no fafa ga refa, idu Sei di moimai rei tavoi rededi vene kana amefa. 
1PE.2.17	Amiye tau vanu nivava resi yi ekalesia usika ourena rofu, uka masi Sei rofu ori resi kini nivava refa.
1PE.2.18	Ya yavari moimai rei tavoi rededi vene yi varika vene rofu, akeke tau dudu ini gabireri raga refa, diya kaere ya rofu buni resi ave nidedi maka, idu ina ka kaere ya rofu ave de nidedi. 
1PE.2.19	Adina ya rofu buni tora gade vonisi, ya bi Sei diba nisi mokena rorobo de vegu rofu esika esikari are rei gira regedi. 
1PE.2.20	Ya fafau bi no regedi ma ya ubobo regedi vonisi, beika dada nisi buni ya magedi? Idu ya bi buni regedi ma ya fafau esika esikari are rei gira regedi vonisi, Sei di nemokori mina bi buni tora gade. 
1PE.2.21	Adina Sei yaku mina rofu ya raka niyo, Keriso ka esika esika ya
1PE.2.22	Ina bi vegu no yokoi de resi ka ofa sina yokoi de niyo.
1PE.2.23	Adina bi ago esika toe maradiri, mina toe dairi nikabai de reyo. Esika esika gurauyori, amiye ni moi ori ago mana de reyo, idu ini uka mokena Sei kaere mokena rorobo dudu amiye kota rego di vanari aegamo.
1PE.2.24	Iniye ini roaitari uni vegu no satauro
1PE.2.25	Adina ya bi mamoe kana ini dina ida mina moi rerevaida nigamadi. Idu gua ya bi mamoe dogo redo ma vima buni ourefeidena amiye dairisi usi didedi.
1PE.3.1	Mina ida yokoi maka dudu, ya mena rema vene yi rumana neidebifo, ye bedakai ka Sei di ago de neidegediri, bi ago yokoi de ini rema di reremama buni maka dudu Sei rofu mokena vari gira aegedi.
1PE.3.2	Adina bi, yi kikifa rena ma ori dudu reremama vegedi dada. 
1PE.3.3	Yi etofaro roaita di buni buni rofu, ada iye boboni rena, goro roaitari aena o varuka buni aku mana dudu maka ga matuka refa.
1PE.3.4	Idu mina kana bi, yi uka ide reremamari ini buni mina ogau niyaine; mina buni bi de tarego, idu bi vima amuta ma bere nina dudu autu nidedi, adina Sei di nemokori ini davana bi tora iniye. 
1PE.3.5	Adina senagi rema kikifa, kaere bi Sei rofu uka mokena aegamadi, bi ini roaita moi eruaka regasa ini maruka di ago neidegamadi. 
1PE.3.6	Sarah bi makai kana; Abraham di ago neidesi ina rofu varika vo nigamo. Yi reremama buni ma deda rofu ori de regediri, ya bi gua ini mida mida nigedi.
1PE.3.7	Mina ida yokoi kana, ya mena rumana vene yi remasa diba dudu amesi kikifa refa, adina ina bi yeiva iniye de, ye ya remanu gogo risi Sei yaku vegu buni maro mina moidedi. Mina bi refo, ye yi guriguri usari, beika yokoi yaku de kebi rigo.
1PE.3.8	Sina metonari: ya tau vakoi mokena yokoi maka ma iriyeduka refa, usika ourena rofu uka mafa, uka yau ma mokena ave nifa. 
1PE.3.9	Ya rofu vegu no regori dairi, vegu no ga refa, o ya kovai nigori, dairi kovai ga nifa. Makai bi de, idu buni tora gade dairi mafa, ini adina Sei yaku mina dada ya raka niyo, ye buni tora gade magedi dada. 
1PE.3.10	Adina:
1PE.3.10	“Kaere amiye ini ura redo bi ini vegu ada resi
1PE.3.10	ari buni buni vego,
1PE.3.10	ini afiye yaku vegu no di sina ga nisi
1PE.3.10	ini vena yaku ofa sina ga niyaine.
1PE.3.11	Ina bi vegu no rofu etagae risi buni mina reyaine;
1PE.3.11	ina bi uka amuta maina resi usi diyaine.
1PE.3.12	Adina Varika amiye yaku ini nemoko dudu, mokena rorobo vene vesi
1PE.3.12	ini anema dudu ini usa usa neidedo;
1PE.3.12	idu ini seira, kaere vegu no rededi vene, bi gedu mado.”
1PE.3.13	Ye ya mina mokena buni toga rededi fafauri, bi kaere yaku esika ya mago? 
1PE.3.14	Idu mokena rorobo rena fafau, ka esika esika moigedi vonisi, buni tora gade ya rofu mago. Amiye rofu ori ga resi mokena tau ga moifa.
1PE.3.15	Idu yi ukari Varika amiye Keriso
1PE.3.16	Idu ave nina ma kikifa rena dudu mina moimai refa. Ye yi uka di mokena buni dudu ka refa, ye kaere ya ni no regediri, yi reremama buni rena Keriso ideri, ni no rededi vene bi maena regedi. 
1PE.3.17	Adina bi buni fafau esika moigedi bi buni, Sei ina ura redo vonisi, idu vegu no rena fafau esika moina bi buni de. 
1PE.3.18	Adina Keriso mokena rorobo de amiye ka uru yokoi maka vegu no fafau, mokena vari gira de aededi vene rofu esika moiyo,
1PE.3.19	Ma dibura yavari amededi vima rofu ka disi ago nirausi reyo, 
1PE.3.20	adina mina vima bi senagi Sei di ago obe regamadi, Noah di medari, Sei yaku toro reyori, sisima akugamadiri. Ye mirona ituari amiye be—ini naba bi 8—koru dudu moi vegu riyo.
1PE.3.21	Mina koru bi babatiso di rebe; bi gua ya moi vegu rido. Bi diya roaita kino koite makudo kana, idu usa usa nina Sei rofu kana, uka di mokena buni nufa Iesu Keriso ini muyenari dadi rae reyo dudu, 
1PE.3.22	kaere bi omari boyo ma naivo naivo vima, ourefeidena vene ma vava nufa vene ini vava gabireri, Sei di vana rama eta rofu ameinu reyo.
1PE.4.1	Keriso bi
1PE.4.2	Ye gua ini vegu ameibobigori, bi roaita di ura rena dudu de, idu Sei di mokena dudu. 
1PE.4.3	Tutubena idana vene yaku ura rededi kana, ari tau bi ya rofu moi koina niyadi: nemoko kore kore rena, koa rei tavoi rena, koru gira irisi ada forovai rena, rema rumana tausa varena, koru gira irisi adena una, ma ofa sei mina ago gira rofu de risi ofa sei nivakena. 
1PE.4.4	Ma ina vene bi tururu reyadi, ini vegu no iniye iniye regasa ameibobina mina auta de rededi dada, mina resi ya nifafana rededi. 
1PE.4.5	Idu, ini beika regamadi bi Sei niyainedi, kaere bi muyena ma vegu rededi vene kota regika dogo redo. 
1PE.4.6	Mina dada ago buni ka senagi muyeyadi vene rofu senagi amegamadiri niokuyadi. Ini roaitari amiye kana kota reyo, idu Sei kana vima dudu amegedi dada.
1PE.4.7	Beika tau koina nigedi meda bi negau niyo. Mina dada yuka vana nari resi yi guriguri dada yi mokena nari refa. 
1PE.4.8	Mina beika baika tau fafau, toga ya kaya ya kaya yeiva dudu uka mafa, ini adina bi mina uka mana yaku vegu no rena tau efono rego.
1PE.4.9	Ya kaya gaba rena ga ni kosika refa. 
1PE.4.10	Sei yaku amiye neinei beika bi ini moimai maro kana, mina moimai resi ya kaya nari refa, Sei di buni tora gade di moimai rededi vene kana. 
1PE.4.11	Kaere ago nido bi Sei di ago niyaine; kaere naivo redo bi Sei yaku maro yeiva, mina dudu naivo reyaine, ye mina di gokai tau Iesu Keriso dudu Sei di roka moi odoro rigedi, kaere toga toga bi vabara di ma vava di. Rama.
1PE.4.12	Nai uka maida vene, esika teki teki rego ma moigediri, yi uka maina regika, tururu ga refa. Mina kana esika ya rofu bi bouna de. 
1PE.4.13	Idu ada refa, ya bi Keriso di esika moina mina rau rededi, ye gokai ini vabara ogau nigori, ya ka bi ada noibanu dudu mina vegedi. 
1PE.4.14	Keriso di roka dada ya nikiraini regedi vonisi, ya rofu buni tora gade mago, adina Vima vayavaya, mina bi Sei di Vima, ya fafau amedo.
1PE.4.15	Ye esika moigedi vonisi, amiye yokoi amiye emuyena, duma duma rena, vegu no rena ba amiye bisu basu rei tavoi rena kana, mina bi esika ga moi. 
1PE.4.16	Idu ekalesia amiye dada esika moigo vonisi bi, maena ga revo, idu Keriso di roka
1PE.4.17	Adina Sei di vene di kota rego kora regi di meda bi okiyo. Ye Sei una rofu siko kora regori, bi gokai dudu, bi ini ago buni obe rededi vene rofu bi kota resi beika kana kaunava mago? 
1PE.4.18	Ma:
1PE.4.18	“Amiye mokena rorobo nufa moi vegu rigi bi gira;
1PE.4.18	ye Sei di mokena kana de rededi vene ma vegu no rededi vene bi gokai nigedi?”
1PE.4.19	Mina dada kaere Sei ini ura dudu esika moigedi, bi vegu buni renari ini vima oma ma kono riyo amiye rofu refo; ina toga ini ago nina redo.
1PE.5.1	Na, na kaya kaere bi amiye tora, bi ekalesia tora vene yi fogori egira reida. Na bi Keriso di esika moina veyaka amiye ma vabara vata nigo, mina vegu ka rau regida. Mina ya nida, 
1PE.5.2	Sei di vene yi fogori mamoe kana nari resi ourefeidefa, idu niguba bi ga refa, idu ini ura dada, Sei di ura ya fafau dada;
1PE.5.3	Kaere amiye nari regi ya maro, bi ya kaya moi tora bi ga refa, idu ya usi dinari, ya kaya amiye di fogori yi moimai oteimafa. 
1PE.5.4	Kamini mina mamoe dogo redo Varika amiye ogau nigori, ya bi ini vabara di kini kana ada bou moigedi; ini vabara di yeiva bi keika de nigo.
1PE.5.5	Mina makai, ya ofi godua bi tora vene di gabireri raga refa; ma yi amiye tau ya kaya ya kaya varuka kana ave nina nufa fufuta bou rebifa, adina “Sei yaku matuka vene gedu mado, idu ave nidedi vene rofu buni tora gade mado.”
1PE.5.6	Mina dada, Sei di vana di vava gabireri ya kaya moi ave rifa, ye ini ari buniri, ya moi odoro rigo dada.
1PE.5.7	Yi mokena toe tau bi inasa ferefa, ini adina bi ina yaku ya nari redo.
1PE.5.8	Ya kaya vesi nari refa; yi tuma amiye Bodaka bi lion goroka tora nido kana, dibo resi amiye iri vau regi maina redo.
1PE.5.9	Yi mokena vari gira aena egira resi ina rofu are resi gedu mafa; ini adina bi ya diba, mina kono tora noibanuri, yi asiyaka Sei rofu mokena vari gira aena vene ka mina kana esika esika moidedi. 
1PE.5.10	Ye mina neitua keika guraugedi, ma gabi bi buni tora gade di Sei, kaere ini toga toga ameibobina vabara Keriso ideri ya
1PE.5.11	Vava tau bi toga toga Sei di! Rama.
1PE.5.12	Silas na aedeyo ma mina bura keika riyafa; nai mokenari ina bi ekalesia dubuini, kaere bi ini ago nido amiye. Na ura reida bi ya niegira resi mina ago tau, bi Sei di buni tora gade rama ya rofu niogau regida. Mina dudu are rei gira refa.
1PE.5.13	Yi rasini dubu Babylon ri, ina ka Sei yaku auba reyo, ma Mark, kaere bi nai mida kana, ina yaku ya vene rofu yuata nifeideyadi.
1PE.5.14	Ya kaya ya kaya ekalesia di uka mana dudu fuka refa.
1PE.5.14	Uka amuta ya tau fafau ameyaine, ya kaere bi Keriso di.
2PE.1.1	Mina bi na Simon Peter, Iesu Keriso di moimai rei tavoi reida amiye ma nifeidena amiye—
2PE.1.1	Mina bi uni Sei kaere bi Iesu Keriso moi vegu rina amiye di mokena rorobo dudu bi una kana mokena vari gira aena buni moiyadi vene di:
2PE.1.2	Yi diba nina Sei ma Iesu uni Varika amiye rofu, mina dudu buni tora gade ma uka amuta bi yi ideri besa besa niyaine.
2PE.1.3	Sei di vava dudu, beika baika tau una maro ye vegu ma Sei di mokena kana, baku resi amegifa. Mina bi uni diba nina mina amiye dudu, kaere vabara ma buni iniye dudu una raka niyo. 
2PE.1.4	Mina dudu ina yaku ini nitore rena ago di beika baika buni tora gade gade una rofu maro. Ye mina kana vegu dudu, ya bi mina kono di vegu no rena rofu, ori disi Sei di vegu buni rau regedi. 
2PE.1.5	Mina dada, moi gira iniye resi vegu buni yi mokena vari gira fafau, tanu resi vegu buni diba nina ka mina fafau tanu refa. 
2PE.1.6	Yi diba ninari, yi yuka vana nari rena tanu resi minari, moi yeiva resi toe moi dina tanu resi minari, Sei di mokena kana rena ka tanu refa. 
2PE.1.7	Yi Sei di mokena kana renari, yi usika ourena rofu ura rena tanu resi uka mana ina fafau ka refa. 
2PE.1.8	Ye mina vegu buni buni asanu regedi ma rei tora regediri, yi diba nina uni Varika amiye Iesu Keriso rofu, yeiva dudu yi moimai buni toga resi rama moigedi. 
2PE.1.9	Adina kaere mina kana asanu rena de bi, vei mona ide ma nemoko bi taufa, ma beika ini vegu no reyo ma moi ruaka riyo, senagi bi toto niyo.
2PE.1.10	Mina dada, nai usika ourena, yi moimai renari, moi gira risi Sei ya auba resi raka niyo, mina moi rama aefa. Ye mina kana regediri, ya bi vegu no rena rofu toga keto de regedi. 
2PE.1.11	Adina makai dudu, uni Varika amiye ma moi vegu rina amiye Iesu Keriso di toga toga ameibobina ourefeidena amena sana di ida vena ya rofu ekesi ya baku resi faiva nigo.
2PE.1.12	Ye na bi toga mina kana bi mokeyaganedi niogau regida, gokai sena diba nisi ya kaya ago ramari moi egira rededi. 
2PE.1.13	Nai mokenari mina kana bi rama, ye yi mokena mina kana rofu moi ruaka rigida, gua na vegu ameidari. 
2PE.1.14	Na na diba doba de muyegida, ini adina bi uni Varika amiye Iesu Keriso yaku sena na niyo. 
2PE.1.15	Ma na bi nai uka gira ma yeiva dudu regida, ye muyegidari, ya bi mina kana toga ari neinei mokebigedi.
2PE.1.16	Uni Varika amiye Iesu Keriso di vava dudu, ini baedo di sina ya niyafari, bi ofa sina amiye yaku nidedi ini rama yokoi ,mina ya rofu niogau de reyafa dada. Idu uniye uni ne dudu ini vabara buni ne rei veyafa.
2PE.1.17	Adina Baba Sei ina rofu kikifa resi vabara marori, una bi mironari ameyafa. Vabara kikifa iniye yaku niyo, “Mina bi nai uka maida Mida, kaere ina rofu ada tora reida!”
2PE.1.18	Mina omuna akekeri inasa amegamafari, uniye mina goroka neideyafa omari gutuna deyo.
2PE.1.19	Ye una bi besa mokena buni nufa: mina bi Sei di ago nidedi vene di sina. Ya bi rei mona resi neidefo, adina ramefa vabara mukunari vaido kana, bogo ari korona di Magai di vabara yaku yi uka mekori dadigo mamo. 
2PE.1.20	Mina sina tau fafau diba nifo: Sei di ago niogau rena di sina, bi Sei di naivo amiye yokoi iniye ini mokena ago de. 
2PE.1.21	Adina Sei di ago niogau rena yokoi de, bi toga amiye di mokenari gutuna de baeyo, idu amiye bi Vima kikifa di vava gabireri Sei di ago nigamadi.
2PE.2.1	Idu Sei di ago nidedi ofa vene senagi amiye di fogori ameyadi, ye ofa ofa oteimana vene yi fogori ka amegedi. Ina bi sui dudu dui resi tarua sikori rena ma rama de ago, mina niogau resi Varika amiye, kaere bi ina vene ka voi reyo nisui regedi, ye ini vegu moi no rina evade maka iniye fafau moi degedi. 
2PE.2.2	Ye amiye tau gade ka makai ini koa rena vegu mina tari regedi; ma mina no rededi dada, bedakai yaku bi ago rama di Ida rofu nifafana regedi. 
2PE.2.3	Ini udu dudu mina ofa ofa oteimana vene yaku rama de sina, mina moi ogau risi yi fore moigedi. Ari doba baeyo gua ina vene di kota bi tua redo, ma ini amena moi no rina ida ka noga amedo!
2PE.2.4	Sei yaku ka ini naivo naivo vima, kaere vegu no reyadi, bi ini kaunava de vei fereyo, idu ita mokari makuyo, mironari bi seini dudu mukunari amegasa,
2PE.2.5	Senagi duakau, Sei yaku amiye kono tora noibanu de vei fereyo, idu abata mina kono fafau Sei di mokena kana de vene fafau moi okiyo; Noah ma amiye 7
2PE.2.6	Ye Sei yaku Sodom ma Gomorrah taoni di vegu no rofu kota resi moi ita vaisi udo ni diyo, ma mina bi rebe kana, kaere Sei di mokena kana de vene fafau moi evata rigo.
2PE.2.7	Ma Lot bi moi vegu riyo, kaere bi mokena rorobo nufa amiye, ma bi vegu no rededi vene di koa rena vegu fafau esika guraugamo.
2PE.2.8	Mina mokena rorobo nufa amiye yaku ina vene di fogori ameyo. Ari neinei ini vegu no reyadi mina vesi neideyori, bi ini vima mokena rorobo nufa esika guraugamo. 
2PE.2.9	Mina resi Varika amiye bi ina diba gokai Sei di mokena kana vene, bi ini esika esika moi vegu rigo ma gokai mokena vari gira de aededi vene bi toe manari, diburari nari resi kota rego ini medari mamo. 
2PE.2.10	Mina bi rama iniye, kaere koa rena vegu no di mokena no usi Sei di vava moi etagae ridedi.
2PE.2.10	Mina ofa ofa oteimana vene bi uka bubu dudu rena ma negiyagiya amiye. Odoro vabara nufa vene di roka moi no ridediri, bi ori de rededi. 
2PE.2.11	Mina ofa ofa oteimana vene di yeiva bi keika, ye naivo naivo vima di yeiva bi tora iniye. Idu naivo vima yaku ka Varika amiye di nemokori, vabara nufa vene rofu de nitourage resi emasi ninika de regedi. 
2PE.2.12	Idu mina vene bi ada yora de beika no rededi o nidedi fafau. Ina vene bi tuma gadeva dona auna kana, vata nigediri, bi moi gira resi umuyegedi. Ina vene yaku beika diba de nidedi, mina rofu nifafana rena ago dudu urana rededi. Tuma gadeva dona auna kana moi no regedi. 
2PE.2.13	Beika vegu no amiye rofu reyadi di obini bi dairi moigedi. Ini beika uka ada reyagane bi ini koa rena vegu ari feyori regamadi mina; ya venesa egogo resi iruku iridediri, bi ini maena ma vegu no bi veyadi, ini ofa ofa ago di vegu rofu ada redediri! 
2PE.2.14	Ini veveri bi koa rena maka; ini vegu no rena toga toga koina de redo. Amiye kaere di uka vari gira moi yau riyadi, mina moi buoru ridedi; ini uka bi udu yaku ka vata baeyo. Ina vene bi Sei yaku nikiraini reyo mida mida kana! 
2PE.2.15	Ina bi ida rorobo feresi ida forovai reyadi. Ina vene bi Balaam kaere bi Beor di ubama, ini mokena rorobo de dudu fore moigika, uka maro di ida usi diyadi.
2PE.2.16	Ma ini vegu no reyo fafau emaro; mina bi Sei di ago nido amiye di mokena forovai rena ga reyainedi, ye ini donkey babo yaku amiye goroka dudu ago niyo dada.
2PE.2.17	Mina vene bi koru gayei roko niyo kana ma seuya aura yaku ufu rei makudo kana. Sei yaku
2PE.2.18	Ina yaku sakua ma rei tavoi tavoi di ago nisi roaita ada rena vegu dudu, amiye kaere bi mokena vegu no rededi vene rofu ori digi kora rededi
2PE.2.19	Mina vene bi vegu no erufuna ago ina rofu nitore rededi, idu iniye bi rei tavoi vegu gabireri, ini moimai rei tavoi rededi vene niyadi—mina resi amiye bi ini gabireri, naivo naivo amiye nido beika ourefeidedo vegu bi. 
2PE.2.20	Ye mina vene, kaere mina kono tora noibanu amiye di vegu no uni Varika amiye ma Moi vegu rina amiye Iesu Keriso di diba nina dudu ori diyadi vonisi, bi dudusa no yaku ina moi burivai resi ourefeidegori, mina ariri bi no iniye iniye nigo, ini amei kora rena kana de. 
2PE.2.21	Ye mokena rorobo di ida diba toga toga de niyagadu vonisi, bi buni tora gade, idu diba niyadiri, bi ago gira akeke ina maro, mina rofu gedu maradi bi buni de. 
2PE.2.22	Ago di burari ina vene rofu rama niyo: “Auna bi ini amaga aedo sana dairi irido” ma “Dona rafe magiya idu dairisi dikinari maka ugo.”
2PE.3.1	Nai uka maida vene, gua bi bura remanu ere, mini ya rofu bura reida. Nai bura remanu ereri mina ago di mokena dudu yi mokena buni edadigi reyaka. 
2PE.3.2	Yi mokena moi dairisi beika vo nigedi di ago, Sei di ago niyadi vene akeke yaku niyadi ma Varika amiye ma Moi vegu rina amiye di ago gira bi yi nifeidena vene yaku ka ya niyadi,
2PE.3.3	Ouresi bi, ya bi ada yora refo, ari koina ni baebigori, roaita di mokena di vegu maka, usi didedi vene bi ogau nisi ya ni ninika nisi
2PE.3.4	ya nikaitegedi, “Ina bi dairigo di ya nitore reyo ba? Ina bi goini? Uni tutubena vene bi sena muyeyadi, idu oma ma kono riyori, ini beika tau bi ini amedo kana ini sanari mini!” 
2PE.3.5	Adina ina vene bi rama iniye, mina mokena toto nisi etofa reyadi senagi dobau Sei ago maro, ma oma ma kono ogau niyo; kono bi koru gutuna baeyo ma koru yaku daobe reyo.
2PE.3.6	Ma koru dudu, koru di abata yaku kono tora noibanu ukero vau reyo.
2PE.3.7	Idu gua mina oma ma kono amededi bi senagi Sei di ago ya niyo kana, nari rededi ita yaku moi sikori rego bogo Sei di mokena kana de vene kota resi moi sikori rena meda baego mamo.
2PE.3.8	Idu nai uka maida vene, mina mokena yokoi maka toto ga nifo: Varika amiye di nemokori meda yokoi maka bi lagani 1,000 kana ma lagani 1,000 bi meda yokoi maka kana.
2PE.3.9	Varika amiye ini beika nitore reyo bi saka de rego, bedakai di mokena kana de. Idu ina bi ya
2PE.3.10	Idu Varika amiye di dego meda bi duma duma amiye kana. Mirona medari oma bi kukuroka tora dudu tutumui digo, ma omari beika amededi, iya, eyo ma meda bi ita yaku vai vau resi moi no rego, ma kono ma beika tau ini ideri amededi ka roro nigedi.
2PE.3.11	Mina kana ida dudu makai tau gade roro nigo, ya bi gokai kana vene nigedi? Ya yi vegu amei kikifa resi Sei di mokena kana refo, 
2PE.3.12	Sei di dena meda tua rebigediri, yi vegu buni redediri evade okiyaine, adina mina medari, oma bi vai vau resi roro nigo ma vava kiyoma yaku iya, eyo ma meda bi vai ririmo rego. 
2PE.3.13	Idu beika Sei yaku nitore reyo mina tua resifa: oma ruaka ma kono ruaka, vegu rorobo rena di rautu.
2PE.3.14	Ye mina resi, nai uka maida vene, mina tua redediri, vegu buni maka ma no yokoi de, Sei di nemokori, ma uka amuta inasa yi buni di yeiva mama refa. 
2PE.3.15	Uni Varika amiye di kiya kiya tua rena amiye rofu vegu moi vegu rina kana vefa. Adina uni uka masifa dubuini Paul yaku ka ya rofu bura reyo, Sei yaku mokena tora maro kana. 
2PE.3.16	Paul di bura tau di ago bi makai dudu, mina ago sina nisi bura reyo. Ini sina di ago bedakai diba nigi bi gira, ye toto nidedi vene ma amei gira de vene yaku bi ofa dudu, mina ago nirorotari resi rededi, Sei di agori ago bouna makai ka rededi kana, ye iniye moi no rededi dada.
2PE.3.17	Mina dada, nai uka maida vene, ya bi sena mina diba niyadi. Mina resi ya kaya nari refa, ye ago gira de usi didedi vene di no ya buoru de rego, ye makai yi buni amededi sanari keto regedi baebu. 
2PE.3.18	Idu yi beika buni rededi, bi uni Varika amiye ma Moi vegu rina amiye Iesu Keriso di buni tora gade ma diba nina ideri tora nifa. Ini roka moi odoro riyaine, gua ma toga toga! Rama.
1JN.1.1	Mina amiye, kaere bi vegu di ago, ini adinari gutuna amegamo, mina ya vene rofu moi ogau rigifa. Uni anema dudu neidesi uni nemoko dudu veyafa. Sena vesi uni vana dudu ka avaka moiyafa.
1JN.1.2	Mina vegu di ago moi ogau riyori, bi veyafa, ye mina ago ninegau resi toga toga ameibobina vegu ya niogau resifa, kaere bi Baba gutuna deyo ma una rofu moi ogau riyo.
1JN.1.3	Beika vesi neideyafa, mina ka ya niogau resifa, ye ya ka unasa auta reyagane. Ma uni auta rena bi Baba ma ini Mida Iesu Keriso sa. 
1JN.1.4	Mina bura resifari uni
1JN.1.5	Gua beika ago ina rofu neideyafa ma ya rofu niogau resifa bi yomini: Sei bi vabara, ma mukuna yokoi inasa bi de. 
1JN.1.6	Una yaku nisifa, una bi inasa auta resifa vonisi, idu mukunari nana rei disifa, bi ofa nisi ago rama dudu de amesifa. 
1JN.1.7	Idu ina bi vabarari amedo kana, ka vabarari amesifa vonisi—makai uniye uniye auta resifa, ma ini Mida Iesu di dava yaku uni vegu no tau noibanu rofu, una moi ruaka rido.
1JN.1.8	Una yaku nisifa bi vegu no de vonisi, bi uniye eru resifa, ma ago rama bi unasa de. 
1JN.1.9	Ye uni vegu no niogau resifa vonisi, bi uni vegu no koite makusi uni mokena rorobo de, mina moi ruaka rina vegu rama ma rorobo rego. 
1JN.1.10	Una yaku nisifa bi vegu no de reyafa vonisi, bi Sei moi ofa ofa amiye kana aesifa, ma ini ago bi unasa de.
1JN.2.1	Nai mida mida, na yaku ya vene rofu bura reida, ye mina vegu no ga reyaganedi, idu yokoi yaku vegu no rego vonisi, una dada uni aedena amiye yokoi uni Babasa nivabi redo—bi Iesu Keriso mokena rorobo amiye. 
1JN.2.2	Ma ina bi vegu no koite makuna di adina; una rofu maka de, idu kono tora noibanu di vene rofu ka.
1JN.2.3	Ini ago gira neidesi regifa vonisi, bi makai diba nigifa una bi ina una diba. 
1JN.2.4	Amiye yokoi yaku nigo bi ina diba vo nigo, idu ini ago gira neidesi de rego, bi ofa ofa amiye ma ago rama bi inasa de. 
1JN.2.5	Idu kaere yaku ini ago neidesi rego amiye, Sei di uka mana bi inasa rama iniye moi rorobo riyo. Mina makai dudu diba nigifa una bi Sei sa amesifa: 
1JN.2.6	kaere yaku nigo bi Sei sa amedo vo nido, bi Iesu Keriso vegu amegamo kana vegu amebiyaine.
1JN.2.7	Nai uka maida vene,
1JN.2.8	Idu gua bi ago gira ya rofu bura reida mini, bi ini rama iniye bi Keriso ma ya rofu ka vededi, adina mukuna bi kamini tatava nido ma vabara rama bi sena kiki rei kora redo.
1JN.2.9	Kaere amiye yaku nigo bi vabarari amedo, idu ini usika ourena gubuyo redo, bi gua toga mukunari amedo. 
1JN.2.10	Kaere amiye ini usika ourena uka mado bi vabarari amedo, ye beika yokoi bi de resi vegu no rofu eyarego. 
1JN.2.11	Idu amiye yokoi ini usika ourena gubuyo rego, bi mukunari amesi ini ideri nana resi goinari dibo redo bi toto, adina mukuna yaku ini ne moi taufa riyo.
1JN.2.12	Nai mida mida, ya rofu bura reida, adina Keriso di roka dada, yi vegu no bi koite makuyo. 
1JN.2.13	Baba vene, ya rofu bura reida, adina ya ya diba kaere bi ini adinari gutuna amei baedo. Godua vene, ya rofu bura reida, adina ya bi amiye no uketo reyadi.
1JN.2.14	Nai mida mida, ya rofu bura reida, adina Baba bi ya ya diba. Baba vene, ya rofu bura reyaka, adina ya ya diba kaere bi ini adinari gutuna amei baedo. Godua vene, ya rofu bura reyaka, adina ya bi yeiva, ma Sei di ago bi yasa amedo, ma amiye no uketo reyadi.
1JN.2.15	Mina kono tora noibanu di vegu ma ini beika baika ga uka mafa. Amiye yokoi mina kono di vegu uka mago vonisi, bi Baba di uka mana inasa bi de amedo. 
1JN.2.16	Adina beika tau bi mina kono tora noibanu di—beika baika roaita di vegu ura redo, beika amiye yaku vesi ura rededi, ma beika tau mina konori amiye yaku mokei tora rededi—mina tau bi Baba gutuna de deyo, idu bi konori gutuna baeyo. 
1JN.2.17	Mina kono ma beika tau ini vene yaku ura resi mokededi bi kamini roro nido, idu kaere Sei di ura rego, bi toga toga ameibobigo.
1JN.2.18	Nai mida mida, ari bae koina nigo di meda bi negau niyo! Ya nigamadi kana, Keriso di tuma amiye bi baego; ma gua Keriso di tuma vene tau gade bi sena ogau niyadi. Mina dada, una una diba ari bae koina nigo di meda bi negau niyo. 
1JN.2.19	Una ferei diyadi, idu rama ina bi uni vene de; adina bi rama vonisi, bi unasa ameyagadu. Idu una ferei diyadi, ye mina yaku moi vabara riyo ina tau vakoi bi uni vene de.
1JN.2.20	Idu Vima kikifa dudu ya fafau erausi reyo, ma ya tau bi ago rama ya ya diba.
1JN.2.21	Na ya rofu bura reida, bi diya ya bi ago rama toto dada, idu ya ya diba dada, ma ago rama yokoi bi ofa ago tau noibanu de baedo dada.
1JN.2.22	Kaere bi ofa nido amiye? Ina bi kaere Iesu bi Keriso mina etofa redo. Mina kana amiye bi Keriso di tuma amiye, kaere bi Baba ma ini Mida vakoi etofa redo. 
1JN.2.23	Kaere amiye yaku Mida etofa redo bi Babasa de amedo, ma kaere amiye yaku Mida niogau redo, bi Babasa ka amedo.
1JN.2.24	Beika sina ini adinari gutuna neideyadi, bi yi uka ideri amebiyainedi. Mina ini adinari gutuna neideyadi sina yasa amego vonisi, ya ka Mida ma Babasa amebigedi. 
1JN.2.25	Ma mina bi ini nitore rena ago una rofu maro—toga toga ameibobina vegu.
1JN.2.26	Na mina ya rofu bura reida bi, kaere ya erufu regika rededi vene rofu. 
1JN.2.27	Idu Keriso yaku ini Vima ya fafau erausi reyo, ye yasa amedo kana, amiye yokoi yaku ya oteimarainedi mokena de regedi. Idu ini Vima erausi rena bi beika tau ya oteimado; ya rofu oteimaro kana bi rama, ofa yokoi de: inasa amefa.
1JN.2.28	Ma gua nai mida mida, inasa amebifa, ye ogau nigori,
1JN.2.29	Ya ya diba bi mokena rorobo amiye vonisi, mina resi diba nigedi, kaere amiye mokena rorobo rebigo bi Sei di mida kana vata niyo.
1JN.3.1	Va mokefa, uni Baba di uka mana di gokai una rofu bi sena maro, ye una bi ini mida mida vo nibiyagane. Una bi rama iniye ini mida mida.
1JN.3.2	Nai uka maida vene, ruika una bi Sei di mida mida. Gabi una bi gokai kana bi ogau nina kode. Idu, yomina una diba: Keriso ogau nigori, una bi ina kana nigifa, adina ini rama iniye vegifa. 
1JN.3.3	Ma amiye kaere Keriso rofu uka mokena aego, bi ini uka ideri moi ruaka rigo, Keriso ini uka ideri vegu no yokoi de amedo kana.
1JN.3.4	Vegu no redo amiye neinei bi Sei di ago gira ukero vau redo, adina vegu no rena bi ago gira ukero vau rena mini. 
1JN.3.5	Ya ya diba, Keriso bi vegu no
1JN.3.6	Keriso sa amedo amiye yokoi bi toga vegu no de redo. Ma vegu no toga redo amiye bi Keriso de vedo ma ina toto.
1JN.3.7	Nai mida mida, amiye yokoi ga ya eru reyaine. Kaere yaku vegu rorobo redo bi mokena rorobo redo amiye, Keriso iniye bi mokena rorobo rena amiye kana. 
1JN.3.8	Vegu no redo amiye bi Bodaka di, adina ini adinari gutuna Bodaka bi vegu no redo. Sei di Mida ogau niyo di adina iniye bi yomakai: Bodaka di reremama moi no rigika.
1JN.3.9	Kaere Sei rofu vata niyadi bi vegu no toga de regasa amebigedi, adina Sei di yo bi ini ideri amedo. Bi vegu no anua regasa amebigedi, ini adina bi Sei rofu vata niyadi. 
1JN.3.10	Mina bi gokai diba nigifa kaere bi Sei di mida mida ma kaere bi Bodaka di mida mida: kaere amiye mokena rorobo de rebigo bi Sei di mida de, mina kana kaere ini usika ourena uka de mago ka makai.
1JN.3.11	Ini adinari gutuna baeyo gua neideyadi sina bi yomini: uniye uniye rofu uka mabinadi.
1JN.3.12	Cain yaku reyo kana bi ga renadi. Ina bi amiye no di, ma ini usika Abel umuyeyo. Beika resi umuyeyo? Adina ini vegu bi no ma ini dubuini di vegu bi mokena rorobo nufa.
1JN.3.13	Kamini nai usika ourena, kono tora noibanu di vene ya gubuyo redediri, bi tururu ga refa. 
1JN.3.14	Uni usika ourena uka masifa dada, una diba bi muyena feresi vegu ameibobina rofu bae deyafa. Amiye kaere ini usika ourena uka de mago, bi muyena di vava gabireri raga redo.
1JN.3.15	Ini usika ourena gubuyo redo amiye, bi amiye umuyedo amiye. Ya ya diba, toga toga ameibobina vegu bi amiye umuyedo amiyesa de amedo. 
1JN.3.16	Uka mana di vegu bi yomina vegu dudu vei mama regifa: ye Keriso una rofu ini vegu maro. Mina dada una ka uni usika ourena rofu uni vegu magifa! 
1JN.3.17	Amiye yokoi kono di gugura tau nufa ma ini usika ourena bi gugura beika de amiye vonisi, idu vesi iriyeduka de rego, bi gokai ida dudu Sei di uka mana bi inasa amego? 
1JN.3.18	Nai mida mida, bi vena dudu ma afiye dudu maka uka ga manadi, idu bi reremama ma ago rama dudu uka manadi.
1JN.3.19	Mina bi gokai diba nigifa
1JN.3.20	Uni uka meko yaku una rofu nido una bi no vonisi, bi una una diba Sei bi isivaga iniye uni uka meko kana de. Ma beika tau bi ina ina diba. 
1JN.3.21	Nai uka maida vene, uni uka meko yaku una rofu de nido una bi no vonisi, bi una bi Sei di nemokori uka gira nigifa. 
1JN.3.22	Kamini beika baika ina rofu usa nigifa, bi moigifa, adina ini ago gira moi gira risi ina moi ada rena vegu resifa. 
1JN.3.23	Sei di ago gira una rofu bi yomini: ini Mida Iesu Keriso di rokari, mokena vari gira aesi ma uniye uniye uka manadi, ini ago gira sena una maro kana.
1JN.3.24	Ini ago gira neidedo amiye bi Sei sa amedo ma Sei ka inasa amedo. Ma una una diba ina bi unasa amedo, adina bi ini Vima una maro.
1JN.4.1	Nai uka maida vene, vima tau rofu mokena vari gira ga aefa, idu vima ebene refa, mina bi Sei rofu ba ide, adina Sei di ago nidedi ofa vene tau tora ka bi kono tora noibanuri diyadi. 
1JN.4.2	Mina gokai dudu Sei di Vima ya ya diba nigedi: goina vima bi Iesu Keriso bi roaita nufa deyo vo niokugo, bi Sei rofu, 
1JN.4.3	idu goina vima bi Iesu
1JN.4.4	Nai mida mida, ya bi Sei di vene ma mina vima sena ebu reyadi, adina ina kaere bi yasa bi isivaga iniye, vima kaere bi konori amedo kana de. 
1JN.4.5	Ina bi mina kono tora noibanu di, mina dada kono di mokena dudu sina ago rededi, ma mina kono di vene bi neidededi. 
1JN.4.6	Una bi Sei di. Kaere amiye Sei diba nido, bi una neidedo, idu kaere amiye bi Sei di de, bi una de neidedo. Mina bi gokai rama vima ma ofa ofa vima vei mama regifa.
1JN.4.7	Nai uka maida vene, uniye uniye uka mabinadi, adina uka mana bi Sei rofu dedo. Amiye kaere uka mado, bi Sei rofu vata niyo ma ina diba Sei. 
1JN.4.8	Ma amiye kaere uka mana de redo, bi ina bi Sei ina toto, adina Sei bi uka mana amiye. 
1JN.4.9	Mina bi gokai uni fogori Sei yaku ini uka mana una oteimaro: ini Mida yokoi maka mina kono tora noibanuri nifeidei deyo, ye ina dudu vegu amegifa. 
1JN.4.10	Mina bi uka mana: bi diya una yaku Sei uka marafa, idu una uka masi uni vegu no koite makuna di adina kana, ini Mida nifeideyo.
1JN.4.11	Nai uka maida vene, Sei una uka mana iniye reyo dada, mina resi una ka uniye uniye uka mabinadi. 
1JN.4.12	Amiye yokoi toga Sei vena de regamo, idu uniye uniye uka mabigifa vonisi, Sei bi unasa amedo, ma ini uka mana bi una ideri moi rorobo rido.
1JN.4.13	Makai kana una diba una bi inasa amesifa ma ina bi unasa amedo, adina bi ini Vima una maro. 
1JN.4.14	Ma vesi niogau reyafa, Baba yaku kono tora noibanu di vene di moi vegu rina amiye nigi ini Mida nifeideyo. 
1JN.4.15	Ye kaere yaku Iesu bi Sei di Mida niogau rego vonisi, bi Sei bi inasa amedo, ma ina ka Sei sa amedo. 
1JN.4.16	Mina ye, Sei una uka mado, mina una una diba ma ina rofu mokena vari gira aesifa.
1JN.4.16	Sei bi uka mana amiye, ma kaere amiye uka manasa amedo, bi Sei sa amedo ma ina ka inasa amedo. 
1JN.4.17	Mina ida dudu uka mana bi moi rorobo riyo, ye kota rego meda okigori, uka gira moigifa, adina mina konori una ka bi ina kana dada. 
1JN.4.18	Uka mana ideri bi ori yokoi de. Uka mana rama iniye yaku ori meki redo, adina ori bi kaunava di. Amiye kaere ori redo, bi uka mana dudu moi rorobo de rido.
1JN.4.19	Una
1JN.4.20	Kaere amiye yaku nigo, “Na bi Sei uka maida,” idu ini usika ourena gubuyo redo, bi ofa ofa amiye; adina kaere amiye yaku ini usika ourena, kaere bi ini nemoko yaku vedo, bi uka de mado. Ka bi de Sei, kaere bi ini nemoko yaku de vedo, bi uka magi anua rego. 
1JN.4.21	Ma mina ago gira bi una maro: kaere yaku Sei uka mago, bi ini usika ourena ka uka marainedi.
1JN.5.1	Kaere amiye Iesu bi Keriso rofu mokena vari gira aego, bi Sei di mida kana vata niyo, ma kaere amiye yaku Baba uka mago, bi ini odiyo mida ka uka mago. 
1JN.5.2	Makai dudu diba nigifa Sei di mida mida bi uka masifa: Sei uka magasa ini ago gira neidegasa resifa. 
1JN.5.3	Mina makai bi Sei rofu uka masifa: ini ago gira neidegasa resifa. Ma ini ago gira bi toe de.
1JN.5.4	Adina kaere bi Sei di mida kana vata niyo bi kono di vegu ebu redo. Una yaku Sei rofu mokena vari gira aesifa ma mina dudu kono di vegu ebu reyafa.
1JN.5.5	Kaere amiye bi kono tora noibanu di vegu ebu rego? Amiye yokoi mokena vari gira Iesu bi Sei di mida rofu aego mina maka.
1JN.5.6	Iesu Keriso bi kaere koru ma davasa deyo. Ina bi korusa maka de deyo, idu gogo koru ma davasa. Ma Vima iniye yaku niokudo mina bi rama, Vima bi sina rama dada. 
1JN.5.7	Niokudedi vene bi regode:
1JN.5.8	Vima,
1JN.5.9	Amiye niokudedi ago bi moi gira risifa, idu Sei di niokuna ago bi isivaga iniye, adina Sei di niokuna ago bi ini Mida fafau niokudo. 
1JN.5.10	Kaere amiye yaku Sei di Mida rofu mokena vari gira aedo, bi mina niokuna ago ini uka mekori amedo. Ma kaere amiye yaku Sei rofu mokena vari gira de aedo, bi iniye moi ofa ofa amiye rido, adina Sei yaku ini Mida ago niokuyo bi mokena vari gira de aedo. 
1JN.5.11	Ma niokuna ago bi yomini: Sei bi toga toga ameibobina vegu una maro, ma mina vegu bi ini Midasa amedo.
1JN.5.12	Kaere amiye ini Midasa amedo, bi mina vegu moiyo, ma kaere Sei di Mida inasa de amedo, bi vegu de moiyo.
1JN.5.13	Ya kaere Sei di Mida di rokari, mokena vari gira aededi vene rofu mina ago bura reida, ye ya diba niyagane toga toga ameibobina vegu bi moiyadi.
1JN.5.14	Sei di nemokori una bi mina mokena buni moiyafa, ye beika yokoi ini ura renari usa nigifa vonisi, bi una neidego. 
1JN.5.15	Ma uni beika baika usa nigifa ma neidego mina diba vonisi, una diba una mago, beika ina rofu usa nigifa mina.
1JN.5.16	Amiye yokoi yaku ini usika ourena vegu no reyo ma vego vonisi, ma mina vegu no yaku muyena de moi ogau rigo, bi buni Sei rofu usa usa nigo, ma Sei yaku vegu mago. Mina nida bi amiye kaere ini vegu no yaku muyena de moi ogau rigo. Adina bi vegu no yokoi yaku muyena moi ogau rigo; mina rofu usa usa nibiyaine bi de nida. 
1JN.5.17	Mokena rorobo de vegu tau vakoi bi vegu no, idu mina vegu no tau vakoi yaku muyena de moi ogau rigo.
1JN.5.18	Una diba kaere Sei rofu vata niyo, bi vegu no toga de rebigo, adina bi ini odiyo mida nari redo, ye amiye no yaku avaka de moigo.
1JN.5.19	Una una diba una bi Sei di mida mida, ma mina kono tora noibanu di vene bi amiye no di vava gabireri raga rededi.
1JN.5.20	Una una diba Sei di Mida bi dego ma vei mama rena, mina una maro, ye una diba amiye kaere bi rama iniye. Uni vegu bi mina amiye rama iniyesa amesifa—mina bi ini Mida Iesu Keriso sa. Ina bi Sei rama iniye, ma toga toga ameibobina vegu.
1JN.5.21	Nai mida mida, ya kaya ofa sei rofu egavoi rebifa!
2JN.1.1	Mina bura bi dubu di ourefeidena amiye rofu.
2JN.1.1	Auba reida rema, ini midasa,
2JN.1.2	adina mina sina rama bi unasa amedo, ye toga toga unasa amebigo.
2JN.1.3	Baba Sei ma Iesu Keriso ini Mida di buni tora gade, iriyeduka ma uka amuta unasa
2JN.1.4	Na bi neidesi ada tora gade reyaka, adina sina rama dudu yi mida be bi Baba yaku ini ago gira una maro kana amededi. 
2JN.1.5	Ye gua ya uka maida rema, ago gira ruaka yokoi de bura reida, idu ini adinari gutuna mina sina bi sena moiyafa. Nai usa usa bi uniye uniye uka manadi.
2JN.1.6	Uka mana bi yomakai: Sei di ago gira yaku niyo kana amebinadi. Ini adinari gutuna neideyadi kana, ye makai kana amebiyaganedi.
2JN.1.7	Adina eru rededi vene tau bi kono tora noibanuri diyadi, kaere Iesu Keriso bi amiye roaita kana nisi soka reyo, mina niogau de rededi. Mina kana amiye bi eru redo amiye ma Keriso di tuma amiye. 
2JN.1.8	Mina resi vei feidegasa dibo refa, de bi yi
2JN.1.9	Kaere amiye Keriso di beika oteimaro moi gira de rigo, idu fafa resi bogo, bi Sei inasa de. Kaere amiye Keriso di beika oteimaro mina moi gira rigo, bi Baba ma ini Mida bi inasa amego. 
2JN.1.10	Kaere amiye ya rofu baesi mina oteimana de moi baego vonisi, bi yi yavari moi afe dui ga resi yuata ka ga mafa. 
2JN.1.11	Adina kaere yuata mago, bi ini reremama no kefe rigo.
2JN.1.12	Ye nai bura regida ago ya rofu bi tora gade, idu fefari bura rena bi ura de reida. Mina resi nai uka mokena bi bae nesi ago niyagadu, ye una ada rei vau regifa.
2JN.1.13	Yi auba reisa rasini di mida mida
3JN.1.1	Mina bura bi dubu di ourefeidena amiye gutuna—
3JN.1.1	Gaius, kaere sina rama dudu bi nai uka maida amiye, mina fefa ya rofu bura reida.
3JN.1.2	Nai uka maida amiye, Sei rofu usa usa nida beika vegu tau reisa, mina yaku buni moi vata riyainedi. Ma usa ka nida, yi roaita di vegu tau noibanu buni niyainedi. Adina na na diba yi vima bi buni amedo. 
3JN.1.3	Adina ekalesia usika ourena be yaku baesi na niokuyadi, ya bi vegu rama reisa amiye. Ada tora gade iniye reyaka bi sina rama dudu nana reisa dada. 
3JN.1.4	Beika vegu yokoi yaku de na moi ada redo, idu neideida bi nai mida mida bi sina rama regasa amededi.
3JN.1.5	Nai uka maida amiye, ya yaku yi ekalesia usika ourena aedega ameisa, bi moimai buni iniye reisa mini, adina bi amiye idana. 
3JN.1.6	Ina vene bi ekalesia vene di budari, yi uka mana rofu niokuyadi. Ye, buni bi Sei moi ada rego ida kana, aedesi ini yava ika oto dinari nifeidegiya. 
3JN.1.7	Keriso di roka dada, yava ika oto diyadi. Ini makai dibo regasa bi tutubena idana vene
3JN.1.8	Mina dada, bi mina kana vene aedegifa
3JN.1.9	Fefa tumu yokoi ekalesia vene rofu sena bura reyaka, idu Diotrephes, kaere iniye nigi ina bi ourefeidena amiye ura redo, bi una mokei vava de redo. 
3JN.1.10	Mina resi ya vene rofu baegida vonisi, bi ini vegu ma fufuta ago una rofu nido, mina moi ogau rigida! Mina maka de, idu ekalesia usika ourena okidedi ka de moido. Ma kaere yaku ina vene moigi ura redediri, ka duburi gutuna moi etagae rigi redo!
3JN.1.11	Nai uka maida amiye, vegu no mina tari ga re, idu vegu buni mina maka tari re. Kaere amiye yaku vegu buni redo, bi Sei di;
3JN.1.12	Amiye tau noibanu yaku niokudedi Demetrius bi vegu buni redo amiye, ma Sei di sina rama yaku ka makai nido. Una ka makai niokusifa, ma ya ya diba una yaku beika niokusifa bi rama.
3JN.1.13	Ye nai bura regida ago ya rofu bi tora gade, idu fefari bura rena bi ura de reida. 
3JN.1.14	Nai uka mokena bi agiya aineka ya vesi ago nigida.
3JN.1.15	Uka amuta yasa amebiyaine.
3JN.1.15	Yi asiyaka minari ka ini yuata ya rofu nifeidededi. Uni asiyaka mironari amededi ka uni yuata ni.
JUD.1.1	Mina bura bi na Jude, kaere bi Iesu Keriso di moimai rei tavoi reida amiye ma James di dubuini gutuna —
JUD.1.1	Mina bi Sei raka niyo vene rofu, ma kaere Baba Sei uka mado
JUD.1.2	Iriyeduka, uka amuta ma uka mana bi ya rofu boi tora niyaine.
JUD.1.3	Nai uka maida vene, na bi nai mokena tora noibanu dudu, una moi vegu rina sina vakoi resifa, mina ya rofu bura reida. Ye nai mokena bi ya rofu bura resi ya egira regida, ye mokena vari gira aena di ruda reyagane, goina bi Sei yaku uru yokoi maka ini vene maro. 
JUD.1.4	Adina be vene yaku yi rafuri, sui ida dudu sena baeyadi. Mina vene bi ini obini moiyadi, goina bi sena bura reyadi. Ina bi Sei di vegu kana de rededi, kaere bi uni Sei di buni tora gade di sina moi idana risi vava maradi, vegu no resi Iesu Keriso uni ourefeidena Amiye tora yokoi maka ma Varika amiye
JUD.1.5	Ya mina ago bi sena diba niyadi, mina resi nai ura bi dudusa ya nigida. Varika amiye
JUD.1.6	Ma naivo naivo vima be, kaere bi ini moimai di vava moi gira de risi ini yava fereyadi. Ye bi toga toga amebigo seini aesi mukunari fereyo, ye kota rego meda tora nari reyaganedi. 
JUD.1.7	Mina kana, Sodom ma Gomorrah ma ini adinari taoni ka koa resi roaita di vegu idana idana reyadi. Mina vene di toga toga vaido ita moka di esika esika moina bi amiye tau noibanu nioteimadedi kana.
JUD.1.8	Mina ida kana, mina yaduka vededi vene yaku iniye ini roaita moi no risi ourefeidena vene fufuta masi oma ideri amededi vene nifafana rededi. 
JUD.1.9	Idu Michael, naivo naivo vima tora iniye, Bodakasa kayamo reyadi, kaere yaku Moses di roaita moigo mina. Mina medari, Michael iniye yaku Satani nifafana de reyo. Idu yomakai maka niyo, “Varika amiye yaku ini kaunava ya mago!”
JUD.1.10	Idu, mina vene bi beika baika tau toto, bi mina rofu nifafana rededi. Ina vene bi tuma dona nadina di mokena kana, mina beika baika diba niyadi ini amutenari, mina yaku ina vene moi no rido. 
JUD.1.11	Iriyeduka iniye ina vene rofu! Adina bi Cain di ida moisi Balaam di no reyo ida kana, fore baku regi evade maka reyadi. Resi Korah
JUD.1.12	Mina vene bi ekalesia vene di irakunari naguma kana, maena de iruku irigedi; iniye maka dogo rededi. Ina bi miya de redo seuya kana, aura yaku ufu redo. Bi yabo kakari meko varena de, ye muyena iniye reyainedi darusa yai rei makudedi kana. 
JUD.1.13	Ina vene bi davara di ureure kana, ini maena bi davara di kabudo kana fonufonu rei baedo; bi yaveru kana, adina Sei yaku toga toga amebigo mukuna girigiri sana ferei maro.
JUD.1.14	Enoch, Adam gutuna ini tutubena bi 7 ere; ina yaku sena dobau mina vene dada niyo, “Neidefo, Varika amiye bi ini akeke vene tau gade gadesa dego,
JUD.1.15	ina vene tau kota resi vegu no rededi vene tau di vegu no tau niogau rego, mina kaere bi ini vegu no ida idari regamadi, ma ina yaku kiraini ago toe tau ina rofu nigamadi mina!”
JUD.1.16	Mina vene bi ago mumugu vene, goidu no be regedi maina vene; ina bi ini mokena tari rei didedi vene; iniye ini roka moi odoro vene, ma idana di roka moi odoro riyagane iniye di buni dada.
JUD.1.17	Idu, ya uka maida asiyaka, va mokefo, beika uni Varika amiye Iesu Keriso di nifeidena vene sena niyadi mina. 
JUD.1.18	Ina ya rofu niyadi bi, “Ari tumu nibigori, ninika nina vene kaere bi iniye di ini mokena no mina tari rei dibigedi.”
JUD.1.19	Mina vene yaku utama ya okugedi, kaere bi ini amutenari ma Vima kikifa de mina tari rebigedi. 
JUD.1.20	Idu ya vene, nai uka maida asiyaka, ya kaya yi akeke mokena vari gira aena, mina fafau are rei gira resi Vima kikifa nufa usa usa nibifa. 
JUD.1.21	Sei di uka mana fafau, are rei gira resi uni Varika amiye Iesu Keriso di iriyeduka nari refa, mina yaku toga toga ameibobina vegu rofu ya moi bogo.
JUD.1.22	Kaere mokena remanu moibigedi vene rofu bi iriyeduka rebifa; 
JUD.1.23	Be vene
JUD.1.24	Vabara ina rofu nigo, kaere yaku keto renari ya
JUD.1.25	Ini adinari gutuna ma gua ma toga bi vabara, roka tora odoro iniye, ma vava Iesu Keriso uni Varika amiye dudu bi uni Sei, uni moi vegu rina amiye yokoi maka rofu toga toga ameibobigo! Rama.
REV.1.1	Mina bi Iesu Keriso di niokuna sina sina Sei yaku ina maro, ye beika meda atafuri, vata niyainedi ini moimai rei tavoi rededi vene oteimago. Mina ago ini naivo naivo vima dudu ini moimai rei tavoi reida amiye na, John rofu nifeideyo, 
REV.1.2	kaere bi Sei di ago ma Iesu Keriso di niokuna ago tau veyaka mina niogau reyaka. 
REV.1.3	Buni tora gade bi amiye, kaere mina beika vata nigo sina di bura veyaine ma buni tora gade bi amiye, kaere beika ideri bura reyaka neidesi reyainedi, adina meda bi atafu niyo.
REV.1.4	Na John yaku dubu 7 Asia gaganiri rofu bura reida:
REV.1.4	Amiye kaere amedo ma ameyo ma amego, ma vima 7, kaere bi ini ourefeidena amena fata di budari amededi, bi buni tora gade ma uka amuta ya mado. 
REV.1.5	Ka bi Iesu Keriso rofu, kaere bi vegu rama rena amiye, ago niokuna amiye siko muyena gutuna dadi rae resi kono tora noibanu vene di kini di ourefeidena amiye.
REV.1.5	Ina yaku una uka mado ma ini dava dudu uni vegu no erufusi
REV.1.6	ini Baba Sei naivo regi, ini ourefeidedo vene ma Sei ma amiye utari naivo vene kana una riyo. Ye ina rofu bi vabara ma vava iniye toga toga ameyaine! Rama.
REV.1.7	Ve kumo, ina bi seuyasa dego ma amiye tau vanu yaku imiyadi amiye vegedi. Mina kono tora di amiye tau noibanu ina dada isaka nigedi. Ye mina bi rama iniye!
REV.1.8	Varika amiye Sei yeiva iniye kaere amedo ma ameyo ma amego yaku niyo, “Na bi ouresi ma gabi mamo.”
REV.1.9	Na bi John yi dubuini, ma Sei di ourefeidena amena sana dada, toro rena dudu, duku risi Iesu dada vakoi toe baku reyafa, adina Iesu yaku ago rama moi negau riyo ma na yaku Sei di ago niogau reyaka dada, motumotu roka Patmos ri na aeyadi. 
REV.1.10	Varika amiye di medari, na bi Vimasa nivakegasa kibi kana goroka tora nai fufutari neideyaka. 
REV.1.11	Yomakai niyo, “Beika veisa bi bukari bura resi
REV.1.12	Kamini goroka yaku na ago nimagamo vegika kero regasa goro ramefa aena gugura 7 veyaka. 
REV.1.13	Ma ramefa aena gugura utari, bi Amiye di mida kana, yokoi varuka doba akugamo ma ini yukari neyo ma ini kokobari, bi goro berota yaku buru riyo.
REV.1.14	Ini ada iye bi feyo mamoe di ueta kana, feyo tayataya aisi kana, ma ini nemoko bi ita fairo kana.
REV.1.15	Ini yuka bi auri roka bronze ita vavari aeyo ma kama reyo kana, ma ini goroka bi aba tora makuna di kukuroka kana.
REV.1.16	Iya 7 ini vana ramari moiyo ma bainasi berou berou arikasa ini vena ma yakuyo. Ini ne uruma bi meda yaku kama resi vabara iniye nido kana. 
REV.1.17	Na yaku ina veyakari, muyena kana ini yuka adinari abouyaka. Ma ini vana rama na fafau aesi niyo: “Ori ga re! Na bi ouresi ma gabi.
REV.1.18	Na bi vegu ameida amiye kaere bi muyeyaka, idu gua na bi toga toga vegu ameida! Muyena vene di amena sana ma muyena di vava bi na yaku moi gira reida. 
REV.1.19	Mina dada beika gua amedo ma beika bi gabi vata nigo, mina beika veyo bi bura re. 
REV.1.20	Mina iya 7 nai vana rama rofu veyo ma goro ramefa di aena gugura 7 di sui ago di adina bi yomakai: iya 7 bi dubu 7 di naivo naivo vima, ma ramefa di aena gugura 7
REV.2.1	Ina ka na rofu niyo, “Ephesus ekalesia vene di naivo naivo vima
REV.2.1	“Mina bi ini vana ramari, iya 7 moi gira resi ramefa aena gugura goro 7 di utari nana dido amiye di sina. 
REV.2.2	Yi reremama, moimai rena ma toro dudu, are rei gira reyadi bi na na diba. Resi vegu no vene beika rededi bi na na diba ya ura de rededi, ye kaere iniye vo niyadi bi nifeidena vene idu bi de, ya yaku ina vene di uka maina resi veitao reyadi, ina bi ofa vene. 
REV.2.3	Ya kiya kiya dudu, yeiva moisi toe moi disi nai roka dada, esika esikari are rei gira reyadi, idu kosika de reyadi. 
REV.2.4	Idu nai uka esika ya rofu bi mini: ya ouresi mokena vari gira aeyadiri kana, gua ya bi uka mana fereyadi. 
REV.2.5	Mina dada, gokai maike yarei neyadi rofu mokesi yi vegu no feresi moi etagae risi beika siko reyadi kana, mina bi rebifa. Vegu no de feresi moi etagae rigedi vonisi, ya rofu desi yi ramefa ini amedo sanari moi yakugida. 
REV.2.6	Idu mina buni bi yasa mini: Nicolas di usi dina vene ini beika rededi rofu bi ya gubuyo rededi, na ka reida kana.
REV.2.7	“Kaere anema nufa amiye bi beika Vima kikifa yaku ekalesia vene rofu nido bi neideyaine!
REV.2.7	“Ebu redo amiye rofu toga toga ameibobina vegu mana yabo di meko irigi di vava magida. Mina bi Sei di ada rena sanari amedo.
REV.2.8	“Symrna ekalesia vene di naivo naivo vima rofu bura re:
REV.2.8	“Mina bi kaere bi ouresi ma gabi, ka bi muyesi dadisi vegu niyo amiye di sina. 
REV.2.9	Yi toe ma yi baku baku bi de iniye mina na na diba—idu rama ya bi gugura tau nufa vene! Kaere ya nifafana rededi vene na na diba. Ina vene bi Jew vene vo nidedi, idu bi de; bi Satani di usa usa yava vene! 
REV.2.10	Beika baika dada esika esika moigi rofu bi ori ga refa. Neidefa, yi uka maina regika Bodaka yaku ya bedakai dibura yavari ya aego ma meda 10 ri toe moigedi. Gokai muyena tumu nigo, idu na rofu are rei gira re ma na yaku vegu ameibobina di obini ya magida.
REV.2.11	“Kaere anema nufa amiye bi beika Vima kikifa yaku ekalesia vene rofu nido bi neideyaine!
REV.2.11	“Ebu redo amiye bi muyena remanu ere di esika baku de rego.
REV.2.12	“Pergamum ekalesia vene di naivo naivo vima rofu bura re:
REV.2.12	“Mina bi kaere bi bainasi berou berou arika remanu nufa amiye di sina. 
REV.2.13	Yi amededi sana na diba; Satani di ourefeidena amena fata bi mironari. Idu nai roka dada yi vegu buniri are rei gira rededi, ye vegu rama resi ninegau rena amiye Antipas di medari, yi mokena vari gira na rofu aena de youfeideyo. Ina bi yi utari muyeyo; Satani ini amedo sanari mironi. 
REV.2.14	Idu nai uka esika yi beika baika no bedakairi ya rofu bi mini: yi utari amiye bedakai yaku Balaam di oteimana ago kana moi gira ridedi, kaere yaku Balak oteimaro bi Israel di tutubena vene futu reyaine, ye ofa sei mana iruku irisi koa reyagane.
REV.2.15	Mina makai ka bi kaere Nicolas di usi dina vene di ofa oteimana ago
REV.2.16	Mina dada vegu no feresi moi etagae rifa; de vonisi, bi doba deri ya rofu desi nai vena di bainasi dudu, ina vene rofu ruda regida.
REV.2.17	“Kaere anema nufa amiye bi beika Vima kikifa yaku ekalesia vene rofu nido bi neideyaine!
REV.2.17	“Ebu redo amiye rofu sui nina 
REV.2.18	“Thyatira ekalesia vene di naivo naivo vima rofu bura re:
REV.2.18	“Mina bi Sei di mida di sina, kaere ini nemoko bi ita fairo kana ma ini yuka bi auri roka bronze ita vavari aeyo kana. 
REV.2.19	Na na diba yi reremama, uka mana, mokena vari gira aena, naivo rena ma toro dudu are rei gira rena, ye beika gua rededi, bi sena ouresi moimai regamadi mina ebu redo. 
REV.2.20	Idu nai uka esika ya rofu bi mini: mirona
REV.2.21	Ye ini koa rena vegu no feresi moi etagae rigi meda be maraka, idu ura de redo. 
REV.2.22	Ye na yaku gauka tora magida, ye inasa koa rededi vene ka mina rema di reremama ini vegu no de feresi moi etagae rigedi vonisi, bi esika tora iniye magida. 
REV.2.23	Na ka ini usi dina vene mida mida kana umuyegida. Ye ekalesia vene tau gade diba nigedi na bi amiye di mokena ma uka meko ideri, maina resi yi reremama dada, ya yokoi yokoi yi obini ya magida.
REV.2.24	“Idu Thyatira ekalesia vene bouna ya rofu nida, ya kaere mina oteimana ago moi gira de ridedi, ma bedakai nidedi kana ‘Satani di sui nina ago’ toto: na toe yokoi ya fafau de aegida. 
REV.2.25	Idu ya beika nufa moi gira rifa na degida mamo. 
REV.2.26	Ye kaere ebu redo bi metonari, nai reremama usi dego ma gagani gagani vene fafau vava magida. 
REV.2.27	Mina amiye bi auri dudu, nari rego kono dudu riyo urena kana uratokugika, 
REV.2.28	mina bi nai Baba gutuna vava moiyaka kana. Na yaku ka uriyaku Magai magida.
REV.2.29	“Kaere anema nufa amiye bi beika Vima kikifa yaku ekalesia vene rofu nido bi neideyaine!
REV.3.1	“Sardis ekalesia vene di naivo naivo vima rofu bura re:
REV.3.1	“Mina bi Sei di vima 7 ma iya 7 moi gira redo amiye di sina. Yi reremama rededi na na diba; vegu amededi vo niyadi, idu rama ya bi muyeyadi! 
REV.3.2	Dadisi yi beika reyadi negau amedo bi muyena koderi mina egira refa, adina nai Sei di nemokori, yi reremama rei vau de reyadi ma na yaku veyaka. 
REV.3.3	Mina dada beika ago neidesi moiyadi, mina mokesi moi gira risi vegu no feresi moi etagae rifa. Ye dadina de rego vonisi, bi duma duma amiye kana, ya rofu degida ma nai dena meda nemoko toto.
REV.3.4	Idu ya Sardis vene fogori, amiye tau de bi ini varuka moi kino de riyadi, ye varuka feyo dudu nasa nana regedi, adina makai bi buni. 
REV.3.5	Mina makai, ebu redo amiye varuka feyo akugo ma vegu di bukari toga toga ini roka de uroro regida, idu nai Baba ma ini naivo naivo vima di nemokori, ini roka niogau regida.
REV.3.6	“Kaere anema nufa amiye bi beika Vima kikifa yaku ekalesia vene rofu nido bi neideyaine!
REV.3.7	“Philadelphia ekalesia vene di naivo naivo vima rofu bura re:
REV.3.7	“Mina bi kikifa ma rama amiye, kaere bi David di ida vena ki nufa amiye, ekeyo ye amiye yokoi biri de rigo, ma biri riyo, ye yokoi eboka de rego, mina amiye di sina. 
REV.3.8	Yi reremama na na diba. Ve kumo yi budari ida vena ekeyaka ma amiye yokoi biri rigi anua rego, yi yeiva keika nufa, nai ago moi gira risi nai roka moi sui de riyo dada. 
REV.3.9	Neide, Satani di usa usa yava vene, kaere bi ofa dudu Jew vene vo nidedi idu bi de, yi yukari moi digida, ini efuka meimisi ya rofu uka maraka diba nisi niyaganedi.
REV.3.10	Mina kono tora noibanuri amededi vene ini uka maina regi esika esika baku regedi meda nemoko baegori, ya moi vegu rigida, adina nai toro rena are rei gira rena ago moi gira riyo. 
REV.3.11	Na di negi reida; ya beika nufa moi gira rifa, ye amiye yokoi yi obini ga moiyaine. 
REV.3.12	Nai Sei di ini nivakena yava ideri, ebu redo amiye gado kana rigo, ye dudusa de yakugo ma nai Sei di roka ma nai Sei di taoni di roka ina fafau bura regida. Mina taoni bi Jerusalem ruaka omari nai Sei ma nai roka ruaka gutuna dego.
REV.3.13	“Kaere anema nufa amiye bi beika Vima kikifa yaku ekalesia vene rofu nido bi neideyaine!
REV.3.14	“Laodicea ekalesia vene di naivo naivo vima rofu bura re:
REV.3.14	“Mina bi Ago rama, vegu rama resi ninegau redo amiye rama ma Sei yaku beika baika tau gade riyo, di ourefeidena amiye di sina. 
REV.3.15	Yi reremama na na diba; ya bi diya itu ba vava. Na ura reida ya bi itu o vava! 
REV.3.16	Nai venari ya ayaka su regida, ya bi oka koru, ye diya vava ba itu dada! 
REV.3.17	Adina nisa, ‘Na gugura tau gade nufa ma nai baku baku bi buni, beika yokoi de maina reida.’ Idu rama iniye, ya ya toto ya bi no iniye iniye, irava amiye, iriyeduka nufa, ne taufa ma faisara ameisa amiye. 
REV.3.18	Itari goro orisi veika reyadi ya yaku na rofu voi reyagane, di ago ya nimaida, ye gugura tau gade nufa niyaganedi. Varuka feyo ka ya kaya akugi voi reyaganedi, ye yi faisara maena de vegedi. Yi nemoko di muramura ka voi refa, aesi vegedi dada. 
REV.3.19	Ura reida amiye tau emasi (ini vegu moi rorobo risi) buburu vai reida; mina dada yeiva moisi vegu no feresi moi etagae ri.
REV.3.20	Neide, na yaku ida venari are resi feki feki reida. Amiye yokoi nai goroka neidesi ida vena biri eboka rego vonisi, rama ini ideri dui resi inasa vakoi iri-iri regida ma ina ka nasa makai rego. 
REV.3.21	Ebu redo amiye nai ourefeidena amena fata odorori nasa amegi di vava magida, na ka ebu resi nai Baba di ourefeidena amena fata odorori inasa ameyaka kana.
REV.3.22	“Kaere anema nufa amiye bi beika Vima yaku ekalesia vene rofu nido bi neideyaine!”
REV.4.1	Mina usi, omari ida vena eboka reyo ma veyaka. Vesi ouresi goroka neideyaka, bi kibi kana na rofu ago nigasa niyo, “Yominari bae, beika mina usi gabi vata nigedi ya nioteimagida.” 
REV.4.2	Minari maka Vima na ourefeidegi na fafau deyo. Ye omari bi ourefeidena amena fata ma amiye yokoi odoro ameinu reyo ma veyaka.
REV.4.3	Ye mina ameyo amiye di ne uruma bi fore buni roka 
REV.4.4	Ma ourefeidena amena fata 24 mina ourefeidena amena fata yokoi buru riyo. Amiye tora 24 mina odorori ameinu regasa varuka feyo akugamadi, ma ini ada odorori bi kini kana ada bou goro. 
REV.4.5	Kamini mina ourefeidena amena fata yokoi gutuna ayena ma ofu kukuroka yakugamadi ma ini budari ita keroko 7 origamadi; mina bi Sei di vima 7.
REV.4.6	Ourefeidena amena fata di budari ka bi garasi davara kana, neva dabu dabu ma garasi rama guta kana.
REV.4.6	Ye vegu amededi vibani 4 ourefeidena amena fata di berou berou eta rofu are resi buru riyadi; ini nemoko tau ini budari kana ka ini fufutari. 
REV.4.7	Ouresi vegu amedo vibani bi lion kana, ma usi bi boromakau mida kana, ma regode ere di ne uruma bi amiye kana, ma 4 ere bi fururu redo dumo kana. 
REV.4.8	Mina vegu amededi vibani 4, ina yokoi yokoi ini eta 6 ma ini ideri ma ini etofarori nemoko tau bou riyadi. Ariri ma urusari toga toga nigi ferena de regamadi:
REV.4.8	“Varika amiye Sei yeiva iniye bi kikifa iniye iniye,
REV.4.8	kaere amedo ma ameyo ma amego.”
REV.4.9	Kamini vegu amededi vene ourefeidena amena fata ameinu regamo amiye, kaere bi toga toga amedo, ina rofu vabara, kikifa rena ma buni tora gade magamadiri, 
REV.4.10	mina tora vene 24 ourefeidena amena sana ameinu regamo amiye, kaere toga toga amedo di budari nivakesi ini kini kana, ada bou ourefeidena amena sana di budari aegasa nigamadi:
REV.4.11	“Uni Varika amiye ma Sei, ya bi buni iniye
REV.4.11	vabara, kikifa rena ma vava moigika,
REV.4.11	adina beika baika tau gade risi
REV.4.11	ina rigi nirorotari resi vegu ameibobiyaganedi ura reyo.”
REV.5.1	Kamini ourefeidena amena fata ameinu regamo amiye di vana rama rofu firo riyo buka veyaka; ini aveta berou berouri, bura resi vava bura kake rina sogona 7 dudu biri riyo.
REV.5.2	Resi naivo naivo vima yeiva veyaka bi goroka tora dudu nirausi regamo, “Kaere amiye bi buni ina yaku mina vava bura kake rina sogona okusi mina buka eke feidego?” 
REV.5.3	Idu omari, konori o kono gabireri
REV.5.4	Na isaka isaka niyaka, amiye buni yokoi de baku reyadi, kaere yaku mina buka eboka regi o ini ideri vegi dada. 
REV.5.5	Ma amiye tora yokoi yaku na rofu niyo, “Isaka ga nisi ve kumo, Judah rubu vene di Lion, David di tutubena amiye, ina yaku Satani ebu reyo, ye mina buka di kake riyo sogona 7 okusi buka eboka rego.”
REV.5.6	Kamini ourefeidena amena fata, vegu amededi vibani 4 ma tora vene di tobori, Mamoe mida umuyeyadi kana, are reyo ma veyaka. Bi gaigai 7 ma nemoko 7 nufa, kaere bi Sei di vima 7 kono tora noibanuri nifeideyo.
REV.5.7	Ma bosi ourefeidena amena fata ameyo amiye di vana ramari firo riyo buka moiyo. 
REV.5.8	Moiyori, vegu amededi vibani 4 ma tora vene 24 yaku mamoe mida di budari efuka imi odeyadi. Ina yokoi yokoi gita asini kana ma goro dodoku ori sisika buni vata baeyadi moi gira reyadi; mina ori sisika buni bi Sei di vene di usa usa nina.
REV.5.9	Ye yauta ruaka niyadi:
REV.5.9	“Ya bi buni, ye ya yaku firo rina buka moisi
REV.5.9	ini vava bura kake rina sogona okugiya,
REV.5.9	adina ya umuyeyo ma Sei rofu yi dava dudu,
REV.5.9	rubu, ago idana idana vene, amiye idana idana ma gagani gagani vene tau vanuri amiye voi reyo.
REV.5.10	Ya uni Sei rofu ini ourefeidena amena sana vene ma Sei ma amiye utari naivo vene
REV.5.10	ye konori ourefeidegedi.”
REV.5.11	Kamini naivo naivo vima tau gade, vegu amededi vibani ma tora vene ourefeidena amena fata buru rigamadi ma vegasa naivo naivo vima ini goroka neideyaka; ina tau bi tau gade gade ma tausini tausini.
REV.5.12	Ye goroka tora dudu yauta niyadi:
REV.5.12	“Umuyeyo Mamoe mida bi buni bi
REV.5.12	vava, gugura tau, mokena tora, yeiva,
REV.5.12	kikifa rena, vabara ma roka moi odoro rina moigo!”
REV.5.13	Ma omari, kono fafau, kono gabireri, davara fafau ma ini ideri riyo ma vegu ameyadi tau gade yaku yauta niyadi ma neideyaka:
REV.5.13	“Moi odoro rina, kikifa rena, vabara ma ourefeidena vava
REV.5.13	bi ourefeidena amena fata ameinu redo amiye ma Mamoe mida rofu
REV.5.13	toga toga ameibobiyaganedi!”
REV.5.14	Kamini vegu amededi vibani 4 nigamadi, “Rama yo!” Ma tora vene
REV.6.1	Kamini Mamoe mida yaku vava bura kake rina sogona 7 ri yokoi maka okuyo ma veyaka. Ma vegu amededi vibani 4 ri, yokoi maka goroka ofu di kukuroka kana dudu niyo, “Bae!” ma neideyaka. 
REV.6.2	Ye hosi feyo yokoi nai budari veyaka. Ma ini keu rina amiye bi iya rena feva moi gira reyo; ma kini kana ada bou maro, ye iya resi ebu regika digamo.
REV.6.3	Ye usi ere vava bura kake rina sogona okuyori, vegu amedo vibani usi ere yaku niyo ma neideyaka, “Bae!”
REV.6.4	Ma hosi yokoi ogau niyo; bi kaka ita kana. Ini keu rina amiye bi kono vene di uka amuta moi taga rigi vava maro, ye amiye iniye iniye umuyeyaganedi. Bi bainasi tora mina amiye maro.
REV.6.5	Ma vava bura kake rina sogona regode ere okuyori, vegu amedo vibani regode ere niyo ma neideyaka, “Bae!” Ma hosi gabu nai nemokori ameyo ma veyaka. Ini keu rina amiye toe ma aita vena gugura vanau moi gira regamo.
REV.6.6	Ma vegu amededi vibani di fogori, beika yokoi goroka kana niyo ma neideyaka, “Amiye bi meda yokoi makari, moimai rena di davana fore dudu, kilogramme afona kana witi, ba kilogramme yokoi ini afonasa kana 
REV.6.7	Ma vava bura kake rina sogona 4 ere okuyori, vegu amedo vibani di goroka niyo ma neideyaka, “Bae!” 
REV.6.8	Ma hosi gauka ne uruma kana nai nemokori ameyo ma veyaka. Ini keu rina amiye di roka bi Muyena ma Muyena vene di amena sana bi usi digamo. Kono eta berou berou 4 ri yokoi maka bainasi, adabo, muyena gauka ma kono di vibani gadeva dudu amiye umuyeyagane di vava maro.
REV.6.9	Ma vava bura kake rina sogona 5 ere okuyori, ori sisika rena fore fata gabireri amiye di vima, kaere Sei di ago ma ini niokuna ago mokena gira dudu, niokugamadi dada umuyeyadi, mina vene veyaka. 
REV.6.10	Ye goroka tora dudu raka niyadi, “Ourefeidena Varika amiye, kikifa ma rama, goivaka ramari kumo ya yaku mina kono vene, kaere una umuyeyadi ini kota resi ini obini magiya?” 
REV.6.11	Ma varuka doba feyo ina yokoi yokoi masi ina rofu niyo bi doba deri tua reyagane kumo moimai rei tavoi rededi vene ma usika ourena vene, ina vene kana, bi umuyeyadi kana, ka gokaisanu umuye vau regedi mamo kota resi ini obini magida.
REV.6.12	Ma vava bura kake rina sogona 6 ere okuyo ma veyakari, bi kono yagayaga tora reyo ma meda bi varuka gabu iniye kana, gabu niyo ma eyo noibanu dava kana kaka niyo.
REV.6.13	Aura tora resi fuka yabo di meko karu moi kuokuo redo ma yarededi kana, iya omari gutuna konori yarei deyadi.
REV.6.14	Oma bi firo rina buka kana reyori, omuna ma motumotu tau gade ini amededi sana gutuna moi etagae riyo.
REV.6.15	Ma kono di kini, tora vene, iya rena ourefeidena vene, gugura tau nufa vene ma vava nufa vene, moimai rededi vene ma moimai rei tavoi rededi vene tau gade, avanari ma omuna fore fogori iniye iniye sui nisi
REV.6.16	omuna ma fore rofu niyadi, “Una fafau yaresi ourefeidena amena fata odoro amedo amiye di seira ma Mamoe mida di gubuyo tora iniye rofu una moi sui ri,
REV.6.17	adina ini gubuyo tora iniye di meda bi okiyo mini, ma kaere bi are rei gira rego?”
REV.7.1	Mina usi kono di eta berou berou 4 ri, naivo naivo vima 4 are reyadi ma veyaka. Ina yaku mina kono di eta berou berou 4 di aura kebi riyadi, ye konori, davara fafau o yabo yokoi odoro aura ga fu reyaganedi.
REV.7.2	Ma meda dadido eta rofu naivo naivo vima yokoi bae uveyo ma veyaka. Ina yaku vegu amedo Sei di vava di bera moi gira resi naivo vima 4, kaere bi kono ma davara moi no reyagane di vava maro, ina rofu goroka tora dudu raka niyo, 
REV.7.3	“Davara, kono ma yabo moi no ga refo mamo uni Sei di moimai rei tavoi rededi vene di naori vava di bera aegifa kumo.”
REV.7.4	Ma kaere vava di bera aeyo ina gokaisanu vene neideyaka: Israel vene di rubu noibanuri kaere vava di bera aeyo bi 144,000. 
REV.7.5	Judah di ruburi bi vava di bera aeyo vene 12,000, Reuben di ruburi bi 12,000, Gad di ruburi bi 12,000, 
REV.7.6	Asher di ruburi bi 12,000, Naphtali di ruburi bi 12,000, Manasseh di ruburi bi 12,000, 
REV.7.7	Simeon di ruburi bi 12,000, Levi di ruburi bi 12,000, Issachar di ruburi bi 12,000, 
REV.7.8	Zebulun di ruburi bi 12,000, Joseph di ruburi bi 12,000, ma Benjamin di ruburi bi vava di bera aeyo vene bi 12,000.
REV.7.9	Mina usi amiye tau gade gade iniye veyaka; amiye yokoi yaku de nigo gokaisanu bi. Bi gagani gagani vene, rubu, amiye idana idana ma ago idana idana vene tau vanu gutuna, ye ourefeidena amena fata ma Mamoe mida di budari, are regasa varuka doba feyo akugasa vatoru iye moi gira resi 
REV.7.10	goroka tora dudu raka niyadi: “Uni Sei maka bi Moi vegu rina mado amiye, kaere bi ourefeidena amena fata odoro ameinu redo ma Mamoe mida ka!” 
REV.7.11	Ye naivo naivo vima tau gade yaku are regasa ourefeidena amena fata, tora vene ma vegu amededi vibani 4 buru riyadi. Ina yaku ourefeidena amena fata budari, ini ne rofu raudai resi Sei nivakegasa 
REV.7.12	nigamadi: “Rama yo! Roka moi odoro rina, vabara, mokena tora, buni tora gade mana, kikifa rena, vava ma yeiva bi toga toga iniye uni Sei di! Rama!”
REV.7.13	Kamini amiye tora yokoi yaku na nikaiteyo, “Mina varuka doba feyo akudedi vene bi kaere ma bi goidu gutuna bae deyadi?”
REV.7.14	Ma nikabai reyaka, “Amiye tora, ya ya diba.”
REV.7.14	Ye na rofu niyo, “Mina vene bi kaere esika esika gira gutuna bae desi Mamoe mida di dava dudu, ini varuka doba koitesi moi feyo riyadi. 
REV.7.15	Mina dada Sei di ourefeidena amena fata budari, are resi Sei nivakena yavari, urusa ariu ina naivo rededi; ye ourefeidena amena fata ameinu redo amiye yaku ini yeiva dudu mina vene bou rigo. 
REV.7.16	Dudusa rauna de resi koru de vaigedi; meda o vava iniye yaku de vaigo,
REV.7.17	adina Mamoe mida, kaere bi ourefeidena amena fata tobori ameinu redo, bi mamoe dogo redo amiye kana, ina vene nari resi furu furu rena vegu ameibobina koru rofu ourefeidego ma Sei yaku ini nemokori ne koru noibanu moi ugago.”
REV.8.1	Kake rina sogona 7 ere okuyori, meda nemoko yokoi di afona kana omari bere niyo. 
REV.8.2	Ma Sei di budari are reyadi naivo naivo vima 7 veyaka ma kibi 7 bi maro.
REV.8.3	Kamini naivo naivo vima yokoi ori sisika rena fore fata atafu baesi are reyo. Ina bi ori sisika buni rena urena goro nufa, ma orina sisika buni tau maro, ye ourefeidena amena fata budari ori sisika rena fore fata gorori Sei di vene tau gade di usa usa ninasa tanu reyainedi.
REV.8.4	Ma mina ori sisika buni orina iroka ma Sei di vene di usa usa ninasa vakoi bi naivo naivo vima di vanari gutuna odoro Sei rofu boyo. 
REV.8.5	Ye naivo naivo vima yaku ori sisika rena urena moisi ori sisika rena fore fatari, vaido ita iko yaku moi vata baesi kono odoro youyo; minari ofu, kukuroka ma ayena niyo ma kono yagayaga reyo.
REV.8.6	Kamini naivo naivo vima 7 kibi 7 nufa yaku kibi ugika kora reyadi.
REV.8.7	Ma ouresi naivo naivo vima yaku ini kibi fu reyori, aisi fore kana ma ita davasa moi fui resi konori youneyo. Kono eta berou berou regodenuri, yokoi maka bi vai vau reyo ma
REV.8.8	Ma remanu ere naivo naivo vima yaku ini kibi fu reyori, ita vaigamo omuna tora yokoi kana, bi davarari youneyo ma davara eta berou berou regodenuri, yokoi maka bi kero resi dava niyo, 
REV.8.9	ye davara ideri vegu amededi vibani berou berou regodenuri, yokoi maka bi muyei vau reyadi ma berou regodenuri, yokoi di sisima bi moi no reyo.
REV.8.10	Ma naivo naivo vima regodenu ere yaku kibi fu reyori, iya tora ini vabara bi vai mona reyo keroko kana, oma gutuna koru tora tora ma koru buruka berou berou regodenuri, yokoi maka fafau yareyo.
REV.8.11	(Mina iya di roka bi “Ru”.) Ye koru berou berou regodenuri, yokoi maka kero resi ru niyadi ma amiye tau muyeyadi mina ru niyadi koru dada.
REV.8.12	Ma naivo naivo vima 4 ere yaku kibi fu reyori, meda, eyo ma iya ini berou berou regodenuri, yokoi maka uyo, ye mukuna gube gube niyagane ma meda berou regodenuri, yokoi ini vabara de niyaine ma urusa ka makai reyaine.
REV.8.13	Kamini dumo
REV.9.1	Ma naivo naivo vima 5 ere yaku ini kibi fu reyori, iya omari gutuna konori yarei deyo ma veyaka; bi kono ruba moka tora di ida vena di ki maro. 
REV.9.2	Ye mina kono ruba moka tora di ida vena ekeyori, iroka ita yama yama tora redo kana, mina ruba ideri gutuna yakusi meda ma oma moi mukuna gube gube niyo.
REV.9.3	Kaufa mina irokari gutuna konori deyadi; bi kono di kaikai di vava kana vava masi
REV.9.4	bi Sei di vava di bera ini naori aena de vene maka moi no resi konori fatededi, ini oruma ma yabo yabo yokoi moi no ga reyagane nioteimaro.
REV.9.5	Bi eyo 5 rofu esika no iniye magedi di vava maro, idu umuyeyaganedi bi de. Mina esika esika bi kaikai yaku amiye aki redo di esika kana. 
REV.9.6	Ye mina medari amiye bi muyena maina regedi, idu de baku regedi; ini ura bi muyegedi, idu muyena yaku ina rofu ori digo.
REV.9.7	Mina kaufa ini veve bi hosi iya regika dogo dogo reyadi kana. Ina adari kini kana ada bou goro ma ini ne uruma bi amiye di ne uruma kana.
REV.9.8	Ini ada iye rema vene di ada iye kana ma ini gade bi lion di gade kana.
REV.9.9	Ini kokoba fafa riyadi bi auri dudu kokoba fafa ridedi kana, ma ini eta di kukuroka bi 
REV.9.10	Kaikai kana ini vi dudu aki rededi, ye makai eyo 5 ri, amiye esika esika magedi di vava nufa. 
REV.9.11	Ini ourefeidena kini bi kono ruba moka tora di naivo naivo vima. Ini roka Hebrew agori bi Abaddon, ma Greek agori bi Apollyon.
REV.9.12	Ouresi no iniye iniye bi sena koina niyo; no iniye iniye remanu bi dena kode.
REV.9.13	Ma naivo naivo vima 6 ere yaku ini kibi fu reyori, Sei di budari ori sisika rena fore fata goro di gaigai 4 ri, goroka yokoi nigamo ma neideyaka.
REV.9.14	Ye naivo naivo vima 6 ere, kaere bi kibi nufa, ina rofu nigamo, “Euphrates koru torari, naivo vima 4 miyo bi eyoune!” 
REV.9.15	Ye mina naivo naivo vima 4 bi mina meda nemoko, mina meda, mina eyo ma mina lagani rofu sena dogo reyo amiye berou berou regodenuri, yokoi maka umuyeyaganedi eyouneyo. 
REV.9.16	Hosi keu risi iya rena vene ini gokaisanu bi neideyaka; bi 200,000,000. 
REV.9.17	Nai niokuna sina ideri hosi ma ini keu rina vene veyaka; bi kokoba fafa rina kaka ita kana, 
REV.9.18	Ye mina no iniye regodenu yaku ita, iroka ma fore ita ini venari gutuna yakuyadi, mina dudu amiye berou berou regodenuri, yokoi maka umuyeyadi. 
REV.9.19	Adina hosi di yeiva bi ini venari ma ini viri, ye ini vi bi aruma kana ini ada nufa amiye moi esika regi.
REV.9.20	Mina vene, kaere mina no iniye yaku de umuyeyadi, bi beika iniye ini vana yaku riyadi rofu nivakegi de feresi moi etagae riyadi. Mina bi vima no, ofa sei goro, siriva, auri roka 
REV.9.21	Ina vene ka amiye umuyena, yaumana rena, koa rena ma duma duma rena de feresi moi etagae riyadi.
REV.10.1	Kamini naivo naivo vima yeiva yokoi omari gutuna degamo ma veyaka. Seuya dudu fafa riyo ma daiduari ini ada fafau; ini ne uruma bi meda kana ma ini yuka bi ita vaido gado kana. 
REV.10.2	Firo rina buka keika eboka reyo, mina ini vanari moi gira resi ini yuka rama davara fafau ma ini yuka enana kono fafau aesi 
REV.10.3	goroka tora lion kana raka niyo. Raka niyori, ofu 7 ini imuna dudu nikabai reyadi. 
REV.10.4	Ofu 7 ago niyadiri, na bi kora resi bura regika reyaka, idu omari gutuna goroka yokoi yaku
REV.10.5	Ye davara ma konori fafau are regamo naivo naivo vima, kaere veyaka, ina yaku ini vana rama
REV.10.6	toga toga vegu amedo amiye, kaere oma, kono, davara ma beika baika tau gade iderisa riyo, ini roka dudu ago nitore reyo, bi dudusa tua de rego. 
REV.10.7	Idu naivo naivo vima 7 ere yaku ini kibi fu regika regori medari, Sei ini ago buni rei vau rego, ini moimai rei tavoi rededi vene, kaere bi ini ago nidedi vene, ina rofu niogau reyo kana.
REV.10.8	Ma omari gutuna goroka sena neideyaka, dudusa na ago nigasa niyo, “Naivo naivo vima, kaere bi konori ma davarari, are redo di vanari moi gira reyo ma eboka reyo firo rina buka keika mina bosi moi.”
REV.10.9	Ye naivo naivo vima rofu bosi firo rina buka keika na marainedi nikaiteyaka. Ina yaku na rofu niyo, “Moisi iri moude; bi safi, kaoro di ona kana yi venari, idu yi uka ideri bi ru rego.”
REV.10.10	Ma naivo naivo vima di vanari mina firo rina buka keika moisi iriyaka. Nai venari bi safi, kaoro di ona kana, idu iri moudeyakari, bi nai uka ideri bi ru reyo. 
REV.10.11	Ye na nioteimaro,
REV.11.1	Kamini doba bi gokaisanu moigika yukana kana kodu yokoi na masi
REV.11.2	idu Sei nivakena yava di ida nefau feresi ini doba ga moi, adina bi gagani gagani vene rofu maro ma mina taoni kikifa bi eyo 42 ri ini yuka dudu dagu magedi.
REV.11.3	Resi nai niokuna amiye remanu vava magida, ye meda 1,260 ri guruo amena kana, varuka akugasa Sei di ago nigedi.”
REV.11.4	Mina amiye remanu bi 
REV.11.5	Ye amiye yokoi yaku ugika ura rego vonisi, ita ini venari gutuna yakusi ini tuma vene moi no rego; makai bi buni bi umuyeyaganedi. 
REV.11.6	Sei di ago nigedi di medari, mina amiye ini vava nufa oma kebi rigedi ma miya de rego; ka ini vava nufa koru moi dava risi ma kono vene rofu, deda esika esika tau gade magedi, uru gokaisanu ura regedi.
REV.11.7	Resi ini niokuna ni vau regediri, kono ruba moka torari, bae dedo tuma dona nadina yaku mina amiye remanu rofu ruda resi ebu resi umuyego.
REV.11.8	Ye ini roaita taoni tora di ida tobori varebigedi; mina taoni, Sei di ago nina dada, ini roka nidedi bi Sodom ma Egypt, mirona sanari ka ini
REV.11.9	Ye amiye, rubu, ago idana idana vene ma gagani gagani vene bedakai yaku meda regodenu ma ini afonari, amiye ini roaita ne rei vesi guri aegi kebi regedi. 
REV.11.10	Kono amededi vene ada resi pati resi gugura buni buni iniye iniye nifeidegedi, mina Sei di ago nidedi amiye remanu kono amededi vene esika esika maradi dada. 
REV.11.11	Idu meda regodenu ma ini afona koina niyo usi, Sei di vegu asa yaku ina vene rofu dui reyo, ma dadi are reyadi ma kaere veyadi vene bi ori yaku no iniye iniye niyadi.
REV.11.12	Ye omari gutuna goroka tora yokoi yaku ina vene rofu niyo ma neideyadi,
REV.11.13	Ye mina meda nemokori maka kono yagayaga tora reyo, ma taoni berou berou 10 ri, yokoi maka bi moi no reyo. Mina kono yagayaga reyori, amiye 7,000 bi muyeyadi, ma kaere vegu niyadi vene bi ori no iniye nisi oma di Sei di roka moi odoro riyadi.
REV.11.14	No iniye iniye remanu ere bi baesi koina niyo mini; idu regode ere bi evade okigika redo mini!
REV.11.15	Kamini naivo naivo vima 7 ere yaku ini kibi fu reyori, omari goroka tora dudu raka niyadi, “Gua mina kono di ourefeidena amena sana bi uni Varika amiye ma ini Keriso di, ma ina yaku toga toga ourefeidebobigedi!”
REV.11.16	Ma amiye tora 24, kaere bi Sei di budari ini ourefeidena amena fata odorori ameinu rededi, ini ne rofu raudai resi Sei rofu nivakesi 
REV.11.17	nigamadi:
REV.11.17	“Varika amiye Sei yeiva iniye, ya rofu buni tora gade masifa,
REV.11.17	ya kaere gua ameisa ma sena ameyo,
REV.11.17	adina yi vava tora moisi ourefeidegi kora reyo!
REV.11.18	Ma gagani gagani vene gubuyo reyadi,
REV.11.18	yi gubuyo iniye di ari okiyo dada,
REV.11.18	muyena vene kota rena di ari.
REV.11.18	Yi moimai rei tavoi rededi vene rofu, kaere bi Sei di ago nidedi vene
REV.11.18	ma yi vene tau noibanu, kaere yi roka ori rededi vene rofu,
REV.11.18	kaere bi keika ma kaere bi tora, ini obini mana di ari bi okiyo.
REV.11.18	Kono moi no rigamadi vene moi no rina di ari ka bi okiyo mini!”
REV.11.19	Kamini Sei nivakena yava omari bi eboka reyo ma ini nivakena yava ideri, ini uka ago maua vegamadi. Minari ayena kamanika reyo ma goroka
REV.12.1	Kamini rebe tora bi omari vata niyo: rema yokoi amedo ini varuka bi meda ma eyo, bi ini yuka rafo gabireri ma ini ada fafau, bi iya 12 kini kana ada bou. 
REV.12.2	Rivo nisi mida odigika esika guraugasa isaka nigamo.
REV.12.3	Kamini rebe idana yokoi omari vata niyo: siya kaka tora gade ada 7 ma gaigai 10 nufa, kini kana ada bou ini ada yokoi yokoiri fafau ameyadi.
REV.12.4	Ini vi dudu iya berou berou regodenuri, yokoi maka omari erokoko resi konori makusi rema mida odigika di budari, are reyo ma ini mida odigori bi irigo.
REV.12.5	Rumana mida odiyo, kaere bi vana gira dudu, gagani gagani vene tau gade ourefeide vau rego. Ma Sei yaku ini mida moisi ini ourefeidena amena fata fafau aeyo.
REV.12.6	Ma rema gagani autu sana rofu ori diyo; Sei yaku mironari, ini sana dogo reyo ma ari 1,260 ri nari rego.
REV.12.7	Kamini iya omari urafo reyo; Michael ma ini naivo naivo vima asiyaka venesa siya rofu ruda reyadi. Ye siya ini naivo naivo vima asiyaka venesa ruda reyadi,
REV.12.8	idu ini yeiva tora de dada, ini naivo naivo vima asiyaka venesa amena sana omari bi koina. 
REV.12.9	Ma siya tora gade, biyetete aruma, ini roka bi Bodaka ma Satani, bi ini naivo naivo vima asiyaka venesa konori makuyo. Ina bi kono tora noibanu di vene tau rofu ofa nido amiye.
REV.12.10	Kamini na bi goroka tora oma ideri neideyaka niyo, “Gua uni Sei di moi vegu rina, vava, ourefeidena amena sana ma ini Keriso di vava baeyadi, adina uni usika ourena uni Sei di budari, ari ma urusari di emana amiye bi makuyo.
REV.12.11	Kamini Mamoe mida di dava dudu ma ini niokuna ago dudu ebu reyadi, adina ini vegu muyena rofu uka de maradi. 
REV.12.12	Mina dada, ya omari vegu amededi vene tau noibanu ada refa. No iniye iniye konori ma davarari vegu amena beika baika noibanu rofu neyaine, adina Bodaka gubuyo tora gade nufa, ya adinari desi ini meda bi atafu koina nigedi, bi diba niyo.”
REV.12.13	Siya bi konori makuyadi, mina amutesi vei mama reyori, bi rema kaere rumana mida odiyo esika esika maro. 
REV.12.14	Dumo tora di eta remanu rema maro, gagani autu sana maikeri fururu reyaine dada, ye mirona sanari lagani regode ma lagani yokoi di afona
REV.12.15	Kamini aruma ini venari koru tora rema ini fufuta rofu erausi reyo, ye koru abata dudu uakaiyaine dada. 
REV.12.16	Idu kono yaku rema aedesi ini vena aka risi koru siya di vena erausi reyo, mina iri moudeyo. 
REV.12.17	Ye siya rema rofu gubuyo resi ini mida mida rofu ruda regi diyo; mina bi kaere Sei di ago gira neidesi Iesu
REV.12.18	Resi davara seriri are reyo.
REV.13.1	Kamini tuma dona nadina davara gutuna iruruka reyo ma veyaka. Ina bi gaigai 10 ma ada 7 nufa; ini gaigai fafau kini kana ada bou 10 ma Sei di roka moi no rina ago ini ada fafau.
REV.13.2	Mina tuma dona nadina veyaka bi 
REV.13.3	Ini ada yokoi fafau ara uyo ma muyeyaine kana, idu ara moi buni riyo ma kono vene tau vanu mina rofu tururu resi tuma dona nadina usi disi 
REV.13.4	siya nivakeyadi, ini adina siya yaku ini vava tuma dona nadina maro. Ka tuma dona nadina di roka moi odoro risi niyadi, “Kaere bi tuma dona nadina kana? Kaere yaku ina rofu ruda regi rego?”
REV.13.5	Ma ina rofu negiyagiya ago ma Sei di roka moi no rina ago di vava ma eyo 42 ideri reremama
REV.13.6	Ye ago no dudu Sei ma ini amena sana, amiye kaere omari amededi, di roka moi no riyo. 
REV.13.7	Ma ina rofu ka, Sei di vene fafau ruda resi ebu regi ma rubu, amiye idana idana, ago idana idana vene ma gagani gagani vene tau vanu fafau ourefeidegi di vava maro.
REV.13.8	Konori amededi vene tau gade iniye yaku nivakegedi, kaere ini roka bi kono ma oma rina kode medari, Mamoe mida di vegu roka aena bukari de bura reyo. Mina Mamoe di mida bi amiye kaere umuyeyo.
REV.13.9	“Kaere anema nufa amiye bi neideyaine! 
REV.13.10	Amiye moi gira rego vonisi, bi moi gira reyaine; amiye bainasi dudu umuyego vonisi, bi bainasi dudu umuyeyaine. Mina resi Sei di vene are rei gira rena ma mokena vari gira Sei rofu aena usa nigo bi mini.”
REV.13.11	Kamini tuma dona nadina idana kono gutuna iruruka reyo ma veyaka. Ina bi gaigai remanu mamoe mida kana nufa ma ini goroka bi siya di raka nido kana. 
REV.13.12	Resi ina yaku ouresi tuma dona nadina di nemokori, mina ouresi tuma dona nadina di vava tau nufa, kono di amededi venesa ourefeidesi ouresi tuma dona nadina nivakeyaganedi vo niyo. Mina bi kaere ini ara uyo ma muyeyaine moi buni riyo. 
REV.13.13	Rebe tora reyo; yokoi bi amiye di budari, ita ka oma gutuna konori moi neyo. 
REV.13.14	Tuma dona nadina di nemokori, rebe rena dudu,
REV.13.15	Bi tuma dona nadina remanu ere asa mana di vava ouresi tuma dona nadina di vima maro, ye mina vima yaku ago nisi niyo, amiye kaere nivakena de regedi, bi umuyeyainedi vo niyo. 
REV.13.16	Ina ka amiye keika ma tora, gugura tau nufa ma irava vene, moimai rededi vene ma moimai rei tavoi rededi vene tau vanu rofu niyo, ini vana ramari o ini naori ikefata aeyaganedi vo niyo. 
REV.13.17	Makai amiye yokoi ikefata nufa vonisi, bi gugura voi resi sero reyagane maka; mina ikefata bi tuma dona nadina di roka o ini roka
REV.13.18	Mina resi bi mokena vabara mini: Kaere amiye mokena buni nufa, bi tuma dona nadina di 
REV.14.1	Kamini Mamoe mida omuna Zion fafau are regamo ma veyaka; ini amiye 144,000 ini roka ma
REV.14.2	Resi goroka tora ma ayena ofu di kukuroka kana, omari gutuna ago niyo mina neideyaka. Mina goroka bi amiye yabo feya gita asini kana
REV.14.3	Sei ini ourefeidena amena fata fafau ma vegu amededi vene 4 ma tora vene di budari, yauta ruaka nigamadi. Amiye yokoi mina yauta diba de, idu mina amiye 144,000 kaere bi konori voi resi erufuyo, ina maka diba niyadi. 
REV.14.4	Mina vene bi remasa iniye de moi no riyadi, ini adina bi remasa de vareyadi. Ina ka Mamoe mida ini goidu digamo usi diyadi. Sei yaku mina vene ouresi amiye kana, iniye ma Mamoe mida rofu amiye fogori voi reyo. 
REV.14.5	Ofa ofa ago toga de niyadi ma
REV.14.6	Kamini naivo naivo vima idana, odoro fururu regamo ma veyaka. Ina bi konori amededi vene rofu toga toga ameibobina ago buni niogau regi degamo, gagani gagani vene, rubu ma ago idana idana vene tau vanu rofu. 
REV.14.7	Ina ka goroka tora dudu niyo, “Sei ori resi ina rofu vabara mafa, adina ini kota rena meda nemoko bi baeyo. Oma, kono, davara ma buruka riyo amiye nivakefa!”
REV.14.8	Ma naivo naivo vima remanu usi baesi niyo, “Babylon taoni tora yareyo ma moi kekevata uyo!
REV.14.9	Ma naivo naivo vima regode usi baesi goroka tora dudu niyo, “Amiye yokoi tuma dona nadina ma ini vima nivakego ma ini ikefata ini naori o vanari aego vonisi, 
REV.14.10	ka bi naivo naivo vima kikifa ma Mamoe mida di nemokori, Sei di gubuyo tora di waini di yeiva iniye dudu, irisi ita ma ita fore bora dudu esika esika iniye mago.
REV.14.11	Ye mina tuma dona nadina ma ini vima nivakededi vene di orina iroka bi toga toga dadi bogo ma ari ma urusa ini sifere yokoi de. Mina bi kaere tuma dona nadina di bera di roka moiyadi.”
REV.14.12	Mina resi Sei di vene are rei gira rena usa nigo bi mini: Sei di ago gira neidena ma mokena vari gira Iesu rofu aena di.
REV.14.13	Kamini goroka oma gutuna neideyaka ma
REV.14.13	Sei di vima yaku niyo, “Rama iniye bi buni tora gade magedi ma ini reremama rena rofu sifere reyaganedi, ini adina ini reremama rena vegu usi bogedi.”
REV.14.14	Kamini seuya feyo veyaka bi Amiye di mida kana mina fafau amegamo ma veyaka. Kini kana ada bou goro ini ada fafau ma baiya ifoka ini vanari ameyo.
REV.14.15	Ma naivo naivo vima idana Sei nivakena yava gutuna disi goroka tora seuya fafau ameyo amiye rofu raka niyo, “Yi baiya vanau moisi iruku butu re, adina kono di meko bi kaka niyadi, ye ini butu rena
REV.14.16	Ye seuya feyo fafau ameyo amiye baiya kono odorori kuaita resi iruku butu reyo dada.
REV.14.17	Ma naivo naivo vima idana ka baiya ifoka dudu Sei nivakena yava omari gutuna deyo.
REV.14.18	Ma naivo naivo vima idana ori sisika rena fore fata gutuna deyo; ina bi ita fafau di vava nufa, ye goroka tora dudu, baiya ifoka nufa amiye rofu raka niyo, “Yi baiya vanau moisi kono di waini meko butu re, adina waini meko kaka niyadi dada!” 
REV.14.19	Ye mina naivo naivo vima yaku ini baiya kono odorori, kuaita resi kono di waini meko butu resi Sei di gubuyo iniye di waini meko etei di kono ruba ideri makuyo. 
REV.14.20	Ye taoni etofarori, waini meko etei ri foyoma rededi kana, amiye di dava rausi resi kono gutuna hosi ourefeidegi maena di dobari
REV.15.1	Mina usi rebe moi tururu rena tora yokoi omari ne rei veyaka. Bi Sei di naivo naivo vima 7 metona beika baika no iniye 7 nufa, adina mina dudu Sei di gubuyo iniye koina nigo.
REV.15.2	Resi veveri kana, beika bi davara garasi itasa moi fui reyo ma tuma dona nadina, ini vima ma ini roka di 
REV.15.3	Resi Sei di moimai rei tavoi reyo amiye Moses di yauta ma Mamoe mida di yauta nigamadi:
REV.15.3	“Yeiva iniye Varika amiye Sei,
REV.15.3	yi reremama bi tora ma moi tururu rena!
REV.15.3	Gagani gagani
REV.15.3	yi nana rena ida bi rorobo ma rama!
REV.15.4	Varika amiye, kaere amiye ya ori de rego?
REV.15.4	Kaere amiye yi roka moi odoro de rigo?
REV.15.4	Adina ya maka bi kikifa.
REV.15.4	Ye gagani gagani vene tau noibanu baesi
REV.15.4	yi nemokori ya nivakegedi,
REV.15.4	amiye tau noibanu yaku yi vegu rorobo bi oteimaro ma veyadi dada.”
REV.15.5	Mina usi ne rei veyaka omari niogau nina karaga, mina bi Sei nivakena yava mini, bi ekeyo.
REV.15.6	Ma naivo naivo vima 7 yaku beika baika no iniye 7 nufa Sei nivakena yava gutuna yakuyadi. Ina bi varuka buni, kino yokoi de nufa ma kamanika, goro dabuasa ini kokobari akugamadi. 
REV.15.7	Ma vegu amededi vibani 4 ri, yokoi yaku goro dodoku 7 mina naivo naivo vima 7 maro. Mina dodoku bi Sei, kaere toga toga amedo di gubuyo iniye vata baeyo. 
REV.15.8	Kamini Sei di vabara ma vava gutuna iroka yaku Sei nivakena yava vata baeyo, ye naivo naivo vima 7 di beika baika no iniye 7 koina nigedi mamo amiye yokoi yaku nivakena yavari dui regi anua rego.
REV.16.1	Ye goroka tora Sei nivakena yava gutuna naivo naivo vima rofu niyo ma neideyaka: “Sei di gubuyo iniye di dodoku 7 moi disi kono fafau erausi refa!”
REV.16.2	Kamini ouresi naivo naivo vima yaku nesi kono fafau beika ini dodoku ideri, moi erausi reyo ma bero nina ara no yaku tuma dona nadina di araka moisi ini vima nivakeyadi vene ini roaitari ogau niyadi.
REV.16.3	Mina usi naivo naivo vima remanu ere yaku davarari beika ini dodoku ideri, moi erausi reyo ma muyena amiye di dava kana niyo, ye beika baika tau noibanu davarari vegu amegamadi bi kamini muyeyadi.
REV.16.4	Mina usi naivo naivo vima regode ere yaku beika ini dodoku ideri, koru tora tora ma koru buruka fafau moi erausi reyo ma kero resi dava kana niyadi.
REV.16.5	Kamini koru nari redo naivo naivo vima ago niyo ma neideyaka, “Ya
REV.16.6	Sei di vene ma ini ago niyadi vene di dava bi moi rausi reyadi dada, ye ya yaku dava irigi maro.
REV.16.7	Ma ori sisika rena fore fata rofu goroka yokoi yaku niyo ma neideyaka, “Yo, Yeiva iniye Varika amiye Sei, ya bi mokena rorobo ma ago rama dudu kota reisa!”
REV.16.8	Ma naivo naivo vima 4 ere yaku beika ini dodoku ideri meda odoro moi erausi reyo, ye vava maro bi ita kiyoma dudu amiye vaiyainedi. 
REV.16.9	Mina ita di vava tora yaku amiye vai gagabo reyo, ye Sei, kaere bi mina beika baika no iniye di vava nufa, ina vene yaku ini roka moi no riyadi. Ini vegu no de feresi moi etagae risi ina rofu ka ini roka moi odoro de riyadi.
REV.16.10	Ma naivo naivo vima 5 ere yaku beika ini dodoku ideri, tuma dona nadina di ourefeidena amena fata odoro moi erausi reyo ma mukuna gube yaku ini ourefeidena amena sana fono reyo. Amiye yaku esika esika moigasa ini gade giko giko reyadi,
REV.16.11	oma di Sei di roka moi no rigamadi, ini esika ma ara dada, idu ini vegu no de feresi moi etagae riyadi.
REV.16.12	Ma naivo naivo vima 6 ere yaku beika ini dodoku ideri, Euphrates koru torari moi erausi reyo, ma meda baedo eta rofu di kini di ida dogo regika, mina koru gayesi roko niyo.
REV.16.13	Ye siya, tuma dona nadina ma Sei di ago niyo ofa amiye di venari gutuna bi vima kino regodenu, tobiye kana, bae deyadi ma veyaka. 
REV.16.14	Adina bi vima no; bi rebe moi evata risi kono tora noibanu di kini rofu Yeiva iniye Sei di iya rena meda tora fafau moi gogo regi bodedi.
REV.16.15	(“Neidefo, duma duma amiye kana baegida! Kaere amiye yaku nari rei mona resi ini varuka moi gira rego bi ada rego, faisara nana rego ini maena vegedi baebu!”)
REV.16.16	Kamini mina vima no yaku mina sana bi Hebrew ago dudu roka nidedi Armageddon
REV.16.17	Ma naivo naivo vima 7 ere yaku beika ini dodoku ideri, oma ma kono di uta bakana torari, moi erausi reyo ma Sei nivakena yavari, ourefeidena amena fata gutuna goroka tora yokoi yaku desi niyo, “Bi koina niyo mini!” 
REV.16.18	Ye ayena kamanika, kukuroka ma ofu ogau niyadi ma kono yagayaga tora reyo. Amiye senagi mina konori vegu amei baegamadiri mamo mina kana kono yagayaga tora yokoi bi makai de reyo; mina bi isivaga iniye!
REV.16.19	Taoni tora bi ubaki resi bado regodenuri okuyo ma gagani gagani berou berou di taoni tora ka moi kekevata uyadi. Ye Sei yaku Babylon tora mokesi ini waini di biyo ini gubuyo tora iniye dudu, moi vata baeyo mina maro.
REV.16.20	Motumotu tau noibanu tutumui diyadi ma omuna tau noibanu roro niyadi.
REV.16.21	Ma aisi tora tora fore kana, ini toe yokoi yokoi bi 45 kilogramme kana, bi omari gutuna amiye fafau yareyadi, ye mina aisi fore kana beika baika no iniye dada, Sei di roka moi no riyadi, adina mina bi no iniye iniye.
REV.17.1	Kamini naivo naivo vima 7 dodoku 7 nufa di fogori, yokoi baesi na niyo, “Bae kumo, na yaku koa redo rema tora, kaere koru tau fafau amedo, ini kota rena ya oteimagida.
REV.17.2	Kono di kini bi mina remasa koa regamadi, ye kono amededi vene ini koa rena di waini irisi ada forovai regamadi.”
REV.17.3	Ma Vima dudu, gagani autu sanari na afei boiyo ma tuma dona nadina kaka fafau amedo rema veyaka. Roka moi no rina mina tuma dona nadina di roaita fono reyadi ma ini ada 7 ma gaigai 10 nufa.
REV.17.4	Mina rema yaku varuka 
REV.17.5	Mina rema di naori sui ago di roka bura reyo: “Babylon tora, koa rededi rema ma kono di moi gubuyo rededi vegu di kosini.” 
REV.17.6	Ma na yaku mina rema veyaka, bi Sei di vene ma Iesu di ninegau rededi vene di dava irisi ada forovai niyo.
REV.17.6	Mina vegasa tururu tora reyaka. 
REV.17.7	Ma naivo naivo vima yaku na nikaiteyo, “Beika resi tururu reisa? Mina rema ma tuma dona nadina ada 7 ma gaigai 10 nufa, kaere rema yaku keu rido, di sui ago ya oteimagida. 
REV.17.8	Mina tuma dona nadina ya veyo bi sena vegu amegamo, idu gua bi amena de redo; kaira kono ruba moka torari gutuna yakusi moi no rena sanari bogo. Ma kono amededi vene, kaere oma ma kono rina koderi, vegu ameibobina bukari ini roka bura de reyo, ina yaku mina tuma dona nadina vesi tururu regedi, sena vegu amegamo, idu gua amena de redo ma gabi vegu amego dada.
REV.17.9	“Mokena vabara nufa amiye ini usa nigo bi mini: mina ada 7 bi rema yaku fafau amedo omuna ika 7. Ina ka bi kini 7. 
REV.17.10	Kini 5 bi sena no niyadi; yokoi ere bi gua amedo ma yokoi ogau nina kode. Baegasa neituari maka amego. 
REV.17.11	Ye mina tuma dona nadina, kaere vegu amegamo, idu gua amena de redo, ina ka bi kini 8 ere, mina kini 7 di; bi moi no rena sanari bogo.
REV.17.12	“Gaigai 10 veyo bi kini 10, kaere bi ini ourefeidena amena vana moina kode, idu mina tuma dona nadinasa meda nemoko yokoi maka kini di vava moigedi.
REV.17.13	Ina vene noibanu bi ini mokena moi yokoi maka risi mina tuma dona nadina rofu ini ourefeidena vava masi 
REV.17.14	Mamoe mida ruda regedi, idu Mamoe mida ebu rego, adina bi varika vene di Varika amiye ma kini vene di Kini. Ma inasa bi ini raka nisi auba reyo vegu rama reyadi vene.”
REV.17.15	Kamini naivo naivo vima yaku na niyo, “Mina rema koru fafau amedo ma ya veyo, bi amiye bedakai, amiye utari, gagani gagani vene ma ago idana idana vene. 
REV.17.16	Gaigai 10 ya veyo ma tuma dona nadinasa vakoi mina koa redo rema gubuyo resi moi no resi faisara feresi ini musa irisi ita dudu ori kamu regedi. 
REV.17.17	Adina Sei yaku ini nirorotari regi mokena ini uka meko ideri aeyo, ye mokena yokoi maka dudu, makai resi ini ourefeidena vava mina tuma dona nadina maragane bogo Sei di ago moi rama aego mamo.
REV.17.18	“Mina rema veyo bi taoni tora, kono di kini ourefeidedo mini.”
REV.18.1	Mina usi naivo naivo vima yokoi vava tora nufa omari gutuna deyo ma veyaka. Ini vabara yaku kono fafau kikigamo. 
REV.18.2	Resi goroka tora dudu raka niyo: “Babylon taoni tora yareyo ma moi kekevata uyo! Bi Bodaka amena sana, vima no, kino erena ma gubuyo redo tuma dona nadina kino tau noibanu di amena sana niyo.
REV.18.3	Adina gagani gagani vene tau vanu ini koa rena di ura rena waini irigamadi. Ye kono di kini inasa koa regamadi; ma kono di voi regasa sero rededi vene bi gugura tau gade nufa nigamadi, mina rema di roaita bi gugura tau gade gade ura regamo dada.”
REV.18.4	Kamini oma gutuna goroka yokoi niyo ma neideyaka:
REV.18.4	“Nai vene, mina rema feresi yakufo!
REV.18.4	Ini vegu no kaiba resi regedi baebu;
REV.18.4	mina beika baika no iniye ina rofu ya vene ka bedakai moigedi baebu!
REV.18.5	Adina ini vegu no fafau fafau kaukau ri bosi oma baku reyadi,
REV.18.5	ma Sei yaku ini mokena rorobo de vegu mina mokedo.
REV.18.6	Amiye
REV.18.6	ini vegu dada moi dairisi ini obini fafau uru remanu mafa.
REV.18.6	Resi beika ini biyori moi fui reyo,
REV.18.6	bi uru remanu ina rofu moi fui resi mafa.
REV.18.7	Iniye ni-ika regasa gugura tau gade gade nufa ma koa rena vegu amegamo kana,
REV.18.7	ye makai kana esika esika ma toe mafa.
REV.18.7	Adina ini uka mekori inaike nido:
REV.18.7	‘Na bi 
REV.18.7	Na bi diya rema obu,
REV.18.7	ma guruo toga toga de regida!’
REV.18.8	Mina dada meda yokoiri, beika baika no iniye ina fafau ogau nigedi—
REV.18.8	mina bi muyena, guruo ma adabo rauna.
REV.18.8	Ye ita dudu ori kamu rego,
REV.18.8	Varika amiye Sei, kaere mina rema kota reyo, bi yeiva iniye dada.”
REV.18.9	Ma kono di kini, kaere mina remasa koa resi gugura tau gade gade nufa amegamadi, ini ori kamu redo iroka vegasa ina dada isaka nisi guruo regedi.
REV.18.10	Ini esika esika moina rofu ori regedi, ye gaima gutuna are resi nigedi, “Gokai mina taoni tora ma yeiva Babylon rofu iriyeduka resifa! Meda nemoko yokoi makari ya kota reyo dada!”
REV.18.11	Kono di voi regasa sero rededi vene bi ina dada isaka nisi guruo reyadi, amiye yokoi yaku dudusa ini gugura voi rena de redo dada;
REV.18.12	mina gugura bi goro, siriva, fore buni buni, kofu, varuka guta iniye, varuka 
REV.18.13	yabo ro sisika buni nufa roka 
REV.18.14	Kamini niyadi, “Ye beika yi uka ura moigi reyo, mina bi ya rofu roro niyadi. Ma yi gugura tau gade gade ma ini vabara bi ya rofu afu niyadi ma dudusa baku de regiya!” 
REV.18.15	Mina gugura voi regasa sero rededi vene, kaere yaku mina rema dada gugura tau gade nufa niyadi, bi gaima gutunari are resi, ini esika esika moina ori rededi dada, bi isaka nisi guruo resi
REV.18.16	nigedi, “Gokai mina taoni tora rofu iriyeduka resifa! Varuka guta iniye, 
REV.18.17	Adina meda nemoko yokoi makari mina gugura tau gade gade moi kekevata uyo!”
REV.18.17	Ye sisima tari rededi vene noibanu, sisimari keu risi didedi vene noibanu, sisimari moimai rededi vene, ma davarari digasa gugura voi regasa sero regi rededi vene noibanu bi gaimari maka are resi 
REV.18.18	ini vaido iroka vegasa raka nisi niyadi: “Taoni tora yokoi bi mina taoni tora kana de!”
REV.18.19	Resi budoka moisi ini adari yousi raka nigasa isaka nisi guruo resi niyadi, “Mina taoni tora rofu iriyeduka resifa! Sisima davarari nufa vene ini gugura tau gade gade dudu ka gugura tau gade nufa niyadi, idu meda nemoko yokoi makari moi kekevata uyo!”
REV.18.20	Oma, Sei di vene,
REV.18.21	Kamini yeiva nufa naivo naivo vima yokoi yaku witi foyoma rena kana, fore tora moi odoro resi davara ideri younegasa niyo, “Mina Babylon taoni tora mina fore kana you nego ma dudusa de baku regedi.
REV.18.22	Ma yi fogori yabo feya gita asini udedi vene, yauta nidedi vene, bibo udedi vene ma kibi udedi vene di kukuroka bi dudusa de neidebigedi; ma yi fogori moimai idana idana diba nidedi vene noibanu bi dudusa de baku regedi; ma yi fogori witi foyoma rena fore di kukuroka bi dudusa de neidegedi!
REV.18.23	Kamini yi fogori ramefa di vabara dudusa de kikibigo; ma yi fogori rema mego amiye ma ini rema di goroka dudusa de neidebigedi, adina yi yaumana dudu gagani gagani vene noibanu eru regamo, ye yi gugura voi regasa sero reyadi vene bi kono di vene tora mini!”
REV.18.24	Ye ini fogori Sei di ago nidedi vene, Sei di vene ma konori umuyegamadi vene tau noibanu di dava veitao reyadi.
REV.19.1	Mina usi amiye tau gade gade omari ameyadi di goroka kana neideyaka; yomakai niyadi, “Sei di roka moi odoro riyaine!
REV.19.2	Adina ini kota rena bi rama ma mokena rorobo nufa, koa rena rema tora kota reyo dada, kaere yaku ini koa rena vegu dudu kono tora noibanu di vene moi no riyo. Ini moimai rei tavoi rededi vene di dava di obini ina maro.”
REV.19.3	Dudusa imuna niyadi, “Sei di roka moi odoro riyaine! Ini roaita vai kamu redo iroka bi toga toga odoro dadi bodo mini!”
REV.19.4	Kamini amiye tora 24 ma vegu amededi vibani 4 efuka meimisi Sei, kaere ourefeidena amena fata odorori ameyo, mina nivakesi niyadi, “Rama! Sei di roka moi odoro riyaine!”
REV.19.5	Ma ourefeidena amena fata gutuna goroka niyo, “Uni Sei di moimai rei tavoi rededi vene tau noibanu, ini roka moi odoro rifa, ya keika vene ma tora vene, ya kaere ori rededi!”
REV.19.6	Ye amiye tau gade gade di goroka kana kukuroka neideyaka; ina bi koru abata urufomai degasa ma ofu tora di tu nina di kukuroka kana, ma imuna nisi nigamadi, “Sei di roka moi odoro riyaine! Adina Varika amiye uni
REV.19.7	Ada tora resi ini roka moi odoro rinadi, adina Mamoe mida di mena meda okiyo ma ini rema ka ina kaya dogo reyo. 
REV.19.8	Ina rofu kamanika ma kino yokoi de nufa akugi varuka buni vayavaya maro.” (Mina varuka buni vayavaya bi Sei di vene di vegu rorobo nufa kana.)
REV.19.9	Ma Sei di naivo vima na rofu niyo, “Mina bura re: Mamoe mida di mena di irakuna omaro vene bi ada regedi.” Ka na rofu niyo, “Mina bi Sei di ago rama mini.”
REV.19.10	Ma nivakegi ini yukari yarei neyaka, idu na rofu niyo, “Makai ga re! Na bi ya ma yi usika ourena, kaere Iesu di niokuna ago moi gira ridedi, yasa naivo amiye yokoi. Sei rofu nivake.”
REV.19.10	Adina Iesu yaku ini niokuna ago, bi ini Vima dudu Sei di ago nidedi vene rofu mado.
REV.19.11	Mina usi oma ekeyo ma veyaka, ye minari bi hosi feyo. Ini keu riyo amiye ini roka bi Vegu rama rena ma Rama. Mokena rorobo dudu kota resi iya redo.
REV.19.12	Ini nemoko bi ita yama yama redo kana ma ini ada fafau bi kini kana ada bou tau. Ini roka ina fafau bura reyo, idu amiye yokoi toto; ina maka diba mina.
REV.19.13	Ini akuyo varuka doba bi davari biriyo. Ini roka bi “Sei di ago,” vo nido. 
REV.19.14	Oma di iya rededi vene varuka buni vayavaya, feyo tayataya iniye kino yokoi de nufa, akusi hosi feyo odoro keu risi ina usi diyadi. 
REV.19.15	Bainasi
REV.19.16	Ini varuka doba ma ini vadema fafau bi roka “kini vene di Kini ma varika vene di Varika amiye” bura reyo.
REV.19.17	Mina resi Sei di naivo naivo vima yokoi medari are reyo ma veyaka. Goroka tora dudu oma odoro ova rei didedi erena tau gade rofu raka nisi niyo: “Baesi Sei di irakuna tora
REV.19.18	Kini, ourefeidena vene tora, amiye yeiva, hosi ma ini keu ridedi vene, amiye tau gade: moimai rei tavoi rededi vene, moimai rei tavoi de rededi vene, amiye keika ma amiye tora, mina vene tau noibanu di musa irigi baefa!”
REV.19.19	Ye tuma dona nadina ma kono tora noibanu di kini ini iya rededi venesa veyaka. Bi hosi odoro keu riyo amiye ma ini iya rededi vene ruda regi egogo reyadi. 
REV.19.20	Ma tuma dona nadina ma ini Sei di ago niyo ofa amiye bi moi gira reyo. (Mina ofa ago niyo amiye bi mina tuma dona nadina di bera moisi ini vima nivakeyadi vene eru regika, tuma dona nadina di nemokori rebe regamo.) Vegu amedediri, fore roka 
REV.19.21	Ma ini iya reyadi vene bi hosi odoro keu riyo amiye di vena gutuna baedo bainasi dudu umuyeyo ma erena tau gade ini roaita iri vau regamadi.
REV.20.1	Mina usi Sei di naivo naivo vima yaku oma gutuna deyo ma veyaka. Ini vanau kono ruba moka tora iniye di ki ma seini tora moisi 
REV.20.2	siya, mina senagi aruma—kaere bi Bodaka ma Satani mini—ina moi gira resi lagani 1,000 rofu ukita reyo.
REV.20.3	Resi kono ruba moka tora ideri you makusi biri risi kebi riyo, ye dudusa gagani gagani vene eru ga reyaine, bogo lagani 1,000 koina nigediri mamo. Mina usi bi meda keikari eyounegedi.
REV.20.4	Kamini ourefeidena amena fata veyaka; odoro ameyadi vene bi kaere kota rena vava bi maro. Iesu niokuna ma Sei di ago rofu ada nugaradi vene di vima ka veyaka; ina bi kaere tuma dona nadina ma ini vima nivakena de resi ini bera ini nao, o ini vanari de moiyadi. Dudusa moi dadi rae reyo ma Keriso sa lagani 1,000 ourefeidegamadi.
REV.20.5	(Muyeyadi vene idana bi dudusa dadisi rae de reyadi kumo mina lagani 1,000 koina nigedi mamo.) Mina bi ouresi dudusa dadi rae rena mini. 
REV.20.6	Kaere mina ouresi dudusa dadi rae rena rofu rau rego bi ada resi kikifa rego. Muyena remanu ere, mina bi vima dudu muyena, bi ina vene rofu ini vava yokoi de nufa, idu bi Sei ma Keriso amiye utari naivo vene nisi inasa lagani 1,000 rofu ourefeidegedi.
REV.20.7	Kamini mina lagani 1,000 koina nigediri, Satani bi ini dibura yavari eyounego 
REV.20.8	ma kono tora noibanu di teukana 4 ri, gagani gagani vene eru regika, besu nisi mina gagani gagani vene roka nidedi Gog ma Magog iya regi rofu raka nisi moi egogo rego. Ini gokaisanu bi davara di vasa kana.
REV.20.9	Ye kono di nomu dobari, oro imisi Sei di vene di taru taru rena sana ma uka mado taoni dai buru riyadi, idu ita yaku oma gutuna desi ori kamu reyo. 
REV.20.10	Ma Bodaka kaere eru reyo bi goidu tuma dona nadina ma Sei di ago niyo ofa amiye ameyadi fore roka 
REV.20.11	Mina usi ourefeidena amena fata feyo tora ma ina odoro amegamo amiye veyaka. Kono ma oma ini nemokori ori diyadi, ma ini amena sana baku de reyadi.
REV.20.12	Kamini muyeyadi vene ourefeidena amena fata
REV.20.13	Ma davara yaku ini ideri muyeyadi vene mina maro ma guri ma muyena vene di amena sana ini ideri, mina vene ka maro ma ini beika regamo dada, ina yokoi yokoi bi kota reyo. 
REV.20.14	Mina usi muyeyadi vene ma muyena vene di amena sana bi ita moka tora vaido sanari you makuyo. (Mina ita moka tora vaido sana bi muyena remanu ere mini.) 
REV.20.15	Ye amiye yokoi ini roka mina vegu amena bukari de bura resi baku de reyo vonisi, bi ita moka tora vaido sanari you makuyadi.
REV.21.1	Mina usi oma ma kono ruaka veyaka, adina ouresi oma ma kono roro niyadi ma davara ka koina niyo.
REV.21.2	Ma
REV.21.3	Kamini ourefeidena amena fata gutuna goroka tora niyo ma neideyaka. Niyo: “Aiyo, Sei di amena sana bi amiyesa. Ina venesa amebigo ma ina bi ini vene. Sei iniye bi ina venesa ini Sei kana amebigo.
REV.21.4	Resi ini nemoko di ne koru tau gade moi ugago ma muyena bi koina nigo. Guruo rena, isaka nina ma esika moina ka bi koina nigedi, adina sena di beika baika bi koina niyadi mini.”
REV.21.5	Ye Ourefeidena amena fata amedo amiye yaku niyo, “Na yaku beika baika tau gade moi ruaka rida!” Ka niyo, “Mina bura re, adina mina ago bi mokena vari gira aegi rofu ma rama.” 
REV.21.6	Resi ka na niyo, “Koina niyo mini!
REV.21.7	Ebu redo amiye yaku mina moigo ma
REV.21.8	Idu, mokei itu rededi vene,
REV.21.9	Kamini Sei di naivo naivo vima 7 ri, yokoi kaere bi mina metona beika no iniye 7 di dodoku 7 vata baeyadi nufa, na rofu baesi niyo, “Bae kumo na yaku mego rema ya oteimagida, kaere bi Mamoe mida di rema.” 
REV.21.10	Ye Vima dudu ika tora doba odoro na afei baesi Jerusalem taoni
REV.21.11	Ina bi Sei di vabara dudu kama redo; fore buni vayavaya kana, fore roka 
REV.21.12	Bi kota doba tora nufa; ini ida vena di biri bi 12 ma mina ida vena di biriri bi Sei di naivo naivo vima 12 are reyadi. Mina ida venari bi Israel di mida mida di rubu 12 di roka bura reyadi.
REV.21.13	Meda dadido eta rofu bi ida vena di biri regodenu, meda baedo enana eta rofu bi ida vena di biri regodenu, meda baedo rama eta rofu bi ida vena di biri regodenu, ma meda nedo eta rofu bi ida vena di biri regodenu. 
REV.21.14	Mina taoni di kota bi fore 12 fafau akuyadi; ina fafau bi Mamoe mida di nifeidena amiye 12 di roka neinei. 
REV.21.15	Na rofu ago niyo Sei di naivo vima bi taoni, ini ida vena ma ini kota di doba gokaisanu baku regika goro dudu riyadi kodu nufa.
REV.21.16	Taoni di eta 4 bi yokoi maka; ini doba ma ini rafo bi yokoi maka. Ini kodu dudu taoni di doba bi gokaisanu baku reyo: bi 2,400 kilometre.
REV.21.17	Ina ka ini kota duaiya reyo: bi amiye di duaiya rena kana ini odoro bi 60 metre;
REV.21.18	Mina kota bi fore roka 
REV.21.19	Taoni di kota fore bi fore buni vayavaya bouna bouna tau gade dudu moi matuka reyadi. Ouresi bi 
REV.21.20	ye 5 bi 
REV.21.21	Ma ida vena di biri 12 bi fore roka 
REV.21.22	Ye taoniri bi nivakena yava yokoi de veyaka, adina Varika amiye Sei yeiva iniye ma Mamoe mida bi ini nivakena yava mini. 
REV.21.23	Taoni bi meda ma eyo kamu regi baku de reyo, adina Sei di vabara yaku kama reyo ma Mamoe mida bi ini ramefa mini.
REV.21.24	Gagani gagani vene
REV.21.25	Ma ini ida vena bi medari toga biri de rigedi, ye mironari bi urusa koina.
REV.21.26	Gagani gagani vene yaku gugura buni buni ma kikifa ini ideri moi baegedi. 
REV.21.27	Idu beika yokoi kino toga dui de rego ma kaere beika bi no iniye o ofa dudu mina redo bi dui de rego, idu kaere ini roka bi Mamoe mida di vegu amena di bukari bura reyo, ina maka dui regedi.
REV.22.1	Mina usi Sei di naivo vima yaku vegu amena di
REV.22.2	Taoni di ida tobori iyana reyo, ma ini eta berou berou rofu, bi vegu amena di yabo ini meko bouna bouna 12 nufa are reyo. Ina bi eyo neinei ini rama meko varego. Mina yabo di iye bi gagani gagani vene di moi buni rina rofu.
REV.22.3	Beika baika tau Sei yaku kiraini niyo bi koina nigo.
REV.22.3	Idu taoni ideri, bi Sei ma Mamoe mida di ourefeidena amena fata mini ma ini moimai rei tavoi rededi vene nivakegedi. 
REV.22.4	Ini seira vebigedi ma ini naori bi ini roka amego. 
REV.22.5	Ma urusa bi koina. Ramefa o meda di vabara baku de regedi, adina Sei Varika amiye ini vabara nigo ma toga toga ourefeidegedi.
REV.22.6	Kamini na rofu niyo, “Mina ago bi rama ma mokena vari gira aegi rofu. Ma Varika amiye, Sei, kaere ini vima bi ini ago niyadi vene ideri, ina yaku ini naivo naivo vima bi ini moimai rei tavoi rededi vene beika evade evade vata niyainedi, bi mina oteimagi nifeideyo.”
REV.22.7	“Neidefo, na evade baego! Mina buka Sei di ago niyo neidego amiye bi ada rego!”
REV.22.8	Na, John, na bi kaere mina neidesi veyaka mini. Mina neidesi vegasa Sei di naivo naivo vima mina na oteimaro nivakegi ini yuka adinari raudai reyaka, 
REV.22.9	idu na rofu niyo, “Mina bi ga re!
REV.22.10	Ka na niyo, “Mina bukari Sei di ago niyo bi kake risi moi sui ga ri, adina mina beika baika di vata nina meda bi atafu nigo. 
REV.22.11	No redo amiye toga no reyaine, ma mokena no yogo nido amiye toga yogo niyaine, ma mokena rorobo nufa amiye bi toga rama reyaine, ma kikifa redo amiye bi toga kikifa reyaine.”
REV.22.12	“Neidefo, evade amiye tau noibanu vegu reyadi dada, ini obini magika bi baegida.
REV.22.13	Na bi ouresi ma gabi
REV.22.14	Ini varuka doba koiteyadi
REV.22.15	Ye auna di moke moke vene, ore vene, koa rededi vene, umuyededi vene, ofa sei nivakededi vene ma ofa vegu uka masi rededi vene tau noibanu bi etofarori amededi.
REV.22.16	“Na Iesu, na bi nai naivo naivo vima mina vegu ekalesia vene ya rofu niokugi moi feideyaka. Na bi David di dava
REV.22.17	Vima ma mego rema yomakai niyo, “Bae!”
REV.22.17	Ma neideyo amiye yomakai niyaine, “Bae!”
REV.22.17	Ma koru vaiyo amiye bi baeyaine; ma ura redo amiye davana yokoi de nufa vegu ameibobina di koru moiyainedi.
REV.22.18	Amiye tau gade, kaere mina Sei di ago di buka di ago neidegedi ina vene rofu ago gira maida: amiye yokoi ini ago rofu tanu rego vonisi, Sei yaku mina bukari, bura reyo gauka no iniye iniye bi ina fafau tanu rego.
REV.22.19	Ma amiye yokoi mina Sei di ago nina sina, mina bukari moi yakugo vonisi, Sei yaku mina bukari bura reyo vegu ameibobina yabo
REV.22.20	Mina vegu rofu niokuyo amiye yomakai niyo, “Rama na evade baegida!”
REV.22.20	Rama. Varika amiye Iesu bae!
REV.22.21	Varika amiye Iesu di buni tora gade bi ya
