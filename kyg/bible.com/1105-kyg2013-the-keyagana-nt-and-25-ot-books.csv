GEN.1.2	Huʼniyaʼmonanafa mopaʼageʼmo hanege kokuʼnaʼageʼmo hanege huʼnigeno magoke yaʼmo alagi ohaneʼniyaʼmofeʼmo kanale osuʼniye. Muki haopalegamo alopa aniʼmo haneʼnigeno hani huʼniye. Goti Aunemeʼamoʼmo ani alopa aniteʼmo halelinuneno huno haku aige aige huno maiʼniye. 
GEN.1.3	Maiʼnigenoʼaeʼmo Gotiʼa, aeka halo, huno nehigeno aeno ha leʼniye. 
GEN.1.4	Aeno ha leʼnigeno agetenoʼaeʼmo kanale huʼniye, huno agetenoʼaeʼmo hani hu kavaʼe ha neleya kavaʼeʼmo alino fako huno anateʼniye. 
GEN.1.5	Gotiʼa ha neleya kavafeʼmo felugae, huno agi ateteno hani hu kavafeʼmo haniʼilagae, huno agi ateteno huʼniye. Hani huteno ko tiʼnigenoʼaeʼmo napa vani afinaʼmo afole aiʼniye. 
GEN.1.6	Gotiʼa ina ge huno huʼniye. Folagapi yaʼmoʼa aniʼmo alino fako hugiye. 
GEN.1.7	Ina kava huno folagapi yaʼmo alo huteno anaga aniʼe afelaga aniʼeʼmo alino fako huno maleʼniye. 
GEN.1.8	Gotiʼa folagapi yaʼmo agiʼamo kokuʼnane, huno agi ateʼniye. Hani huteno ko tiʼnigenoʼaeʼmo napa tu afinaʼmo afole aiʼniye.
GEN.1.10	Aniʼmo hau huʼniya haopalegaeʼmo Gotiʼa agiʼamo mopae, huno ateʼniye. Inagi aniʼmo uno alino anupa huʼniya haopalegaʼaeʼmo, solovala anine, huno agi ateʼniye. Gotiʼa afole aiʼniya kavaʼmo agetenoʼaeʼmo, Kanale huʼniye, huno huʼniye. 
GEN.1.11	Huteno Gotiʼa hunoʼaeʼmo, Mopamoʼmo kahaumo alino afole aige neʼyaʼmoʼa avina yaʼmo hanesiya neʼyaʼmo afole aige yosamoʼmo alagamo aesigeno ani alagafiʼmo avinaʼamo afole aige hugiye, huno huʼniye. Huʼnigeno ani yaʼamo ago afole aiʼniye. 
GEN.1.12	Kahaugi alu neʼya alu neʼyaʼmo avina yaʼagi alu yosa alu yosamo alagafiʼmo avinaʼagi huno mopaleʼmo afole aiʼnigeno Gotiʼa agetenoʼaeʼmo, kanalene, huno huʼniye. 
GEN.1.13	Hani huteno ko tiʼnigenoʼaeʼmo napa tali afinaʼmo afole aiʼniye.
GEN.1.15	Mago ha le yaʼmo kokuʼnate afole aiteno ma mopafiʼmo aeno ha legaiye, huno huʼniye. Inagi ha le yaʼmo afole aiʼniye. 
GEN.1.16	Gotiʼa lole alopa ha le yatalaʼmo alo huʼniye. Alopa ha le yaʼmoʼa felugamo yagaisigeno aise ha le yaʼmoʼa haniʼilagamo yagaisiyafeʼmo alo huʼniye. Gotiʼa ani kava huno kanefiʼeʼmo alo huʼniye. 
GEN.1.17	Agaemo ma mopafiʼmo aeno ha lesiyafeʼmo kokuʼnateʼmo alo huno maleʼniye. 
GEN.1.18	Ma mopafiʼmo aeno ha lege felugaʼe haniʼilagaʼeʼmo yagaige felugaʼe haniʼilagaʼeʼmo alino fako huge hisiyafeʼmo alo huʼniye. Gotiʼa alo huʼniya kavaʼaeʼmo agetenoʼaeʼmo, Kanale huʼniye, huno huʼniye. 
GEN.1.19	Hani huteno ko tiʼnigenoʼaeʼmo napa fo afinaʼmo afole aiʼniye.
GEN.1.20	Huteno Gotiʼa hunoʼaeʼmo, Solovala anipiʼmo alu ya alu yaʼmo afaʼa maisaya yaʼmo maiʼa havaitegae, huno huʼniye. Inagi nama anagaʼmo kokuʼnateʼmo afole aiteʼa halelitata hugae, huno huʼniye. 
GEN.1.21	Ina kava huno Gotiʼa solovala anipiʼmo alopa noyamegi alu ya alu yaʼmo afaʼa maisaya yanagi alu nama alu namagi huno alo hu maleteno agetenoʼaeʼmo, kanale huʼniye, huno huʼniye. 
GEN.1.22	Gotiʼa alino auleno anatenoʼaeʼmo, lapakaemo solovala anipiʼmo maiʼnaya yaʼmogitapamo aita atagu faetapa asole hiyo. Inagi nama anagaʼmogitapamo ma mopafiʼmo aita atagu faetapa asole hiyo, huno hapa paiʼniye. 
GEN.1.23	Hani huteno ko tiʼnigenoʼaeʼmo napa faefu afinaʼmo afole aiʼniye. 
GEN.1.24	Gotiʼa hunoʼaeʼmo, Mopamoʼmo afaʼa maisaya yaʼmo alu ya alu yaʼmo alino afole aino apategaiye. Ani yaʼmo yuna afugi nagaloʼyavegi afela afugi huno alino afole aino apategaiye, huno huʼnigeʼa afole aiʼnae. 
GEN.1.25	Gotiʼa afela afugi alu yuna afu alu yuna afugi nagaloʼyavegi yagagafagi huno alo huʼniye. Gotiʼa alo huʼniya yaʼmo apakenoʼaeʼmo, Kanale huʼniye, huno huʼniye.
GEN.1.27	Inagi Gotiʼa vemo agaiʼagana huno alo huʼniye. Gotiʼa ve kanoʼe a kanoʼeʼmo alo huʼniye. 
GEN.1.28	Gotiʼa alino auleno anatetenoʼaeʼmo, Lanakaemo asole vayaʼmo aitana atagu faesaʼageʼapaeʼmo muki haopalegamo uʼeʼa huʼa maiʼneʼa muki ma mopafi yateʼmo yagaiyo. Solovala anipi noyameleʼmo yagaige kokuʼnapi namaleʼmo yagaige muki mopafiʼmo afaʼa maisaya yateʼmo yagaige hiyo, huno hana paiʼniye.
GEN.1.30	Ina kava huʼna lanamiteʼnaeʼmo hegafa talili yosamo haitaʼaʼe alagaʼaʼeʼmo muki afu anaganagi yagagafagi namagi huʼna apamuve, huno huʼnigenoʼaeʼmo neʼyaʼapimo haneʼniye. Ani kavaʼmo huno afole aiʼniye. 
GEN.1.31	Huteno Gotiʼa muki alo huʼniya yaʼaeʼmo agetenoʼaeʼmo alagi alagepa yaʼageʼmo haneʼniye, huno ageʼniye. Hani huteno ko tiʼnigenoʼaeʼmo napa sikisi afinaʼmo afole aiʼniye.
GEN.2.2	Gotiʼa napa seveni afinaʼmo ageyana muki aliʼyaʼamo alagi hano higeno agetenoʼaeʼmo maino haga leʼniye. 
GEN.2.3	Gotiʼa muki yaʼamo alo huno hano huteno ani afinaʼmo maino haga leʼniyaʼmofeʼmo seveni afinaʼmo alino auleno ateteno alino aote maleʼniye. 
GEN.2.4	Ala kava neʼmo Gotiʼa ina kava huno kokuʼnanagi mopagi muki yanagi huno afa yatetiʼmo alo huʼniye.
GEN.2.4	Gotiʼa mopaʼe kokuʼnaʼeʼmo alo huʼniya afinaʼmo 
GEN.2.5	yosagi kahaugi neʼyanagi huno ohaneʼniye. Hogoteno koʼmo ma mopafiʼmo alino ategeno ailino eminoʼmeʼniyaʼmofeʼmae. Mago hoyamo alino vaisiya vekamo oʼmaiʼniye. 
GEN.2.6	Koʼmo oʼaiʼniyaʼmonanafa ma mopafiʼmo muki haopalegamo aniʼmoʼa hiyakana huno mopafatiʼmo afole aiteno uno haiʼnigeno mopamoʼmo lanitani huʼniye. 
GEN.2.7	Ala kava neʼmo Gotiʼa mopamo aliteno ve kanomo alo huʼniye. Agaemo agoʼya katalapiʼmo avamusamo aino fu huʼnigeno afaʼa maisiya vekamo ha maleʼniye.
GEN.2.9	Gotiʼa alu yosa alu yosamo ageʼa hapaʼye huteʼa alagepa hisigeʼa nesaya yosa alagamo aesiya yosamo mopafatiʼmo alino afole aino ateʼniye. Hoya folagapiʼmo mago haneʼniya yosamoʼmo afaʼa maisaya yaʼmo apamisiya yosamo haneʼniye. Inagi mago yosaʼeʼmo haneʼniyana alagepa kavaʼe hosu kavaʼeʼmo alino apave lisigeʼa afiteʼa agesaya yosamo haneʼniye.
GEN.2.10	Inagi ani hoyafiʼmo aniʼmo amisiyafeʼmo Ineni kotegatiʼmo mago aniʼmo uno lamino ani hoyafiʼmo uneno huʼniye. Ani anipatiʼmo alino fako huno loleʼe loleʼe aniʼmo haneʼniye. 
GEN.2.11+GEN.2.12	Napa vani aniʼmo agiʼamo Pisoni aniʼmoʼa Havila koʼmo aino vego huno uno lamiʼniye. Havila koteʼmo kanale goli yafaʼmo hanege mago yosamo anuʼamoʼmo kanale atumo neʼaiya yosamo hanege mago aeto agufa yafaʼmo miyaʼamoʼmo magoʼe huno uno haiʼniya yafaʼmo agiʼamo kaniliyani yafaʼmo hanege huʼniye. 
GEN.2.13	Napa tu aniʼmo agiʼamo Gihoni aniʼmoʼa Kusi koʼmo aino vego huno uno lamiʼniye. 
GEN.2.14	Napa tali aniʼmo agiʼamo Taigilisi aniʼmoʼa yegemo haine neʼeya kotega Asiliya haopalegamo uʼniye. Napa fo aniʼmo agiʼamo Yufiletisi anine.
GEN.2.15	Inagi Ala kava neʼmo Gotiʼa ani alo huʼniya vekamoʼmo yagaisiyafeʼmo Ineni kotega haneʼniya hoyaleʼmo avaleno ateʼniye. 
GEN.2.16	Gotiʼa ha painoʼaeʼmo, kagaemo muki mani hoyafiʼmo haneʼniya yosa alagaʼamo afaʼa negane. 
GEN.2.17	Neganaʼmonanafa alagepa kavaʼe hosu kavaʼeʼmo alino apave lisigeʼa afiteʼa agesaya yosa alagamo ma haneʼniyanagi oʼno. Nesana afinaʼmo ago alagi faligane, huno ha paiʼniye.
GEN.2.19+GEN.2.20	Huno huteno Gotiʼa mopamo aliteno yagagafagi muki alu afu alu afugi namagi huno alo huʼniye. Gotiʼa ani vekamoʼmo apakiʼapimo apatesiyafeʼmo muki yaʼamo apavalelino eʼniye. Inagi ani vekamoʼmo muki yaʼaeʼmo magoke magoke huno apaki apateteno nama anagaʼeʼmo apaki apateʼniye. Agaemo muki yuna yafeʼmo apaki apatege muki afela yafeʼmo apaki apatege muki nama anagafeʼmo apakimo apatege huʼniye. Ani vekamoʼmo haiya agufa apakimo apateʼnifi ani apakiʼapigeʼmo alagi haneʼniye. Haneʼniyaʼmonanafa ani yaʼafatiʼmo Atamuʼeʼmo mago afaluʼamo yaʼmo huno maiʼneno ha maesiya vekamo oʼmaiʼniye. 
GEN.2.21	Inagi Ala kava neʼmo Gotiʼa ve kanomo havaesiyafeʼmo alino havaeno ateʼnigeno alagi au kaleno alagi huʼniye. Au kaleʼnigenoʼaeʼmo Gotiʼa ve kanomo haipa ayamufamo aliteno ani kateʼmo maleno akanino ateʼniye. 
GEN.2.22	Inagi Ala kava neʼmo Gotiʼa ani ayamufaletiʼmo a kanomo alo huteno ve kanolegamo avalelino eʼniye. 
GEN.2.23	Ve kanomoʼmo a kanomo agetenoʼaeʼmo ina ge huno huʼniye. Ayamufaʼamo nagae nayamufamo hanege ameʼamo nagae nameʼmo hanege huʼniye. Gotiʼa ve kanofatiʼmo a kanomo alo huno ateʼniyaʼmofeʼmo apakaemo, ane, huʼa apaki aegae, huno huʼniye. 
GEN.2.24	Huʼniyaʼmofeʼmo ani kavaʼmo afole aisiyafeʼmo ve kanomoʼmo itaʼafoʼalaʼmoganimo anataleno uno aʼaʼeʼmo aliʼana lokaesaʼagenoʼaeʼmo magoke anakufamo hamalegaiye. 
GEN.2.25	Ve kanoʼe a kanoʼeʼmo anakufalagaʼageʼmo maiʼnaʼaʼmonanafa anavagagemo osuʼniye.
GEN.3.2	Inagi a kanomoʼmo geʼaleʼmo aeno atagaina huno ha painoʼaeʼmo, laʼagaemo muki mani hoyafiʼmo haneʼniya yosa alagaʼamo afaʼa negauʼae. 
GEN.3.3	Afaʼa negauʼaʼmonanafa hoya folagapiʼmo haneʼniya yosa alagaeʼmo Gotiʼa, haʼao, alagi oʼneʼao, huno huʼniye. Gotiʼa ina ge huno huʼniye. Lanakaemo mani yosa alagamo oʼnege ame oʼalige hiʼao fiku faligaʼanagi, huno huʼniye. 
GEN.3.4	Nagaloʼyavemoʼmo a kanoeʼmo ha painoʼaeʼmo, haʼao, huno ofaligaʼae. 
GEN.3.5	Lanakaemo mani yosa alagamo nesaʼaʼmoʼmo lanaulagamo ayakesigetana alagepa kavaʼe hosu kavaʼeʼmo agetetana Gotikana hutana maigaʼae. Gotiʼmo ani kavaʼmo ago ageʼniyaʼmofeʼmo mani yosa alagamo oʼneʼao, huno huʼniye.
GEN.3.7	Neʼnaʼagenoʼaeʼmo anaulagamo ayakeʼnigeʼana anakeʼanaeʼmo, laʼagufalagaʼageʼmo maiʼnoʼae, huʼana anaketeʼanaeʼmo fiki yosamo haitamo hakeʼana anakufaleʼmo aiʼana ati kaesaʼa yaʼmo vaiteʼana hapiʼnaʼae.
GEN.3.8	Ala kava neʼmo uneʼmo alino falu huʼniya kanaleʼmo hoyafiʼmo sapa sapa hulino eʼnigeʼana afiteʼanaeʼmo Ala kava netegatiʼmo anaune hetaleʼana uʼana yosa hoyafilagamo fala kiʼnaʼae. 
GEN.3.9	Ala kava neʼmoʼa Atamufeʼmo keya aeno ge hunoʼaeʼmo, Haiyateʼmo maiʼnane, huno keya aeno ge huʼnigenoʼaeʼmo, 
GEN.3.10	sapa sapa hulika eʼnageʼna afiteʼnaekeʼmo nagufalagaʼageʼmo maiʼnovaʼmofeʼmo koli huteʼna eʼna fala kiʼnove, huno huʼniye.
GEN.3.11	Gotiʼa agaefeʼmo ge huno afi geʼniye. Haiya kava huka nagufalagaʼageʼmo maiʼnove, huka kageʼnane. Ina laʼmo kaha paiʼniye. Nagaemo oʼno, huʼna kaha paiʼnova yosa alagamo neʼnapiye, huno afi geʼniye. 
GEN.3.12	Ve kanomoʼmo geʼaleʼmo aeno atagaina huno ha painoʼaeʼmo, Kagaemo nagaeʼeʼmo magokepi lokaeno maisiyafeʼmo namiʼnana a kanomokeʼmo ani yosa alagamo namiʼnigeʼna neʼnove. 
GEN.3.13	Ala kava neʼmo Gotiʼa a kanoeʼmo ge huno afi geʼniye. Na kava higeka ani kava hane, huno ge huno afi geʼnigenoʼaeʼmo, Nagaloʼyavemokeʼmo humi nateʼnigeʼna neʼnove, huno ha paiʼniye.
GEN.3.14	Ala kava neʼmo Gotiʼa nagaloʼyaveeʼmo ha painoʼaeʼmo, Kagaemo ani hosu kavaʼmo huʼnanaʼmofeʼmo lokiya gemo huʼnaeʼmo aliʼna hosu huʼna kategauve. Kagaeteʼmo lusi kana yaʼmo hanegaiye. Kagaemo alisana kana yaʼmoʼmo muki yuna afu anagaʼe afela afu anagaʼmogiʼeʼmo alisaya kana yaʼmo ago aeka apaka seka aligane. Hemenimogi henagaʼamogi muki afinaʼaeʼmogi huka kamulagepalegatikeʼmo umenitata hugane. Ina kava huteka mumusopamo negane. 
GEN.3.15	Ala kava neʼmoʼa nagaloʼyaveeʼmo ha painoʼaeʼmo, Nagaemo kagaeʼe a kanoʼeʼmo aliʼna fako huʼna lanatesugetana kame kame hutana maigaʼae. Ina kava huʼa mafaʼnekamogimo aʼne mafaʼneʼalegamo kame huʼa apatesageʼa aʼne mafaʼneʼamogimo mafaʼnekalegamo kame huʼa apatesageʼa hugae. Mafaʼneʼamo aiya afeʼalumelagamo maiʼnisanageno agaemo kagenopamo aeno latapaisigeka kagaemo aiya kigupafiʼmo akafu hanigane, huno ha paiʼniye. 
GEN.3.16	Gotiʼa a kanoeʼmo ha painoʼaeʼmo, kagaemo kaipaguʼeʼmo maisana afinaʼmo lusi kana yaʼmo kamiguve. Kagaemo mafaʼnemo alika ategefe hisana afinaʼmo lusi kava huno kagafu kigiye. Anaukamofeʼmo alagikeʼmo kahaʼye hugiyanageno yagaino kategaiye. 
GEN.3.17	Gotiʼa Atamufeʼmo ha painoʼaeʼmo, Akamo gemo afiteka oʼno, huʼna kaha paiʼnova yosa alagamo neʼnanaʼmofeʼmo mopamo aliʼna hosu huʼna atesugeno neʼyaʼmo alagepa huno afole oʼaigiye. Muki afinaʼmo lusi kava huka mopafiʼmo aliʼyaʼmo alisanagenoʼaekeʼmo neʼyaʼmo afole aigiye. 
GEN.3.18	Aufe nofiʼe ino kahauʼeʼmo hoyakamo aeno atikaegaiye. Mopakaletiʼmo kahaufilagatiʼmo neʼyaʼmo alika negane. 
GEN.3.19	Lusi kava huka ahaise vose hukageʼmo aliʼyaʼmo aliteka neʼyaʼmo alika afole aika negane. Inagi kagaemo muki afinaʼmo ina kava huka aliʼyaʼmo alitekaeʼmo falisana afinaʼmo mopafiʼmo uka lamigane. Na kava hinagekaene. Nagaemo mopaletiʼmo alo huʼna kateʼnovaʼmofeʼmo halate mopafiʼmo uka lamigane.
GEN.3.20	Inagi Atamuʼa aʼaeʼmo agiʼamo, Iviʼae, huno ateʼniye. Muki afaʼa maisaya ve aʼnemogi itaʼapimoʼmo maiʼniyaʼmofeʼmae. 
GEN.3.21	Ala kava neʼmo Gotiʼa sipisipi agufaletiʼmo yatala kukenamo alo huteno Atamuʼe aʼaʼeʼmo vaino anateʼniye.
GEN.3.23	Huno huteno Ala kava neʼmo Gotiʼa Ineni hoyafatiʼmo Atamuʼmo alino hafaino ataleʼnigeno uʼniye. Gotiʼa mopaletiʼmo alo huno ateʼniya mopafiʼmo aiʼyumo aiteno hoyamo alino vaisiyafeʼmo alino ataleʼnigeno uʼniye. 
GEN.3.24	Inagi Gotiʼa ve kanoʼe a kanoʼeʼmo alino hana faino anataleteno mago lokiya enisole vayaʼmo alino apateʼnigeʼa emiʼeʼa yegemo haine neʼeya haopalega Ineni hoyaleʼmo yagaiʼa maiʼnae. Gotiʼa mago ata neleya naipemo maleʼnigeno muki haopalegamo aino vego vego huge huge huno maiʼniye. Enisole vayaʼmogiʼe naipemoʼeʼmo afaʼa neʼmaiya yaʼmo neʼapamiya yosa aepaleʼmo fiku yanageno mago vekamo ugiyaʼmofeʼmo yagaiʼa maiʼnae.
GEN.4.1	Atamuʼa aʼamo Iviʼeʼmo magokepi lokaeno havaeʼnigeno aʼamoʼmo aipaguʼeʼmo maiteno ve mafaʼnemo alino atetenoʼaeʼmo, Ala kava neʼmoʼa naha maegeʼna ve mafaʼnemo aliʼna atove, huno huʼniye. Huteno ani mafaʼnemo agiʼamo Keniʼae, huno ateʼniye. 
GEN.4.2	Henagaʼamo Keni aganaʼamoʼmo Evoʼmo alino ateʼniye. Anakaemo ko siteʼanaeʼmo Evoʼa sipisipileʼmo neʼyagaiya vekamo maiʼnigeno Keniʼa hoyamo alino neʼvaiya vekamo maiʼnigeʼana huʼnaʼae. 
GEN.4.3	Henagaʼamo Keniʼa hoyaʼafatiʼmo neʼyaʼmo alitenoʼaeʼmo mago neʼyaʼamo alininuno Ala kava neʼmo ofalinimo amiʼniye. 
GEN.4.4	Inagi Evoʼmo yege aikeli sipisipi amagiteno afayaʼamo alininuno Ala kava neʼmo ofalini amiʼnigeno Evoʼe ofaliniʼaʼefeʼmo amuse huʼniye. 
GEN.4.5	Amuse huʼniyana Keniʼe ofaliniʼaʼefeʼmo amuse osuʼniye. Keniʼa lusi kava huno aipa leʼnigeno hosu augosa kaliʼniye. 
GEN.4.6	Inagi Ala kava neʼmoʼa Kenifeʼmo, na kava higekaeʼmo kaipa leʼnigeka hosu kaugosa nekaline. 
GEN.4.7	Alagepa kavaʼmo hisanageʼnaeʼmo amuse huʼna kateteʼna kavalegauve. Hosu kavaʼmo huʼnisanaʼmoʼmo hosu kavaʼmoʼa katafausiyafeʼmo eno kipateʼmo yagaino maiʼniye. Hosu kavaʼmoʼa yagaino katesiyafeʼmo hauʼniyaʼmofeʼmo kagaemo hosu kavaʼmo aiyafi oʼmaika aeka aga so, huno ha paiʼniye. 
GEN.4.8	Henagaʼamo Keniʼmo aganaʼamo Evofeʼmo, egetaʼa viʼano, huno huʼniye. Anakaemo uʼana mago yategamo maiʼneʼanaeʼmo Keniʼa aganaʼamoʼmo kamitimo amagiʼnigeno faliʼniye. 
GEN.4.9	Faliʼnigenoʼaeʼmo Ala kava neʼmoʼa Kenifeʼmo, Kaganakamoʼmo Evoʼmo haiyaʼaleʼmo maiʼniye, huno ge huno afi geʼnigenoʼaeʼmo, nagaemo oʼageʼnove. Naganaʼnimoteʼmo nagaemo yagaiʼna ateʼnova vekamo maiʼnogekaeʼmo nehapiye, huno huʼniye. 
GEN.4.10	Ala kava neʼmoʼa, na agufa kavaʼmo huʼnane. Nagaefeʼmo kaganakamo kolaʼamoʼmo mopafatiʼmo keya aeno ge nehiye. 
GEN.4.11	Amagiʼnanagenoʼaeʼmo kaganakamo kolaʼamo mopamoʼmo ago neʼniyaʼmofeʼmo kagaeteʼmo hosu kavaʼmo afole aino, huʼna lifana huʼna katove. 
GEN.4.12	Hoyamo alika vaisanagenoʼaeʼmo hoyakafatiʼmo neʼyaʼmo afole oʼaigiye. Kagaemo kaune heka muki alu kotegamo maiʼnaya vayaʼeʼmo magokepiʼmo lokaeka oʼmaige maika haga olege muki afinaʼmo umenitata huge huge huka maige hugane, huno ha paiʼniye. 
GEN.4.13	Keniʼa Ala kava nefeʼmo, mani namiʼnana kana yaʼmo alopa kana yakefamo haneʼniyaʼmofeʼmo nagaemo alisuva kana yaʼmoʼa ago aeno naga segaiye. 
GEN.4.14	Hemenimo mani mopaletiʼe kagae kaulagaletiʼeʼmo ago alika naha faika nataleʼnane. Noʼnimo ohanesigeʼna maiʼna haga oleʼna vayaʼai mopalegamo umenitata nehisugeno mago nagesiya vekamoʼmo kamitimo namagigiye, huno huʼniye. 
GEN.4.15	Ala kava neʼmoʼa geʼaleʼmo aeno atagaina huno ha painoʼaeʼmo, Haʼao, huno, mago vekamoʼmo kamitimo kamagisigeʼnaeʼmo seveniʼa afinaʼmo alopa kana yaʼmo amiguve, huno ha paitenoʼaeʼmo vayaʼmogimo alagena yateʼmo ageteʼa oʼamagisayafeʼmo mago alagena yaʼmo agufaleʼmo hu maleʼniye. 
GEN.4.16	Keniʼa Ineni kotetiʼmo Ala kava neʼmo atalenuno mago mopamo agiʼamo Nona kotegamo maiʼniye. Ani mopamo yegemo haine neʼeya haopalegamo haneʼniye. 
GEN.4.17	Keniʼa aʼaʼeʼmo magokepi lokaeʼana havaeteʼana aipaguʼeʼmo maiteno Inokiʼmo alino ateʼniye. Henagaʼamo Keniʼa mago taonimo kitenoʼaeʼmo ani taonimo agimo mafaʼneʼamo agileʼmo ateʼniye. 
GEN.4.18	Inokiʼa mago ve mafaʼnemo alino atetenoʼaeʼmo agiʼamo Ailatiʼae, huno ateʼniye. Ailatiʼmo mago ve mafaʼnemo alino atetenoʼaeʼmo agiʼamo Mehayaeliʼae huno ateʼniye. Mehayaeliʼa mago ve mafaʼnemo alino atetenoʼaeʼmo agiʼamo Metusalaʼae huno ateʼniye. Metusalaʼa mago ve mafaʼnemo alino atetenoʼaeʼmo agiʼamo Lemekiʼae huno ateʼniye. 
GEN.4.19	Lemekiʼa lole atalaʼmo aliʼniye. Mago aʼamo agiʼamo Etaʼae. Mago aʼamo agiʼamo Silaʼae. 
GEN.4.20	Etaʼa Yemoʼmo alino ateʼniye. Yemoʼa pulumakaleʼmo neʼyagaiya vayaʼai apakinago vekamo maiʼnigeʼa seli nopiʼmo maiʼnae. 
GEN.4.21	Yemo aganaʼamoʼmo Yumaʼae. Yumaʼe agae aginago vayaʼmogiʼeʼmo aepa faiʼa gitaleʼmo amagiteʼa feliyopa ketetiʼeʼmo huʼnae. 
GEN.4.22	Lemeki alu aʼamo Silaʼa Tumakeniʼmo alino ateʼniye. Tumakeniʼa aepa faino alino apaya maleʼnigeʼa haesa agufaʼe aeniletiʼe afa aeniletiʼeʼmo alu ya alu yaʼmo alo huʼnae. Tumakeni asaʼamoʼmo Namaʼae. 
GEN.4.23	Mago afinaʼmo Lemekiʼa aʼalafeʼmo hana painoʼaeʼmo, Etagaʼe Silagaʼeʼmo geʼnimo afiʼao. Lemeki atalane, huʼna, geʼnimo afiʼao. Mago neya vekamoʼmo neʼnamagigeʼna ago kamitimo amagiʼnogeno ago faliʼniye. 
GEN.4.24	Mago vekamoʼmo Keniʼmo amagisiyaʼmoʼmo Ala kava neʼmoʼa seveniʼa afinaʼmo alopa hanageke yaʼmo amigiye. Ani kava huno mago vekamoʼmo namagisiyana magoʼe magoʼe huno hanageke yaʼmo amigiye, huno hana paiʼniye.
GEN.4.25	Henagaʼamo Atamu aʼaʼeʼmo magokepi lokaeno havaeʼnigeno ve mafaʼnemo alino atetenoʼaeʼmo agiʼamo Setiʼae huno ateʼniye. Keniʼa Evoʼmo amagiʼniya vekamo aimuʼyaleʼmo maisiyafeʼmo Gotiʼa ani mafaʼneʼnimo lekana paino ateʼniyaʼmofeʼmae huteno agiʼamo Setiʼae huno ateʼniye. Setiʼae agimo aepaʼamo haneʼniyana lekana paino ateʼniya vekamae. 
GEN.4.26	Henagaʼamo Setiʼa mago ve mafaʼnemo alino atetenoʼaeʼmo agiʼamo Inosiʼae huno ateʼniye. Ani afinatetiʼmo aepa faiʼa Ala kava neʼmo agiʼamo aeteʼa agaetefeʼmo mono huʼnae.
GEN.5.2	Gotiʼa vemo alo huteno aʼmo alo huʼniye. Agaemo alo huno anateteno alino auleno anatetenoʼaeʼmo muki vayaʼaifeʼmo, vayane, huno apaki aeʼniye. 
GEN.5.3	Atamuʼa vani hataleti tetiʼa kafugamo maiteno ve mafaʼnemo agaiʼagana huno alino atetenoʼaeʼmo agiʼamo Setiʼae huno ateʼniye. 
GEN.5.4	Atamuʼa Setiʼmo alino atetenoʼaeʼmo eiti hataletiʼa kafugamo neʼmainoʼaeʼmo magoʼe huno ve mafaʼnemo alino apatege a mafaʼne alino apatege huteno faliʼniye. 
GEN.5.5	Atamuʼa muki kafugaʼamo naeni hataleti tetiʼa kafuga maiteno faliʼniye. 
GEN.5.6	Setiʼa vani hataleti faefuʼa kafugamo maiteno Inosiʼmo alino ateʼniye. 
GEN.5.7	Alino atetenoʼaeʼmo eiti hataleti seveniʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huʼniye. 
GEN.5.8	Setiʼa muki kafugaʼamoʼmo naeni hataleti tuolofuʼa kafugamo maiteno faliʼniye.
GEN.5.9	Inosiʼa naetiʼa kafugamo maiteno Kenaniʼmo alino ateʼniye. 
GEN.5.10	Alino atetenoʼaeʼmo eiti hataleti fifitiniʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huʼniye. 
GEN.5.11	Inosiʼa muki kafugaʼamoʼmo naeni hataleti faefuʼa kafugamo maiteno faliʼniye.
GEN.5.12	Kenaniʼa sevetiʼa kafugamo maiteno Mahalaleʼmo alino ateʼniye. 
GEN.5.13	Alino atetenoʼaeʼmo eiti hataleti fotiʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huʼniye. 
GEN.5.14	Kenaniʼa muki kafugaʼamoʼmo naeni hataleti teniʼa kafugamo maiteno faliʼniye.
GEN.5.16	Alino atetenoʼaeʼmo eiti hataleti tetiʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huʼniye. 
GEN.5.17	Mahalaleʼa muki kafugaʼamoʼmo eiti hataleti naeti faefuʼa kafugamo maiteno faliʼniye.
GEN.5.19	Alino atetenoʼaeʼmo naeni hataleti sigisiti tuʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huʼniye. 
GEN.5.20	Yaletiʼa muki kafugaʼamoʼmo naeni hataleti sigisiti tuʼa kafugamo maiteno faliʼniye.
GEN.5.21	Inokiʼa sigisiti faefuʼa kafugamo maiteno Metusalaʼmo alino ateʼniye. 
GEN.5.22	Alino atetenoʼaeʼmo Inokiʼa tali hataletiʼa kafugamo Gotiʼeʼmo afalu afalu kava huno maiteno Gotiʼeʼmo magokepi lokaeno uneno nehunoʼaeʼmo ve mafaʼnemo alino apatege a mafaʼnemo alino apatege huʼniye. 
GEN.5.23	Inokiʼa muki kafugaʼamoʼmo tali hataleti sigisiti faefuʼa kafugamo ma mopafiʼmo maitenoʼaeʼmo ataleno uʼniye. 
GEN.5.24	Gotiʼeʼmo afalu afalu kava huno maiʼnigeno Gotiʼa avalelino uno haiʼniyaʼmofeʼmo magoʼe kafugamo ma mopafiʼmo oʼmaiʼniye.
GEN.5.25	Metusalaʼa vani hataleti eiti seveniʼa kafugamo maiteno Lemekiʼmo alino ateʼniye. 
GEN.5.26	Alino atetenoʼaeʼmo Metusalaʼa seveni hataleti eiti seveniʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huʼniye. 
GEN.5.27	Metusalaʼa muki kafugaʼamoʼmo naeni hataleti sigisiti naeniʼa kafugamo maiteno faliʼniye. 
GEN.5.28	Lemekiʼa vani hataleti eiti tuʼa kafugamo maiteno ve mafaʼnemo alino ateʼniye. 
GEN.5.29	Alino atetenoʼaeʼmo agiʼamo Noaʼae huno ateʼniye. Agaemo hunoʼaeʼmo, Ala kava neʼmoʼa geʼaletiʼmo mopamo alino hosu huno atalesigeta lahaise vose huta aliʼyaʼmo neʼaluna kavaʼamo laha maesigeta maita haga legaune, huno hapa paiʼniye. 
GEN.5.30	Lemekiʼa Noaʼmo alino atetenoʼaeʼmo faefu hataleti naeti faefuʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huʼniye. 
GEN.5.31	Lemekiʼa muki kafugaʼamoʼmo seveni hataleti seveti seveniʼa kafugamo maiteno faliʼniye. 
GEN.5.32	Noaʼa faefu hataletiʼa kafugamo neʼmainoʼaeʼmo loleʼe magoʼe ve mafaʼnemo alino apateʼniye. Ani mafaʼne anagaʼai apakiʼapimo Semiʼagi Hamuʼagi Yafetiʼagi huno alino apateʼniye.
GEN.6.1	Henagaʼamo ma mopafiʼmo asole ve aʼnemo afole aiteʼapaeʼmo asole a mafaʼnemo aliʼa apateʼnae. 
GEN.6.2	Ani afinaʼmo Goti ve mafaʼne anagaʼamogimo ani a mafaʼne anagaʼmo ma mopafi vayaʼai a mafaʼne anagaʼaifeʼmo alagepa apaulagamo apakeʼnaya a mafaʼne anagaʼmo maiʼnageʼa apaketeʼapaeʼmo alisageno aʼne anagaʼapimo maisayafeʼmo hapaʼye huʼniyaʼmofeʼmo aliʼnae. 
GEN.6.3	Inagi Ala kava neʼmoʼa hunoʼaeʼmo, Nauneʼnameʼnimoʼmo apaipamo aliʼa afe lesayafeʼmo ayamufa ge huge hugetesigeʼa oʼafisayana magoʼe huno ayamufa gemo osuno afaʼa apatalegaiye. Atafa apaipamo aliʼnayaʼmofeʼmo nagaemo ma mopafi maisaya afinaʼapimo vani hataleti tuvetiʼa kafugamo apatesugeʼa maigae, huno huʼniye. 
GEN.6.4	Ani afinanagi henagaʼamo afole aiʼniya afinanagi huʼa Gotiʼa ve mafaʼne anagaʼmogimo ma mopafi a mafaʼneʼapiʼeʼmo magokepi lokaeʼa havaeteʼa alopa apakufaʼe vayaʼmo aliʼa apateʼnae. Apakaemo lokiya apayamufa vayaʼmo maiʼneʼa asole aeto aeto agufa kavakoʼmo huteʼa ala apaki vayaʼmo maiʼnae.
GEN.6.6	Ala kava neʼmoʼa vayaʼmo alo huʼna oʼapatesuva yafena alo huʼna apateʼnove, huno agesamo afiteno aipafatiʼmo agafu kiʼniye. 
GEN.6.7	Agesamo afinoʼaeʼmo alo huʼna apateʼnova vayaʼmo ma mopafatiʼmo aliʼna hano huʼna apatalegauve. Inagi nagaemo vayanagi yagagafagi afugi kalagi kokuʼnate namagi huʼna aliʼna hano huʼna apatalegauve. Alo huʼna oʼapateʼnovesinana kanale huʼniyesine. 
GEN.6.8	Huʼniyesinaʼmonanafa Noaʼa Ala kava neʼmo aulagaleʼmo fikumo ha maeno amiʼniya kavaʼmo ago agetenoʼaeʼmo aliʼniye.
GEN.6.11+GEN.6.12	Maiʼniyaʼmonanafa muki vayaʼmo Goti aulagaleʼmo hosu vayaʼmo maiʼneʼa kamemo huge vayaʼmo hapaege kaveta huge kavaʼmokeʼmo ma mopafiʼmo havai teʼnigeno ageʼniye. 
GEN.6.13	Gotiʼa Noafeʼmo ha painoʼaeʼmo, Nagaemo muki vayaʼmo aliʼna hano huʼna apatalegauve. Kamemo huge vayaʼmo hapaege kaveta huge nehaya kavaʼmokeʼmo ma mopafiʼmo havai teʼniyaʼmofeʼmo apakaeʼe ma mopaʼeʼmo aliʼna hano huʼna apatalegauve.
GEN.6.14	Kagaemo alagepa lokiya yosamo alika mago sipimo alo huvo. Kagaemo ina kava huka aeka anagiteka sipimo yuʼilagaʼaʼe malagaʼaʼeʼmo kameletiʼmo falegane. 
GEN.6.15	Kagaemo ina kava huka ani sipimo alo huvo. Yatalaʼamo 130 mitagi alopaʼamo 22 mitagi anaga haisiyaʼalegamo 13 mitagi huka alo huvo.
GEN.6.16	Hanaesanategamo kaleso yosamoʼmo uno haino ohapaisigeka aiseʼamo yasi kaʼmo ateteka hanae malo. Yuʼilagaʼamo loleʼe magoʼe huka aeka hanagiyo. Anagamo mago aeka hanagite folagapiʼmo mago aeka hanagite afepilagamo mago aeka hanagite hu malo. Magoke kipaʼmo folagatetiʼmo kasage malo.
GEN.6.17	Nagaemo mopamo aeno ati kaesiyafeʼmo alopa aniʼmo aliʼna afole aiʼna ategauve. Aliʼna afole aiʼna atesugeno muki afaʼa neʼmaiya yaʼmo aeno apati kaegaiye. Muki afaʼa neʼmaiya yaʼmo ma mopafiʼmo maiʼnaya yaʼmo faligae. 
GEN.6.18	Faligayaʼmonanafa nagaemo kagaeʼeʼmo magokepi kotalakemo hu malegauve. Kagaegi akagi ve mafaʼne anagakagi mafaʼne anagakamogi aʼne anagaʼapigi hutapa sipifiʼmo uta haiyo. 
GEN.6.19	Kagaemo muki yagagafagi afugi kalagi huka veʼe aʼeʼmo lole lole huka apavalelika sipifiʼmo uka haika apatesanageʼa kagaeʼeʼmo ofaliʼa afaʼa maigae. 
GEN.6.20	Muki alu nama alu namamo apavalege muki alu afu alu afumo apavalege kalamo apavalege muki alu yagagafa alu yagagafamo apavalege hulikuka sipifiʼmo apatesanageʼa afaʼa maigae. 
GEN.6.21	Kagaemo muki alu neʼya alu neʼyaʼmo alika sipifiʼmo malo. Lapakaeʼe muki yagagafamogiʼeʼmo nesaya neʼyafeʼmo huve, huno ha paiʼniye. 
GEN.6.22	Noaʼmo Gotiʼa huvo, huʼniya gemo muki gemo alagi akame huʼniye.
GEN.7.2	Kagaemo nagae naulagaleʼmo ofalinimo namisayafeʼmo muki alu afu alu afu anagaʼafatiʼmo seveniʼa kanale ve afugi seveniʼa a afugi huka apavaleteka hosu afufatiʼeʼmo ve afuʼe a afuʼeʼmo apavalo. 
GEN.7.3	Ani kava huka muki alu nama alu namafatiʼeʼmo seveniʼa ve namagi seveniʼa a namagi huka apavalo. Olagaiʼa alu nama alu namamo halate ma mopafiʼmo aiʼa atagu faeʼa maisayafeʼmae. 
GEN.7.4	Hemeni afinatetiʼmo seveniʼa afinaʼmo utesigeʼna koʼmo aliʼna atesugeno fotiʼa felugaʼe haniʼilagaʼeʼmo ko aige aige huno maigiye. Ma mopafatiʼmo muki afaʼa neʼmaiya yaʼmo alo huʼna apateʼnova yaʼmo aliʼna hano huʼna apatalegauve, huno ha paiʼnigeno 
GEN.7.5	Noaʼmo Ala kava neʼmoʼa muki ha paiʼniya agufa kavaʼamo huʼniye. 
GEN.7.6	Noaʼa sigisi hataletiʼa kafugamo maiʼniya afinaʼmo ani alopa aniʼmo heʼniye.
GEN.7.7	Noaʼagi aʼagi ve mafaʼne anagaʼagi aʼne anagaʼapigi huʼa aniʼmo heʼniya kavapatiʼmo ofalisayafeʼmo sipifiʼmo uʼa haiʼnae. 
GEN.7.8	Gotiʼa Noaʼmo ha paiʼniya gemo akame huʼa alagepa afugi hosu afugi namagi yagagafagi huʼa sipifiʼmo uʼa haiʼnae.
GEN.7.9	Lole lole huʼa veʼe aʼeʼmo aliʼa lokaete lokaete huʼa uʼa haite haite huʼnae. 
GEN.7.10	Seveniʼa afinaʼmo ago utegenoʼaeʼmo mopafiʼmo alopa aniʼmo aepa faino heʼniye. 
GEN.7.11	Noaʼa sigisi hataletiʼa kafugamo maiʼnigenoʼaeʼmo tu kaimo sevetini afinaʼmo mopamo aino akaka vaeʼnigeno alopa aniʼmo mopamo afeʼalumelagamo haneʼniya aniʼmo eno haineʼniye. Kokuʼnapatiʼmo alopa koʼmo aige aige huno maiʼniye. 
GEN.7.12	Alopa koʼmo fotiʼa felugaʼe fotiʼa haniʼilagaʼeʼmo aige aige huno maiʼniye.
GEN.7.13	Ani afinakeʼmo koʼmo aepa faino aiʼnigeʼa Noaʼagi aʼagi loleʼe magoʼe ve mafaʼne anagaʼamo Semiʼagi Hamuʼagi Yafetiʼagi aʼne anagaʼapigi huʼa sipifiʼmo uʼa haiʼnae. 
GEN.7.14	Muki agufa afela afugi yuna afugi yagagafagi namagi huʼa Noa afamo anagaʼaʼeʼmo sipifiʼmo uʼa haiʼnae. 
GEN.7.15+GEN.7.16	Apakaemo Gotiʼa Noafeʼmo ha paiʼniya kavaʼmo huʼa Noategamo muki afaʼa neʼmaiya yaʼafatiʼmo lolelaʼmo veʼe aʼeʼmo apavaleli ete ete huʼa sipifiʼmo uʼa haiʼnageno Ala kava neʼmoʼa kitamo ki maleʼnigeʼa sipifiʼmo afaʼa maiʼnae.
GEN.7.17	Fotiʼa afinaʼmo aniʼmo hege hege huno maiʼniyaʼmofeʼmo ani aniʼmoʼa maleme maleme uno haiteno sipimo avalelino avalelino uno haiʼnigeno sipimoʼmo mopamo ataleno magoʼe huno muga anagamo uno haiʼniye. 
GEN.7.18	Aniʼmoʼa magoʼe huno malelino uno haiʼnigenoʼaeʼmo sipimo ani aniʼmo agotofuleʼmo haneʼneno uneno huno maiʼniye. 
GEN.7.19	Aniʼmoʼa magoʼe magoʼe huno malelino uno haiʼniyaʼmofeʼmo muki haopalega alopa avemo ago aeno ati kaeʼniye.
GEN.7.20	Henagaʼamo ani aniʼmoʼa muki avemo ago alino haletenoʼaeʼmo magoʼe huno alino aga seno seveni mita agufa yaʼmo uno haiʼniye. 
GEN.7.21	Muki afaʼa neʼmaiya yaʼamo ago alagi faliʼnae. Namagi afela afugi yuna afugi yagagafagi muki aise aise kafagi vayanagi huʼa muki mopafi neʼmaiya yaʼamo ago faliʼnae. 
GEN.7.22	Mopafiʼmo maiʼneʼapaeʼmo muki apavamusaʼmo aige apavamusaʼmo alige nehaya yaʼamo ago faliʼa hano huʼnae. 
GEN.7.23	Gotiʼa afaʼa neʼmaiya yaʼamo muki vayanagi yuna afugi yagagafagi namagi huno alino hano huno apataleʼniye. Magoke vekamo Noaʼe afamo anagaʼaʼenagi sipifiʼmo maiʼnaya afugi yagagafagi huʼa afaʼa maiʼnae. 
GEN.7.24	Vani hataleti fifitiʼa afinaʼmo aniʼmo heteno muki mopamo ago aeno ati kaeʼniye.
GEN.8.2	Mopamo afeʼalumelagati aniʼmo magoʼe huno eno haino omeʼniye. Kokuʼnapatiʼmo ko aiʼniya kaʼmo ago alino akaniʼnigeno magoʼe huno koʼmo oʼaiʼniye. 
GEN.8.3	Aniʼmo laneme laneme uno lamiʼniye. Vani hataleti fifitiʼa afinaʼmo utegenoʼaeʼmo aniʼmo alagi alino laneno ataleʼniye. 
GEN.8.4	Seveni kaimo sevetini afinaʼmo sipimo vase vase huno emineno mago avemo agiʼamo Alalati avefiʼmo fai maiʼniye. 
GEN.8.5	Aniʼmo alino laneme laneme uno nelamitegenoʼaekeʼmo teni kaimo eʼniye. Teni kaimo vani afinakeʼmo avegoʼmo alino afole aiʼniye.
GEN.8.6	Fotiʼa afinaʼmo utegenoʼaeʼmo Noaʼa sipifiʼmo yasi kaʼmo alo hu maleʼniya kaʼmo alino yakiʼniye. 
GEN.8.7	Agaemo anupa namamo agiʼamo laveni namamoʼmo kasaliʼniya yaʼmo neʼneya namamo alino ateʼnigeno halelino uneno nehutegenoʼaeʼmo aniʼmo laneʼniye. 
GEN.8.8	Noaʼa aniʼmo ago laneʼnifi olaneʼnifi huno agesiyafeʼmo mago kaugoʼyavegana agufa namamo alino ateʼnigeno halelino uʼniye. 
GEN.8.9	Uʼniyaʼmonanafa aniʼmo olaneʼnigeno hakalesiya yosaeʼmo kahauya hugeteno halate atagineno halelino sipifiʼmo eʼniye. Noaʼa ayaʼmo haya huno atafauno sipifiʼmo ateʼniye. 
GEN.8.10	Noaʼa mago seveniʼa afinaʼmo agava maiteno halate kaugoʼyavegana agufa namamo alino ateʼnigeno halelino uʼniye. 
GEN.8.11	Uneʼmo kaugoʼyavegana namamoʼmo olifi yosamo haitamo saufamo aino hakeʼniya haitamo avayafiʼmo hanilino eʼnigenoʼaeʼmo Noaʼa agesa afinoʼaeʼmo, aniʼmo ago laneʼniye, huno agesamo afiʼniye. 
GEN.8.12	Halate magoʼe huno seveniʼa afinaʼmo maiteno kaugoʼyavegana agufa namamo alino ateʼnigeno halelino uʼniyaʼmonanafa ani afinaʼmo halate atagineno agaetegamo oʼmeʼniye.
GEN.8.13	Noaʼa sigisi hataleti vaniʼa kafugaʼamoʼmo vani kaimo vani afinaʼmo aniʼmo ago laneʼnigenoʼaeʼmo Noaʼa nokatoʼmuʼmo atupaletiʼmo alino akai maleʼneno muki haopalegamo aulu heno ageʼniyana mopamo ago alino hau nehigeno ageʼniye. 
GEN.8.14	Inagi tu kaimo tuveti seveni afinaʼmo muki mopamo ago alagi alino hau huno ataleʼniye.
GEN.8.15	Gotiʼa Noafeʼmo ha painoʼaeʼmo, 
GEN.8.16	Kagaikaʼe akaʼenagi mafaʼne anagakaʼe aʼne anagaʼapiʼenagi hutapa sipifatiʼmo ataletapa emiteyo. 
GEN.8.17	Muki apauneʼapameʼe yaʼmo namagi pulumakagi afugi yagagafagi huka za apavalelika emikegeʼapao, muki haopalegamo uʼeʼa huʼa apanaʼaumo maleʼa aiʼa atagu faesageno magoʼe huno asole hugiye, huno ha paiʼniye. 
GEN.8.18	Inagi Noaʼagi mafaʼne anagaʼagi aʼagi mafaʼne anagaʼamogi aʼne anagaʼapigi huʼa sipifatiʼmo emiʼeʼnae. 
GEN.8.19	Muki alu afu alu afugi yagagafagi namagi huʼa apakaiʼapi apakaiʼapimo aliʼa lokaete lokaete huʼa emiʼeʼnae.
GEN.8.21	Kaeʼnigeno ani ofalinimoʼmo haga atumo ailino uno haiʼnigeno Ala kava neʼmoʼa atuʼamo afitenoʼaeʼmo aipafiʼmo agesa afinoʼaeʼmo, halate magoʼe huʼna geʼniletiʼmo vayaʼai kavatefeʼmo mopamo aliʼna hosu huʼna oʼategauve. Muki vayaʼmo aise mafaʼnemo maiʼnaya afinatetiʼmo muki apaipa apakesa neʼafiya yaʼapifiʼmo alagi hosuʼniyaʼmofeʼmogeʼna hemenimo huva agufa kavaʼmo halate magoʼe huʼna muki apauneʼapameʼe yaʼmo aliʼna hano huʼna oʼapatalegauve.
GEN.8.22	Ma mopamo afaʼa hanesiya afinaʼmo avina yaʼmo hakalesaya afinaʼmo hanege neʼyaʼmo alisaya afinaʼmo hanege yasi hisiya afinaʼmo hanege amuko hisiya afinaʼmo hanege yege lesiya afinaʼmo hanege ko aisiya afinaʼmo hanege felugamo hanege haniʼilagamo hanege hugiye. Ma mopamo afaʼa hanesiya afinaʼmo muki mani agufa kavaʼamo hano osuno afaʼa hanegaiye, huno aipafiʼmo agesamo afiʼniye.
GEN.9.2	Muki afumogi yagagafamogi namamogi noyamemogiʼenagi huʼa lapakaefeʼmo kolitapi nehisagetapa yagaitapa apategae. Aliʼna lapayapiʼmo malove. 
GEN.9.3	Lapakaemo muki uʼeʼa huʼa maisaya yaʼamo neʼyatapimo hanegaiye. Nagaemo muki yaʼamo lapamiteʼna hegafa talili yaʼeʼmo lapamuvagi afaʼa negae. 
GEN.9.4	Afaʼa negayaʼmonanafa kolaʼamo haneʼnisiya ameʼamo oʼneyo. Kolaʼmo afaʼa neʼmaiya yaʼmo aepaʼamo haneʼniyaʼmofeʼmae. 
GEN.9.5	Mago vekamoʼmofi mago afumoʼmofi huno vayaʼmo hapaesageʼnaeʼmo anonaʼalefeʼmo afaʼa falisiya kavaʼmo huguve. 
GEN.9.6	Ina laʼmo mago vekamo kamiti amagisigeno kolaʼamo hisifi vayaʼmogimo anonaʼalefeʼmo ani vekamo kamiti amagisageno kolaʼamoʼmo hisigeno falino. Gotiʼa vemo agaiʼagana huno alo huʼniyaʼmofeʼmae. 
GEN.9.7	Lapakaemo asole mafaʼnemo alitapa apatesageʼa asole vayaʼmo ma mopafiʼmo aiʼa atagu faeʼa maiʼa kili paeyo, huno hapa paiʼniye.
GEN.9.8	Ina gemo huno hapa paitenoʼaeʼmo magoʼe gemo Noaʼe ve mafaʼne anagaʼaʼefeʼmo hapa painoʼaeʼmo, 
GEN.9.9	Afiyo, huno, nagaemo lapakaeʼe afole aisaya lapakinago vayaʼenagi huʼna kotalakemo hu malove. 
GEN.9.10	Nagaemo muki afaʼa neʼmaiya yaʼapimo haneʼniya yaʼenagi huʼna hu malove. Muki namagi yagagafagi yuna afugi afela afugi huʼa muki sipifatiʼmo ataleʼa emiʼeʼnaya yaʼaʼeʼmo kotalakemo hu malove. 
GEN.9.11	Kotalakeʼnimo haneʼniyana halate magoʼe huʼna alopa aniʼmo aliʼna atesugeno eno muki yaʼmo aeno ati okaegaiye. 
GEN.9.12	Nagaemo kotalakeʼnimo lapakaeʼe muki afaʼa neʼmaiya yateʼefeʼmo hu maleʼnova kotalakeʼnimo alagena yaʼamo muki afinatefeʼmo hu malegauve. 
GEN.9.13	Nagaemo kotalakeʼnimo muki ma mopafi maiʼnaya yaʼeʼmo hu malova kotalakeʼnimo alagena yaʼmo hiyateʼmo fugagiʼnaʼmo malegauve. 
GEN.9.14	Ina kava huno afole aigiye. Nagaemo hiyaʼmo aliʼna afole aiʼna atesugenoʼaeʼmo ani hiyateʼmo fugagiʼnaʼeʼmo afole aisigeʼa agegae. 
GEN.9.15	Nagaemo kotalakeʼnimo alagi nagesale hanegaiyanageno halate magoʼe huno alopa aniʼmo heteno muki afaʼa neʼmaiya yaʼe vayaʼeʼmo alino hano huno oʼapatalegaiye. 
GEN.9.16	Fugagiʼnaʼmo hiyate afole aisigeʼna ageteʼnaeʼmo muki afaʼa neʼmaiya yatefenagi vayaʼaitefenagi huno hano osisiya geʼnimo hu maleʼnova kotalakeʼnieʼmo nagesa afiguve. 
GEN.9.17	Gotiʼa Noafeʼmo ina ge huno ha paiʼniye. Fugagiʼnaʼmo kotalakeʼnimo alagena yaʼamo ma mopafiʼmo muki afaʼa neʼmaiya yaʼalefeʼmo hu maleʼnova gemo alagena yaʼamo hanegaiye.
GEN.9.18	Noa mafaʼne anagaʼmo sipifatiʼmo emiʼeʼnaya mafaʼne anagaʼai apakiʼapimo Semiʼagi Hamuʼagi Yafetiʼagi huʼa emiʼeʼnae. Hamuʼa Kenani afoʼamoʼmae. 
GEN.9.19	Mani loleʼe magoʼe mafaʼne anagaʼmo Noa mafaʼnemo maiʼnageʼa apakaepatiʼmo muki ma mopafi vayaʼmo aiʼa atagu faeʼnae.
GEN.9.20	Noaʼa hoyamo alino neʼvaiya vekamo aepa faino maiteno mago nofi hoyamo alino vaiʼniye. 
GEN.9.21	Mago afinaʼmo ani nofi alagafati aniʼmo neteno negi nagi huteno seli noʼafiʼmo agufalagaʼageʼmo maiʼniye. 
GEN.9.22	Hamuʼa Kenani afoʼamoʼmo afoʼamo Noaʼmo ageyana agufalagaʼageʼmo havaeno maiʼnigeno agegeno kumatega uno lamino nepuʼamoʼe aganaʼamoʼeʼmo hana paiʼniye. 
GEN.9.23	Inagi Semiʼe Yefetiʼeʼmo mago kenamo aliʼana anakiʼnaleʼmo male aliteʼana anakamelegatiʼmo vase vase huʼana haiʼana afoʼanimoʼmo kofiʼana ateʼnaʼae. Afoʼanimo avagage yaʼaleʼmo oʼagesaʼafeʼmo aulu ohaeʼana aluyatega anaugosa huʼana maiʼnaʼae. 
GEN.9.24	Noaʼa negi nagi huteno havaeno maiʼniyapatiʼmo he tinoʼaeʼmo henaga mafaʼneʼamokeʼmo agaetegamo ani kavaʼmo huʼniye, huno ageʼniye. 
GEN.9.25	Inagi agaemo hunoʼaeʼmo, Gotiʼa Kenaniʼmo lifana huno ategaiye. Kenaniʼa konagaʼamogiteʼmo aliʼyaʼapimo alisiya vekamo maigiye. 
GEN.9.26	Magoʼe gemo hunoʼaeʼmo, Ala kava neʼmo Semi Gotiʼamoʼmo aulena Gotiʼa maino. Kenaniʼa Semi aliʼyaʼamo alisiya vekamo maino. 
GEN.9.27	Gotiʼa Yefetiʼmo ha maenageʼa mafaʼne anagaʼamo asole vayaʼmo afole aiteʼa Semi aginago vayaʼai seli nopiʼmo aiʼa atagu faeʼa maiyo. Kenaniʼa Yefeti aliʼyaʼmo alisiya vekamo maino, huno huʼniye.
GEN.9.28	Alopa aniʼmo hetegeno akamelegaʼamo Noaʼa tali hataleti fifitiʼa kafugamo maiʼniye. 
GEN.9.29	Noaʼa muki maiʼniya kafugaʼamo naeni hataleti fifitiʼa kafugamo maiteno faliʼniye.
GEN.10.1	Noaʼa ve mafaʼne anagaʼamo Semiʼagi Hamuʼagi Yefetiʼagi huʼa mafaʼne anagaʼapimogi apakimo haneʼniye. Alopa aniʼmo heno hano hutegeʼapaekeʼmo mafaʼnemo aliʼa apateʼnae. 
GEN.10.2	Yefetiʼa ve mafaʼne anagaʼmogi apakiʼapimo Gomaʼagi Magogaʼagi Mataiʼagi Yavaniʼagi Tumoʼagi Misekiʼagi Tilasiʼagi huʼa maiʼnae. 
GEN.10.3	Goma mafaʼne anagaʼmogi apakiʼapimo Asakenasiʼagi Lifatiʼagi Togamaʼagi huʼa maiʼnae. 
GEN.10.4	Yavani mafaʼne anagaʼmogi apakiʼapimo Elisaʼagi Tasisiʼagi Kitimiʼagi Nonanimiʼagi huʼa maiʼnae. 
GEN.10.5	Ani nofi vayaʼmo solovala ani haigilegamo neʼmaiya vayaʼai apakinago vayane. Ani vayaʼmo Yefeti aginago vayaʼai mafaʼne anagamae. Apakaemo aliʼa fako huʼa apamete apamete huʼa alu nofi vaya alu nofi vayaʼmo koʼapile koʼapileʼmo maiʼneʼa alu apake alu apakemo aiʼa maiʼnae.
GEN.10.6	Hamu ve mafaʼne anagaʼamogi apakiʼapimo Kusiʼagi Isipiʼagi Putiʼagi Kenaniʼagi huʼa maiʼnae. 
GEN.10.7	Kusi ve mafaʼne anagaʼmogi apakiʼapimo Semaʼagi Havilaʼagi Sapataʼagi Lamaʼagi Sapatekaʼagi huʼa maiʼnae. Lama mafaʼnelaʼmogani anakiʼanimo Sepaʼe Nenaniʼeʼmo maiʼnaʼae. 
GEN.10.8	Kusiʼa mago mafaʼneʼamo Nimalotiʼae. Nimalotiʼa ma mopafatiʼmo hogoteno lokiya vekamo maiʼniye. 
GEN.10.9	Ala kava neʼmo aulagaleʼmo afela afumo lokiya kava huno nehaeya vekamo maiʼniye. Vayaʼmogi ala apaki vayaʼaifeʼmo huʼapaeʼmo, Ala kava neʼmo aulagaleʼmo afela afumo lokiya kava huno nehaeya vekamo Nimalotikana huʼa maiʼnae, huʼa huʼnae. 
GEN.10.10	Nimalotiʼa kini vekamo maiteno aepa faino Sina kotegamo Mameli taonifi maiʼnaya vayaʼaitenagi Eleki taonifi maiʼnaya vayaʼaitenagi Akati taonifi maiʼnaya vayaʼaitenagi Kalana taonifi maiʼnaya vayaʼaitenagi huno yagaino apateʼniye. 
GEN.10.11+GEN.10.12	Nimalotiʼa ani kotetiʼmo ataleno Asiliya kotegamo uno maiʼneno Niniva taonigi Lehomoti taonigi Kala taonigi Leseni taonimogi huno kiʼniye. Niniva taoniʼe hogote taonimo Kala taoniʼeʼmo hanetegeno folagapiʼmo Leseni taonimo haneʼniye. 
GEN.10.13+GEN.10.14	Isipiʼmo mafaʼne anagaʼmogi apakiʼapimo Lutimiʼagi Anamimiʼagi Lehamimiʼagi Napatuhimiʼagi Patalusimiʼagi Kasaluhimiʼagi huno alino apateʼniye. Ani vayaʼmo Filisatini nofi vayanagi Kapatoli nofi vayanagi huʼa apakinago vayaʼmo maiʼnae.
GEN.10.15	Kenaniʼmo Saitoniʼmo alino ateteno Hetiʼmo alino ateʼniye. 
GEN.10.16	Ani kava huno Kenanipatiʼmo Yemu nofi vayanagi Amo nofi vayanagi Gigasi nofi vayanagi 
GEN.10.17	Hivi nofi vayanagi Aka nofi vayanagi Sini nofi vayanagi 
GEN.10.18	Avati nofi vayanagi Yema nofi vayanagi Hamati nofi vayanagi huʼa aginago vayaʼmo maiʼnae. Henagaʼamo Kenani nofi vayaʼmo magoʼe huʼa kaeʼa atagu faeʼnae. 
GEN.10.19	Kenani nofi vayaʼai hakuʼapimo Saitoni taoniletiʼmo hanelinuno Kela taonimo katetiʼmo hanelinuno Gesa taoniletiʼmo hanelinuno Sotomi taonimo katetiʼmo hanelinuno Gomola taonilegatiʼmo hanelinuno Atama taonilegatiʼmo hanelinuno Yemovimi taoniletiʼmo hanelinuno muga Lasa taonileʼmo uʼniye. 
GEN.10.20	Ani nofi vayaʼmo Hamu aginago vayaʼmo maiʼnae. Apakaemo aliʼa fako huʼa alu nofi vaya alu nofi vayaʼmo alu kote alu koteʼmo maiʼneʼa alu apake alu apakemo aiʼa maiʼnae.
GEN.10.21	Semiʼeʼmo mafaʼne anagaʼamo alino apateʼniye. Semiʼmo Yefeti nepuʼamoʼmo maiʼneno muki Ima nofi vayaʼai apakinago vekamo maiʼniye. 
GEN.10.22	Semi mafaʼne anagaʼmo Elamiʼagi Asuʼagi Afakasatiʼagi Lutaʼagi Alamuʼagi huʼa maiʼnae. 
GEN.10.23	Elami mafaʼne anagaʼmo Usiʼagi Huluʼagi Getaʼagi Masiʼagi huʼa maiʼnae. 
GEN.10.24	Afakasatiʼa Salaʼmo alino ateʼnigenoʼaeʼmo Salaʼa Emeʼmo alino ateʼniye. 
GEN.10.25	Emeʼa lole mafaʼnelaʼmo Pelekiʼe Yokataniʼeʼmo alino anateʼniye. Pelekiʼmo maiʼniya afinaʼmo muki vayaʼmo aliʼa fako huʼa apaote apaote huʼa maiʼnayaʼmofeʼmo agiʼamo Pelekiʼae huʼa ateʼnae. Ani agimo aepaʼamo aliʼa fako huʼa apaote apaote huʼa maiʼnae. Inagi konagaʼamo agiʼamo Yokataniʼae. 
GEN.10.26+GEN.10.27+GEN.10.28+GEN.10.29	Yokatani mafaʼne anagaʼmo Amonatiʼagi Selepiʼagi Hasamavetiʼagi Yelaʼagi Hatolamiʼagi Usaliʼagi Nikalaʼagi Opaʼagi Amimaeloʼagi Semaʼagi Ofiʼagi Havilaʼagi Yomaʼagi huno alino apateʼniye. Muki mani mafaʼne anagaʼmo Yokatani mafaʼnemo maiʼnae. 
GEN.10.30	Maiʼnaya koʼmo Mesa haopalegatiʼmo hanelino yegemo haine neʼeya haopalega Sefa aveleʼmo uʼniye. 
GEN.10.31	Ani vayaʼmo Semi aginago vayaʼmo maiʼnae. Apakaemo alu nofi vaya alu nofi vayaʼmo aliʼa fako huʼa alu kote alu koteʼmo maiʼneʼapaeʼmo apakeʼapifati apakeʼapifatiʼmo aiʼa kege huʼa maiʼnae.
GEN.10.32	Mani vayaʼmo Noa mafaʼne anagapati vayaʼmo maiʼnae. Alopa aniʼmo heno hano hutegeʼapaeʼmo ani nofi vayapatikeʼmo alu nofi vaya alu nofi vayaʼmo afole aiteʼa ma mopafiʼmo maiʼnae.
GEN.11.1	Akeyaʼvilagamo ma mopafi vayaʼmogimo magoke apakeʼageʼmo aiʼa maiʼnae. 
GEN.11.2	Yegemo haine neʼeya haopalegamo maigeʼapaeʼmo atale uʼa Mamiloni otu koteʼmo maiʼnae. 
GEN.11.3	Henagaʼamo apakaiʼapimo ge huge afige huʼapaeʼmo, Lagaemo mago kalipa mopamo alita hapa atiteta atafiʼmo kaesunageno no kisuna yafaʼmo alino hamalegaiye, huʼa huʼnae. Ani kavaʼmo huʼnagenoʼaeʼmo noʼmo kisaya yafaʼmo alino hamaleʼnigeʼa ani yafaʼmo agiʼa aeʼa kamaesiya yaʼaʼeʼmo aliʼnae. 
GEN.11.4	Apakaemo huʼapaeʼmo, Egetao, huʼa, mago taonimo kiteta mago yatala noʼmo kilita kokuʼnapilagamo uta haigune. Ki maleʼnisunageʼapaeʼmo muki vayaʼmogimo ageteʼapaeʼmo lagitileʼmo aliʼa asagauʼa lategae. Fiku yanageta lagaemo atagu faeta uteta huta laote laote huta maigunanagetae, huʼa huʼnae.
GEN.11.5	Huʼnayaʼmonanafa Ala kava neʼmoʼa kiʼnaya taonimo agege yatala noʼmo agege hisiyafeʼmo emineʼniye. 
GEN.11.6	Ala kava neʼmoʼa ina ge huno huʼniye. Muki vayaʼmo magoke vayaʼageʼmo maiteʼa magoke agufa apakemo neʼaiye. Mani agufa aliʼyaʼmo neʼaliyanageʼa muki alu kava alu kavaʼmo afaʼa hugae. 
GEN.11.7	Uta lamigetao, lagaemo uta lamita alita fako huta alu apake alu apakemo apamisunageʼa mago vayaʼmogi hisaya gemo mago vayaʼmogi oʼafigae, huno huʼniye. 
GEN.11.8	Inagi Ala kava neʼmoʼa alino atagu faeno apataleʼnigeʼapaeʼmo ma mopafi muki haopalegamo uʼeʼa huʼa maiteʼa ani taonimo kiʼa hano osuʼnae. 
GEN.11.9	Inagi ani taonimo agimo Mamo taoniye huʼa agi ateʼnae. Ala kava neʼmoʼa apakemo alino alu apake alu apakemo apamiʼnigeʼa ma mopafiʼmo muki haopalegamo atagu fae uʼeʼa huʼa maiʼneʼa alu apake alu apakemo aiʼnayaʼmofeʼmae. Ani Mamo taoniye agimo aepaʼamo apakemo oʼafiʼnae.
GEN.11.10	Mani gemo Semi aginago vayaʼaifeʼmo huʼniye. Alopa aniʼmo heno hano hutegenoʼaeʼmo lole kafugamo utegeno Semiʼmo vani hataletiʼa kafugamo neʼmainoʼaeʼmo Apakasatiʼmo alino ateʼniye. 
GEN.11.11	Semiʼa Apakasatiʼmo alino atetenoʼaeʼmo faefu hataletiʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huteno faliʼniye.
GEN.11.12+GEN.11.13	Apakasatiʼmo teti faefuʼa kafugamo maiteno Salaʼmo alino atetenoʼaeʼmo fo hataleti taliʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huteno faliʼniye.
GEN.11.14+GEN.11.15	Salaʼmo tetiʼa kafugamo maiteno Imaʼmo alino atetenoʼaeʼmo fo hataleti taliʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huteno faliʼniye.
GEN.11.16+GEN.11.17	Imaʼmo teti foʼa kafugamo maiteno Pelekiʼmo alino atetenoʼaeʼmo fo hataleti tetiʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huteno faliʼniye.
GEN.11.18+GEN.11.19	Pelekiʼmo tetiʼa kafugamo maiteno Liyuʼmo alino atetenoʼaeʼmo tu hataleti naeniʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huteno faliʼniye.
GEN.11.20+GEN.11.21	Liyuʼmo teti tuʼa kafugamo maiteno Siluʼmo alino atetenoʼaeʼmo tu hataleti seveniʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huteno faliʼniye.
GEN.11.22+GEN.11.23	Siluʼmo tetiʼa kafugamo maiteno Nahoʼmo alino atetenoʼaeʼmo tu hataletiʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huteno faliʼniye.
GEN.11.24+GEN.11.25	Nahoʼmo tuveti naeniʼa kafugamo maiteno Telaʼmo alino atetenoʼaeʼmo vani hataleti naetiniʼa kafugamo neʼmainoʼaeʼmo ve mafaʼnemo alino apatege a mafaʼnemo alino apatege huteno faliʼniye.
GEN.11.27	Mani gemo Tela aginago vayaʼaifeʼmo huʼniye. Telaʼa Emalemiʼagi Nahoʼagi Halaniʼagi huno alino apateʼniye. Halaniʼa Lotiʼmo alino ateʼniye. 
GEN.11.28	Halaniʼmo ago hogoteno falitegenoʼaeʼmo afoʼamoʼmo henagaʼamo faliʼniye. Halaniʼa koʼaleʼmo Kalatiya kotega A taonifiʼmo faliʼniye. 
GEN.11.29	Falitegeʼanaeʼmo Emalemiʼe Nahoʼeʼmo lole atalaʼmo aliʼnaʼae. Emalemi aʼmo agiʼamo Selaʼae. Naho aʼmo Halani a mafaʼnemo agiʼamo Milikaʼmo aliʼniye. Halaniʼa Isaka afoʼamoʼeʼmo maiʼniye. 
GEN.11.30	Maiʼniyaʼmonanafa Selaʼa anamo maiteno mafaʼnemo alino oʼateʼniye.
GEN.11.31	Telaʼmo ve mafaʼneʼamo Emalemiʼagi agiyoʼamoʼmo Lotiʼagi Emalemi aʼmo anofeloʼamoʼmo Selaʼagi huno A taonimo Kalatiya kotegatiʼmo ataleʼa Kenani kotegamo visayafeʼmo apavalelino uʼniye. Apakaemo Halani taonifiʼmo uʼa avaʼyi huteʼa ani taonifiʼmo maiʼnae. 
GEN.11.32	Telaʼmo tu hataleti faefuʼa kafugamo maiteno ani taonifiʼmo faliʼniye.
GEN.12.2	Inagi nagaemo kagaepatiʼmo asole kaginago vayaʼmo aliʼna afole aiʼna apatesugeʼa magoke nofi vayaʼmo maigae. Nagaemo aliʼna auleʼna katesugeka ala kagimo aliteka aulena gemo hapa paisanageʼa aulena vayaʼmo maigae. 
GEN.12.3	Kaha maesaya vayaʼmo aliʼna aulena apategauve. Lifana huʼa katesaya vayaʼmo lifana huʼna apategauve. Kagaetetiʼmo muki ma mopafi nofi vayaʼmo auleʼna vayaʼmo maigae, huno ha paiʼniye.
GEN.12.4	Inagi Emalemiʼa Ala kava neʼmoʼa ha paiʼniya gemo akame huno koʼamo ataleno Lotiʼeʼmo magokepi lokaeʼana uʼnaʼae. Emalemiʼa seveti faefuʼa kafugamo Halani taonifiʼmo maiteno ataleno uʼniye. 
GEN.12.5	Emalemi aʼamo Selaiʼagi aganaʼamo mafaʼnemo Lotiʼagi muki aliʼniya kagemiyaʼaʼeʼmo aliteno apavalelino uʼniye. Muki aliʼyaʼamo neʼaliya vayaʼeʼmo apavaleʼnigeʼa muki yaʼapimo aliteʼa Halani taonifatiʼmo Kenani kotegamo uʼnae. 
GEN.12.6	Emalemiʼa vayaʼaʼeʼmo uʼa Sekemi taonifi Mole haopalegamo mago alopa yosamo aepaleʼmo avaʼyi huʼnae. Ani afinaʼmo Kenani nofi vayaʼmo ani mopaleʼmo maiʼnae. 
GEN.12.7	Ala kava neʼmoʼa Emalemitegamo afole aiteno ina ge huno ha paiʼniye. Nagaemo mani mopamo aliʼna kaginago vayaʼmo apamiguve, huno ha paiʼnigeno Emalemiʼa agaetegamo afole aiʼniya Ala kava netefeʼmo ofalinimo nehaya agufa yafa hiʼyalamuʼmo huʼniye. 
GEN.12.8	Henagaʼamo Emalemiʼa ani kotetiʼmo ataleno Meto taonimo alino ataleno uno yegemo haine neʼeya kotegamo mago aveleʼmo avaʼyi huteno seli noʼamo alino atateno alino he tino ateʼniye. Meto taonimo yegemo uno lamino nefaleya haopalegamo hanete Ai taonimo yegemo haine neʼeya haopalegamo hanete hutegeno folagapiʼmo Ala kava netefeʼmo ofalinimo nehaya hiʼyalamuʼmo hu maleteno mono huno agiʼaleʼmo keya aeno ge huno nunumuʼmo huʼniye. 
GEN.12.9	Henagaʼamo Emalemiʼe vayaʼaʼeʼmo ani kotetiʼmo ataleʼa lamaga haopalegamo uʼnae.
GEN.12.11	Isipi kotegamo uʼa hogo nehuʼapaeʼmo Emalemiʼa aʼamo Selaifeʼmo ina ge huno huʼniye. Afiyo, huno, nagaemo hemenimo kageʼnovana kagaemo kanale aʼmo maiʼnane. 
GEN.12.12	Isipi vayaʼmogimo kagaefeʼmo, aʼamo maiʼniye, huʼa kageteʼapaeʼmo nagaemo ago kamitimo namagiteʼa kagaemo afaʼa katesageka maigane. 
GEN.12.13	Nagaetefeʼmo kanale hisigeʼna kagaetefeʼmo afaʼa maisuvafeʼmo kahaoke hovanagi apakaefeʼmo hapa paikaeʼmo nasaʼnimoʼae, hukageʼmo hapa paiyo, huno ha paiʼniye.
GEN.12.14	Apakaemo Isipi kotegamo ago uʼa avaʼyi huʼnageʼapaeʼmo Isipi ve anagaʼmogimo aʼamo alagepa aʼmo maiʼnigeʼa alagepa apaulagamo ageʼnae. 
GEN.12.15	Isipi vayaʼmogi kini vekaʼapimo aliʼyaʼamo neʼaliya vayaʼmogimo Selaiʼmo ageteʼapaeʼmo kini vekaeʼmo ha paiʼapaeʼmo, mago kanale a kanomo eno maiʼniye, huʼa ha paiʼnae. Inagi Selaiʼmo avaleliʼuʼa kini vekamo nopiʼmo ateʼnae. 
GEN.12.16	Kini vekamoʼmo Selaitefeʼmo Emalemitegamo alagepa kavaʼageʼmo huteno Emalemiʼmo sipisipigi pulumakagi nokigi kamogi aliʼyaʼmo neʼaliya ve aʼnegi huno apavaleno amiʼniye. 
GEN.12.17	Amiʼniyaʼmonanafa Ala kava neʼmoʼa Selaitetifeʼmo kini vekalegaʼe vayaʼalegaʼeʼmo alopa kaitaʼmo apamiʼniye. 
GEN.12.18	Kini vekaʼmoʼmo Emalemifeʼmo ge huʼnigeno egenoʼaeʼmo ina ge huno ha paiʼniye. Nagaetegamo na agufa kavaʼmo huʼnane. Na kava higekaeʼmo aʼnimo maiʼniye, huka naha opaiʼnane. 
GEN.12.19	Kagaemo na kava higeka nasaʼnimoʼae, huka huʼnane. Nagaemo aʼnimo maisiyafeʼmo ago fiku aliʼnovesine. Akamo maiʼniyanagi avalelika uvo. 
GEN.12.20	Kini vekamoʼmo vayaʼaeʼmo hapa paiʼnigeʼapaeʼmo aliʼa hafaiʼa ataleʼnageno Emalemiʼa aʼagi muki vayaʼagi kagemi yaʼagi huno apavalelino uʼniye.
GEN.13.3	Agaemo vayaʼaʼeʼmo Negevi koʼmo aliʼa ataleʼa halate Meto taonifiʼmo hogoteno seli noʼamo haneʼniya Meto taonimo hanete Ai taonimo hanete hutegeno folagapiʼmo uʼnae. 
GEN.13.4	Hogoteno Emalemiʼa ofalinimo nehaya agufa yafa hiʼyalamuʼmo hu maleʼniya yategamo eno halate Ala kava neʼmo agiʼaleʼmo keya aeno ge huno nunumuʼmo huʼniye. 
GEN.13.5	Lotiʼa Emalemiʼmo avagi huno eʼniya vekamoʼeʼmo sipisipiʼagi pulumakaʼagi huno apavaleteno mago seli noʼamo kiʼniya selimogi huno aliteno eʼniye. 
GEN.13.6	Emalemiʼe Lotiʼeʼmo asole kagemi yaʼanimo haneʼnigeno mopamo aiseʼamo haneʼniyaʼmofeʼmo magokepiʼmo alagepa huʼana lokaeʼana maisaʼa kavaʼmo osuʼniye. 
GEN.13.7	Loti sipisipi anagaʼaleʼe pulumaka anagaʼaleʼeʼmo neʼyagaiya vayanagi Emalemi sipisipi anagaʼaleʼe pulumaka anagaʼaleʼemo neʼyagaiya vayanagi huʼa ke vaiʼnae. Ani afinaʼmo Kenani nofi vayaʼe Pelesi nofi vayaʼeʼmo ani haopaleʼmo maiʼnae. 
GEN.13.8	Inagi Emalemiʼa Lotifeʼmo ha painoʼaeʼmo, Kahaoke hove, huno, laʼagaemo magoke afamotalaʼmo maiʼnoʼaʼmofeʼmo ge oʼvaisuʼageʼa afutiʼaleʼmo neʼyagaiya vayatiʼamogiʼeʼmo afaʼa ge oʼvaigae. 
GEN.13.9	Ago, huno, kaulagaleʼmo alopa mopamo haneʼniyanagi kahao ke hovanagi kagaikamo mago mopamo lekana paiteka nagaemo nataleka uvo. Kagaemo hoga haopalegamo visanageʼnaeʼmo nagaemo lamaga haopalegamo uguve. Kagaemo lamaga haopalegamo visanageʼnaeʼmo nagaemo hoga haopalegamo uguve, huno ha paiʼniye. 
GEN.13.10	Lotiʼa he tino alino maku huno ageyana mago otu mopamo haneʼnigeno ageʼniye. Ani haopalegamo asole aniʼmo haneʼnigeno alagi kanale hoyamo Ala kava neʼmo hoyagana huno hanege Isipi vayaʼai mopagana huno hanege huʼniye. Ani afinaʼmo Ala kava neʼmoʼa lole taonilaʼmo Satomi taoniʼe Gomola taoniʼeʼmo alino hosu huno oʼataleʼniya afinaʼmae.
GEN.13.11	Lotiʼmo agaiʼa mopamo hanesiyafeʼmo Yoneni aniʼmo uno nelamiya kotega otu mopamo lekana paiteno yegemo haine neʼeya haopalegamo uʼniye. Lotiʼe Emalemiʼeʼmo ani afinaʼmo aliʼana fako huʼnaʼae. 
GEN.13.12	Emalemiʼa Kenani mopaleʼmo maiʼnigeno Lotiʼmo uno otu koʼmo Sotomi taonimo haopaleʼmo seli noʼmo alino he tino ateʼniye. 
GEN.13.13	Sotomi taonifiʼmo maiʼnaya vayaʼmo alagi hosu vayaʼmogeʼa Ala kava netegamo lusi hosu kavaʼmo huʼnae.
GEN.13.14	Lotiʼmo utegenoʼaeʼmo Ala kava neʼmoʼa Emalemifeʼmo ha painoʼaeʼmo, Kagaemo manile maiʼneka muki haopalegamo aulu heka ago. Yegemo uno nelamiya haopalegamo agege yegemo haine neʼeya haopalegamo agege aluga aluga haopalegamo agege huvo. 
GEN.13.15	Muki ani ageʼnisana mopamo kagaeʼe kaginago vayaʼeʼmo lapamiguve. 
GEN.13.16	Nagaemo kaginago vayaʼmo ani kahaepagana agufa vayaʼmo aliʼna afole aiʼna apategauve. Apatesuva vayaʼmo ani kahaepamo vayaʼmogimo lekana nopai kava huʼa kaginago vayaʼmo afaʼa lekana opaigae. 
GEN.13.17	Inagi he tika muki mopaʼaleʼmo uka haisanategamofi emikesanategamofi visanategamofi esanategamofi huka umenitata huka ageteka alagi kamisuva mopamo ago, huno ha paiʼniye. 
GEN.13.18	Ha paitegenoʼaeʼmo Emalemiʼa ani kotetiʼmo ataleno uno Hipaloni taonifiʼmo alopa yosamo Mamali yosamo aepafiʼmo ofalinimo nehaya hiʼyalamuʼmo Ala kava netefeʼmo huʼniye.
GEN.14.7	Henagaʼamo halate aiʼa atagineʼa Katesi taonifilagamo uʼnae. Ani taonimo hogote agiʼamo Enimisapati taonie. Huteʼapaeʼmo Emaleki nofi vayaʼe Emo nofi vayaʼeʼmo kamemo huʼa aeʼa apaka seʼnae. Emo nofi vayaʼmo Hasasoni Tama taonifiʼmo maiʼnae. 
GEN.14.8	Ani afinaʼmo Sotomi taonifi kini vekagi Gomola taonifi kini vekagi Atama taonifi kini vekagi Sepoimi taonifi kini vekagi Mela taonifi kini vekagi ati vayaʼapigi huʼa aliʼa anupa huteʼa Sitimi otuleʼmo kamemo huʼnae. 
GEN.14.9	Apakaemo Ketolaomeʼmo kini vekagi loleʼe magoʼe ao vayaʼenagi huʼa kamemo hisayafeʼmo alo huʼnae. Loleʼe loleʼe kini vayaʼmogi faefuʼa kini vayaʼeʼmo kamemo huʼnae.
GEN.14.10	Sitimi otufiʼmo asole kelimo anupa kameʼmo haneʼniya keligoʼmo haneʼniye. Gomola kini vekagi Sotomi kini vekagi ati vayaʼanigi huʼa kamemo osuʼa ataleʼa apaune heʼa uʼnayategamo uʼa ani kelifiʼmo asagauʼa aitageʼapaeʼmo mago ati vayaʼamo avelegamo apaune hetaleʼa uʼa haiʼnae. 
GEN.14.11	Ketolaomeʼe ao kini vayaʼeʼmo kamemo huʼa aeʼa apaka seteʼapaeʼmo Sotomi vayaʼai kagemi yaʼe neʼyaʼenagi Gomola vayaʼai kagemi yaʼe neʼyaʼenagi huʼa aliniʼa uʼnae. 
GEN.14.12	Lotiʼa Emalemi aganaʼamo mafaʼnemo ani Satomi taonifiʼmo maiʼnigeʼa eʼa agaemo avaleteʼa kagemi yaʼaʼeʼmo aliniʼa uʼnae.
GEN.14.13	Mago vekamo faino kasalo paetaleno eʼniya vekamoʼmo eno Himulu vekamo Emalemifeʼmo ha paiʼniye. Emalemiʼa maiʼniya alopa yosa aepafiʼmo Emo nofi vekamo Mamali yosamo aepafiʼmo maiʼniye. Lole konagalaʼmo Esikoliʼe Aneʼeʼmo Emalemiʼeʼmo aliʼana anao ya huteʼa maiʼnae. 
GEN.14.14	Emalemiʼa, aganaʼamo mafaʼnemo atafauʼa avaleliʼa uʼnaya kavafeʼmo ava gemo afitenoʼaeʼmo inagi aliʼyaʼamo neʼaliya vayaʼmo 318ʼa vayaʼaifeʼmo keya aegeʼa ageno kamemo hisayafeʼmo kame hisaya yaʼmo apamitegeʼa aliniʼa Nani taonifiʼmo uʼnae. 
GEN.14.15	Emalemiʼa ati vayaʼamo alino fako huno lole vayaʼmo apateʼniye. Haniʼilagamo agaeʼe ati vayaʼaʼeʼmo kame huteʼa apavegala aeliʼa hoga haopalega Namasikasi taoniletiʼmo uʼa Hopa taonilegamo uʼnae. 
GEN.14.16	Kamemo huʼa aeʼa apaka seteʼa kumaya aliniʼa uʼnaya kagemi yaʼe aganaʼamo mafaʼnemo Lotiʼe kagemi yaʼaʼenagi muki ve aʼneʼaʼenagi huʼa apavaleliʼa eʼnae.
GEN.14.17	Emalemiʼa Ketolaometegaʼe ao kini vayaʼaitegaʼeʼmo ani kamemo ago huno aeno apaka seteno atagineno eʼniye. Inagi Sotomi taonifi kini vekamo Save otuʼmo kini vekaʼapimo otulene, huʼa nehaya koteʼmo uʼnigeʼana fotu huʼnaʼae. 
GEN.14.18	Melekisetekiʼa Selemi taonifi kini vekaʼmoʼmo Anaga Gotitefeʼmo mono huno neʼapateya vekamoʼmo peleti mayaʼe nofi alagafati aniʼeʼmo alinino Emalemitegamo eʼniye. 
GEN.14.19	Agaemo Emalemifeʼmo alino auleno ateteno ha painoʼaeʼmo, Gotiʼa aeno apaka seno anaga vekamoʼmo muki kokuʼnapi yanagi muki ma mopafi yanagi huno agaiʼa yaʼmo haneʼniya vekamoʼmo alino auleno kateno. 
GEN.14.20	Gotiʼa aeno apaka seno anaga vekamoʼmo kaha maeʼnigeka kamemo vayakamo kame huka aeka apaka seʼnanaʼmofeʼmo aliʼna auleʼna ateʼnove, huno ha paiʼnigenoʼaeʼmo muki kagemi yaʼamo naya loleʼa agufa yapatiʼmo magoke yaʼmo alino Melekisetekina taesimo amiʼniye.
GEN.14.21	Inagi Sotomi kini vekamoʼmo Emalemifeʼmo hunoʼaeʼmo, Kamefatiʼmo muki aliʼnana kagemi yaʼmo afaʼa aligananagi vayaʼnigeʼmo afaʼa apavaleka namiyo, huno huʼniye. 
GEN.14.22	Huʼniyaʼmonanafa Emalemiʼa Sotomi kini vekaeʼmo ha painoʼaeʼmo, Nagaemo Ala kava neʼmo Gotiʼa aeno apaka seno anaga Gotiʼa muki kokuʼnapi yanagi muki ma mopafi yanagi huno agaiʼa yaʼmo haneʼniya vekalefeʼmo nagoʼyamo ataleʼnaeʼmo, 
GEN.14.23	magoke yakamo afaʼa oʼaliguve, huʼna ago ha paiʼnove. Nagaemo kukenamo nefakaniya nofikamofi su nofikamofi huʼna alagi oʼaliguve. Fiku yanageka kagaemo, Emalemiʼa kagemi yaʼaʼe vekamo aliʼna hamaleʼna ateʼnove, huka hugane. 
GEN.14.24	Nagaiʼnimo magoke yakamo alagi oʼaliguvaʼmonanafa vayaʼnimogigeʼmo ago neʼnaya neʼyaʼakageʼmo ago aliʼnove. Navagi vayaʼmo Aneʼagi Esikoliʼagi Mamaliʼagi huka afaʼa apatalegeʼa hetamaʼapimo afaʼa aliyo, huno ha paiʼniye.
GEN.15.2	Ha paiʼniyaʼmonanafa Emalemiʼa hunoʼaeʼmo, Ala kava neʼmo Gotiʼnimogae, huno, nagaemo mafaʼneʼnimo oʼmaiʼniyaʼmofeʼmo falisuva afinaʼmo muki yaʼnimo alisiya vekamo Namasakasi taonifi vekamo Eliyesakeʼmo maiʼniye. Na yaʼmo namigane. 
GEN.15.3	Afiyo, huno, mago mafaʼnemo oʼnamiʼnagenoʼaeʼmo itaʼamoʼmo nagae nopiʼmo mago avalelino eno ateʼniya vekamoʼmo muki yaʼnimo aligiye, huno ha paiʼniye. 
GEN.15.4	Ala kava neʼmoʼa Emalemifeʼmo ha painoʼaeʼmo, Haʼao, huno, ani vekamoʼmo muki yakamo afaʼa oʼaligiye. Kagaikageʼmo alika atesana mafaʼnemokeʼmo muki yakamo aligiye, huno ha paiʼniye.
GEN.15.5	Ha paiteno kumatega avalelino uno lamino ina ge huno ha paiʼniye. Kokuʼnategamo alika aulu heka ago. Kanefiʼmo afaʼa lekana paisapigi lekana paika ago. Asole kanefiʼmo haneʼniya kava huʼa kaginago vayaʼmo afole aiʼa maigae, huno ha paiʼniye. 
GEN.15.6	Inagi Emalemiʼa Ala kava neʼmo geʼaeʼmo agesamo afino fatago huʼnigenoʼaeʼmo Ala kava neʼmoʼa fatago kavaʼamo amiʼniye.
GEN.15.8	Emalemiʼa hunoʼaeʼmo, Gotiyo Ala kava neʼnimogae, huno, Ani mopamo afaʼa aliguve, huʼna agesuvafeʼmo haiya agufa kavaʼmo agegauve, huno ge huno afi geʼniye. 
GEN.15.9	Gotiʼa hunoʼaeʼmo, Loleʼe magoʼe kafugamo maiʼnisiya a pulumakagi loleʼe magoʼe kafugamo maiʼnisiya a memegi loleʼe magoʼe kafugamo maiʼnisiya ve sipisipigi mago kaugoʼyave namagi lufi agapagi huka apavalelika eno, huno ha paiʼnigeno 
GEN.15.10	muki ani yaʼamo apavalelino Gotitegamo eno ani muki yaʼamo folagapatiʼmo heno apalo atino lole hetamamo maleʼniye. Lole namalaʼmo heno apalo oʼatiʼniye. 
GEN.15.11	Hakiki nama anagaʼmogi heno apalo atino maleʼniya apakufaleʼmo haleli eʼa hakaleteʼa nesayafeʼmo nehagenoʼaeʼmo Emalemiʼa alino hapa faino apataleʼniye.
GEN.15.12	Yegemo uno lamino falegefe huʼnigenoʼaeʼmo Emalemiʼa au kaleno alagi huʼnigeno lusi hani huʼniya yaʼmoʼa aino ati kaeʼnigeno koli huʼniye. 
GEN.15.13	Ala kava neʼmoʼa ina ge huno ha paiʼniye. Afika alagepa huka afiyo. Kaginago vayakamo uʼa alu vayaʼai koteʼmo maiʼneʼa aliʼyaʼapimo aliʼa apatesageʼa fo hataletiʼa kafugamo lusi kana yaʼmo apamigae. 
GEN.15.14	Henagaʼamo nagaemo aliʼyaʼapimo alisayafeʼmo aliʼa apaiyafiʼmo apateʼnaya vayaʼmo agoti huʼna apatetesugeʼapaeʼmo apataleʼa kagemi yaʼapimo aliniʼa ugae. 
GEN.15.15	Kagaemo alagepa huka maiʼneka asole kafugamo maiteka kaipamoʼmo falu huʼnisigeka kaginago vayakalegamo visanageʼa kiʼa kategae. 
GEN.15.16	Foʼa kaginago nofi vayakamo afole aiteʼapaeʼmo halate atagineʼa manileʼmo egae. Emo nofi vayaʼmogi hosu kavaʼapimoʼmo kosime kosime haineno ani afinaʼmo havai tegaiyamofeʼmae.
GEN.15.18	Ani afinakeʼmo Ala kava neʼmoʼa Emalemiʼeʼmo mago kotalakemo huʼniye. Ina ge huno huʼniye. Nagaemo kaginago mafaʼne anagakamo ma mopamo aliʼna apamiʼnove. Isipi kotega uno nelamiya anitetiʼmo uno alopa Yufaletisi aniteʼmo utegeʼna mani haopalega haneʼniya mopamo apamiʼnove. 
GEN.15.19+GEN.15.20+GEN.15.21	Apakaemo Keni nofi vayaʼai mopagi Kenasi nofi vayaʼai mopagi Katamoni nofi vayaʼai mopagi Hiti nofi vayaʼai mopagi Pelesi nofi vayaʼai mopagi Lefaimu nofi vayaʼai mopagi Emo nofi vayaʼai mopagi Kenani nofi vayaʼai mopagi Gigasi nofi vayaʼai mopagi Yemusi nofi vayaʼai mopagi huʼa aligae.
GEN.16.2	Selaiʼa Emalemifeʼmo, Afiyo, huno, Ala kava neʼmoʼa mafaʼnemo aliʼna oʼatesuvafeʼmo naipamo ago alino akani maleʼniyanageʼna mafaʼnemo aliʼna oʼategauve. Oʼategauvaʼmofeʼmo kahaoke hovanagi uka aliʼyaʼnimo neʼaliya a mafaʼneʼeʼmo magokepiʼmo lokaeka havao. Agaepatiʼmo nagae mafaʼnemo mago maisafi, huno ha paiʼniye. Inagi Emalemiʼa huʼniya gemo afiʼniye. 
GEN.16.3	Emalemi aʼamo Selaiʼa Hegaʼmo Isipi a mafaʼnemoʼmo aliʼyaʼamo neʼaliya a mafaʼnemo aʼamo maisiyafeʼmo avaleno amiʼniye. Emalemiʼa Kenani koteʼmo teniʼa kafugamo mainoʼaeʼmo ani a mafaʼnemo aliʼniye. 
GEN.16.4	Inagi Emalemiʼa Hegaʼeʼmo lokaeno havaeʼnigeno Hegaʼa aipaguʼeʼmo maiʼniye. Hegaʼa ago naipaguʼeʼmo mauve, huno hutenoʼaeʼmo Selaiʼmo alino afepi ateʼniye. 
GEN.16.5	Selaiʼa Emalemifeʼmo ha painoʼaeʼmo, Nagaemo huʼnova hosu kavaʼmo kagaeteʼmo haneno. Aliʼyaʼnimo neʼaliya aʼmo avaleʼna kamiʼnogenoʼaeʼmo hemenimo naipaguʼeʼmo maiʼnove, huno ageʼniyaʼmofeʼmo nagaemo alino afepi neʼnate. Ala kava neʼmoʼa kagaeʼe nagaeʼeʼmo alino fako huno laʼategaiye, huno ha paiʼniye. 
GEN.16.6	Emalemiʼa hunoʼaeʼmo, Aliʼyakamo neʼaliya a mafaʼnemo kayapiʼmo maiʼnigekaeʼmo kagaemo yagaika neʼatanaʼmofeʼmo haiya kavaʼmoʼa kanale hugiye, huka ageʼnisapigi ani kavaʼmo afaʼa huvo, huno ha paiʼniye. Inagi Selaiʼa Hegategamo lokiya kavaʼmo huʼnigeno Hegaʼa Selai aulagaleʼmo oʼmaino ataleno aune heno uʼniye.
GEN.16.7	Hegaʼa mago kaʼmo Su haopalega uʼniya kateʼmo uno vayaʼmo oʼmaiʼnaya haopalega maiʼnigeno Ala kava neʼmoʼa enisole vekaʼamoʼmo mago meti aniʼmo aeno latino haine neʼeya yateʼmo agaetegamo afole aiʼniye. 
GEN.16.8	Enisole vekamoʼmo hunoʼaeʼmo, Hegao, huno, Selai aliʼyaʼamo neʼalina aʼmogae, huno, haiyaʼalegati ekaeʼmo haiyategamo visanafe nehane, huno ge huno afi geʼnigenoʼaeʼmo, Nagaemo Selaiʼmo aliʼyaʼmo neʼaluva a kanomo aulagaletiʼmo ataleʼna naune heʼna neʼove, huno ha paiʼnigeno, 
GEN.16.9	halate atagineka yagaino nekateya a kanomo Selaitegamo uka aiyafiʼmo maiʼneka muki geʼamo akame huvo, huno ha paiteno 
GEN.16.10	magoʼe gemo ha painoʼaeʼmo, Kaginago vayakamo asole vayaʼmo aliʼna hamaleʼna apatesugeʼa vayaʼmogi afaʼa lekana opaigae. 
GEN.16.11	Afiyo, huno, kaipaguʼeʼmo maiʼnananageka ve mafaʼnemo alika ategananagi agiʼamo Isameliʼae huka ato. Ala kava neʼmoʼa kana aliʼnana kavaʼmo ageʼniyaʼmofeʼmo Isameliʼae huka ato. Isameliʼae agimo aepaʼamo haneʼniyana Gotiʼa neʼage. 
GEN.16.12	Mafaʼnekamo afela vekamo maiteno muki vayaʼaitegamo kame huno apatesigeʼapaeʼmo muki vayaʼmogimo kame huʼa ategae. Agaemo vayaʼaʼeʼmo lokaeno oʼmaigifa aote maigiye, huno ha paiʼniye. 
GEN.16.13	Ha paiʼnigeno Hegaʼa Ala kava neʼmo ha paiʼniya geeʼmo agesa afiteno Ala kava nefeʼmo ina ge huno agimo amiʼniye. Gotiʼa neʼnageya vekae. Neʼnageya Gotiʼmo ago ageʼnovaʼmofeʼmae, huno huʼniye. 
GEN.16.14	Ani kavaʼmo huʼniyaʼmofeʼmo ani meti aniʼmo agiʼamo Miya Lahai Loi anine, huʼa agi aeʼnae. Ani agimo aepaʼamo afaʼa maiʼneno neʼnageya vekamo anine. Hemenimo ani aniʼmo Katesi taonimo hanete Meleti taonimo hanete hutegeno folagapiʼmo haneʼniye.
GEN.16.16	Emalemiʼa ani afinaʼmo eiti sigisiʼa kafugamo maiʼniye.
GEN.17.2	Nagaemo kagaeʼeʼmo kotalakemo hu maleteʼna kaginago mafaʼnekamo asole vayaʼmo aliʼna afole aiʼna apategauve, huno ha paiʼnigeno 
GEN.17.3	Emalemiʼa augosalegatiʼmo aino ati kaeno havaeʼnigeno Gotiʼa mago gemo ina ge huno ha paiʼniye. 
GEN.17.4	Afiyo, huno, nagaiʼnilefeʼmo kagaeʼeʼmo kotalakemo hu malesugeka asole nofi vayaʼai afoʼapimogamo maigane. 
GEN.17.5	Kagikamo magoʼe huno Emalemigae huno ohanegaiye. Hemenimo kagikamo Emalehamugae, huno hanegaiye. Asole nofi vayaʼai afoʼapimogamo aliʼna hamaleʼna kateʼnovaʼmofeʼmae. 
GEN.17.6	Asole mafaʼnemo alika apatesanafeʼmo aliʼna hamaleʼna kateʼnovanageʼa asole nofi vayaʼmo kagaepatiʼmo aliʼna afole aiʼna apatesugeʼa kagaepatiʼmo kini vayaʼmo afole aigae. 
GEN.17.7	Nagaemo kagaegi henagaʼamo kagaepati afole aisaya vayaʼenagi uʼa aiʼa atagu faesaya vayaʼenagi huʼna kotalakeʼnimo hu malegauve. Ani kotalakemo hanege hanege huno hanegaiye. Ani kotalakemo haneʼniyana nagaemo Gotikamoʼnamo maiʼneʼna kagae kakamelega kaginago vayaʼai Gotiʼapimoʼnaʼeʼmo maiguve. 
GEN.17.8	Hemenimo maiʼnana mopamo Kenani nofi vayaʼai mopalekeʼmo kalagaʼmo eka maiʼnane. Hiyaʼmonanafa mani muki mopaʼamo kagaikagi kaginago vayaʼenagi huʼna lapamisugeno alagi lapakaitapi mopamo hanesigeʼna Gotitapimoʼnamo maiguve.
GEN.17.9	Gotiʼa Emalehamufeʼmo ha painoʼaeʼmo, Kagaikalefeʼmo kotalakeʼnimo akame huvo. Kagaeʼe afole aisaya kaginago vayaʼenagi uʼa aiʼa atagu faesaya vayaʼenagi hutapa mani kotalake gemo akame hiyo. 
GEN.17.10	Nagaemo kotalakeʼnimo nagaeʼe kagaeʼenagi kagae kakamelegatiʼmo kaginago vayakaleʼefenagi huʼna hu malova kotalakeʼnimo alagena kavaʼamo ina kava hutapa muki lapakaepati ve mafaʼne anagaʼmogi apagufamo lagauta apateyo. 
GEN.17.11	Apakufamo lagauta apatesaya kavaʼmoʼa nagaemo lapakaeʼeʼmo hu malova kotalakemo alagena kavaʼamo hanegaiye. 
GEN.17.12	Muki ve mafaʼnetapimo eitiʼa afinaʼmo maiʼnisaya mafaʼne anagaʼmogi apakufamo lagauge notapifiʼmo aliʼyatapi neʼaliya vayaʼmogi aliʼa apatesaya mafaʼneʼai apakufamo lagauge alu nofi vayapatiʼmo miya faiʼnisaya vayaʼmogi mafaʼneʼai apakufamo lagauge hiyo. 
GEN.17.13	Notapifiʼmo aliʼa atesaya mafaʼneʼai apakufamo lagauge miya faisaya vayaʼmogi mafaʼneʼai apakufamo lagauge hiyo. Nagae kotalakemo muki afinaʼmo hanege hanege huno hanesiya kotalakemo alagena kavaʼamo lapakufaleʼmo haneno. 
GEN.17.14	Inagi mago vekamo agufamo lagauʼa oʼatesayaʼmoʼmo agaemo nagae kotalakeʼnimo amagino atalegaiyaʼmofeʼmo agaiʼa nofi vayapatiʼmo alitapa hafaitapa atalageno lapakaeʼeʼmo magoʼe huno lokaeno oʼmaino, huno ha paiʼniye.
GEN.17.15	Inagi Gotiʼa Emalehamufeʼmo ina ge huno hapaiʼniye. Ha painoʼaeʼmo, akaefeʼmo Selaiʼae huka agi oʼaeka hemenimo Selaʼae huno agi aegane. 
GEN.17.16	Nagaemo aliʼna auleʼna atesugeno ve mafaʼnekamo alino atesigeʼna magoʼe huʼna aliʼna auleʼna atesugeno asole nofi vayaʼe kini vayaʼmogi itaʼapimoʼeʼmo maigiye, huno ha paiʼnigeno. 
GEN.17.17	Emalehamuʼa augosalegatiʼmo asagauno aino ati kaeno maiʼneno kigi nehunoʼaeʼmo aipafiʼmo agesa afinoʼaeʼmo, vani hataletiʼa kafugamo maiʼnisiya vekamoʼmo mafaʼnemo afaʼa alino ategaifiye. Selaʼeʼmo naetiʼa kafugamo maiʼniyana mafaʼnemo afaʼa alino ategaifiye, huno huteno. 
GEN.17.18	Gotifeʼmo hunoʼaeʼmo, O Gotiyo, Isameliʼa kaulagaleʼmo afaʼa maigiye, huno ha paiʼniyaʼmonanafa 
GEN.17.19	Gotiʼa, haʼao, huno, Selaʼmo akamoʼmo ve mafaʼne alino ategaiyanagi agiʼamo Aisakiʼae huka ato. Nagaemo agaeʼe agae akamelegati aginago mafaʼneʼamogiʼenagi huʼna muki afinaʼmo hanege hanege huno hanesiya kotalakemo hu malegauve. 
GEN.17.20	Hu malegauvaʼmonanafa Isamelitefeʼmo huʼnana gekamo ago afiʼnove. Nagaemo aliʼna auleʼna ateʼnovanageno asole mafaʼnemo alagi magoʼe huno alino apategaiye. Agaemo tuolofuʼa nofi vayaʼai afoʼapimogimo alino apategaiyanageʼna ago alagi alopa nofi vayaʼmo aliʼna hamaleʼna ategauve. 
GEN.17.21	Hiyaʼmonanafa mani agufa afinaʼmo henagaʼamo afole aisiya kafugafiʼmo Selaʼa Aisakiʼmo alino atesiya ve mafaʼnekaʼeʼmo kotalakeʼnimo hu malegauve, 
GEN.17.22	Gotiʼa ani gemo huno ha paiteno ago ataleno uno haiʼniye.
GEN.17.23	Inagi Emalehamuʼa ani afinatetiʼmo aepa faino Goti ha paiʼniya gemo akame huno Isameli agufamo lagauge noʼafiʼmo aliʼyaʼamo neʼaliya aʼnemogi aliʼa apateʼnaya mafaʼneʼai apakufamo lagauge miya faiʼniya vayaʼmogi mafaʼneʼai apakufamo lagauge muki agae nofi ve mafaʼnemogi apakufamo lagauge huʼniye. 
GEN.17.24+GEN.17.25	Emalehamuʼa naeti naeniʼa kafugamo maiʼnigeno Isameliʼa tetiniʼa kafugamo maiʼnigeno huʼneʼanaeʼmo anakufamo lagauʼnaʼae. 
GEN.17.26+GEN.17.27	Ani magoke afinakeʼmo Emalehamuʼagi mafaʼneʼamo Isameliʼagi noʼafiʼmo aliʼa apateʼnaya vayanagi muki miya faiʼniya vayanagi huʼa apakufamo lagauʼa apateʼnae.
GEN.18.1	Henagaʼamo Mamale kotega alopa yosamo aepafiʼmo Ala kava neʼmo agaetegamo afole aiʼniyana Emalehamuʼmo lusi kava huno amuko huʼniya afinaʼmogeno seli noʼamo kipateʼmo itopaleʼmo fai maiʼniye. 
GEN.18.2	Emalehamuʼmo alino maku huno ageyana loleʼe magoʼe ve anagaʼmo he tiʼa maiʼnageno apakeʼniye. Apaketenoʼaeʼmo seli noʼamo ataleno malage huno nagu nagu huno uno apakaeteʼmo ape huʼniye. 
GEN.18.3	Ape huʼnenoʼaeʼmo, Ala kava neʼnimogae, huno, Kaulagaleʼmo fikumo naha maeka namisana kaʼmo ageʼnisuvana aliʼyakamo neʼaluva vekamo naga setapa oʼviyo. 
GEN.18.4	Kahaoke hove. Nagaemo aniʼmo hefiliʼneʼna lapaiyamo sese huʼna lapatetenagetapa yosa aepafiʼmo maitapa haga legae. 
GEN.18.5	Nagaemo uʼna mago lapakufamo hamaeno alino lokiya vaino lapatesiyafeʼmo aise neʼyaʼmo aliniʼneʼna lapamisugetapa netetapaekeʼmo henagaʼamo afaʼa ugae. Lapakaemo nagae noteʼmo eʼnayaʼmofeʼmae, huno hapa paiʼnigeʼapaeʼmo kanalenagi kagaemo ani kavaʼmo afaʼa huvo, huʼa ha paiʼnae. 
GEN.18.6	Emalehamuʼa malage huno seli nopiʼmo uno haino Selafeʼmo ha painoʼaeʼmo, Malage huka kanale falaovamo alopaʼamo alika peleti mayamo kao, huno ha paiteno 
GEN.18.7	Emalehamuʼmo pulumaka anagaʼamo maiʼnayategamo nagu nagu huno uno mago alagepa afayaʼe aikeli pulumakamo avalelineno mago aliʼyaʼamo neʼaliya neya vekamo amiʼnigeno malage huno amagino afa kaiteno lagauno kaeʼniye. 
GEN.18.8	Ameʼamo ago leʼnigenoʼaeʼmo Emalehamuʼa ani ameʼagi nuʼanuʼaletiʼmo alo hu maleʼnaya kalisigi nuʼanugi huno alinino uno apamiteno yosa aepafiʼmo he tino maiʼnigeʼa neʼnae.
GEN.18.9	Apakaemo neteʼapaeʼmo Emalehamufeʼmo huʼapaeʼmo, Akamo Selaʼmo haiyate maiʼniye, huʼa ge huʼa afi geʼnagenoʼaeʼmo, Ani seli nopiʼmo maiʼniye, huno hapa paiʼniye. 
GEN.18.10	Apakaepatiʼmo mago vekamoʼmo hunoʼaeʼmo, anaga kafugamo mani agufa kaileʼmo halate kagaetegamo esugeno akamo Selaʼmo ve mafaʼnemo alino ategaiye, huno ha paiʼnigeno Selaʼmo ani vekamo akamelega seli noʼmo kipateʼmo maiʼneno ani huʼniya gemo afiʼniye. 
GEN.18.11	Emalehamuʼe Selaʼeʼmo ago anau anekalomo leʼnaʼaʼmofeʼmo Selaʼa mafaʼnemo alino atesiya kanaʼamo ago hano huʼniye. 
GEN.18.12	Huʼniyaʼmofeʼmo Sela aipafiʼmo kigi nehunoʼaeʼmo, nagaemo ago anekalomo maiʼnovanageʼna nagufaeʼmo namogaga aisufiye. Ani kavakeʼmo huno kava vekaʼniʼeʼmo ago kosunamo leʼniyaʼmofeʼmae, huno huʼniye. 
GEN.18.13	Ala kava neʼmoʼa Emalehamufeʼmo, Selaʼmo na kava higenoʼaeʼmo kigi nehunoʼaeʼmo, ago anekalo leʼnovanageʼna haiya kava huʼna mafaʼnemo aliʼna ategauve, huno agesa neʼafiye. 
GEN.18.14	Mago kavaʼmo Ala kava neʼmoʼa afaʼa osisiya agufa kavaʼmo haneʼnifiye. Lekana paiʼna ateʼnova afinaʼmo mani hemeni agufa afinaʼmo kagaetega halate esugenoʼaeʼmo Selaʼa ve mafaʼnemo alino ategaiye, huno ha paiʼniye. 
GEN.18.15	Ha paiʼniyaʼmonanafa Selaʼmo koli huʼniyaʼmofeʼmo kigi osuʼnove, huno huʼnigenoʼaeʼmo Ala kava neʼmoʼa, he, huno, ago kigi huʼnane, huno ha paiʼniye.
GEN.18.17+GEN.18.18	Ala kava neʼmoʼa hunoʼaeʼmo, Nagaemo hugefe hisuva kavafeʼmo Emalehamuʼmo ha opaiʼneʼna hisufiye. Emalehamupatikeʼmo lokiya nofi vayaʼmo afole aigae. Nagaemo agaetetikeʼmo muki ma mopafi nofi vayaʼmo aliʼna auleʼna apategauve. 
GEN.18.19	Agaemo ina kavaʼmo hiyo ina kavaʼmo osiyo, huno hapa paisigeʼa mafaʼneʼaʼe nofi vayaʼamogiʼeʼmo fatago kavaʼmo huge alagepa huʼa aliʼa fako huʼa apamige hisayafeʼmo lekana paiʼna ateʼnovaʼmofeʼmo hisuva kavafeʼmo afaʼa aliʼna ave liguve. 
GEN.18.20+GEN.18.21	Inagi Ala kava neʼmoʼa hunoʼaeʼmo, Satomi taonifatiʼe Gomola taonifatiʼeʼmo hosu kavaʼmoʼa alopa gefatiʼmo keya aeno ge nehiyanageʼna uʼna lamiʼna nagaefeʼmo keya aeno ge nehiya kavaʼmo nehafi nosafi, huʼna agegauve, huno hutegeʼanaeʼmo.
GEN.18.24	Fifitiʼa fatago vayaʼmo ani taonifiʼmo maiʼnisayana fifitiʼa fatago vayaʼaitefeʼmo afaʼa apakegeka oʼapateka ani taoniʼe muki vayaʼeʼmo alika hano huka apatalegapiye. 
GEN.18.25	Kagaemo fatago vayaʼe hosu vayaʼeʼmo magokepiʼmo alika lokaeka kamitimo apamagisanafeʼmo nehana kavaʼmo kagaemo alagi nosana agufa kavaʼmo hugane. Kagaemo fatago vayaʼaitegaʼe hosu vayaʼaitegaʼeʼmo magoke aiyaya kavaʼmo nosane. Kagaemo ma mopafi vayaʼmo alika fako nehana yasi vekamogamo fatago kavaʼmo alagi osugapiye, huno huʼniye. 
GEN.18.26	Huno huʼnigeno Ala kava neʼmoʼa geʼaleʼmo aeno atagaina huno ha painoʼaeʼmo, Nagaemo apakesuvana Satomi taonifiʼmo fifitiʼa fatago vayaʼmo maiʼnisayaʼmoʼmo apakaetefeʼmo muki vayaʼmo afaʼa apakegeʼna apategauve, huno ha paiʼniye. 
GEN.18.27	Emalehamuʼa magoʼe gemo hunoʼaeʼmo, Nagaemo afaʼa mumusopagana laʼnefagana huʼna maiʼneʼna ina agufa vekamo maiʼnovaʼmonanafa Ala kava netegamo ge hisuvafeʼmo nagaiʼnimo afaʼa he tiʼnove. 
GEN.18.28	Fifitiʼa fatago vayaʼmo oʼmaiʼnisayaʼmoʼmo foti faefuʼa vayaʼmo maiʼnisayana mago faefuʼa vayaʼmo oʼmaiʼnayaʼmofeʼmo muki ani taonimo afaʼa alika hano huka atalegapiye, huno afi geʼnigenoʼaeʼmo, Foti faefuʼa fatago vayaʼmo maiʼnisageʼnaeʼmo ani taonimo afaʼa aliʼna hano huʼna oʼategauve, huno ha paiʼniye. 
GEN.18.29	Emalehamuʼa halate magoʼe huno, Fotiʼa fatago vayaʼmo maiʼnisayaʼmoʼmo haiya kava hugane, huno afi geʼnigenoʼaeʼmo Ala kava neʼmoʼa ha painoʼaeʼmo, Inagi fotiʼa fatago vayaʼmo maiʼnisayaʼmoʼmo fotiʼa fatago vayaʼaitefeʼmo taonimo afaʼa aliʼna hano huʼna oʼatalegauve, huno ha paiʼniye. 
GEN.18.30	Huno ha paiʼnigenoʼaeʼmo, Kaipamo olenegeʼnao gemo halate hugesuvanagi. Tetiʼa fatago vayaʼmo maiʼnisayaʼmoʼmo haiya kava hugane, huno afi geʼnigenoʼaeʼmo, Inagi tetiʼa fatago vayaʼmo apakesuvana taonimo afaʼa aliʼna hano huʼna oʼatalegauve, huno ha paiʼniye. 
GEN.18.31	Emalehamuʼa hunoʼaeʼmo, Ala kava nefeʼmo ge hisuvafeʼmo nagaiʼnimo alagepa huʼna he tiʼna maiʼnove. Inagi tuvetiʼa fatago vayaʼmo maiʼnisayaʼmoʼmo haiya kava hugane, huno afi geʼnigenoʼaeʼmo, Tuvetiʼa fatago vayaʼaitefeʼmo taonimo afaʼa aliʼna hano huʼna oʼatalegauve, huno ha paiʼniye. 
GEN.18.32	Emalehamuʼa hunoʼaeʼmo, Kaipamo olenegeʼnao nagaemo magoʼe huʼna hano hisuva gemo hugesuve. Teniʼa fatago vayaʼmo maiʼnisayaʼmoʼmo haiya kava hugane, huno afi geʼnigenoʼaeʼmo, Teniʼa fatago vayaʼaitefeʼmo taonimo afaʼa aliʼna hano huʼna oʼatalegauve, huno ha paiteno 
GEN.18.33	Ala kava neʼmo ataleno uʼnigeno Emalehamuʼa noʼalegamo uʼniye.
GEN.19.2	Agaemo hunoʼaeʼmo, Ala vekalane, huno, nagae notegamo eʼao. Nagae nopiʼmo etana lanaiyamo sese hutesaʼageta havaegaune. Inagi netepiʼmo he titana ugaʼae, huno huʼniyana, Haʼao, laʼagaemo manileʼmo aliʼa anupa huʼa neʼmaiya yateʼmo havaegauʼae, huʼana huʼnaʼaʼmonanafa 
GEN.19.3	Lotiʼa lokiya gefatiʼmo magoʼe gemo hunoʼaeʼmo, ugune, huno huʼnigeʼana ataleʼana agae notegamo uʼa noʼafiʼmo uʼa haiʼnae. Lotiʼa yisimo oʼateʼniya peleti mayamo kaeteno alopa neʼyaʼmo kaeno anateʼnigeʼana neʼnaʼae.
GEN.19.4	Ohavaeʼana maiʼnaʼageʼapaeʼmo ani Satomi taonifati neya vayaʼe alopa vayaʼeʼmo muki haopaʼalegatiʼmo ete ete huʼa noteʼmo faiʼa vego huʼnae. 
GEN.19.5	Apakaemo Lotifeʼmo keya aeʼa ge huʼapaeʼmo, Ani kagaeʼeʼmo havaesaʼafeʼmo eʼnaʼa vekalaʼmo haiyate maiʼnaʼae. Ani lole vekalaʼmo alika anategeʼana kumategamo emi esaʼageta anakaeʼeʼmo kumai kavaʼmo hugesune, huʼa ge huʼnae. 
GEN.19.6	Inagi Lotiʼa kipatetiʼmo kumatega uno nelaminoʼaeʼmo akamelegatiʼmo kita ki maleteno,
GEN.19.7	Vayaʼnimogitapae, huno, lapaoke hovanagi lapakaemo ani agufa hosu kavaʼmo osiyo. 
GEN.19.8	Loleʼa mafaʼneʼnilaʼmo mago veʼeʼmo lokaeʼana ohavaeʼnaʼae. Nagaemo anavaleliʼna eminesugetapa lapakaemo lapauʼnisiya kavaʼmo anakaeʼeʼmo afaʼa hugae. Hugayaʼmonanafa ani lole vekalaʼmo noʼnifi havaesaʼafeʼmo eʼana maiʼnaʼanageʼna ani anakaeteʼmo alagepa huʼnagekeʼmo yagaiʼna anategauvaʼmofeʼmo anakaetegamo mago agufa kavaʼmo afaʼa alagi osugae, huno hapa paiʼniye. 
GEN.19.9	Apakaemo huʼapaeʼmo, alika ho huʼnegetao. Ani vekamo kalaga vekamoʼmo agaiʼamo he tino maiʼneno kavatimo alino fako hisiyafekeʼmo nehiye. Lagaemo lole vekalaʼanitegamo hosu kavaʼmo nehuta kagaetegamo magoʼe huta hosu kavaʼmo hugune, huʼa huteʼa apayamukiki huʼa aliʼa agoʼya failiʼa uʼa haiʼa kitamo maleʼa yakisaya agufa kavaʼmo huʼnae. 
GEN.19.10	Huʼnayaʼmonanafa lole vekalaʼmoganimo anayaʼmo atalaʼageno emineʼnigeʼana Lotiʼmo heʼana avayu huliʼana nopilagamo uʼana nehaiʼanaeʼmo kitamo kiʼnaʼae. 
GEN.19.11	Anakaemo muki kumatega maiʼnaya vayaʼai apaulagaleʼmo aiʼana akaniʼnaʼageʼa kipafeʼmo lusi kava huʼa kahauya hugeteʼa alagaʼmo hapaeʼnigeʼa oʼageʼa ataleʼnae.
GEN.19.12	Inagi lole vekalaʼmoganimo Lotifeʼmo ina ge huʼana ge huʼana afi geʼnaʼae. Mago vayakamo mani taonifiʼmo maiʼnafi oʼmaiʼnae. Kagaemo muki mafaʼne anagakagi kayemokamogimogi a mafaʼne anagakagi muki vayakagi huka mani taonifatiʼmo apavalelika uvo. 
GEN.19.13	Alopa hosu kavaʼmoʼa mani taonifatiʼmo keya neʼaegeno Ala kava neʼmo aulagaleʼmo afole aiʼniyaʼmofeʼmo laʼagaemo alino laʼateʼnigetaʼa emiteʼnoʼanagetaʼa ago alitaʼa hano huta atalegauʼae. 
GEN.19.14	Inagi Lotiʼa uno lamino ayemoʼalaʼmoganifeʼmo hana painoʼaeʼmo, Ala kava neʼmoʼa mani taonimo alino hano huno atalesiyafeʼmo hiyanagi mani taonifatiʼmo ataletana he titana viʼao, huno hana paiʼniyana ayemoʼalaʼmoganimo afaʼa kigi yokalo gegeʼmo nehiye, huʼana anakesamo afiʼnaʼae.
GEN.19.16	Ha paiʼnaʼaʼmonanafa Lotiʼa malage huno he tino oʼuʼnigeʼanaeʼmo lole vekalaʼmoganimo Loti ayatenagi aʼamo ayatenagi lole a mafaʼneʼalaʼmogani anayatenagi huʼana aliteʼana apavaleli uʼana taonimo malaga apateʼnaʼae. Ala kava neʼmoʼa Lotifeʼmo hau huno ateʼniyaʼmofeʼmae. 
GEN.19.17	Malaga uʼana apateteʼanaeʼmo mago enisole vekamoʼmo hunoʼaeʼmo, ofalitapa afaʼa maisayafeʼmo faita kasalo paetaletapa lapaune hetapa viyo. Neʼutapaeʼmo halate lapakamelegamo aita afe letapa oʼageyo. Lapakaemo mani otufiʼmo oʼmaitapa faita kasalo paetaletapa uta haitapa avelegamo maiyo fiku yanagetapa faligae, huno ha paiʼniye. 
GEN.19.18	Lotiʼa hunoʼaeʼmo, Ala vekalane, huno, lanahaoke hove. Mani naha paiʼa kavaʼmo nagaemo afaʼa osuguve. 
GEN.19.19	Nagaemo fikumo naha maeka namiʼnana kavaʼmo ago ageʼnove. Kagaemo magoʼe huka kahau huka nateteka nagufaʼnimo alika katika nateʼnanaʼmonanafa faiʼna kasalo paeʼna avelegamo uʼna haiʼna maisuvana mago hosu kavaʼmoʼa natafausigeʼna faliguve. 
GEN.19.20	Kagaemo mago aise taonimo uma haneʼniyanagi ago. Hogoʼaleʼmo haneʼniyanagi afaʼa natalegeʼna faiʼna kasalo paeʼna uʼna ani taonifiʼmo maino, huno ha paiʼniye. 
GEN.19.21	Enisole vekamoʼmo, He, kanalene, huno, naha paina gelefeʼmo fikumo kaha maeʼna kamiguve. Ani taonimo aliʼna hano huʼna oʼatalegauve. 
GEN.19.22	Mani taonifatiʼmo malage huka faika kasalo paetaleka uvo. Nagaemo mago kavaʼmo afaʼa osuʼna maiʼnisugeka umani taonifiʼmo uka avaʼyi hugane, huno ha paiʼniye. Ani taonimo agiʼamo Sova taoniye ani agimo aepaʼamo aiseʼamae.
GEN.19.23	Yegemo ago haineno avaʼyi nehigenoʼaeʼmo Lotiʼa Sova taonifiʼmo uno avaʼyi huʼniye. 
GEN.19.24	Uno avaʼyi nehigenoʼaeʼmo Ala kava neʼmoʼa kokuʼnapatiʼmo atamo neleya yafaʼe ataʼeʼmo alino atalegeno Satomi taonifiʼe Gomola taonifiʼeʼmo asagauno aiʼniye. 
GEN.19.25	Ala kava neʼmoʼa ani kavaʼmo huno lole taonilanagi otu konagi muki ani taonilapiʼmo maiʼnaya vayanagi mopafatiʼmo lagiʼniya kahaugi yosagi neʼyanagi huno atamoʼmo leno sagalino hano huno ataleʼniye.
GEN.19.26	Huʼniyaʼmonanafa Loti aʼmoʼmo Lotiʼmo akame huno neʼunoʼaeʼmo halate aino afe leno akamelegamo aulu heno neʼagegenoʼaeʼmo malage huno hage posi yosagana huno alino hamaleʼniye.
GEN.19.27	Gotilamiyapiʼmo Emalehamuʼa Ala kava neʼmo aulagaleʼmo he tiʼniya haopalegamo uʼniye. 
GEN.19.28	Agaemo he tino aulu heno ageyana Satomi taonifatiʼe Gomola taonifatiʼenagi muki otu kotegatinagi huno alopa sitopufatiʼmo lusi halinamo neʼaiya kava huno aiʼnigeno ageʼniye.
GEN.19.30	Inagi Lotiʼe lole a mafaʼneʼalaʼeʼmo Sova taonifatiʼmo ataleʼa mago avefiʼmo uʼa haiʼa yafa no kapiʼmo maiʼnae. Sova taonifiʼmo maisiyafeʼmo koli huʼniyaʼmofeʼmae. 
GEN.19.31	Ani yafa nokapi maiʼneʼapaeʼmo yege a mafaʼneʼamoʼmo aganaʼamofeʼmo ina ge huno ha paiʼniye. Afotiʼamoʼmo ago kosuna leʼniyaʼmofeʼmo mago vemo laʼagaetegamo esageta muki ma mopafi vayaʼmogi nehaya kavaʼmo hutaʼa mago ve kanoʼeʼmo magokepi lokaetaʼa ohavaegauʼae. Mago vemo muki ma mopafiʼmo oʼmaiʼnayaʼmofeʼmae. 
GEN.19.32	Inagi laʼagaemo malage hutaʼa ugetaʼao. Laʼagaemo nofi alagafati aniʼmo alinitutaʼa afotiʼamoʼmo amisuʼageno neteno negi nagi hugiye. Inagi laʼagaemo agaeʼeʼmo magokepi lokaetaʼa havaesuʼageno laʼagaepatiʼmo mago mafaʼnemo afole aigae. Afotiʼamo nofi vayaʼmo hano osuʼa afaʼa maisayafeʼmae. 
GEN.19.33	Inagi ani haniʼilagamo nofi alagafati aniʼmo amiʼnaʼageno netenoʼaeʼmo negi nagi huʼniye. Ani kavaʼmo huʼnigenoʼaeʼmo yege a mafaʼneʼamo uno agaeʼeʼmo magokepi lokaeno havaeʼniyaʼmonanafa Lotiʼmo a mafaʼneʼamo eno havaeʼniya kavaʼmo oʼagege he tino uʼniya kavaʼmo oʼagege huʼniye. 
GEN.19.34	Inagi egaʼamo yege a mafaʼneʼamoʼmo aganaʼamofeʼmo ha painoʼaeʼmo, Ega haniʼilagamo afoʼnimoʼeʼmo magokepi lokaetaʼa havaeʼnoʼae. Hemeni haniʼilagamo halate nofi alagafati aniʼmo amisuʼageno neteno negi nagi nehisigeka kagaemo uka ani kava huka agaeʼeʼmo magokepi lokaeka havaegane. Kagaemo mafaʼnemo alika atesanageʼapaeʼmo agae nofi vayaʼmo hano osuʼa afaʼa maigae, huno ha paiʼniye. 
GEN.19.35	Inagi haniʼilagamo anakaemo afoʼanimoʼmo halate ani kavaʼmo huʼana nofi alagafati aniʼmo amiʼnaʼageno netegeʼanaeʼmo aganaʼamoʼeʼmo magokepi lokaeʼana havaeʼnaʼae. Agaemo a mafaʼneʼamo eno havaeʼniya kavaʼmo oʼagege he tino uʼniya kavaʼmo oʼagege huʼniye.
GEN.19.36	Lole a mafaʼneʼalaʼmoganimo ina kava huʼana afoʼanimo Loti anaipaguʼeʼmo maiʼnaʼae. 
GEN.19.37	Yege a mafaʼnemoʼmo ve mafaʼnemo alino ateteno agiʼamo Movapuʼae huno ateʼnigeno Movapu vayaʼai afoʼapimoʼmo maiʼnigeʼa agaepatiʼmo Movapu nofi vayaʼmo afole aiteʼa maime maime eʼa hemenimo maiʼnae. 
GEN.19.38	Aganaʼamoʼmo ani kava huno ve mafaʼnegeʼmo alino ateteno agiʼamo Menamiʼae huno ateʼnigeno Emoni vayaʼai afoʼapimoʼmo maiʼnigeʼa agaepatiʼmo Emo nofi vayaʼmo afole aiteʼa maime maime eʼa hemenimo kanaleʼmo maiʼnae.
GEN.20.1	Emalehamuʼa aniletiʼmo ataleno hoga haopalegamo uno Kanesi taoniʼe Su koʼeʼmo aluga alugamo hanetaʼageno folagapiʼmo aʼamo Selaʼeʼmo maigeʼana halate inaleti atale uʼana Gela taonifiʼmo kalaga hageʼana uʼana kalaga vayaʼmo maiʼnaʼae. 
GEN.20.2	Emalehamuʼa Gela taonifi vayaʼaifeʼmo hapa painoʼaeʼmo, Selaʼmo nasaʼnimoʼae, huno hapa paiʼnigeno Amimelekiʼa Gela kini vekamoʼmo mago vayaʼmo alino apateʼnigeʼa uʼa Selaʼmo avaleliʼa eʼnageno aliʼniye. 
GEN.20.3	Aliʼnigeno Gotiʼa haniʼilagamo Amimelekitegamo emineno alagamuna kategatiʼmo ha painoʼaeʼmo, ani aliʼnana a kanomo vele aʼmo aliʼnananageka hemenimo faligane, huno ha paiʼniye. 
GEN.20.4	Huʼniyaʼmonanafa Amimelekiʼmo Sela haopaleʼmo oʼuʼniyaʼmofeʼmo, Ala kava nene, huno, fatago nofi vayaʼeʼmo afaʼa fikumo apamagigapiye. 
GEN.20.5	Emalehamuʼa hunoʼaeʼmo, Nasaʼnimoʼae, huno huʼniye. Aʼamoʼeʼmo hunoʼaeʼmo, Emalehamuʼmo nasaʼnimoʼae, huno naha paiʼniyaʼmofeʼmo mani a kanomo aliʼnovana hosu kavaʼmo huʼnove, huʼna oʼageʼnove, huno ha paiʼniye. 
GEN.20.6	Ha paiʼnigeno Gotiʼa alagamuna kategatiʼmo ha painoʼaeʼmo, He, huno, kageʼnovana kagaemo alagepa kaipa kagesamo haneʼnigekaeʼmo ani kavaʼmo huʼnane. Nagaetegamo hosu kavaʼmo osisanafeʼmo ka akaniʼna kateʼnovaʼmofeʼmo agufaleʼmo afaʼa ame oʼaliʼnane. 
GEN.20.7	Ani kava huʼniyaʼmofeʼmo hemenimo alika ategeno anauʼamotegamo vino. Agaemo aune gemo nehiya vekaʼnimo maiʼniyanageno nagaefeʼmo nunumuʼmo huno katesigeka ofaligane. Ani a kanomo anauʼamotegamo alika atesanageno oʼvisiyaʼmoʼmo kagaikaʼe vayakaʼeʼmo ago alagi faligune, huka kagesamo afiyo.
GEN.20.8	Inagi gotilamiyapiʼmo Amimelekiʼa he tino muki aliʼyaʼamo neʼaliya vayaʼaifeʼmo keya aeno ge huʼnigeʼa eʼnagenoʼaeʼmo Ala kava neʼmo ha paiʼniya gemo hapa paiʼnigeʼapaeʼmo lusi kava huʼa koli huʼnae. 
GEN.20.9	Amimelekiʼa Emalehamufeʼmo keya aeno ge huʼnigeno eʼnigeno ha painoʼaeʼmo, Lagaetegamo na agufa kavaʼmo huʼnane. Nagaemo na agufa hosu kavaʼmo kagaetegamo huʼnogekaeʼmo nagaeʼe muki yagaiʼna neʼapatova vayaʼeʼmo vaiʼmo lamiʼnane. Kagaemo nagaetegamo huʼnana kavaʼmo alagi osisana agufa kavaʼmo huʼnane. 
GEN.20.10	Na agufa kavafeʼmo kagesamo afitekaeʼmo ani kavaʼmo huʼnane, huno afi geʼnigenoʼaeʼmo, 
GEN.20.11	Emalehamuʼa hunoʼaeʼmo, Mani kote maiʼnaya vayaʼmogi Gotifeʼmo koli nosayanageʼa aʼniletifeʼmo kamitimo namagigae, huʼna nagesamo afiʼnove. 
GEN.20.12	He lama gemo huno Selaʼmo nasaʼnimoʼae. Afoʼnimo aʼmafaʼnemo maiʼniyaʼmonanafa itaʼnimo aʼmafaʼnemo oʼmaiʼniyaʼmofeʼmo aʼnimo maisiyafeʼmo aliʼnove. 
GEN.20.13	Gotiʼa alino he tino nateʼniyaʼmofeʼmo afoʼnimoʼmo ataleʼna alu vayaʼai kotegamo umenitata huʼna neʼmauvanageʼna Selafeʼmo huʼnaeʼmo, Nagaemo alagepa huka naha maesanafeʼmo laʼagaemo haiya haopalegamo visuʼafi kagaemo muki vayaʼaifeʼmo, Emalehamuʼmo nasaʼnimoʼae, huka hapa paiyo, huʼna ha paiʼnove, huno ha paiʼniye.
GEN.20.14	Inagi Amimelekiʼa halate Selaʼmo avaleno Emalehamuna amiteno sipisipigi pulumakagi aliʼyaʼamo neʼaliya vayanagi huno apavaleno amiʼniye. 
GEN.20.15	Amimelekiʼa hunoʼaeʼmo, Ago, huno, muki ma mopaʼamo nagae mopamo haneʼniyanagi amuse hisana haopalegamo afa uka maiyo, huno ha paiteno 
GEN.20.16	Selafeʼmo hunoʼaeʼmo, Ago, huno, Nagaemo kasakamoʼmo vani tauseniʼa siluva yafaʼmo amuve. Amuva kavatetiʼmo kagaetegamo afole aiʼniya kana yaʼmo aliʼna fako huvanageʼa kagaeʼeʼmo magokepi lokaeʼa maiʼnaya vayaʼmogiʼe muki vayaʼmogiʼeʼmo, Selaʼa hosu kavaʼmo osuʼniye, huʼa hisayafeʼmo ani miyaʼmo ago amuve. Ani gemo huʼniya geletiʼmo alino api aino ateʼniye.
GEN.21.2	Ha maeʼnigeno Selaʼa aipaguʼeʼmo maiteno Emalehamuʼmo ago kosunamo leʼniya afinaʼmo Gotiʼa akeyaʼvilagamo lekana paino ateʼniya afinaʼmo ve mafaʼneʼamo alino ateʼniye. 
GEN.21.3	Emalehamuʼa Selaʼmo ani alino ateʼniya mafaʼnemo agiʼamo Aisakiʼae huno ateʼniye. 
GEN.21.4	Alino atetegenoʼaeʼmo eitiʼa afinaʼmo utegeno Gotiʼa huvo, huno ha paiʼniya gemo akame huno Emalehamuʼa mafaʼneʼamo agufamo lagauno ateʼniye. 
GEN.21.5	Emalehamuʼa vani hataletiʼa kafugamo maiʼnigenoʼaeʼmo Selaʼa Aisakiʼmo alino ateʼniye. 
GEN.21.6	Selaʼa hunoʼaeʼmo, Gotiʼa kigi hisuvafeʼmo alino he tino nateʼnigeʼapaeʼmo muki vayaʼmogi ani gemo afiteʼapaeʼmo nagaeʼeʼmo magokepi kigi hugae. 
GEN.21.7	Hogoteno ina laʼmo Emalehamufeʼmo ha painoʼaeʼmo, Akamo Selaʼmo mafaʼnemo alino ateteno nuʼmo amigiye, huno ha paigiye. Agaemo ago kosuna leʼniyana nagaemo ve mafaʼneʼamo aliʼna atove, huno huʼniye.
GEN.21.8	Ani mafaʼnemo ago kosino alopa hetenoʼaeʼmo nuʼmo mo nesigenoʼaeʼmo ani afinaʼmo Emalehamuʼa alopa neʼyaʼmo yagita huno ateʼniye.
GEN.21.9	Selaʼmo ageyana Isipi a kanomo Hega mafaʼnemoʼmo Aisakiʼmo huno ami maleteno kigi huno ateʼnigeno ageʼniye. 
GEN.21.10	Ageʼniyaʼmofeʼmo Selaʼmo Emalehamufeʼmo ha painoʼaeʼmo, Kagaemo kalavusi aliʼyakamo neʼaliya a kanoʼe mafaʼneʼaʼeʼmo alika hana faika anatalegeʼana viʼao. Kalavusi aliʼyakamo neʼaliya aʼmo mafaʼneʼe nagae mafaʼnemo Aisakiʼeʼmo kagemi yakamo magokepati oʼaligaʼanageno Aisakikeʼmo aligiye, huno ha paiʼniye. 
GEN.21.11	Inagi Isameliʼmo agaiʼa mafaʼnegeʼmo maiʼniyaʼmofeʼmo Emalehamuʼa ani kavaʼmo ageʼnigeno aipamoʼmo kanale osuʼniye. 
GEN.21.12	Osuʼnigenoʼaeʼmo Gotiʼa Emalehamufeʼmo ha painoʼaeʼmo, Kagaemo kalavusi aliʼyakamo neʼaliya aʼmo Hegaʼe mafaʼneʼaleʼeʼmo agesanagenoʼaeʼmo kaipamoʼmo kana osino. Aisakipatiʼmo afole aisaya kaginago vayaʼaifekeʼmo ge hisugeʼapa kagaika lama ge kaginago vayaʼmo maigayanagi Selaʼmo nehiya gemo afiteka afaʼa akame huvo. 
GEN.21.13	Ani kavake huʼna kalavusi aliʼyakamo neʼaliya aʼmo mafaʼnekafatiʼeʼmo magoke apaki vayaʼmo asole vayaʼmo aliʼna afole aiʼna apategauve. 
GEN.21.14	Inagi egaʼamo gotilamiyapiʼmo Emalehamuʼa neʼyaʼmo aliteno meme agufa kepiʼmo aniʼmo he fiteno alino Hega agiʼnaleʼmo kofino ateʼniye. Emalehamuʼa mafaʼneʼamo Isameliʼmo avaleno Hegana amiteno alino hanafaitalegeʼana uʼnaʼae. Inagi Hegaʼe mafaʼneʼaʼeʼmo kaʼme koʼmo Miyasima kotegamo fikumo uʼnaʼae.
GEN.21.15	Inagi ani ke anifi aniʼmo ago neʼana hano huteʼanaeʼmo Hegaʼa mafaʼneʼamo mago aise yosa aepafiʼmo ateʼnigeno maiʼniye. 
GEN.21.16	Agaemo ataleno uno mago aise afagiʼaleʼmo maiʼnenoʼaeʼmo aipafiʼmo agesamo afinoʼaeʼmo, ageʼnisugeno mafaʼneʼnimo falisiya yafeʼmo oʼnahaiye, huno huteno Hegaʼa agaiʼageʼmo fai maiʼneno aviʼyaʼmo huno maiʼniye. 
GEN.21.17	Inagi Gotiʼa mafaʼne kanomoʼmo aviʼyaʼmo nehigeno afiʼniye. Goti enisole vekaʼamoʼmo kokuʼnapatiʼmo Hegafeʼmo keya aeno ge hunoʼaeʼmo, Na kava higekaeʼmo nehane. Koli osuvo. Gotiʼa mafaʼnekamo maiʼniyategatiʼmo avi neʼateya gemo ago afiʼniye. 
GEN.21.18	He tikuka mafaʼnekamo kayate avaleka alika asagauvo. Nagaemo agaepatiʼmo magoke apaki vayaʼmo asole vayaʼmo aliʼna afole aiʼna apategauve, huno ha paitenoʼaeʼmo 
GEN.21.19	Hega aulagamo alino ayakeno ateʼnigeno mago ani kotuʼmo ageteno uno meme agufa kepiʼmo he fino alinineno mafaʼneʼamo amiʼnigeno neʼniye. 
GEN.21.20	Gotiʼa ani mafaʼneʼeʼmo lokaeno maiʼnigeno kosino alopa heteno ani kaʼme kotegageʼmo maiʼnenoʼaekeʼmo ati hesiya kavaʼmo ageno alagepa huno ageʼniye. 
GEN.21.21	Agaemo kaʼme koʼmo Palani kotegamo hau huʼniya mumusopa koteʼmo maiʼnigenoʼaekeʼmo itaʼamoʼmo Isipi kotegatiʼmo mago a mafaʼnemo aʼamo avalelino eʼniye.
GEN.21.22	Ani afinaʼmo Amimelekiʼe Faikoʼmo ami vayaʼaleʼmo yagaino neʼapateya vekaʼeʼmo eʼana Amimelekiʼa Emalehamufeʼmo hunoʼaeʼmo, Gotiʼa kagaeʼeʼmo maiʼnigeka muki kavaʼamo nehane. 
GEN.21.23	Inagi hemenimo kagaemo Goti agiʼaletiʼmo kagoʼyamo ataleteka aigofe kavaʼmo nagaetegamo osuge mafaʼneʼnilegamo osuge naginago vayaʼaitegamo osuge huguve huka huvo. Nagaemo kalaga vekamo kagaetegamo alagepa kavaʼmo huʼnova kava huka nagaetegaʼe mani eka maiʼnana koteʼeʼmo alagepa kavaʼmo huguve, huka naha paiyo, huno huʼniye. 
GEN.21.24	Inagi Emalehamuʼa agoʼya ataleteno, ani kavaʼmo afaʼa huguve, huno ha paiʼniye.
GEN.21.25	Ani afinaʼmo Emalehamuʼa Amimelekifeʼmo, Aliʼyakamo neʼaliya vayaʼmogimo nagae ani keli kotuʼmo aliʼnana kavaʼmo hosu kavaʼmo huʼnane, huno ha paiʼniye. 
GEN.21.26	Amimelekiʼa hunoʼaeʼmo, Nagaemo haiya vekamoʼmo ani kavaʼmo huʼnifi huʼna oʼafiʼnove. Hogoteka naha opaiʼnane. Hemenigeʼmo mani gemo neʼafuve, huno ha paiʼniye. 
GEN.21.27	Inagi Emalehamuʼa sipisipiʼe pulumakaʼeʼmo apavalelineno Amimelekiʼmo amitegeʼanaeʼmo anakaemo kotalakemo huʼnaʼae. 
GEN.21.28	Emalehamuʼa agaiʼa sipisipifatiʼmo seveniʼa aikeli sipisipiʼageʼmo apavaleno alino apaote apateʼniye. 
GEN.21.29	Amimelekiʼa Emalehamufeʼmo, aikeli sipisipiʼage huka alika apaote apateʼnana kavaʼmo aepaʼamo na kavaʼmo hisanafeʼmo alika apaote apateʼnane, huno afi geʼnigeno 
GEN.21.30	Emalehamuʼa hunoʼaeʼmo, Kagaemo mani seveniʼa aikeli sipisipi anagaʼmo nayapatiʼmo afaʼa apavalegane. Mani kavaʼniletiʼmo kagaemo hukaeʼmo, kagaikamo kafiʼnana ani keli kotune, huka hisanafeʼmae, huno ha paiʼniye. 
GEN.21.31	Kotalakemo huʼnaʼaʼmofeʼmo ani koʼmo agiʼamo Miyasima kone huno ateʼniye. 
GEN.21.32	Anakaemo kotalakemo hu maleta ageʼanaeʼmo Amimelekiʼe Faikoʼmo ami vayaʼaleʼmo yagaino neʼapateya vekaʼeʼmo ataleʼana halate Filisatini kotegamo uʼnaʼae. 
GEN.21.33	Inagi Emalehamuʼa mago tamalisiki yosamo Miyasima kotegamo fai maleʼneno Ala kava neʼmo muki afinaʼae afinaʼaeʼmo neʼmaiya Gotitefeʼmo mono huʼniye. 
GEN.21.34	Inagi Emalehamuʼa kalaga hageno uno kalaga vekamoʼmo yatala afinaʼmo Filisatini vayaʼai mopaleʼmo maiʼniye.
GEN.22.2	Huno huʼnigenoʼaeʼmo inagi Gotiʼa ha painoʼaeʼmo, magoke mafaʼnekamo lusi kava huno kahau kayamopafiʼmo kahauʼniya mafaʼnekamo Aisakiʼmo Molaiya haopalegamo avalelikugeʼna mago aveeʼmo kaha paiguve. Ani aveleʼmo kagaemo Aisakiʼmo amagika atafiʼmo kaeka ofalinimo namigane, huno ha paiʼniye.
GEN.22.3	Inagi gotilamiyapiʼmo Emalehamuʼmo he tino ago usiyafeʼmo noki afuʼamo alino alagepa huteno Aisakiʼe neya vekalaʼmo aliʼyaʼamo neʼaliʼa vekalaʼeʼmo apavaleʼniye. Ofalinimo kaesiya atamo lagino aliteno Gotiʼa ha paiʼniya haopalegamo uʼniye. 
GEN.22.4	Inagi Emalehamuʼa loleʼe magoʼe afinaʼmo neʼunoʼaeʼmo alino maku huno ageyana ani koʼmo magoʼe huno afagiʼaleʼmo haneʼnigeno ageʼniye. 
GEN.22.5	Agaemo aliʼyaʼamo neʼaliʼa vekalaʼanifeʼmo, lanakaeʼe nokiʼeʼmo manile maiʼniyo. Nagaeʼe mafaʼneʼniʼeʼmo mugaʼaleʼmo utaʼa Gotifeʼmo mono huguʼae. Hutetaʼaeʼmo henagaʼamo halate ataginetaʼa lapakaetegamo manileʼmo egauʼae, huno hana paiʼniye.
GEN.22.7	Neʼuʼanaeʼmo Aisakiʼa, afo, huno huʼnigenoʼaeʼmo Emalehamuʼa, mafaʼneʼnimogae, huno, na yane, huno huʼnigenoʼaeʼmo Aisakiʼa, afo, huno, neleya ataʼe kaesuʼa ataʼaʼeʼmo ageʼnovaʼmonanafa amagitaʼa atafiʼmo ofalini kaesuʼa aikeli sipisipimo haiyate maiʼniye, huno ge huno afi geʼniye. 
GEN.22.8	Emalehamuʼa geʼaleʼmo aeno atagaina huno ha painoʼaeʼmo, Mafaʼneʼnimogae, huno, Gotiʼa agaiʼamo alisiya ofalinimo amisuʼa aikeli sipisipimo afaʼa laʼamigiye, huno ha paitegeʼana uʼnaʼae. 
GEN.22.9	Inagi anakaemo Gotiʼa ha paiʼniya koteʼmo uʼana avaʼyi huteʼanaeʼmo Emalehamuʼa yafa hiʼyalamuʼmo hu maleteno agotofuleʼmo atamo alino alagepa huno maletenoʼaeʼmo mafaʼneʼamo Aisaki aiyalateʼe ayatalateʼeʼmo nofi kiteno yafa hiʼyalamute atamo agotofuleʼmo alino havaeno ateʼniye. 
GEN.22.10	Inagi Emalehamuʼa haginamo alino mafaʼneʼamo lugoʼamo hatagausiyafeʼmo huʼniyaʼmonanafa 
GEN.22.11	Ala kava neʼmo enisole vekaʼamoʼmo kokunapatiʼmo ge hunoʼaeʼmo, Emalehamuo, Emalehamuo, huno keya aeno ge huʼnigeno Emalehamuʼa, maiʼnove, huno ha paiʼniye.
GEN.22.13	Emalehamuʼmo alino maku huno agelinuneno huno akamelega ageyana mago ve sipisipimoʼmo mago aise yosamo akopafiʼmo lokiyaʼafiʼmo vailiteno maiʼnigeno ageʼniye. Inagi agaemo uno ani sipisipimo avalelineno Aisaki aimuʼyaleʼmo amagino atafiʼmo kaeno Gotina ofalinimo amiʼniye.
GEN.22.14	Inagi Emalehamuʼa ani kotefeʼmo, Ala kava neʼmoʼa laha maesiyafeʼmo fikumo lamigiye, huno agi ateʼniye. Vayaʼmogimo ani agimo aeme aeme eʼa hemenimo huʼapaeʼmo, Ala kava neʼmoʼa agaiʼa aveleʼmo laha maesiyafeʼmo fikumo lamigiye, huʼa nehae. 
GEN.22.15	Inagi Ala kava neʼmo enisole vekaʼamoʼmo kokuʼnapatiʼmo Emalehamufeʼmo halate ha painoʼaeʼmo, 
GEN.22.16	Nagaemo nagoʼyamo ataleteʼna nagiʼniletiʼmo lama gemo nehuve. Kagaemo magoke mafaʼnekamogeka afaʼa agegeka oʼateka ani kavaʼmo huʼnanaʼmofeʼmo 
GEN.22.17	nagaemo aliʼna auleʼna kateʼnaeʼmo aliʼna auleʼna kategauve. Nagaemo kaginago vayaʼmo aliʼna afole aiʼna apatesuva vayaʼmogimo kokuʼnate kanefikana huʼa afole aige ani kahaepagana huʼa afole aige hugae. Kaginago vayaʼmogimo kame vayaʼapimo kamemo huʼa aeʼa apaka seteʼa taoniʼapimo aligae. 
GEN.22.18	Geʼnimo akame huʼnanaʼmofeʼmo kaginago mafaʼnekafatiʼmo muki ma mopafi nofi vayaʼmo aliʼna auleʼna apategauve, huno ha paiʼniye. 
GEN.22.19	Inagi Emalehamuʼa Aisakiʼmo avalelino aliʼyaʼamo neʼaliʼa neya vekalaʼanitegamo uʼnigeʼa Miyasima kotegamo atagineʼa uʼa ani koteʼmo Emalehamuʼmo alagi maiʼniye.
GEN.22.20	Mani kavaʼmo hutegenoʼaeʼmo henagaʼamo Emalehamuʼa afiʼniyana kaganakamo Neho aʼmo Milikaʼmo mafaʼnemo alino apateʼniye, huʼa huʼnae. 
GEN.22.21+GEN.22.22	Ani mafaʼne anagaʼai apakiʼapimo yege mafaʼnemo Husiʼagi aganaʼamoʼmo Musiʼagi Kemuveliʼa Alami afoʼamoʼagi Kesetiʼagi Hasoʼagi Pilitasiʼagi Yitilapuʼagi Metueliʼagi huʼa maiʼnae. 
GEN.22.23	Metueliʼa Lipeka afoʼamoʼmae. Nehoʼa Emalehamu aganaʼamo aʼmo Milikaʼa ani eitiʼa mafaʼne anagaʼmo alino apateʼniye. 
GEN.22.24	Nehoʼmo henaga aliʼniya aʼamo agiʼamo Leyumaʼmo Temaʼagi Gahamuʼagi Tahasiʼagi Makaʼagi huno alino apateʼniye.
GEN.23.3	Emalehamuʼmo Sela agufaʼamo haneʼniya yateʼmo maiʼniyatetiʼmo he tino Hiti nofi vayaʼaifeʼmo hunoʼaeʼmo, 
GEN.23.4	Nagaemo kalaga hageʼna kalaga vekamo eʼna lapakae folagapiʼmo maiʼnove. Aʼnimo ago faliʼniyanageʼna kiʼna atesuvafeʼmo mago mopamo miya faigesuve, huno ge huno apafi geʼnigeʼapaeʼmo 
GEN.23.5	Hiti mafaʼne anagaʼmogimo Emalehamu geʼaleʼmo aeʼa atagaina huʼapaeʼmo, 
GEN.23.6	Ala vekae, huʼa, getimo afiyo. Kagaemo hogote lokiya vekamo lagaeteʼmo vayatama vekamo maiʼnanaʼmofeʼmo lagae mopaleʼmo alagepa kanolufiʼmo afaʼa kika ategane. Haiya mopale kanoluʼmo aliguve, huka hisapi ani kanoluʼmo afoʼamoʼmo afaʼa kamisigeka akamo kika ategane, huʼa ha paiʼnae. 
GEN.23.7	Inagi Emalehamuʼa ani gemo afitenoʼaeʼmo mopa aepa vayaʼmo Hiti mafaʼne anagaʼai apaulagaleʼmo he tino maiʼneno ape huʼniye. 
GEN.23.8+GEN.23.9	Agaemo ina ge huno hapa paiʼniye. Lapakaemo mani haopalegamo aʼnimo kiʼna atesuvafeʼmo lapauʼnisiyaʼmoʼmo Efaloniʼa Soha mafaʼneeʼmo ge hutapa afitapa nategenoʼao agaemo Makapela yafa kaʼmo mopaʼamo agiʼnaleʼmo nateno, huno hapa paiʼniye. 
GEN.23.10	Efaloniʼa Hiti mafaʼnemogi folagapiʼmo fai maiʼneno muki ani Hiti mafaʼne anagaʼai apaulagaleʼe taoniʼamo kegiʼya kipatetiʼmo eʼa hai eʼnaya vayaʼai apaulagaleʼeʼmo Emalehamufeʼmo ha painoʼaeʼmo, 
GEN.23.11	Ala vekaʼnimogae, huno, Geʼnimo afiyo. Ani yafa kaʼmo miya ofaigane. Nagaemo yafa kaʼe ani mopaʼaʼeʼmo afaʼa kamiguve. Nagaemo vayaʼnimogi apaulagaleʼmo fikumo kamuvanagi akamo afaʼa kika ato, huno ha paiʼniye. 
GEN.23.12	Inagi Emalehamuʼa ani gemo afitenoʼaeʼmo ani vayaʼai apaulagaleʼmo ape huʼniye. 
GEN.23.13	Huteno agaemo muki ani mopale vayaʼai apaulagaleʼmo Efalonifeʼmo ina ge huno ha paiʼniye. Kagaemo mopamo namigefe hisanana kahaoke hovanagi geʼnimo afiyo. Nagaemo ani mopakamo miya faiguvanagi monimo aliyo. Aʼnimo ani yate kiʼna ategauve, huno ha paiʼniye. 
GEN.23.14+GEN.23.15	Efaloniʼa geʼaleʼmo aeno atagaina huno ha painoʼaeʼmo, Ala vekaʼnie, huno, afiyo. Ani mopalefeʼmo miyaʼamo faefu kilo siluva yafaʼmo haneʼniyaʼmonanafa laʼagaitiʼamogeka akamo afaʼa kika ategane. 
GEN.23.16	Emalehamuʼa Efaloniʼmo huʼniya geleʼmo, he, huteno faefu kilo siluva yafaʼmo sigelileʼmo maleno ageteno amiʼniye. Emalahamuʼa Efaloniʼmo muki vayaʼai apaulagaleʼmo ani aliguve huno agi aeʼniya siluva yafaʼmo amiʼniye.
GEN.23.17+GEN.23.18	Amiʼnigeno Efaloniʼa Makipela mopamo Mamali taonimo haneʼniya haopaleʼmo haneʼniya mopagi anile haneʼniya yafa kanagi muki ani mopaleʼmo haneʼniya yosagi huno Emalehamuʼmo amiʼniye. Agaemo Hiti mafaʼne anagaʼai apaulagaleʼe taonimo yafa kegiʼya kipatetiʼmo eʼa hai eʼnaya vayaʼai apaulagaleʼeʼmo amiʼniye. 
GEN.23.19	Inagi ani kavaʼmo hutenoʼaeʼmo Emalehamu aʼamo Selaʼmo ani Makipela mopamo Mamali taonimo alu agiʼamo Hemaloni taonimo haopale Kenani koteʼmo haneʼniya yafa kapiʼmo kino ateʼniye. 
GEN.23.20	Ani haopalegamo Hiti nofi vayaʼai mopaleʼmo haneʼniya yafa kaʼmo Emalehamuʼmo amiʼnageno agaiʼa mopaleʼmo kanoluʼmo haneʼniye.
GEN.24.1	Emalehamuʼa ago kosuna leʼniye. Ala kava neʼmoʼa Emalehamuʼmo muki yaʼmo alagepa huno alino auleno ateʼniye. 
GEN.24.2	Inagi Emalehamuʼa agaiʼaleʼmo asole kafugamo aliʼyaʼamo aliteno muki kagemi yaʼaleʼmo yagaino neʼateya vekaeʼmo ha painoʼaeʼmo, kahao ke hovanagi kayaʼmo naluʼmo afeʼalumelaga malo. 
GEN.24.3	Maleʼneka Ala kava neʼmo kokuʼnateʼe ma mopafiʼeʼmo neʼyagaiya Goti agiʼaletiʼmo kagoʼyamo ataleteka naha paigane. Kenani nofi vayaʼai folagapiʼmo maiʼnova vayaʼmogi a mafaʼne anagapatiʼmo mafaʼnekamo aʼmo avaleliʼna oʼmegauve, huka naha paiyo. 
GEN.24.4	Kagaemo koʼnilega konagaʼnimogimo maiʼnayanagi uka mafaʼneʼnimo Aisaki aʼmo avalelika eno, huno ha paiʼniye. 
GEN.24.5	Aliʼyaʼamo neʼaliya vekamoʼmo hunoʼaeʼmo, Ani a mafaʼnemoʼmo koʼamo ataleno nakame huno esiyafeʼmo ohausigeʼnaeʼmo nagaemo mafaʼnekamo avaleliʼna ani kokalegamo visufiye, huno afi geʼniye. 
GEN.24.6	Afi geʼniyaʼmonanafa Emalehamuʼa geʼaleʼmo aeno atagaina hunoʼaeʼmo, Ehekae, Mafaʼneʼnimo avalelika koʼnilegamo oʼuvo. 
GEN.24.7	Ala kava neʼmo kokuʼnapi Gotiʼa konagaʼnimogi mopale afoʼnimo nopatiʼmo navalelino etenoʼaeʼmo agoʼyamo ataleno polomasi gemo naha painoʼaeʼmo, ani mopamo kaginago vayaʼmo apamiguve, huno naha paiʼniye. Agaemo enisole vekaʼamo alino atesigeno uno hogotetesigeka uka mafaʼneʼnimo aʼmo ani kotegatiʼmo avalelika egane. 
GEN.24.8	Ani a mafaʼnemoʼmo koʼamo ataleno esiyafeʼmo ohausigekaeʼmo kagoʼyamo ataleʼnana kavafeʼmo kagesa oʼafiyo. Kagaemo koʼnilegamo mafaʼneʼnigeʼmo alagi avalelika oʼuvo, huno ha paiʼniye. 
GEN.24.9	Inagi aliʼyaʼamo neʼaliya vekamoʼmo Emalehamu aluʼmo afeʼalumelaga ayaʼmo maleʼneno ani kavatefeʼmo agoʼyamo ataleʼniye.
GEN.24.10	Aliʼyaʼamo neʼaliya vekamoʼmo teniʼa kamolu anagaʼmo apavaleteno alu ya alu yaʼamo aliteno Mesopatemiya kotegamo Neho taonifiʼmo uʼniye. 
GEN.24.11	Uneʼmo aʼne anagaʼmogimo eʼa aniʼmo he nefiya agufa kanaleʼmo uno avaʼyi huteno kamolu anagaʼamo ani keli kotuʼmo haopaleʼmo apateʼnigeʼa havaeʼa maiʼnae. 
GEN.24.12	Havaetagenoʼaeʼmo Gotifeʼmo hunoʼaeʼmo, Ala kava neʼmo ala vekaʼnimo Emalehamu Gotiʼamogae, huno, Kahao ke hove, kagaemo ala vekaʼnimo Emalehamutegamo alagepa kavaʼmo hisanafeʼmo mani afinaʼmo aliʼyaʼnimo alagepa huka alika afole aika ato. 
GEN.24.13	Nago, huno, Mani keli kotuʼmo haopale maiʼnovanageʼa taonifiʼmo neʼmaiya vayaʼai a mafaʼne anagaʼmo aniʼmo he fisayafeʼmo egae. 
GEN.24.14	Ani kavaʼmo afole aino, nagaemo mago a mafaʼneeʼmo, ina lafeʼmo kahaoke hogi, ani kekamo alika afe paiʼnegeʼna aiseʼamo aniʼmo neno, huʼna hisugenoʼaeʼmo afaʼa no, huno huteno, kamolu anagakaʼeʼmo aniʼmo he fiʼna apamiguve, huno hisiya a mafaʼnemo aliʼyakamo neʼaliya vekamo Aisaki aʼamo lekana paika atesana a mafaʼnemo maigiye. Nagaemo ani kavaʼmo ageteʼnaeʼmo ala vekaʼnimo ha neʼmane, huʼna agegauve, huno nunumuʼmo huʼniye.
GEN.24.15	Ina kava huno nunumuʼmo huno hano osuʼnigenoʼaeʼmo Lipekaʼa ani keʼmo kofino aliteno eʼniye. Lipekaʼa Metuveli a mafaʼnemo maiʼnigeno Metuveli itaʼamoʼmo Milikaʼmo maiʼnigeno afoʼamoʼmo Nehoʼmo Emalehamu aganaʼamoʼmae. 
GEN.24.16	Ani a mafaʼnemo kanale aʼmafaʼnemogeno mago veʼeʼmo lokaeno ohavaeʼniye. Agaemo ani keli kotuteʼmo uno lamino aniʼmo he fino alinino haineʼniye. 
GEN.24.17	Inagi Emalehamu aliʼyaʼamo neʼaliya vekamo agaetegamo nagu nagu huno uno, Kahaoke hovanagi yafa ani kekamo namigeʼna mago aiseʼamo aniʼmo neno, huno huʼniye. 
GEN.24.18	Huʼnigeno Lipekaʼa hunoʼaeʼmo, ala vekae, huno, afaʼa alika no, huteno malage huno yafa ani keʼmo agiʼnale kofino aliʼniyatetiʼmo afepaino ayate aliʼneno aniʼmo amiʼnigeno neʼniye. 
GEN.24.19	Amiʼnigeno netegenoʼaeʼmo, kamolu anagakaʼeʼmo aniʼmo he fiʼna apamisugeʼa neʼa apamu hugae, huno ha paiteno 
GEN.24.20	ani keʼmo alino yafa kalokalopafiʼmo aeno lakino apateʼnigeʼa neʼnageno halate ani keli kotutegamo nagu nagu huno uno lamino aniʼmo he filino eno haineno muki kamolu anagaʼamo apamiʼnigeʼa neʼnae. 
GEN.24.21	Neʼnageno aliʼyaʼmo neʼaliya vekamoʼmo ge osuno afaʼa ageno maiʼnenoʼaeʼmo Ala kava neʼmoʼa eʼnova kavaʼmo alagepa huno alino afole aino ateʼnifi oʼateʼnifi, huteno agesa alaʼamo afino maiʼniye.
GEN.24.22	Ani kava huʼa kamolu anagaʼmo aniʼmo ago netagenoʼaeʼmo aliʼyaʼmo neʼaliya vekamoʼmo mago goliletiʼmo alo hu maleʼnaya linimo agoʼyafiʼmo aeno alisiyafeʼmo amiteno lole goli hanalaʼmo alino ayatalateʼmo vaino ateʼniye. 
GEN.24.23	Atetenoʼaeʼmo, kahao ke hove. Ina la a mafaʼnemo maiʼnapi naha paiyo. Hemeni haniʼilagamo afokamo nopiʼmo havaesuna yaʼeʼmo haneʼnifiye, huno ge huno afi geʼnigenoʼaeʼmo 
GEN.24.24	Lipekaʼa hunoʼaeʼmo, Nagaemo Nehogani Milikagani mafaʼnemo Metuveli a mafaʼnemo maiʼnove. 
GEN.24.25	Magoʼe gemo ha painoʼaeʼmo, Kamolu anagakamogi nesaya kahauʼe neʼyaʼeʼmo afaʼa haneʼniye. Nopiʼmo havaesaya yaʼmo haneʼniyanagetapa afaʼa havaegae, huno ha paiʼniye. 
GEN.24.26	Ani gemo afitenoʼaeʼmo ape huʼneno Ala kava nefeʼmo mono huʼniye. 
GEN.24.27	Mono hunoʼaeʼmo, Ala vekaʼnimo Emalehamu Ala kava neʼamo Gotifeʼmo aliʼna auleʼna ategauve. Gotiʼa ala vekaʼnimo oʼataleno hau huno atege lama geʼamo alagi akame huge huteno ha maeʼniye. Nagaemo kategamo eʼnogenoʼaeʼmo Ala kava neʼmoʼa kaʼmo alino ho huno nateʼnigeʼna ala vekaʼnimo nofi vayaʼalegamo eʼnove, huno mono huʼniye. 
GEN.24.28	Huʼnigeno ani aʼmafaʼnemoʼmo nagu nagu huno uno itaʼamo nopiʼmo uno haino muki agaetegamo afole aiʼniya kavaʼe gefeʼmo nopi maiʼnaya vayaʼaifeʼmo hapa paiʼniye.
GEN.24.31	Lepaniʼa hunoʼaeʼmo, Ala kava neʼmoʼa alino auleno kateʼniya vekae, huno, Na kava higeka malaga he tika maiʼnane. Nopiʼmo ago aliʼna kanale huge kamolu anagakaʼmo maisaya yaʼmo aliʼna kanale huge hu maleʼnovanagi eno, huno ha paiʼniye.
GEN.24.32	Aliʼyaʼmo neʼaliya vekamo noteʼmo eʼnigenoʼaeʼmo Lepaniʼa kamolu anagaʼmogi apagotofuletiʼmo kagemi yaʼmo alino maleteno kahauʼe neʼyaʼeʼmo apamiteno aliʼyaʼmo neʼaliya vekamo aiyaʼe avagi huʼa uʼnaya vayaʼai apaiyaʼeʼmo sese hisayafeʼmo aniʼmo he filino eno apamiʼniye. 
GEN.24.33	Neʼyaʼmo kaeʼa apateʼnayaʼmonanafa Emalehamu aliʼyaʼamo neʼaliya vekamoʼmo hunoʼaeʼmo, Neʼyaʼmo oʼneʼneʼna hogoteʼna eʼnova kavafekeʼmo lapa paigesuve, huno huʼnigenoʼaeʼmo Lepaniʼa, he, kanalene. Afaʼa huvo, huno huʼnigenoʼaeʼmo 
GEN.24.34	Nagaemo Emalehamu aliʼyaʼamo neʼaluva vekamo maiʼnove. 
GEN.24.35	Ala kava neʼmoʼa ala vekaʼnimo magoʼe huno haʼmaeteno alino auleno ateʼnigeno ala agi vekamo hamaleʼniye. Ala kava neʼmoʼa asole yaʼmo sipisipigi memegi pulumakagi siluva yafanagi goli yafanagi aliʼyaʼamo neʼaliya ve aʼnegi kamolugi nokigi huno amiʼniye. 
GEN.24.36	Ala vekaʼnimo aʼmo Selaʼmo ago anekalo leʼniyana mago ve mafaʼnemo alino ateʼniye. Emalehamuʼa muki kagemi yaʼamo ani mafaʼnemo amiʼniye. 
GEN.24.37	Ala vekaʼnimoʼmo nagaefeʼmo naha painoʼaeʼmo, Nagaemo Kenani vayaʼmogi folagapiʼmo maiʼnovanageka ani vayaʼmogi aʼmafaʼnefatiʼmo nagae mafaʼnemo aʼmo oʼavalegauve, huka kagoʼyamo ataleka naha paiyo, huno huteno, 
GEN.24.38	Kagaemo afoʼnimo nofi vayapatikeʼmo mafaʼneʼnimo aʼmo avalegane, huno naha paiʼnigeʼnaeʼmo 
GEN.24.39	Nagaemo Ala vekaʼnieʼmo ha paiʼnaeʼmo, Ani a mafaʼnemoʼmo navagi hisiyafeʼmo ohausifi, huʼna ha paiʼnove. 
GEN.24.40	Agaemo naha painoʼaeʼmo, Nagaemo Ala kava neʼmo aulagaleʼmo geʼamo akame nehuva Ala kava neʼmoʼa enisole vekaʼamo alino atesigeno kagaeʼeʼmo magokepi lokaeno uteno kaʼmo alino ho huno katesigeka mafaʼneʼnimo aʼmo afoʼnimo nofi vayapatiʼmo afaʼa avalegane. 
GEN.24.41	Kagaemo apakaetegamo uka avaʼyi hisanageʼapaeʼmo ani a mafaʼnemo avaleʼa okamisagekaeʼmo kagoʼyamo ataleka naha paiʼnana gemoʼa katafauno okategaiye, huno naha paiʼniye. 
GEN.24.42	Hemenimo uneʼmo ani keli kotuteʼmo eʼna avaʼyi huteʼnaeʼmo nunumuʼmo huʼnaeʼmo, Gotiyo, huʼna, Ala vekaʼnimo Emalehamu Ala kava neʼamogae, huʼna, hemenimo alagepa huka visuva kaʼmo alika ho huka nato. 
GEN.24.43	Hemenimo nago, huʼna, ani keli kotuʼmo haopaleʼmo maiʼnove. Inagi mago veʼeʼmo lokaeno ohavaeʼnisiya a mafaʼnemoʼmo aniʼmo he fisiyafeʼmo neʼesigeʼnaeʼmo nagaemo ha paiʼnaeʼmo, Kahaoke hovanagi, yafa ani kekafatiʼmo aniʼmo namigeʼna neno, huʼna ha paiguve. 
GEN.24.44	Agaemo ina ge huno hugiye, aniʼmo afaʼa negane. Kamolu anagakaʼeʼmo aniʼmo apamiguve, huno hisiya aʼmafaʼnemo Ala kava neʼmoʼa Ala vekaʼnimo mafaʼneʼamo aʼmo lekana paiʼniya a mafaʼnemae, huʼna agegauve, huʼna nunumuʼmo huʼnove. 
GEN.24.45	Naipafiʼmo nunumuʼmo huʼna hano osuʼnogenoʼaekeʼmo Lipekaʼa yafa ani keʼamo agiʼnale kofiteno eno avaʼyi huʼniye. Agaemo ani keli kotuteʼmo uno lamino aniʼmo he filino haine neʼegeʼnaeʼmo, Kahaoke hovanagi aniʼmo mago namigeʼna neno, huʼna afi geʼnogenoʼaeʼmo,
GEN.24.46	malage huno agiʼnaletiʼmo yafa ani keʼamo alininemineno ayate aliʼnenoʼaeʼmo, Ala vekae, huno, kanalenagi aniʼmo afaʼa no. Netesanageʼnaeʼmo kamolu anagakaʼeʼmo aniʼmo apamiguve, huno huʼnigeʼna netogenoʼaeʼmo kamolu anagaʼniʼeʼmo aniʼmo apamigeʼa neʼnae. 
GEN.24.47	Inagi nagaemo loka huʼna ge huʼna afiʼnaeʼmo, Ina la a mafaʼnemo maiʼnane, huʼna afi geʼnogenoʼaeʼmo, Nehoʼe Milikaʼeʼmo aliʼana ateʼnaʼa mafaʼnemo agiʼamo Metuveli a mafaʼnemo maiʼnove, huno naha paiʼnigeʼnaeʼmo goli linimo agoʼyafi aeʼna ateteʼna lole hanalaʼmo ayatalateʼmo vaiʼna ateʼnove. 
GEN.24.48	Ape huʼna maiʼneʼnaeʼmo Ala kava netefeʼmo mono huʼna ala vekaʼnimo Emalehamu Ala kava nefeʼmo aliʼna auleʼna ateʼnove. Agaemo kaʼmo alino ho huno navalelino ala vekaʼnimo aganaʼamo nopiʼmo eʼniyanageno a mafaʼneʼamoʼmo ala vekaʼnimo mafaʼneʼamo aʼmo maigiye. 
GEN.24.49	Inagi lapakaemo ala vekaʼnilegamo lama ge huta alagepa kavaʼmo hugune, hutapa naha paisageʼna nagaemo haiyaʼalegamo visufi, huno hapa paiʼniye.
GEN.24.51	Lipekaʼmo kahaopale maiʼniyanagi kagaemo afaʼa avalelika uvo. Ala kava neʼmoʼa huʼniya gelefeʼmo ala vekakamo mafaʼneʼamo aʼmo afaʼa maigiye.
GEN.24.52	Emalehamu aliʼyaʼamo neʼaliya vekamoʼmo apakaemo huʼnaya gemo afitenoʼaeʼmo ape huʼneno Ala kava nefeʼmo mono huʼniye. 
GEN.24.53	Mono hutenoʼaeʼmo apakufaleʼmo neʼvaiya alagepa konali yaʼmo siluva konali yanagi goli konali yanagi alagepa kukena yanagi huno Lipekaʼmo amiʼniye. Amitenoʼaeʼmo asaʼamoʼe itaʼamoʼeʼmo alopa moniletiʼmo miya nefaiya yaʼmo fikumo anamiʼniye. 
GEN.24.54	Hutegeʼapaeʼmo agaeʼe avagi huʼa eʼnaya vayaʼeʼmo neʼyaʼmo nege aniʼmo nege huʼa ani haniʼilagamo maiʼnae. Inagi netepiʼmo he tiʼapaeʼmo Emalehamu aliʼyaʼamo neʼaliya vekamoʼmo hunoʼaeʼmo, Ala vekaʼnilegamo alitapa nategeʼna vino, huno huʼnigeʼanaeʼmo, 
GEN.24.55	Lipeka itaʼamoʼe asaʼamoʼeʼmo ha paiʼanaeʼmo, a mafaʼnemo afaʼa lagaeʼeʼmo aiseʼamo teniʼa agufa afinaʼmo maitenoʼaekeʼmo henagaʼmo afaʼa ugiye, huʼana ha paiʼnaʼae. 
GEN.24.56	Emalehamu aliʼyaʼamo neʼaliya vekamoʼmo hunoʼaeʼmo, Lapakaemo natafautapa oʼnateyo. Ala kava neʼmoʼa alagepa kaʼmo valino nateʼniyaʼmofeʼmo afaʼa ago alitapa nategeʼna ala vekaʼnilegamo vino, huno huʼnigeʼa 
GEN.24.57	Apakaemo huʼapaeʼmo, Lagaemo ani a mafaʼneeʼmo keya aeta agaiʼaekeʼmo afigegaune, huʼa ha paiʼnae. 
GEN.24.58	Inagi Lipekafeʼmo ge huʼnageno eʼnigeʼapaeʼmo kagaemo ani vekaʼeʼmo ugaʼafiye, huʼa afi geʼnagenoʼaeʼmo he, afaʼa ugapiye, huno huʼniye. 
GEN.24.59+GEN.24.60	Apakaemo Lipekafeʼmo aliʼa auleʼa ateteʼapaeʼmo, lasatimogae, huʼa, kagaemo asole tauseni tauseniʼa vayaʼai itaʼapimogamo maigane. Kaginago vayaʼmogimo kame vayaʼapimo aeʼa apaka seteʼa taoniʼapimo aligae, huʼa ha paiteʼa Lipekaʼe aliyaʼamo neʼaliya aʼne anaganagi Emalehamu aliʼyaʼamo neʼaliya vekagi vayaʼagi huʼa aliʼa apateʼnageʼa uʼnae.
GEN.24.61	Lipekaʼe aliʼyaʼamo neʼaliya aʼne anagaʼeʼmo kamoluleʼmo haiʼa fai maiteʼa Emalehamu aliʼyaʼamo neʼaliya vekamo akame huʼa uʼnae. Ina kava huno Lipekaʼmo avalelino uʼniye. 
GEN.24.62	Ani afinaʼmo Aisakiʼa Negevi kotega ani keli kotuʼmo agiʼamo Miya Lahai Loi ani keli kotuteʼmo maiʼniyatetiʼmo eʼniye. 
GEN.24.63	Inagi Aisakiʼa mago uneʼmo umenitata huno maiʼniyatetiʼmo alino maku huno ageʼniyana kamolu anagaʼmo eʼnageno apakeʼniye. 
GEN.24.64+GEN.24.65	Lipekaʼa kamoluleʼmo fai maiʼnenoʼaeʼmo aulu heno ageyategamo Aisakiʼmo agetenoʼaeʼmo Emalehamu aliʼyaʼamo neʼaliya vekaeʼmo, Uma vekamo ina laʼmo lagaeʼeʼmo fotu hisiyafeʼmo neʼe, huno afi geʼnigenoʼaeʼmo, Ala vekaʼnimae, huno ha paiʼnigenoʼaeʼmo kamoluʼmo agotofuletiʼmo ataleno mopafi asagauno aiteno agenopaleʼmo kino aliʼniya lavolavoletiʼmo alino augosafiʼmo aino ati kaeʼniye. 
GEN.24.66	Aliʼyaʼmo neʼaliya vekamoʼmo Aisakifeʼmo muki huʼniya kavaʼaeʼmo ava gemo huno ha paiʼniye. 
GEN.24.67	Inagi Aisakiʼa Lipekaʼmo avalelino uno lamino itaʼamo Sela seli nopiʼmo ateteno aliʼniye. Aisakiʼa Lipekafeʼmo lusi kava huno hau ayamopafiʼmo hauʼniyaʼmofeʼmo aipamoʼmo kanale huʼnigeno alagepa huno maiʼniye. Hogoteno itaʼamoʼmo faliʼniya kavafeʼmo aipamoʼmo kana huʼnigeno maiʼniyaʼmofeʼmae.
GEN.25.3	Yokasaniʼa Semaʼe Nenaʼeʼmo alino anateʼniye. Nena mafaʼne anagaʼmo Asulimiʼagi Letusimiʼagi Leyumimiʼagi huʼa maiʼnae. 
GEN.25.4	Mitiyani mafaʼne anagaʼmo Efaʼagi Efeʼagi Hanokiʼagi Amitaʼagi Alataʼagi huʼa maiʼnae. Muki ani nofi vayaʼmo Ketula mafaʼne anagaʼmae. 
GEN.25.5	Emalehamuʼa muki haneʼniya kagemi yaʼamo alino Aisakina amiʼniye. 
GEN.25.6	Amiʼniyaʼmonanafa henagaʼaʼamo aliʼniya atala ani mafaʼne anagaʼmo mago amuse yaʼmo fiku hapa maeno apamiteno Aisaki maisiya haopaʼaleʼmo oʼmaisayafeʼmo yegemo haine neʼeya haopalegamo alino apateʼnigeʼa uʼnae.
GEN.25.7	Emalehamuʼa vani hataleti seveti faefuʼa kafugamo maiteno faliʼniye. 
GEN.25.8	Emalehamuʼa alagi kosunamo leteno kafugaʼamoʼmo alopa huʼnigeno aipamoʼmo falu huʼnigeno faliʼnigenoʼaeʼmo Gotiʼa aginago vayaʼaʼeʼmo alino anupa huno ateʼniye. 
GEN.25.9	Faliʼnigeʼanaeʼmo lole mafaʼneʼalaʼmo Aisakiʼe Isameliʼeʼmo mago yafa kaʼmo agiʼamo Makipela yafa kaʼmo Yohaʼa Hiti nofi vekamo mafaʼnemo Efaloni mopamo Mamile taonimo haopale haneʼniya yafa kapiʼmo kiʼana ateʼnaʼae. 
GEN.25.10	Emalehamuʼa Hiti nofi vayaʼmogi mopamo miya faiteno Selaʼmo kino ateʼniya mopaleʼmo Emalehamuʼmo kiʼana ateʼnaʼae. 
GEN.25.11	Inagi Emalehamuʼa ago falitegenoʼaeʼmo Gotiʼa Aisakiʼmo alino auleno ateʼniye. Aisakiʼa Mia Lahai Loi ani keli kotuʼmo haopaleʼmo maiʼniye.
GEN.25.13+GEN.25.14+GEN.25.15	Isameli mafaʼne anagaʼmogi apakiʼapimo yege mafaʼneʼamo Nemahotiʼmo alino atetenoʼaeʼmo Ketaʼagi Aʼmiliʼagi Mimisamaʼagi Misimaʼagi Numaʼagi Masaʼagi Hataʼagi Temaʼagi Yetuliʼagi Nafisiʼagi Ketemaʼagi huno alino apateʼniye. 
GEN.25.16	Isameli ve mafaʼne anagaʼamogi apakiʼapimae. Mani tuolofuʼa mafaʼne anagaʼmogimo muki maiʼnayate maiʼnaya haopalegamo taoniʼaeʼmo apakaiʼapi apakileʼmo ateʼnae. Mani tuolofuʼa konagaʼmogimo tuolofuʼa nofi vayaʼai apakinago vayaʼmo maiʼnae. 
GEN.25.17	Isameliʼa vani hataleti teti seveniʼa kafugamo maiteno faliʼnigeʼapaeʼmo vayaʼamo eʼa aliʼa anupa huʼnae. 
GEN.25.18	Isameli aginago vayaʼmo Havila koʼe Su koʼeʼmo hanetegeʼa folagapiʼmo maiʼnae. Isipi koʼmo hanetegeʼa yegemo haine neʼeya haopalegamo Su koteʼmo maiʼnae. Apakaemo vayaʼapimogi folagapiʼmo maiʼnae.
GEN.25.19	Mani gemo Emalehamu mafaʼnemo Aisakifeʼmo ava gemo haneʼniye. 
GEN.25.20	Aisakiʼa fotiʼa kafugamo maitenoʼaeʼmo aʼamo Lipekaʼmo aliʼniye. Lipeka afoʼamoʼmo Metuveliʼa Siliya nofi vekamo Pata Alami kotegamo maiʼniya vekamo a mafaʼnemae. Lipeka asaʼamoʼmo Lepaniʼeʼmo Siliya nofi vekamae. 
GEN.25.21	Aisaki aʼmo Lipekaʼa mafaʼnemo alino oʼateʼnigenoʼaeʼmo Aisakiʼmo Ala kava nefeʼmo nunumuʼmo huʼnigeno Ala kava neʼmoʼa afitenoʼaeʼmo ha maeʼnigeno Lipekaʼmo aipaguʼeʼmo maiʼniye. 
GEN.25.22	Lole mafaʼnelaʼmo aipafi maiʼneʼana kanage huʼnaʼae. Lipekaʼa, na kava higenoʼaeʼmo mani agufa kavaʼmo nagaetega afole neʼaiye, huno huteno ani kavaʼmo aepaʼamo afisiyafeʼmo Ala kava netegamo uno nunumuʼmo huno ge huno afi geʼniye. 
GEN.25.23	Ala kava neʼmoʼa Lipekafeʼmo ha painoʼaeʼmo, Kaipafiʼmo lole nofi vekalaʼmo maiʼnaʼae. Kagaepatiʼmo lole nofi vekalaʼmo aliʼana fako huʼana mago nofi vekamo vayaʼmogi alu nofi vekamo vayaʼmo aeʼa apaka seʼa maigae. Yege mafaʼnemoʼmo aganaʼamo aiyafiʼmo maiʼneno aliʼyaʼamo aligiye, huno ha paiʼniye. 
GEN.25.24	Lipekaʼa mafaʼnemo alino atesiya kanaʼamo ago hano hutegenoʼaeʼmo lagoʼya mafaʼnelaʼmo alino anateʼniye. 
GEN.25.25	Hogoteno afole aiʼniya mafaʼnemo haesa agufamo haneʼnigeno muki agufaʼalegamo asole ayokaʼmo aeʼniyaʼmofeʼmo agiʼamo Isoʼae huʼa ateʼnae. 
GEN.25.26	Henagaʼamo aganaʼamoʼmo afole neʼainoʼaeʼmo Iso aiya kigupaleʼmo ayatetiʼmo atafauʼniye. Ina kava huʼniyaʼmofeʼmo agiʼamo Yekopuʼae huʼa ateʼnae. Aisakiʼa sigisitiʼa kafugamo neʼmaigenoʼaeʼmo Lipekaʼmo ani lole mafaʼnelaʼmo alino anateʼniye.
GEN.25.27	Lole mafaʼnelaʼmo ago kositeʼanaeʼmo Isoʼa umenitata huno yahaofilagatiʼmo yagagafamo haesiya kavaʼmo ageʼniya vekamo maiʼnigeno Yekopuʼa yuna vekamo maiʼneno noteʼmo seli nopikeʼmo neʼmaiya vekamo maiʼniye. 
GEN.25.28	Isoʼa afela afumo haeno kaeno alinineno Aisakiʼmo amiʼniyaʼmofeʼmo Isofeʼmo hau ayamopafi hauʼnigeno Lipekaʼa Yekopufeʼmo hau ayamopafiʼmo hauʼniye.
GEN.25.29	Mago afinaʼmo Yekopuʼa hefa samofiʼmo haga nehiya agufa yaʼmo ateteno nekaegeno Isoʼa yahaofilagatiʼmo aga teʼnigeno aunena aisiya agufa kavaʼmo huʼnigeno eʼniye. 
GEN.25.30	Isoʼa Yekopufeʼmo hunoʼaeʼmo, naunena aisiya agufa kavaʼmo nehigi ani haesa hefa samokafatiʼmo mago hatika namigeʼna neno, huno huʼniye. Ani ge huʼniyaʼmofeʼmo Isofeʼmo alu agiʼamo Itomiʼae, huʼa ateʼnae. Itomiʼae agimo aepaʼamo haesane. 
GEN.25.31	Yekopuʼa hunoʼaeʼmo, Hogoteka kagaemo yege mafaʼnemogi neʼaliya aulena yaʼmo nagaeteʼmo maketi hugeʼna nagaemo neʼyatetiʼmo miya faitesugekaekeʼmo negane, huno huʼnigeno 
GEN.25.32	Isoʼa hunoʼaeʼmo, Afiyo, huno, ago hogoʼamo falisuva kavaʼmo nehuvaʼmofeʼmo yege mafaʼnemoʼnamo aliʼnova yaʼnimoʼa haiya kava huno naha maegaiye, huno huʼnigenoʼaeʼmo
GEN.25.33	Yekopuʼa hunoʼaeʼmo, He, alagi lama gemo nehuvanageʼna afaʼa kamiguve, huka kagoʼyamo ataleteka naha paiyo, huno huʼnigenoʼaeʼmo Isoʼa agoʼyamo ataleteno kamiguve, huno huteno amiʼniye. 
GEN.25.34	Amitegeno Yekopuʼa Isoʼmo peleti mayaʼe haesa hefaʼeʼmo amiʼnigeno aniʼeʼmo neteno he tino uʼniye. Isoʼa ani kavaʼmo huʼniya kavatetiʼmo yege mafaʼnemoʼmo aliʼniya yaʼaeʼmo ina agufa yane, huno huʼniye.
GEN.26.1	Emalehamu maiʼniya afinaʼmo neʼyafe kafu huʼnaya agufa kavaʼmo huno halate Kenani mopaleʼmo magoʼe huno kafu kavaʼmo afole aiʼniye. Inagi Aisakiʼa Filisatini nofi vayaʼaiteʼmo neʼyagaiya kini vekamo Amimalekiʼa maiʼniya taonimo Gela taonifilagamo uʼniye. 
GEN.26.2	Ala kava neʼmo Aisakitegamo afole aiteno, Kagaemo Isipi kotegamo uka olamiyo. Nagaemo kaha paisuva haopalegageʼmo maiyo. 
GEN.26.3	Kalaga hageka uka kalaga vekamo mani mopale maiʼnegeʼnao aliʼna auleʼna kategauvanagi. Nagaemo kagaeʼe kaginago vayaʼeʼmo muki mani mopamo lapamiguve. Nagaemo afokamo Emalehamufeʼmo nagoʼyamo ataleteʼna ha paiʼnova polomasi gemo akame huʼna aliʼna afole aiʼna ategauve. 
GEN.26.4	Nagaemo kaginago mafaʼne anagaʼmo magoʼe huʼna kokunate kanefigana huʼna aliʼna afole aiʼna apategauve. Nagaemo muki mani mopaʼamo kaginago mafaʼne anagakamo apamiguve. Nagaemo kaginago vekaletiʼmo muki nofi vayaʼmo aliʼna auleʼna apategauve. 
GEN.26.5	Emalehamuʼa geʼnimo afige huvo, huʼna huʼnova gemo akame huge keʼaepa geʼnimo akame huge huno maiʼniyaʼmofeʼmae.
GEN.26.6	Inagi Gotiʼa ina ge huno ha paiʼniyaʼmofeʼmo Aisakiʼa ataleno oʼuno Gela mopaleʼmo afaʼa maiʼniye. 
GEN.26.7	Maiʼnigeʼapaeʼmo ani kote ve anagaʼmogimo aʼaeʼmo ge huʼa afi geʼnagenoʼaeʼmo, Nasaʼnimoʼae, huno hapa paiʼniye. Koli huʼniyaʼmofeʼmo aʼnimo maiʼniye, huno osuʼniye. Agaemo, fiku yanageʼa Lipekatetifeʼmo kamitimo namagigae. Agaemo alagepa aʼmo maiʼnigeʼa alagepa apaulagamo neʼagayaʼmofeʼmo kamitimo namagigae, huno agesa afiʼniye. 
GEN.26.8	Ani kote yatala afinaʼmo maitegenoʼaeʼmo Amimalekiʼa Filisatini nofi vayaʼai kini vekamoʼmo he tino yasi katetiʼmo ageʼniyana Aisakiʼa aʼamo Lipekaʼmo agufaleʼmo ame aliʼnigeno ageʼniye. 
GEN.26.9	Inagi Amimalekiʼa Aisakifeʼmo keya aeno ge huno ha painoʼaeʼmo, Alagi akageʼmo maiʼniye. Na kava higeka nasaʼnimoʼae, huka huʼnane, huno afi geʼnigenoʼaeʼmo Aisakiʼa hunoʼaeʼmo, Nagaemo nagesa afiʼnaeʼmo, aʼniye, huʼna hisugetapaeʼmo agaetetife fikumo namagisageʼna falisufi, huʼna nagesamo afiteʼnaeʼmo ani agufa gemo huʼnove, huno ha paiʼniye. 
GEN.26.10	Amimalekiʼa ha painoʼaeʼmo, Kagaemo mani kavaʼmo lagaetegamo haiya agufa kavaʼmo huʼnane. Mago vekamoʼmo akaʼeʼmo magokepi lokaeno havaeʼniesinana vaiʼmo alinika eka lagaemo lamiʼnanesine, huno ha paiʼniye. 
GEN.26.11	Inagi Amimalekiʼa muki vayaʼaeʼmo hapa painoʼaeʼmo, Haiya vekamoʼmo ani vekalegamofi aʼalegamofi huno hosu kavaʼmo hisiyana ani vekamo alagi kamitimo amagigeno falino, huno hapa paiʼniye.
GEN.26.12	Aisakiʼa ani mopaleʼmo avina yaʼmo hakaleʼnigeno Ala kava neʼmoʼa ha maeno alino auleno ateʼnigeno neʼyaʼmo hageteno ani kafugafiʼmo magoʼe huno asole neʼyaʼmo afole aiʼniye. 
GEN.26.13	Aisakiʼmo aepa faino kagemi yaʼamo afole aime aime uno magoʼe magoʼe huno afole aigeno lusi kagemi yaʼamo haneʼniya vekamo hamaleʼniye. 
GEN.26.14	Agaemo asole sipisipi anagaʼamo maige pulumaka anagaʼamo maige asole aliʼya vayaʼamo maige huʼniyaʼmofeʼmo Filisatini vayaʼmogi apaipa kafa haeʼnae. 
GEN.26.15	Aisaki afoʼamoʼmo Emalehamu maiʼniya afinaʼmo aliʼyaʼale maiʼnaya vayaʼmogimo kafi maleʼnaya ani kelimo Filisatini vayaʼmogimo ka akanige mopamo aliʼa ani keli kotuʼamo aeʼa ati kaege huʼnae. 
GEN.26.16	Amimalekiʼa Aisakifeʼmo hunoʼaeʼmo, Kagaemo magoʼe huka lagaemo ago aeka laga seʼnanaʼmofeʼmo ago ataleka uvo, huno huʼniye.
GEN.26.17	Inagi Aisakiʼmo ani kotetiʼmo apataleno uno Gela otuleʼmo seli noʼamo alino hetino ateteno maiʼniye. 
GEN.26.18	Ani koteʼmo hogoteno Emalehamuʼa ani keli kotuʼamo kafi maleteno falitegeʼapaeʼmo Filisatini vayaʼmogimo mopa kafili eʼa aeʼa ati kae maleʼnaya kelimo halate Aisakiʼa mopamo kafino ataleteno alagepa huʼniye. Inagi afoʼamoʼmo ateʼniya agileʼmo aeʼniye. 
GEN.26.19	Aisaki aliʼyaʼamo neʼaliya vayaʼmogi ani otu mopaleʼmo keli kafiliʼa lamiʼa aniʼmo ageʼnageno aniʼmoʼa malelino haineno aino kalafu aino lamiʼniya kelimo afole aiʼniye. 
GEN.26.20	Huʼniyaʼmonanafa aniʼmo ageʼnayaʼmofeʼmo Gela vayaʼai pulumakale neʼyagaiya vayaʼmogi Aisaki pulumakale neʼyagaiya vayaʼmo ge hapauʼnae. Gela vayaʼmogimo, lagae aniʼmae, huʼa huʼnayaʼmofeʼmo Aisakiʼa ani aniʼmo agiʼamo Eseke ani kotune, huno ateʼniye. Ani agimo aepaʼamo ge vaiʼnona aniʼmae. 
GEN.26.21	Inagi Aisaki aliʼyaʼamo neʼaliya vayaʼmogimo mago alu keli kotuʼmo nekafigeʼapaeʼmo ani keliʼefeʼmo ani kavakeʼmo huʼa ge hapauʼnae. Aisakiʼa ani ani keli kotuʼmo agimo Sitana anikeli kotune, huno ateʼniye. Ani agimo aepaʼamo ge vaiʼnaya ani kotuʼmae. 
GEN.26.22	Aisakiʼa ani mopaletiʼmo ataleno uʼnigeʼa uʼa mago alu ani keli kotuʼmo kafiʼnageʼapaeʼmo magoʼe huʼa ge oʼvaiʼnae. Agaemo, Ala kava neʼmoʼa maisuna mopamo lamiyaʼmofeʼmo magoʼe huno alu ya alu yatimo afaʼa afole aigiye, huno huteno agiʼamo Lehomoti ani keli kotuʼmae, huno ateʼniye. Ani agimo aepaʼamo afaʼa maisuna ani kotune.
GEN.26.23	Henagaʼamo Aisakiʼa ani kotetiʼmo ago ataleno Miyasima kotegamo uno haiʼniye. 
GEN.26.24	Haino maiʼniya haniʼilagamo Ala kava neʼmoʼa agaetegamo afole aiteno ha painoʼaeʼmo, Nagaemo afokamo Emalehamu Gotiʼamoʼnamo maiʼnove. Nagaemo kagaeʼeʼmo maiʼnovanagi alagi koli osuvo. Nagaemo aliʼyaʼnimo aliʼniya vekamo Emalehamutefeʼmo aliʼna auleʼna katesugeʼa asole kaginago vayaʼmo magoʼe huʼa afole aigae, huno ha paiʼniye. 
GEN.26.25	Aisakiʼa ani gemo afitenoʼaeʼmo yafa hiʼyalamuʼmo hu maleʼneno Ala kava neʼmo agiʼaleʼmo keya aeno mono huʼniye. Agaemo seli noʼamo alino he tino atetegeʼa aliʼyaʼamo neʼaliya vayaʼmogimo ani keli kotuʼamo kafiʼnae.
GEN.26.26	Amimalekiʼagi mago ao vekamo Ahusatiʼagi ati vayaʼaleʼmo yagaino apateʼniya vekamo Faikoliʼagi huʼa Gela kotegatiʼmo Aisakitegamo eʼnae. 
GEN.26.27	Aisakiʼa apakaefeʼmo ina ge huno ge huno apafi geʼniye, lapakaemo nagaefeʼmo alagi olapauʼnigetapa lapaini hutetapa alitapa naha faitapa nataleʼnayana na kava higetapaeʼmo nagaetegamo eʼnae, huno apafi geʼniye. 
GEN.26.28	Lagaemo ageta alagepa huta ageʼnonana Ala kava neʼmo kagaeʼeʼmo lokaeno maiʼnigeta ageʼnonaʼmofeʼmo kagaegiʼeʼmo magokepi lagoʼya ataleteta kotalakemo hugune. 
GEN.26.29	Lagaemo kame huta okateta alagepa kavaʼageʼmo huteta laipamoʼmo falu huʼnigeta alita kataleʼnonaʼmofeʼmo lagaetegamo hosu kava osisanafeʼmo magokepi kotalakemo hu malegaune. Ala kava neʼmoʼa alino auleno kateʼniya vekamo maiʼnane, huno ha paiʼniye. 
GEN.26.30	Inagi Aisakiʼa alopa neʼyaʼmo yagita huno apateʼnigeʼa neʼyaʼmo nege ani nege huʼnae. 
GEN.26.31	Egaʼamo gotilamiyapiʼmo he tiʼa apagoʼyamo ataleteʼapa magokepiʼmo kotalakemo huʼnae. Aisakiʼa alino apateʼnigeʼa apaipamoʼmo falu huʼnigeʼa uʼnae. 
GEN.26.32	Ani afinakeʼmo Aisaki aliʼyaʼamo neʼaliya vayaʼmo eʼa Aisakifeʼmo ha paiʼapaeʼmo, Mago ani keli kotuʼmo kafiʼnonageno malelino aniʼmo haineʼniye, huʼa ha paiʼnae. 
GEN.26.33	Inagi Aisakiʼa agiʼamo Sema ani keli kotune, huno ateʼniye. Ani kava huʼniyaʼmofeʼmo hemenimo ani haopalegamo haneʼniya taonieʼmo Miyasima taonie, huʼa agi neʼae.
GEN.26.34	Isoʼa fotiʼa kafugamo maitenoʼaeʼmo Yuʼnitiʼmo Hiti nofi vekamo Meli aʼmafaʼnemo aliteno mago aʼamo Mesamatiʼmo Hiti nofi vekamo Eloni a mafaʼnemo aliʼniye. 
GEN.26.35	Aisakiʼe Lipekaʼeʼmo ani lole atalaʼani kavaʼanimo anaketeʼanaeʼmo anaipamoʼmo kana huʼniye.
GEN.27.2	Aisakiʼa hunoʼaeʼmo, Afiyo, huno, Ago kosuna leʼnove. Falisuva afinaʼnimo oʼageʼnove. 
GEN.27.3	Ani kava huʼnovaʼmofeʼmo kahaoke hovanagi ati kevekaʼe keve kukaʼeʼmo aliteka uka yahaofilagatiʼmo afela afu kahauya huka haeka alinikeka namiyo. 
GEN.27.4	Hogoteka haekaeʼmo kaeka namiʼnanageno haga neʼnahaiya agufa kava huka kaeka alinika eno. Neteʼnaeʼmo aliʼna auleʼna kateteʼna faliguve, huno ha paiʼniye.
GEN.27.5	Lipekaʼmo afiʼnigenoʼaeʼmo Aisakiʼa Isofeʼmo ani gemo huno ha paiʼniye. Isoʼa afela afumo haeno alinino esiyafeʼmo yahaofilagamo ago uʼniye. 
GEN.27.6	Lipekaʼa Yekopufeʼmo ha painoʼaeʼmo, hemenimo afiʼnogeno afokamoʼmo nepukamo Isofeʼmo ha painoʼaeʼmo, 
GEN.27.7	Uka afela afumo haeka alinikeka haga nahaisiya agufa kava huka kaeka namigeʼna neteʼna Ala kava neʼmo aulagaleʼmo aliʼna auleʼna kateteʼna faliguve, huno ha paiʼniye. 
GEN.27.8	Inagi mafaʼneʼnimogae, huʼna, hisuva geʼnimo afiteka akame huvo. 
GEN.27.9	Hemenimo uka meme anagapatiʼmo ageka hogote aikeli memelaʼmo anavalelika nagaetegamo egeʼnao afokamoʼmo haga hauʼnigeno neʼneya agufa neʼyaʼmo kaegauve. 
GEN.27.10	Kaesugeka Afokamoʼmo alinikuka amisanageno netenoʼaeʼmo alino auleno kateteno faligiye, huno ha paiʼniye. 
GEN.27.11	Ani ge huʼnigenoʼaeʼmo Yekopuʼa hunoʼaeʼmo, Afiyo, huno, Isoʼmo muki agufaʼalegamo ayoka kauʼe vekamo maiʼnigeʼna nagaemo nayoka oʼaeniya nagufaʼe vekamo maiʼnove. 
GEN.27.12	Fiku yanageno afoʼnimoʼmo nagufalegamo alino agetenoʼaeʼmo nagaefeʼmo humi natesana vekamoga nehane, huno huteno Gotiʼa alino auleno natesiya gemo naha opaino lifana kegeʼmo naha paigiye, huno ha paiʼniye. 
GEN.27.13	Ha paiʼniyaʼmonanafa itaʼamoʼmo hunoʼaeʼmo, Mafaʼneʼnimo, huno, Hosu lifana gemo kaha paisiyaʼmoʼmo ani gemo nagaeteʼmo hanegaiye. Afaʼa geʼnimo akame huka uka lole memelaʼmo anavalelika nagaetegamo eno, huno ha paiʼniye. 
GEN.27.14	Yekopuʼa uno lole memelaʼmo anavalelino itaʼamotegamo eʼnigeno itaʼamoʼa afoʼamoʼmo haga hauʼniya agufa neʼyaʼmo kaeʼniye. 
GEN.27.15	Lipeka nopiʼmo Iso kukena yaʼamo maleʼniya yapatiʼmo ageno alagepa kukenamo alino henaga mafaʼneʼamo Yekopuʼmo vaino ateʼniye. 
GEN.27.16	Vaino ateteno aikeli memelaʼmogani anakufaletiʼmo ayatalateʼe lugoʼafiʼeʼmo hayaeno ateʼniye. 
GEN.27.17	Hayaeno atetenoʼaeʼmo haga hauʼniya neʼyaʼmo kaeʼniya neʼyaʼe peleti mayaʼeʼmo alino Yekopuʼmo amiʼniye.
GEN.27.18	Inagi Yekopuʼa afoʼamotegamo alininunoʼaeʼmo, Afo, huno huʼnigeno, Aisakiʼa ove, maiʼnogi mafaʼneʼnimo ina lagae, huno afi geʼniye. 
GEN.27.19	Yekopuʼa hunoʼaeʼmo, nagaemo Isoʼnamo yege mafaʼnekamae. Nagaemo naha paiʼnana kavakeʼmo akame huʼna afela afumo ameʼamo kaeʼna aliniʼna eʼnove. Kahaoke hovanagi he tika alika neteka alika auleka nato, huno ha paiʼniye. 
GEN.27.20	Ha paiʼnigenoʼaeʼmo Aisakiʼa hunoʼaeʼmo, Mafaʼneʼnimogae, huno, haiya kava huka malage huka haeka alinika eʼnane, huno afi geʼnigenoʼaeʼmo, Ala kava neʼmo Gotikamokeʼmo naha maeteno nagaetegamo alino ateʼnigeno eʼnigeʼnaeʼmo haeʼnove, huno ha paiʼniye. 
GEN.27.21	Aisakiʼa Yekopufeʼmo hunoʼaeʼmo, Kahaoke hovanagi nahaopaʼaleʼmo eʼnegeʼna kagufaleʼmo atafauʼna ageteʼna mafaʼneʼnimo Isogamo maiʼnapi huʼna kageno, huno huʼniye. 
GEN.27.22	Yekopuʼa afoʼamo Aisaki haopaʼaleʼmo uʼnigeno agufaleʼmo atafauno alagepa huno agufaleʼmo atafauno agetenoʼaeʼmo, kagaemo Yekopu neʼaiya agufa kageʼmo neʼainaʼmonanafa kayatalaʼmo Iso ayatalakana huʼniye, huno huʼniye. 
GEN.27.23	Agaemo Yekopuʼae, huno ageno alagepa osuʼniye. Ayatalaʼmoʼa Iso ayatalakanaʼmo huʼniyaʼmofeʼmo alino auleno ateʼniye. 
GEN.27.24	Agaemo, Alagi lama ge huka kagaemo mafaʼneʼnimo Isogamofiye, huno afigeʼnigenoʼaeʼmo Yekopuʼa, he, nagaekeʼmae, huno huʼniye. 
GEN.27.25	Aisakiʼa hunoʼaeʼmo, Nagaemo aliʼna auleʼna katesuvafeʼmo ani neʼyaʼmo aliʼnikeka namigeʼna neno, huno huʼnigeno alinineno amiʼnigeno neʼnegenoʼaeʼmo nofi alagafati aniʼeʼmo amigeno neʼniye. 
GEN.27.26	Neteno Aisakiʼa hunoʼaeʼmo, mafaʼneʼnimogae, huno, hemenimo eka nahaopaletiʼmo nahaeka no, huno huʼniye. 
GEN.27.27	Yekopuʼa eno haopaletiʼmo haeno neʼnegenoʼaeʼmo kukenaʼaleʼmo atu faino afitenoʼaeʼmo alino auleno ateʼniye. Alagi lama ge huve, huno, mafaʼneʼnimo alagepa atuʼamoʼmo Ala kava neʼmoʼa alino auleno ateʼniya hoyafatiʼmo neʼaiya agufa alagepa atumo aiʼniye. 
GEN.27.28	Haniʼilagamo Gotiʼa kokuʼnapati lao yaʼmo alino ataleʼnigeno emineno alagepa mopafatiʼmo asole neʼyaʼe nofi alagafati aniʼeʼmo afole aigiye. 
GEN.27.29	Vayaʼmogimo aliʼyakamo aliʼa kategae. Muki kotega vayaʼmogimo kagae kaiyafiʼmo maigae. Kagaemo konagakamogiteʼmo yagaika apatesanageʼa kaiyafiʼmo maigae. Ala kava neʼmoʼa muki vayaʼmogi kagaemo aliʼa hosu huʼa katesaya vayaʼaifeʼmo lifana huno apategaiye. Ala kava neʼmoʼa aliʼa auleʼa katesaya vayaʼaina aulena gemo hapa paigiye, huno ha paiʼniye.
GEN.27.30	Ani gemo huno ha paitegenoʼaeʼmo Yekopuʼa ago ataleno uʼniye. Neʼvigenoʼaeʼmo anile Isoʼmo yahaofilagatiʼmo eno avaʼyi huʼniye. 
GEN.27.31	Agaemo afoʼamoʼmo haga hauʼniya agufa neʼyaʼmo kaeno alinino afoʼamotegamo eno, afoʼnimoʼmo he tino mafaʼneʼamoʼmo afela afumo ameʼamo kaeno alinino eʼniya neʼyaʼmo alino negaiye. Kagaemo Ala kava neʼmoʼa naha maesiyafeʼmo alika auleka nato, huno huʼniye. 
GEN.27.32	Afoʼamo Aisakiʼa, ina lagamae, huno afi geʼnigenoʼaeʼmo, nagaemo yege mafaʼnekamo Isoʼnamae, huno ha paiʼniye. 
GEN.27.33	Aisakiʼa ani gemo afitenoʼaeʼmo lusi kava huno atete hutenoʼaeʼmo, hogoteno afela afumo haeno kaeno alinineno namiʼniya vekamo ina laʼmae. Oʼmeʼnanageʼnaeʼmo ago neteʼna Ala kava neʼmoʼa alino auleno atesiya gemo ago ha paiʼnovanageno Ala kava neʼmoʼa alino auleno ategaiye, huno huʼniye. 
GEN.27.34	Isoʼa afoʼamoʼmo huʼniya gemo afiʼnigenoʼaeʼmo aipamoʼmo lusi kava huno kana huʼnigeno alopa gefatiʼmo keya aeʼniye. O afoʼnimogae, huno, nagaeʼeʼmo Ala kava neʼmoʼa alino auleno natesiya gemo naha paiyo, huno huʼniyaʼmonanafa 
GEN.27.35	Aisakiʼa hunoʼaeʼmo, Kaganakamoʼmo ago eno nagaefeʼmo humi nateteno Ala kava neʼmoʼa alino auleno katesiya gemo afiteno uʼniye, huno ha paiʼniye. 
GEN.27.36	Isoʼa hunoʼaeʼmo, Hemenimo lole afinaʼmo humi gemo kateteno nagae naimuʼyamo ago aliʼniye. Ani kava huʼniyaʼmofeʼmo Yekopuʼmae agimo alagi alagepa huno haneʼniye. (Yekopuʼae agimo aepaʼamo alu vekamo aimuʼyamo alisiya vekae.) Nagaekeʼmo yege mafaʼnemogi neʼaliya yaʼmo alisuva vekamo maiʼnovaʼmonanafa agaemo ago aliteno nagae naimuʼyamo ago aliʼniye. Ageʼnapiye. Hemeniʼeʼmo Ala kava neʼmoʼa alino auleno natesiya gemo ago aliʼniye. Ala kava neʼmoʼa alino auleno natesiya gemo magoʼe ohaneʼnifiye, huno afi geʼniye. 
GEN.27.37	Aisakiʼa Iso geʼaleʼmo aeno atagaina huno ha painoʼaeʼmo, Nagaemo ala vekamo aliʼna ateʼnovanageno agaemo yagaino kategaiye. Nagaemo muki konagaʼamogimo aliʼyaʼamo alisaya vayaʼmo maigae, huteʼna ago aliʼna auleʼna ateʼnove. Nagaemo neʼyaʼe nofi alagafati aniʼeʼmo alisiyafeʼmo aliʼna auleʼna ateʼnove. Mafaʼneʼnimogae, huno, Kaha maesiya kavaʼmo na agufa kavaʼmo hisuve, huno huʼniye. 
GEN.27.38	Isoʼa afoʼamofeʼmo, Kagaemo mago alika auleka natesana gemo haneʼnifiye. Afoʼnimogae, huno, Kagaemo nagaeʼeʼmo alika auleka nato, huno huteno alopa gefatiʼmo huno kage kage huno aviʼyaʼmo huʼniye.
GEN.27.39	Afoʼamo Aisakiʼa ha painoʼaeʼmo, kokamo alagepa mopaleʼmo ohanesigeno kokuʼnapati lao yaʼmo hoyakafiʼmo emiʼnoʼmegaiye. 
GEN.27.40	Kagaemo naipekaletiʼmo neʼyakaeʼmo kahauya huge alagepa huka maisana kavafeʼmo kahauya huge hugane. Kaganakamo aliʼyaʼamo alitekaeʼmo maika falu osuganaʼmofeʼmo henagaʼamo geʼamo amagika atalesanagenoʼaeʼmo yagaino okategaiye, huno ha paiʼniye.
GEN.27.42	Lipekaʼa hogote mafaʼneʼamo Isoʼa hisiya kavafeʼmo huʼniya gemo ago ha paiʼnae. Inagi agaemo henaga mafaʼneʼamo Yekopufeʼmo ge huʼnigeno ha painoʼaeʼmo, Afiyo, huno, Nepukamo Isoʼa hunoʼaeʼmo, alagi kamitimo amagisugeno naipamoʼmo falu hugiye, huno huʼniye. 
GEN.27.43	Ani agufa gemo nehiyaʼmofeʼmo mafaʼneʼnimogae, huno, ge hisuva gemo afiteka he tika kaune heka uka nasaʼnimo Lepaniʼmo Halani taonifi maiʼnegaiyanagi agaeʼeʼmo maiyo. 
GEN.27.44	Uka nasaʼnimoʼeʼmo aise afinaʼmo maiʼnegeno nepukamo aipamoʼmo falu hino. 
GEN.27.45	Maiʼnegenoʼaeʼmo huʼnana kavafeʼmo agekanisigeno aipamoʼmo falu nehisigeʼnaeʼmo mago vekamo aliʼna atesugeno uno kavalelino egaiye. Magokepiʼmo mafaʼneʼnilaʼmo nataletana falisaʼa kavafeʼmo oʼnahaiye, huno ha paiʼniye.
GEN.27.46	Henagaʼamo Lipekaʼa Aisakifeʼmo ha painoʼaeʼmo, Hiti nofi vayaʼmogi a mafaʼnemogi nehaya kavaʼapieʼmo alagaʼmo neʼnahae. Yekopuʼa ani a mafaʼne anagapatiʼmo alisigeʼnaeʼmo nagaemo alagepa huʼna oʼmaiguvanageʼna faliguve, huno ha paiʼniye.
GEN.28.2	He tika Mesopatemiya kotegamo itakamo afoʼamoʼmo Metuveli notegamo uka itakamo asaʼamoʼmo Lepani a mafaʼne anagaʼaipatiʼmo aligane. 
GEN.28.3	Gotiʼa muki lokiyaʼamo haneʼniya vekamoʼmo alino auleno katesigeka asole mafaʼnemo alika apatesanageʼa asole vayaʼmo aliʼa alu aiʼa maigae. 
GEN.28.4	Gotiʼa Emalehamuʼmo alino auleno ateʼniya kava huno kagaeʼe kaginago vayakaʼefeʼmo alino auleno lapategaiye. Nata neka eka maiʼnana mopamo Gotiʼa Emalehamuʼmo amiʼniya mopamo kaha maeno alino kamino, huno ha paiʼniye. 
GEN.28.5	Aisakiʼa mani geʼamo ha paiteno Yekopuʼmo alino ateʼnigeno Mesopatemiya kotega Metuveli mafaʼnemo Lipeka asaʼamoʼmo Lepaniʼa Siliya nofi vekalegamo uʼniye.
GEN.28.6	Aisakiʼa Yekopuʼmo alino ateʼnigeno visiyafeʼmo alino auleno atetenoʼaeʼmo, Kenani nofi vayaʼai a mafaʼnemo oʼaliyo, huno ha paiʼniya gemo Isoʼeʼmo afiʼniye. 
GEN.28.7	Ageyana Yekopuʼmo itaʼafoʼalaʼmoganimo huʼnaʼa gemo akame huno Mesopatemiya kotegamo uʼniye, huno ageʼniye. 
GEN.28.8	Aisakiʼmo Kenani nofi vayaʼai a mafaʼneeʼmo ohauʼniya kavafeʼmo Isoʼmo ageʼniye. 
GEN.28.9	Ageʼniyaʼmofeʼmo Isoʼmo uno Emalehamu mafaʼnemo Isameli a mafaʼnemo Mahalataʼmo Nemayoti asaʼamoʼmo aliʼniye. Hogoteno mago aʼne anagaʼmo aliʼnenoʼaeʼmo ani afinaʼmo Mahalataʼmo aliʼniye.
GEN.28.10	Yekopuʼa Miyasipa kotegatiʼmo uno Halani taoni kategamo neʼvigeno 
GEN.28.11	yegemo ago lamino faleʼnigeno Yekopuʼa uno folagapiʼmo havaeʼniye. Ani yatetiʼmo mago yafaʼmo alino afita aiteno havaeʼniye. 
GEN.28.12	Au kaleʼnenoʼaeʼmo alagamuna ageyana mago hakayamo mopaleti kokuʼnapiʼmo uno haiʼnigeno ageʼniye. Aepaʼamo mopafiʼmo hanetegeno avoyaʼamo kokuʼnapiʼmo uno haiʼnigeno ageʼniye. Ageʼniyana Goti enisole vayaʼamo ani hakayaleʼmo emi eteʼa uʼa haiteʼa huʼa maiʼnageno apakeʼniye.
GEN.28.13	Yekopuʼa ageyana Ala kava neʼmoʼa ani hakayamo anagaʼmo maiʼneno, Nagaemo Ala kava neʼmo kaginago vekamo Emalehamu Gotiʼamoʼnamo maiʼneʼna Aisaki Gotiʼamoʼnamo maiʼnove. Ani havaeʼnana mopamo kagaikaʼe kaginago vayaʼeʼmo lapamiguve. 
GEN.28.14	Kaginago vayaʼmogimo ani kahaepagana vayaʼmo afole aiteʼa ma mopafi muki haopalegamo yegemo haine neʼeya kotegagi uno lamino nefaleya kotegagi hoga haopalegagi lamaga haopalegagi huʼa aiʼa atagu faeʼa maigae. Gotiʼa kagaetetiʼe kaginago vayaʼaitetiʼeʼmo muki ma mopafi nofi vayaʼaifeʼmo aliʼna auleʼna apategauve. 
GEN.28.15	Afiyo, huʼna, Nagaemo muki umenitata hisana kotegamo kagaeʼeʼmo lokaeʼna maiʼneʼna alagepa huʼna yagaiʼna kateteʼna halate mani mopaleʼmo kavaleliʼna egauve. Nagaemo muki kaha paiʼnova kavaʼmo aliʼna afole aiʼna atesuvafeʼmo alagi okatalegauve, huno ha paiʼniye. 
GEN.28.16	Huno ha paiʼnigeno Yekopuʼa aupatiʼmo he tinoʼaeʼmo, Alagi lama gemo huve, huno, Ala kava neʼmo manile maiʼniyaʼmonanafa maiʼniye, huʼna oʼageʼnove, huno huʼniye. 
GEN.28.17	Amoʼya aiʼnigenoʼaeʼmo, Mani maiʼnova koʼmo nahau neʼauva koʼmo haneʼniye. Mani mopaleʼmo Goti noʼamo haneʼniye. He, kokuʼnapi kipaʼmo manile haneʼniye, huno huʼniye.
GEN.28.19	Ani koʼmo agiʼamo Metoli kone huno ateʼniye. Ani agimo aepaʼamo Goti none. Hiyaʼmonanafa ani taonieʼmo hogoteʼa Lusa taonie huʼa agi aeʼnae. 
GEN.28.20	Yekopuʼa polomasi gemo hunoʼaeʼmo Gotiʼa nagaeʼeʼmo magokepi lokaeno maiʼneno visuva kotegamo neʼyaʼmo namige kukenaʼnimo namige huteno yagaino natesigeno 
GEN.28.21	naipamoʼmo falu huʼninageʼna afoʼnimo koteʼmo eʼna avaʼyi hisuvana inagi Ala kava neʼmo Gotiʼnimogamo maigane. 
GEN.28.22	Mani faiʼna ateʼnova yafaʼmoʼa mani mopaeʼmo Goti nomae, huno hugiye. Nagaemo muki namisana yaʼafatiʼmo aliʼna fako hisugenoʼaeʼmo naya loleʼamo hisiya yapatiʼmo magoke yaʼmo kamiguve, huno ha paiʼniye.
GEN.29.1	Inagi Yekopuʼmo yegemo haine neʼeya haopalega vayaʼai mopaleʼmo uno avaʼyi huʼniye. 
GEN.29.2	Hutenoʼaeʼmo ageʼniyana mago ani keli kotu haneʼniya yateʼmo loleʼe magoʼe sipisipi anagaʼmo maiʼnageno apakeʼniye. Ani ani keli kotuʼmo avayaleʼmo alopa yafatetiʼmo aiʼa akani maleʼnageno ageʼniye. Muki afinaʼmo ani kotupatiʼmo ani he fiʼa sipisipi anagaʼmo apamiʼnae. 
GEN.29.3	Muki sipisipimo aliʼa anupa huʼa maiʼnageʼapaeʼmo sipisipileʼmo neʼyagaiya vayaʼmogimo ani keli kotuʼmo avayaletiʼmo yafaʼmo aliʼa heleve huʼa ataleʼneʼa ani he fiʼa sipisipi anagaʼmo apamiʼnae. Apamiteʼapaeʼmo halate yafaʼmo aliʼa ani keli kotuʼmo avayaleʼmo aiʼa akani maleteʼa huʼnae. 
GEN.29.4	Inagi Yekopuʼa hunoʼaeʼmo, Nao vayane, huno, Lapakaemo haiya kotega vayane, huno ge huno apafi geʼnigeʼapaeʼmo, Lagaemo Halani taonifi vayaʼmo maiʼnone, huʼa ha paiʼnae. 
GEN.29.5	Agaemo ge huno apafi geʼniye. Neho mafaʼnemo Lepaniʼmo ageʼnafiye, huno huʼnigeʼapaeʼmo, He, ageʼnone, huʼa huʼnae. 
GEN.29.6	Lepaniʼmo alagepa huno maiʼnifiye, huno ge huno apafi geʼnigeʼapaeʼmo, He, alagepa huno maiʼniye. Ago, huʼa, Lepani a mafaʼnemo Lesoʼmo sipisipi anagaʼamo apavalelino neʼe, huʼa ha paiʼnae. 
GEN.29.7	Inagi Yekopuʼa hunoʼaeʼmo, ageyo, huno, Afaʼa saufa kanamo haneʼniye. Sipisipi anagaʼmo noʼapifiʼmo alita anupa hutapa apatesaya kanamo osuʼniye. Ani he fitapa sipisipi anagaʼmo apamitetapa halate apavalelitapa vigeʼa uʼa kahaumo neyo, huno hapa paiʼniye. 
GEN.29.8	Haʼao, huʼa, muki sipisipi anagaʼmo alita anupa huta apateʼnisunageʼa ani keli kotuʼmo avayaleti yafaʼmo aliʼa heleve huʼa ataleʼnisageta sipisipi anagatimo ani he fita apamigune, huʼa ha paiʼnae.
GEN.29.9	Yekopuʼa apakaeʼeʼmo gege nehigenoʼaeʼmo Lesoʼa afoʼamo sipisipi anagaʼmo apavalelino eʼniye. Agaemo sipisipiʼaiteʼmo neʼyagaiya a mafaʼnemo maiʼniyaʼmofeʼmae. 
GEN.29.10	Yekopuʼa ageyana itaʼamo asaʼamo Lepani a mafaʼnemo Lesoʼmo sipisipi anagaʼamo apavalelino eʼnigeno agetenoʼaeʼmo uno ani keli kotuʼmo avayaletiʼmo yafaʼmo alino heleve huno ataleʼneno aniʼmo he fino itaʼamo asaʼamo Lepani sipisipi anagaʼmo apamiʼnigeʼa neʼnae. 
GEN.29.11	Yekopuʼa Lesoʼmo uno haeno neʼneno lusi kava huno alopa gefatiʼmo aviʼyaʼmo huʼniye. 
GEN.29.12	Yekopuʼa Lesofeʼmo, nagaemo afokamo asaʼamo Lipeka mafaʼnemo maiʼnove, huno ha paiʼnigenoʼaeʼmo Lesoʼa nagu nagu huno uno afoʼamofeʼmo ha paiʼniye.
GEN.29.13	Lepaniʼa ani asaʼamo mafaʼnemo Yekopu huʼniya kavafeʼmo ava gemo afitenoʼaeʼmo nagu nagu huno uno Yekopuʼmo anu kiteno haeno neteno noʼalegamo avalelino eʼniye. Yekopuʼa muki agaetegamo afole aiʼniya kavafeʼmo ava ge huno ha paiʼniye. 
GEN.29.14	Lepaniʼa ha painoʼaeʼmo, Alagi lama ge huve, kagaeʼe nagaeʼeʼmo magoke kolaʼmo maiʼnoʼae. Nagae nagufaʼe nayamufaʼeʼmo maiʼnane, huno ha paitegeno Yekopuʼa agaeʼeʼmo magoke kai agufa afinaʼmo maiʼniye.
GEN.29.15	Lepaniʼa Yekopufeʼmo hunoʼaeʼmo, nagaepatiʼmo kagaemo maiʼnanaʼmofeʼmo afa aliʼyaʼmo alisapiye. Haʼao. Na agufa miyaʼmo alisapigi naha paiyo, huno afi geʼniye. 
GEN.29.16	Lepaniʼa lole a mafaʼneʼalaʼmo maiʼnaʼae. Yege a mafaʼnemo agimo Liyaʼae aganaʼamo agimo Lesoʼmae. 
GEN.29.17	Liya aulagamoʼmo lokiya oʼvaiʼniyaʼmonanafa Lesoʼmo alagepa huno maiʼnigeʼa alagepa apaulagamo neʼagaya a mafaʼnemo maiʼniye. 
GEN.29.18	Yekopuʼa Lesofekeʼmo hau ayamopafiʼmo hauʼnigenoʼaeʼmo, Nagaemo seveniʼa kafugamo aliʼyakamo alisugeka henaga a mafaʼnekamo Lesoʼmo avaleka namisanageʼna aliguve, huno ha paiʼniye. 
GEN.29.19	Lepaniʼa hunoʼaeʼmo, Alagepa kavaʼmo haneʼniyanageʼna kagaekeʼmo afaʼa avaleʼna kamiguve. Fiku yanageʼna alu nofi vekamo avaleʼna amiguvanagi nagaeʼeʼmo maiyo, huno ha paiʼniye. 
GEN.29.20	Inagi Yekopuʼa Lesotefeʼmo seveniʼa kafugamo Lepani aliʼyaʼamo neʼalinoʼaeʼmo lusi kava huno hau ayamopafiʼmo hauʼniyaʼmofeʼmo ani seveniʼa kafugaeʼmo afaʼa aise yane, huno agesa afiʼniye.
GEN.29.21	Ani seveniʼa kafugamo Yekopuʼmo aliʼyaʼmo ago alino hano huteno Lepanifeʼmo hunoʼaeʼmo, ani seveniʼa kafugamo ago hano huʼnigi a mafaʼnekamo avaleka namigeʼna alino, huno huʼniye. 
GEN.29.22	Inagi Lepaniʼa alopa neʼyaʼmo yagita huteno muki vayaʼaifeʼmo ge huʼnigeʼa eʼa neʼnae. 
GEN.29.23	Ani haniʼilagamo Lepaniʼa Liyaʼmo avalelino uno Yekopu havaeʼniya yateʼmo ateʼnigeʼana Yekopuʼeʼmo magokepi lokaeʼana havaeʼnaʼae. 
GEN.29.24	Lepaniʼa aliʼyaʼamo neʼaliya a kanomo Silipana avalelino uno Liya ha maeno aliʼyaʼamo alisiyafeʼmo amiʼniye. 
GEN.29.25	Netepiʼmo Yekopuʼa ageʼniyana Liyakeʼmo havaeʼnigeno agetenoʼaeʼmo Lepanifeʼmo hunoʼaeʼmo, Ani kavaʼmo na kavaʼmo nagaetegamo huʼnane. Nagaemo Lesotefeʼmo aliʼyakamo oʼaliʼnofiye. Haiya kava higekaeʼmo humi nateʼnane, huno afi geʼniye. 
GEN.29.26	Lepaniʼa hunoʼaeʼmo, Lagaemo mani koteʼmo atoʼapimogi afaʼa maiʼnageʼa apakanaʼapimogi hogoteʼa vele noʼmaiye. 
GEN.29.27	Hemenimo veyalave maisayafeʼmo magoke salemo neʼyaʼmo neʼa maigae. Ani salemo hano hutesigekaeʼmo aganaʼamoʼeʼmo aligane. Kagaemo magoʼe huka seveniʼa kafugamo aliʼyaʼnimo alitesanageta Lesoʼmo avaleta kamisunageka aligane, huno ha paiʼniye. 
GEN.29.28	Yekopuʼa ani kava huno magoke salemo agava maiʼnigeno Lepaniʼa a mafaʼneʼamo Lesoʼmo avalelino uno amiʼniye. 
GEN.29.29	Lepaniʼa aliʼyaʼamo neʼaliya a kanomo Milihaʼmo avalelino uno Leso aliʼyaʼamo alisiyafeʼmo amiʼniye. 
GEN.29.30	Inagi Yekopuʼa Lesofeʼmo lusi kava huno hau ayamopafiʼmo hauʼnigeno magokepi lokaeno havaeteno Liyafeʼmo aiseʼamo hauʼniye. Agaemo Lepaniteʼmo magoʼe huno seveniʼa kafugamo aliʼyaʼmo aliʼniye.
GEN.29.31+GEN.29.32	Ala kava neʼmoʼa ageʼniyana Yekopuʼmo Liyafeʼmo ohauʼnigeno Liyaʼmo ha maeʼnigeno aipaguʼeʼmo maiteno ve mafaʼnemo agiʼamo Lumeniʼmo alino ateʼniye. Agaemo hunoʼaeʼmo, Ala kava neʼmoʼa neʼaluva kana yaʼnimo ago ageʼniye. Hemenimo anauʼnimoʼmo nagaefeʼmo haugiye, huno huʼniye. Mafaʼnemo alino ateʼniyaʼmonanafa Lesoʼmo anamo maiʼniye. 
GEN.29.33	Henagaʼamo Liyaʼa halate aipaguʼeʼmo maiteno ve mafaʼnemo alino atetenoʼaeʼmo, Ala kava neʼmoʼa nagaefeʼmo ohauʼniya kavaʼmo agetenoʼaeʼmo magoʼe huno ve mafaʼnemo namiʼniye, huno huteno agiʼamo Simiyoniʼae huno ateʼniye. 
GEN.29.34	Liyaʼa halate aipaguʼeʼmo maiteno ve mafaʼnemo alino atetenoʼaeʼmo, Nagaemo ve mafaʼneʼamo loleʼe magoʼeʼmo aliʼna apateʼnovaʼmofeʼmo anauʼnimoʼmo nagaefekeʼmo haugiye, huno huteno agiʼamo Livaiʼae huno ateʼniye. 
GEN.29.35	Liyaʼa halate aipaguʼeʼmo maiteno ve mafaʼnemo alino atetenoʼaeʼmo, Hemenimo Ala kava neʼmo agiʼaleʼmo aliʼna asaga huguve, huno huteno agiʼamo Yutaʼae huno ateʼniye. Ina kava huno magoʼe huno mafaʼnemo alino oʼapateʼniye.
GEN.30.2	Yekopuʼa Lesofeʼmo aipa leno atetenoʼaeʼmo, Gotiʼa kaipamo alino kalagu ki maleʼnigekaeʼmo mafaʼnemo alika noʼatane. Nagaemo Goti aimuʼyaleʼmo afaʼa oʼmaiguve, huno ha paiʼniye. 
GEN.30.3	Lesoʼa hunoʼaeʼmo, Milihaʼmo aliʼyaʼnimo neʼaliya aʼeʼmo magokepi lokaeka havaegenoʼa mafaʼneʼnimo alino atenageno nagaeʼeʼmo mago mafaʼneʼnimo maino, huno ha paiʼniye. 
GEN.30.4	Inagi Lesoʼa Milihaʼa aliʼyaʼamo neʼaliya a kanomo avaleno Yekopu amiʼnigeʼana magokepi lokaeʼana havaeʼnaʼae. 
GEN.30.5	Milihaʼmo aipaguʼeʼmo maiteno Yekopu ve mafaʼneʼamo alino ateʼniye. 
GEN.30.6	Inagi Lesoʼa hunoʼaeʼmo, Gotiʼa kavaʼnimo alino fako huno agetenoʼaeʼmo geʼnimo afiteno mafaʼnemo namiʼniye, huno huʼniye. Huʼniyaʼmofeʼmo agiʼamo Neniʼae huno ateʼniye. Ani agimo aepaʼamo alino fako nehiya vekamae. 
GEN.30.7	Leso aliʼyaʼamo neʼaliya a kanomo Milihaʼmo halate aipaguʼeʼmo maiteno magoʼe huno Yekopu ve mafaʼneʼamo alino ateʼniye. 
GEN.30.8	Lesoʼa hunoʼaeʼmo, Nagaeʼe atoʼnimoʼeʼmo anukilinetaʼa alino havaeno natesiyafeʼmo huʼnigeʼna nagaemo aliʼna havaeʼna atesuvafeʼmo huʼnogetaʼa laʼayamufa huʼnoʼaʼmonanafa nagaekeʼmo aeʼna aga seʼnove, huno huteno agiʼamo Napataliʼae huno ateʼniye. Ani agimo aepaʼamo anukiliʼneʼana lusi kava huʼana anayamukiki huʼnaʼapatiʼmo alino havaeno ateʼniye.
GEN.30.9+GEN.30.10	Liyaʼmo agenoʼaeʼmo magoʼe mafaʼne aliʼna noʼatove, huno agetenoʼaeʼmo aliʼyaʼamo neʼaliya a kanomo Silipana avaleno Yekopuʼmo amiʼnigeno Yekopuʼeʼmo magokepi lokaeno havaeteno ve mafaʼnemo alino ateʼniye. 
GEN.30.11	Liyaʼa hunoʼaeʼmo, asole vayaʼmo neʼae, huno huteno agiʼamo Gatiʼae huno ateʼniye. Ani agimo aepaʼamo asole vayaʼmae. 
GEN.30.12	Liya aliʼyaʼamo neʼaliya a kanomo Silipaʼmo Yekopu mafaʼnemo magoʼe huno alino ateʼniye. 
GEN.30.13	Liyaʼa hunoʼaeʼmo, Hemenimo namogaga neʼauvanageʼa muki aʼne anagaʼmogimo huʼapaeʼmo, alino auleno ateʼniya ane, huʼa hugae, huno huteno agiʼamo Asoʼae huno ateʼniye. Ani agimo aepaʼamo amogaga neʼaiya kavane.
GEN.30.14	Inagi vitimo nehatagaya afinaʼmo Lumeniʼa hoyalegamo uno ageyana mago kahaumoʼmo ause heʼnigeno ageteno ani kahauʼe auseʼaʼeʼmo alinineno itaʼamo Liyaʼmo amiʼniye. Lesoʼa agetenoʼaeʼmo Liyafeʼmo, mafaʼnekamoʼmo alinineno kamiʼniya lusa kahaumo mago namiyo, huno afi geʼniye. 
GEN.30.15	Liyaʼa hunoʼaeʼmo, Anauʼnimoʼmo alika kagaeʼekeʼmo neʼmaiya kavafeʼmo kagesamo afikaeʼmo, aise yane, huka nehapiye. Hutekaeʼmo kagaemo mafaʼneʼnimoʼmo alinino eʼniya kahauʼeʼmo namiyo, huka hapiye, huno huʼnigeno Lesoʼa hunoʼaeʼmo, Inagi ani yaʼmo namisanana Yekopuʼeʼmo hemeni haniʼilagamo magokepi lokaeka havaegane, huno ha paiʼniye. 
GEN.30.16	Uneʼmo Yekopuʼa hoyalegatiʼmo neʼegeno Liyaʼmo neʼvigeʼana fotu huteʼana ha painoʼaeʼmo, Hemenimo kagaemo nagaeʼeʼmo magokepi lokaeka havaegane. Mafaʼneʼnimoʼmo alinino eʼniya lusa kahauletiʼmo kagaemo Lesotegatiʼmo ago miya faiʼnove, huno ha paitegeʼana magokepi lokaeʼana havaeʼnaʼae. 
GEN.30.17	Gotiʼa Liyaʼmo nunumu huʼniya gemo afitenoʼaeʼmo ha maeʼnigeno aipaguʼeʼmo maiteno napa faefu mafaʼnemo alino ateʼniye. 
GEN.30.18	Liyaʼa hunoʼaeʼmo, Nagaemo aliʼyaʼnimo neʼaliya aʼmo avaleʼna anauʼnimoʼmo amiʼnovaʼmofeʼmo Gotiʼa miyaʼnimo ago namiʼniye, huno huteno agiʼamo Isakaʼae huno ateʼniye. Ani agimo aepaʼamo miyaʼnimae. 
GEN.30.19	Henagaʼamo Liyaʼa halate aipaguʼeʼmo maiteno Yekopu napa sigisi ve mafaʼneʼamo alino ateʼniye. 
GEN.30.20	Alino atetenoʼaeʼmo, Gotiʼa alagepa yaʼmo fiku naha maeno namiʼniyaʼmofeʼmo anauʼnimoʼmo ala nagimo namigiye, huno huteno agiʼamo Semuluniʼae huno ateʼniye. Ani agimo aepaʼamo ala agiʼamae. 
GEN.30.21	Henagaʼamo halate aipaguʼeʼmo maiteno a mafaʼnemo alino atetenoʼaeʼmo agiʼamo Ninaʼae huno ateʼniye.
GEN.30.25	Lesoʼa Yosefeʼmo alino atetegenoʼaeʼmo Yekopuʼa Lepanifeʼmo hunoʼaeʼmo, inagi koʼnilegamo alika nategeʼna vino, huno huʼniye. 
GEN.30.26	Nagaemo aʼnilatefenagi mafaʼne anagaʼnilefenagi huʼna ago aliʼyakamo aliʼnove. Aʼnilaʼe mafaʼne anagaʼniʼeʼmo apavaleka namigeʼna ago apavaleliʼna vino. Nagaemo aliʼyakamo alagepa huʼna aliʼnogeka nageʼnanaʼmofeʼmae, huno ha paiʼniye. 
GEN.30.27	Lepaniʼa geʼaleʼmo aeno atagaina huno ha painoʼaeʼmo, kahaoke hove, nagaemo kaulagaleʼmo fiku naha maeka namiʼnana kavakamo kahauya huʼna agesuvana nagaeʼeʼmo magokepi lokaeka maigane. Nagaemo ago ageʼnovana kagaemo nagaeʼeʼmo lokaeka maiʼnanaʼmofeʼmo Ala kava neʼmoʼa kagaetefeʼmo alino auleno nateʼnigeʼna ageʼnove. 
GEN.30.28	Na magi miyaʼmo aliguve, huka husapigi naha paigeʼna kamino, huno huʼniye. 
GEN.30.29	Yekopuʼa hunoʼaeʼmo, kagaemo ago nageʼnanageʼna aliʼyakamo aliʼnogeʼapaeʼmo sipisipi anagakaʼe pulumaka anagakaʼeʼmo alagepa huʼa maiʼnae. 
GEN.30.30	Hogoteno asole yakamo ohaneʼniyaʼmonanafa nagaemo eʼna kagaeʼeʼmo lokaeʼna maiʼnova afinatetiʼmo Ala kava neʼmoʼa alino auleno kateʼnigeno muki yaʼakamoʼmo aino atagu faeno magoʼe yaʼmo afole aiʼniye. Hemenimo nagaemo maiʼneʼnaeʼmo hainu afinaʼmo nagaiʼni afamo anagaʼnimo hapa maegauve, huno afi geʼniye. 
GEN.30.31	Na agufa yaʼmo kamisuve, huno ge huno afi geʼnigenoʼaeʼmo Yekopuʼa hunoʼaeʼmo, kagaemo mago yaʼmo oʼnamigane. Oʼnamiganaʼmonanafa hisuva kavafeʼmo kaha paisugekaeʼmo he kanalene, hisanageʼnaeʼmo halate uʼna sipisipikaleʼmo yagaiguve. 
GEN.30.32	Nagaemo hemenimo uʼna sipisipi anagakaʼe meme anagakaʼeʼmo apakeliʼna uʼneʼna huguve. Apaketeʼnaeʼmo falupa sipisipiʼe memeʼenagi lopale tapale sipisipiʼe memeʼenagi huʼna nagaemo miyaʼnimo aliguve. 
GEN.30.33	Henagaʼamo miyaʼniyeʼmo kagesa afitekaeʼmo apakesanana muki lopale tapale meme anagatenagi falupa sipisipi anagatenagi huʼna yagaiʼnisugekaeʼmo kumaya aliʼniye, huka afaʼa osugane. Henagaʼamo ani afinaʼmo fatago kavaʼnimoʼmo naha maeno kaha paigiye, huno ha paiʼniye. 
GEN.30.34	Lepaniʼa, kagae gemo akame huguʼae, huno huʼniye. 
GEN.30.35+GEN.30.36	Inagi Lepaniʼa uno muki lopale tapale a memegi ve memegi falupa aikeli sipisipi anaganagi huno apavaleno mafaʼne anagaʼamogi yagaiʼa apatesayafeʼmo apamiʼnigeʼa Yekopuʼa alu sipisipiʼalenagi memeʼalenagi huno yagaino apateʼniya kotetiʼmo ataleʼa apavaleliʼuʼa loleʼe magoʼe felugamo yagaiʼa apateʼnae.
GEN.30.37	Inagi Yekopuʼa alu yosa alu yosamo hegafa akopamoʼyageno mago folagaʼaletiʼmo akafuʼnaʼamo akauno ataleʼnigeno yaveyave huʼnigeno lopale tapale yaʼmo hamaleʼniye. 
GEN.30.38	Alininuno aniʼmo hefiʼa neʼapamiya yateʼmo aeno he ti maleʼniye. Eʼa ani yateʼmo ageteʼa moko aliteʼapa apaipaguʼeʼmo maisayafeʼmae. 
GEN.30.39	Aliteʼapaeʼmo a mememogiʼe a sipisipimogiʼeʼmo apaipaguʼeʼmo maiteʼa lopale tapale apanaʼaumo maleʼnae. 
GEN.30.40	Inagi Yekopuʼa aikeli sipisipiʼamo alino fako huno apaoteʼmo apateʼniye. Apateteno muki sipisipi anagaʼai apaulagaleʼmo Lepani sipisipifatiʼmo lopale tapale sipisipiʼe falupa sipisipiʼeʼmo afaʼa apateʼniyaʼmonanafa agaiʼa sipisipi anagaʼamo Lepani sipisipiʼeʼmo alino magokepi lokaeno oʼapateno alino fako huno apaote apateʼniye. 
GEN.30.41	Inagi Yekopuʼa lokiyaʼapimo haneʼniya alagepa memeʼe sipisipiʼeʼmo moko alisayafeʼmo nehagenoʼaeʼmo heno akau maleʼniya yosa akopamo ani neʼnaya yateʼmo aeno he ti maleʼnigeʼa ageteʼa apaipaguʼeʼmo maiʼnae. 
GEN.30.42	Lokiyaʼapimo ohaneno apakufamoʼmo alagepa osuʼniya meme anagaʼmogi sipisipi anagaʼmogi huʼa moko alisayafeʼmo nehagenoʼaeʼmo ani yosa akopamo ago akaino maleʼniye. Ani kavaʼmo huʼniya kavatetiʼmo apayamufa ovaleʼnaya sipisipigi memegi huʼa Lepani sipisipiʼe memeʼeʼmo maiʼnae. Apayamufa valeʼnaya sipisipigi memegi huʼa Yekopu sipisipiʼe memeʼeʼmo maiʼnae. 
GEN.30.43	Ani kava huʼniya kavatetiʼmo Yekopuʼa magoʼe huno asole sipisipi anagaʼamo maige meme anagaʼamo maige aliʼyaʼamo neʼaliya ve aʼnemo maige kamoluʼamo maige nokiʼamo maige huʼniye.
GEN.31.2	Yekopuʼa Lepaniʼmo ageyana hogoteno alagepa augosamo kaliʼnigeno ageʼniya kava osuʼnifa hosu augosamo kaliʼnigeno ageʼniye. 
GEN.31.3	Inagi Ala kava neʼmoʼa Yekopufeʼmo hunoʼaeʼmo, halate uka afokamo kotegamo nofi vayakaʼeʼmo maiʼnegeʼna kagaeʼeʼmo magokepi lokaeʼna maino, huno ha paiʼniye. 
GEN.31.4	Inagi Yekopuʼa Lesoʼe Liyaʼeʼmo eʼana agesaʼafeʼmo ge huʼnigeʼana eʼnaʼageno hana painoʼaeʼmo, 
GEN.31.5	Nagaemo ageʼnovana afotanimoʼmo nagaefeʼmo hosu augosa kaliʼnigeʼna ageʼnove. Ageʼnovaʼmonanafa afoʼnimo Gotiʼamoʼmo nagaeʼeʼmo magokepi lokaeno maiʼniye. 
GEN.31.6	Lanakaemo ago nageʼnaʼageʼna afotanimoteʼmo muki lokiyaʼniletiʼmo aliʼyaʼamo aliʼnove. 
GEN.31.7	Aliʼnovaʼmonanafa aigofe gemo huteno naya loleʼa afinaʼmo miyaʼnimo alino fala kiteno alu miyakeʼmo namiʼniye. Namiʼniyaʼmonanafa Gotiʼa afaʼa ataleʼnigeno nagaetegamo hosu kavaʼmo osuʼniye. 
GEN.31.8	Agaemo naha painoʼaeʼmo, lopale tapale memegi sipisipigi huno miyakamo haneʼniye, huno naha paiʼnisiyaʼmoʼmo meme anagapatiʼe sipisipi anagapatiʼeʼmo lopale tapale memegi sipisipigi huʼa maleʼnae. Agaemo naha painoʼaeʼmo, kalono yaʼapimo haneʼnisiya memegi sipisipigi huʼa miyakamo haneʼniye, huno naha paiʼnisiyaʼmoʼmo meme anagapatiʼe sipisipi anagapatiʼeʼmo kalono yaʼapimo haneʼnisiya memegi sipisipigi huʼa maleʼnae. 
GEN.31.9	Gotiʼa ani kavaʼmo huʼniya kavatetiʼmo afotanimo memefatiʼe sipisipifatiʼeʼmo apavaleno namiʼniye. 
GEN.31.10	Ina kava huno moko aliʼnaya afinaʼmo alagamuna ageʼnovana lopale tapale ve sipisipimogiʼe kalono yaʼapimo haneʼnisiya ve sipisipimogiʼeʼmo aeto aeto apakufaʼe apakufaʼe sipisipi anagaʼmogimo moko aliʼnageʼna ageʼnove. 
GEN.31.11	Ageʼnogenoʼaeʼmo Goti enisole vekaʼamoʼa naha painoʼaeʼmo, Yekopuo, huno huʼnigeʼna, ove maiʼnove, huʼna hugenoʼaeʼmo naha painoʼaeʼmo. 
GEN.31.12	Alika maku huka ago. Nagaemo Lepaniʼa kagaetegamo nehiya kavaʼmo ageʼnovaʼmofeʼmo muki ve sipisipimogimo lopale tapale ve sipisipimogiʼe kalono yaʼapimo haneʼnisiya ve sipisipimogiʼeʼmo moko aligae. 
GEN.31.13	Nagaemo Meto kotegamo kagaetegamo afole aiʼnova Gotiʼnamo maiʼnove. Ani koteʼmo mago yafaʼmo faika ateteka uvelimo lakika atetekaeʼmo kagoʼyamo ataleteka polomasi gemo naha paiʼnane. Hemenimo kagaemo mani kotetiʼmo ataleka kokalegamo halate uvo, huno naha paiʼniye, huno hana paiʼniye. 
GEN.31.14	Lesoʼe Liyaʼeʼmo geʼaleʼmo aeʼana atagaina huʼana ha paiʼanaeʼmo, afotiʼamotegatiʼmo magoʼe yatiʼamo oʼaliguʼae. 
GEN.31.15	Agaemo, alu kotega vekaleʼmo maiʼnaʼae, huno agesamo afiʼniye. Laʼagae laʼagufaletiʼmo miyaʼmo ago aliʼniyaʼmonanafa muki aliʼniya yaʼmo ago ataleno hano huʼniye. 
GEN.31.16	Gotiʼa afotiʼamo muki yaʼamo ago hafaleno kamiʼniyaʼmofeʼmo laʼagaeʼe muki mafaʼne anagatiʼaʼeʼmo lagaiti yaʼmo haneʼniye. Hemenimo Gotiʼa kaha paiʼniya kavaʼmo afaʼa hugane, huʼana ha paiʼnaʼae.
GEN.31.17	Yekopuʼa he tino mafaʼne anagaʼagi aʼalanagi huno kamoluleʼmo apasagauno faino apateʼniye. 
GEN.31.18	Agaemo muki sipisipi anagaʼagi meme anagaʼagi kagemi yaʼagi muki Mesopatemiya kotegatiʼmo aliʼniya yanagi huno aliteno apavalelino Kenani kotega afoʼamoʼmo Aisakiʼa maiʼniya mopaleʼmo uʼniye. 
GEN.31.19	Ugefe huʼnaya afinaʼmo Lepaniʼa sipisipi anagaʼai apayokaʼmo lagauno apatesiyafeʼmo uʼniye. Uʼnigenoʼaeʼmo Lesoʼa afoʼamo aigofe gotiʼamo auneʼaʼeʼmo kumaya alinino uʼniye. 
GEN.31.20+GEN.31.21	Yekopuʼa Siliya vekamo Lepanifeʼmo ha opaino kesi katetiʼmo muki yaʼamo alinino aune heno uʼniye. Agaemo Lepani kotetiʼmo ataleno aniʼmo lakaeno Giliyati avelegamo uʼniya kateʼmo uʼniye.
GEN.31.22	Lole afinaʼmo ago utegeʼa Lepanifeʼmo ha paiʼapaeʼmo, Yekopuʼmo ago aune heno uʼniye, huʼa ha paiʼnae. 
GEN.31.23	Ha nepaigenoʼaeʼmo konaga vayaʼamo apavaleteno seveniʼa agufa afinaʼmo vegala aeliʼuʼa Yekopuʼmo Giliyati aveleʼmo uno maiʼnigeʼa atafauʼnae. 
GEN.31.24	Atafauʼnayaʼmonanafa Gotiʼa haniʼilagamo alagamuna kategamo Siliya kotega vekamo Lepanifeʼmo ha painoʼaeʼmo, ehekae, huno, Yekoputegamo mago alagepa gemo osuge hosu gemo osuge huvo, huno ha paiʼniye.
GEN.31.25	Yekopuʼa seli noʼamo ani aveleʼmo alino ataleno alino he tino ateʼnigeʼa Lepaniʼe konaga vayaʼaʼeʼmo eʼa atafauteʼa apakaemo seli noʼapimo ani aveleʼmo aliʼa ataleʼa aliʼa he tiʼa ateʼnae. 
GEN.31.26	Lepaniʼa Yekopufeʼmo ina ge huno afi geʼniye. Na kava higekaeʼmo naha opaika a mafaʼneʼnilaʼmo naipeletiʼmo kalavusi huʼa neʼapataya agufa kavaʼmo huka kesi katetiʼmo anavalelika visanafeʼmo eʼnane. 
GEN.31.27	Na kava higekaeʼmo naha opaika kesi katetiʼmo kaune heka ugefeʼmo huʼnane. Naha paiʼnanesinana hogoteta gita amagita lamogaga aita yoke huta kavalelita eʼnonesine. 
GEN.31.28	Kagaemo a mafaʼneʼnilaʼmo hanaeʼna nege nagiyoʼnimogimo hapaeʼna nege hisuvafeʼmo nagava oʼmaiʼnane. Ika ika kavaʼmo huʼnane. 
GEN.31.29	Nagaemo kagaetegamo hosu kavaʼmo hisuva himamuʼnimo haneʼniyaʼmonanafa hemeni haniʼilagamo afokamo Gotiʼamoʼmo naha painoʼaeʼmo, ehekae, huno, mago alagepa gemo osuge hosu gemo osuge huvo, huno naha paiʼniye. 
GEN.31.30	Nagaemo afiʼnovana afokamo koʼalegamo visanafeʼmo ala ya huno kahauʼnigekaeʼmo nagaemo nataleka ugefeʼmo eʼnanaʼmonanafa na kava higeka gotiʼnimogimo kumaya alinika eʼnane, huno huʼniye. 
GEN.31.31	Yekopuʼa hunoʼaeʼmo, Nagaemo kagaefeʼmo koli huʼnovaʼmofeʼmo kesi katetikeʼmo ugefeʼmo eʼnove. Kagaemo fiku yanageka a mafaʼnekalaʼmo himamukaletiʼmo anavalegane, huʼna nagesa afiʼnove. 
GEN.31.32	Gotikamogimo ina laʼmo aliʼnisigeka agesapi afaʼa ategeno oʼmaino. Alagi kamiti amagigeno falino. Konagatimogi apaulagaleʼmo muki yakamo ageka alagepa huka alinika uvo, huno ha paiʼniye. Yekopuʼa Lesoʼmo kumaya aliʼniye, huno oʼageʼniyaʼmofeʼmo ani gemo huʼniye.
GEN.31.33	Inagi Lepaniʼa Yekopu seli nopiʼmo uno haino aulaga halino agegeno ataleno uno Liya seli nopiʼmo uno haino aulaga halino agegeno ataleno uno aliʼyaʼamo neʼaliʼa atalaʼani nopiʼmo aulaga halino ageyana mago oʼageʼniye. Agaemo Liya seli nopatiʼmo ataleno uno Leso seli nopiʼmo uno haino aulaga halino ageʼniye. 
GEN.31.34	Lesoʼmo afoʼamo aigofe gotiʼamogimo kumaya alino kamoluleʼmo maleteno faino maiʼniya kuʼmo afepiʼmo maleteno fai maiʼniye. Lepaniʼa noʼafiʼmo aulaga halino ageʼniyana oʼageʼniye. 
GEN.31.35	Lesoʼa afoʼamofeʼmo hunoʼaeʼmo, kahaoke hovanagi, ge oʼnahauvo. Aʼne anagaʼmo nehapaiya kaitaʼmo neʼnahaiyaʼmofeʼmo he otiguve, huno huʼnigeno afoʼamoʼmo kahauya huʼniyanagi alagi oʼageʼniye. 
GEN.31.36	Inagi Yekopuʼa aipa leʼnigeno Lepanifeʼmo ge haunoʼaeʼmo, Nagaemo na agufa hosu kavaʼmo kagaetegamo huge na agufa kavaʼnimo agetekaeʼmo navegala aelika eʼnane. 
GEN.31.37	Muki yaʼaʼnifiʼmo ago ageka ageʼnanagi na agufa yaʼmo kagae yaʼmo haneʼnigeka ageʼnane. Konagakamogi apaulagalenagi nagae konagaʼmogi apaulagalenagi huka alika afole aigeʼa kavatiʼamo afaʼa aliʼa fako hiyo. 
GEN.31.38	Nagaemo tuvetiʼa kafugamo aliʼyakamo aliʼnogeʼapaeʼmo a sipisipi anagakamogiʼe a meme anagakamogiʼeʼmo alagepa huʼa apanaʼaumo maleʼnae. Nagaemo mago ve sipisipikamo amagiʼna oʼneʼnove. 
GEN.31.39	Kahaufilaga afela afumoʼmo sipisipikamo hapaege memekamo hapaege huʼnigeʼnaeʼmo mago alininuʼna kave oliʼnove. Nagaiʼnimo ani haeʼniya afumo aimuʼyaleʼmo aeʼna kamiʼnove. Muki afinaʼmo lokiya gemo hukaeʼmo, haniʼilagamo kumaya apavalege felugamo kumaya apavalege hisagekaeʼmo miya faigane, hukageʼmo huʼnane. 
GEN.31.40	Felugamo yege nalege haniʼilagamo yasi nahauge huʼnigeʼna alagepa huʼna nauʼmo okaleʼnove. 
GEN.31.41	Kagaeʼeʼmo tuvetiʼa kafugamo maiʼneʼnaeʼmo lole a mafaʼnekalaʼmo alisuvafeʼmo fotiniʼa kafugamo aliʼyakamo aliteʼna sipisipikafatiʼmo apavalesuvafeʼmo sigisiʼa kafugamo aliʼyakamo aliʼnove. Aliʼnovaʼmonanafa naya lole afinaʼmo aliʼnova aliʼyatefeʼmo miyaʼnimo oʼnamika alu miyaʼmo namiʼnane. 
GEN.31.42	Naginago vekamo Emalehamu Gotiʼamoʼe afoʼnimo Aisaki Gotiʼamoʼeʼmo nagaeʼeʼmo magokepi lokaeno oʼmaiʼniyesinana ago alika natalesanageʼna nagufaʼageʼmo uʼnovesine. Gotiʼa nagaemo naipa kana huʼniya kavaʼnimo ago nagege lokiya aliʼyaʼmo aliʼnova kavaʼmo agege hutenoʼaeʼmo ega haniʼilagamo kagaefeʼmo lokiya ge huno ge kahauʼniye, huno ha paiʼniye.
GEN.31.43	Lepaniʼa Yekopu geʼaleʼmo aeno atagaina huno ha painoʼaeʼmo, mani lole a mafaʼnelaʼmo nagae a mafaʼnelane. Mani mafaʼne anagaʼmo nagae mafaʼne anagane. Mani sipisipi anagaʼe meme anagaʼeʼmo nagae yane. Mani muki ageʼnana yaʼamo nagaiʼni yaʼageʼmo haneʼniye. Haneʼniyaʼmonanafa nagaemo a mafaʼneʼnilategaʼe mafaʼne anagaʼanilegaʼeʼmo na agufa kavaʼmo huguve. 
GEN.31.44	Inagi egetaʼao. Laʼagaemo kotalakemo hu malegauʼae. Hu maletetaʼaeʼmo mago yafaʼalumo alitaʼa ai malesuʼageno kotalakemo hu malesuʼa getiʼaeʼmo faigoko gemo huno kagaefeʼmo kaha paige nagaefeʼmo naha paige hugiye, huno ha paiʼniye. 
GEN.31.45+GEN.31.46	Yekopuʼa mago yatala yafaʼmo alino faino atetenoʼaeʼmo konagaʼamogifeʼmo hapa painoʼaeʼmo, asole yafaʼmo alinitetapa alu aigetao, huno hapa paiʼnigeʼa yafaʼmo alini eʼa alu aiʼa maleʼnae. Apakaemo uʼa ani yafa aluleʼmo maiʼneʼa neʼyaʼmo neʼnae. 
GEN.31.47	Lepaniʼa ani yafaʼalumo agiʼamo Yega Sahanuta yafa aluve, huno ateʼniyaʼmonanafa Yekopuʼa Galeti yafa aluve, huno agi ateʼniye. 
GEN.31.48	Lepaniʼa hunoʼaeʼmo, Mani yafa alumo mani kotalakemo alagena yaʼamogeno faigoko gemo hugiye, huno huʼniyaʼmofeʼmo ani yafa alumo agiʼamo Galeti yafa aluve, huno ateʼniye. 
GEN.31.49	Lepaniʼa hunoʼaeʼmo, Ala kava neʼmoʼa laʼaote laʼaote hutaʼa maisuʼa afinaʼmo kavatiʼaleʼmo alagepa huno yagaiʼneno laʼagegaiye, huno huʼnigeʼa mago alu agiʼamo Misipa yafa aluve, huʼa ateʼnae. 
GEN.31.50	Lepaniʼa magoʼe gemo hunoʼaeʼmo, kagaemo a mafaʼneʼnilaʼmo hanageke yaʼmo anamisapi alu aʼmo alisapi hisanaʼmoʼmo mago vekamoʼmo laʼagaeʼeʼmo lokaeno maiʼneno oʼagegaiyaʼmonanafa Gotiʼa kavatiʼamo neʼageyanageno faigoko gemo hisiya vekamo maiʼniye. 
GEN.31.51	Lepaniʼa Yekopufeʼmo magoʼe gemo hunoʼaeʼmo, Mani yafaʼaluʼe yatala yafaʼmo faiʼna ateʼnova yafaʼeʼmo laʼagae folagapiʼmo maleʼnove. 
GEN.31.52	Mani yafaʼaluʼe yatala yafaʼeʼmo hanesigetaʼaeʼmo nagaemo aeʼna aga seʼna uʼna kagaetegamo hosu kava osuge kagaemo aeka aga seka eka nagaetegamo hosu kavaʼmo osuge hisuʼafeʼmo faigoko gemo hisiyafeʼmo folagatiʼafiʼmo haneʼniye. 
GEN.31.53	Emalehamuʼagi Nehoʼagi afoʼnimoʼagi huno huʼnigeno Gotiʼapimoʼmo laʼagae kavaʼmo alino fako huno laʼategaiye, huno huʼnigeno Yekopuʼa afoʼamo Aisakiʼmo koli huʼneno mono huʼniya Gotiʼamo agiʼaletiʼmo agoʼya ataleteno polomasi gemo huʼniye. 
GEN.31.54	Yekopuʼa ani avefiʼmo ofalinimo amiteno nofi vayaʼaeʼmo ge huʼnigeʼa eʼa neʼyaʼmo neteʼa ani haniʼilagamo ani avefiʼmo havaeʼnae. 
GEN.31.55	Gotilamiyapiʼmo Lepaniʼa he tino a mafaʼneʼalaʼe agiyoʼamogiʼeʼmo hapaeno neteno alino auleno apateteno apataleno atagineno koʼalegamo uʼniye.
GEN.32.2	Agaemo apaketenoʼaeʼmo, lole alulaʼmo Goti ami vayaʼae, huno huteno ani mopamo agiʼamo Mehaneyemi mopae huno ateʼniye. Ani agimo aepaʼamo lole alulaʼmo ami vayaʼmae. 
GEN.32.3	Yekopuʼa mago apa vayaʼmo alino apateʼnigeʼa Siya kotega Itomi nofi vayaʼai mopalegamo Yekopu nepuʼamoʼmo Isotegamo uʼa hogoteʼnae. 
GEN.32.4	Agaemo hapa painoʼaeʼmo, ala vekaʼnimo Isofeʼmo ina ge hutapa ha paiyo. Aliʼyakamo neʼaliya vekamo Yekopuʼa hunoʼaeʼmo, Nagaemo kalaga hageʼna eʼna kalaga vekamoʼna Lepaniʼeʼmo lokaeʼna maiteʼna hemenimo neʼove. 
GEN.32.5	Nagaemo pulumaka anagaʼnigi noki anagaʼnigi sipisipi anagaʼnigi meme anagaʼnigi aliʼyaʼnimo neʼaliya ve aʼnegi huʼa maiʼnae. Alagepa kaipamo kalika atesanafeʼmo mani gemo huteno alino lateʼnigeta kagaetegamo one, hutapa ha paiyo, huno hapa paiʼniye.
GEN.32.6	Apa vayaʼmo ago eʼa Yekopufeʼmo ha paiʼapaeʼmo, Huʼnana gekamo uta nepukamoʼmo Isofeʼmo ha paiʼnonageno agaeʼe fo hataletiʼa vayaʼeʼmo neʼayanageta uta fotu hugune, huʼa ha paiʼnae. 
GEN.32.7	Yekopuʼa ani gemo afitenoʼaeʼmo lusi kava huno koli huge agesa alaʼamo afige huteno muki vayaʼagi muki yaʼagi huno alino fako huno apateʼnigeʼa lole agufa aluʼmo aiʼa maiʼnae. 
GEN.32.8	Agaemo agesa afinoʼaeʼmo, Isoʼa eno lole aluʼmo aiʼa maiʼnaya vayapatiʼmo mago vayaʼeʼmo kame nehisigeʼapaeʼmo mago vayaʼmo ataleʼa apaune hegae, huno agesa afiʼniye.
GEN.32.9	Yekopuʼa ina ge huno nunumuʼmo huʼniye. O Gotiyo, huno, Emalehamuʼa naginago vekamo Gotiʼamogaʼe afoʼnimo Aisaki Gotiʼamogaʼeʼmo Ala kava neʼmogamo naha paikaeʼmo, halate kokalegaʼe vayakalegaʼeʼmo uka mainegeʼna alagepa huʼna yagaiʼna kateno, huka naha paiʼnane. 
GEN.32.10	Kagaemo aliʼyakamo neʼaluva vekamoʼnaeʼmo kahau huka natege naha maege lama gemo alika nave lige huʼnana kavapiʼmo uʼna haiʼna metaleʼnove. Nagaemo hogoteʼna Yoneni aniʼmo lakaeʼna uʼnova afinaʼmo mago yaʼnimo oʼaliʼnovaʼmonanafa hayopa kayoʼnigeʼmo aliniʼna uʼnove. Aliniʼna uʼnovaʼmonanafa hemenimo halate eʼnova afinaʼmo lole alulaʼmo afole aiʼnone. 
GEN.32.11	Nagaemo nunumuʼmo huʼnaeʼmo nepuʼnimoʼmo Isofeʼmo koli nehuvanagi ayapatiʼmo nagufamo alika katika natesanafeʼmo yagaika nato. Fiku yanageno enoʼaeʼmo nagaeʼe afamo anagaʼniʼeʼmo kamemo lahaegaiye. 
GEN.32.12	Hogoteka naha paikaeʼmo, kagaeteʼmo alagi alagepa kavatetiʼmo yagaiʼna kateʼnisugeʼa kaginago vayaʼmo ani kahaepagana vayaʼmo afaʼa lekana opaisana agufa vayaʼmo afole aigae, huka naha paiʼnane, huno nunumuʼmo huʼniye.
GEN.32.13	Yekopuʼa ani haniʼilagamo havaeteno egaʼamo agaemo apavalelino eʼniya yapatiʼmo nepuʼamoʼmo Isoʼmo fikumo amisiya yaʼmo lekana paino ateʼniye. 
GEN.32.14+GEN.32.15	Lekana paino ateʼniya afu anagaʼmo tu hataletiʼa a memegi tuvetiʼa ve memegi tu hataletiʼa a sipisipigi tuvetiʼa ve sipisipigi tetiʼa kamolu anagaʼmogi nuʼapifatiʼmo anuʼamo lapaiʼa nesaya kamolu anaganagi apanaʼauʼaʼenagi fotiʼa a pulumakagi teniʼa ve pulumakagi tuvetiʼa a nokigi teniʼa aikeli nokigi huno lekana paino ateʼniye. 
GEN.32.16	Apavaleno aliʼyaʼamo neʼaliya vayaʼmo apamitenoʼaeʼmo, alita fako hutapa apaote apaote hutapa apateyo. Magokepi apavalelita oʼutapa alita fako hutapa afagite afagite hutapa apavalelitutapa hogoteyo. 
GEN.32.17	Uno hogotesiya vekaeʼmo ha painoʼaeʼmo, Nepuʼnimoʼmo Isoʼa eno kagaeʼeʼmo fotu nehunoʼaeʼmo, kagaemo ina la aliʼyaʼmo neʼalina vekamae. Haiyaʼalegamo ugefe nehane. Mani apavalelika neʼana afu anagaʼmo ina la afue, huno ge huno kafi gesigekaeʼmo, 
GEN.32.18	Kagaemo aliʼyakamo neʼaliya vekamo Yekopu afumo maiʼnayana Yekopuʼmo ala vekaʼamogamo fikumo kaha maeno kamiʼniya afue. Yekopuʼmo henaga neʼe, huka ha paiyo, huno ha paiʼniye. 
GEN.32.19	Yekopuʼa napa tu vekaenagi napa tali vekaenagi huno Isoʼmo agetetapaeʼmo mani gemo hutapa ha paiyo, huno hapa paiʼniye. 
GEN.32.20	Magoʼe gemo huta ha paitapaeʼmo, Aliʼyakamo neʼaliya vekamo Yekopuʼmo lakame huno neʼe, hutapa ha paiyo, huno hapa paiʼniye. Yekopuʼa ani kavatetiʼmo aipamo aliʼna falu huguve, huno agesa afiʼniye. Afiteno augosafiʼmo neʼagesugenoʼaeʼmo aipamoʼmo falu huʼninageno afaʼa navalesifi, huno agesa afiʼniye. 
GEN.32.21	Muki fikumo amisiya yaʼamo ago uno hogotetegeno agaiʼamo ani haniʼilagamo vayaʼaʼeʼmo maiʼniye.
GEN.32.22	Ani haniʼilagamo Yekopuʼa he tino lole aʼalanagi aliʼyaʼamo neʼaliʼa atalanagi leveniʼa ve mafaʼne anagaʼagi huno apavaletegeʼa uʼa Yomoki aniʼmo lakaeʼnae. 
GEN.32.23	Apavalelino uno aniʼmo lakaeno uno mugagayaga faligamo apateteno halate eno muki aliʼyaʼamo neʼaliya vayaʼmo alino apateʼnigeʼa muki yaʼamo aliteʼa aniʼmo lakaeʼa uʼnae. 
GEN.32.24	Inagi ago utageno Yekopuʼa agaiʼageʼmo maiʼnigenoʼaeʼmo mago vekamo eʼnigeʼana agaeʼeʼmo anu kiliʼneʼana alino havaeno atetegeno alino havaeno atetegeno lusi kava huʼana anayamukiki huʼana huliʼana neʼvaʼageno kotiʼniye. 
GEN.32.25	Ani vekamo agenoʼaeʼmo, aeʼna oʼaga seʼnove, huno ageʼniyana anayamukiki huʼna ategamo aumiʼyamo haino aeno hapaiʼniya ayamufamo amagino aino hatu maeno atalegeno aumiʼyamo vayu huʼniye. 
GEN.32.26	Ani vekamoʼmo Yekopufeʼmo hunoʼaeʼmo, ago kotigefeʼmo huʼniyanagi natalo, huno huʼnigenoʼaeʼmo, Yekopuʼa ha painoʼaeʼmo, kagaemo alika auleka oʼnatesanana okatalegauve, huno huʼnigeno 
GEN.32.27	ani vekamoʼmo Yekopufeʼmo hunoʼaeʼmo, kagikamo ina lagae, huno ge huno afi geʼnigeno, nagiʼnimo Yekopuʼnae, huno ha paiʼniye. 
GEN.32.28	Inagi ani vekamoʼmo hunoʼaeʼmo, hemenimo Yekopugae kagimo magoʼe huno ohanegaiye. Kagaemo neʼyagaina vekamo maiʼneka Gotiʼeʼmo kayamukiki nananageka vayaʼaina ago aeka apaka seganaʼmofeʼmo saufa kagikamo Isaleligae huʼa aegae. Isaleliʼae agimo aepaʼamo yagaino apateʼniya vekamae. 
GEN.32.29	Yekopuʼa, kahaoke hovanagi kagikamo aeka naha paiyo, huno ge huno afi geʼnigenoʼaeʼmo, na kava higekaeʼmo nagiʼnieʼmo nafi nekane, huno huteno alino auleno ateʼniye. 
GEN.32.30	Yekopuʼa ani kotefeʼmo agiʼamo Pinaiyo kone huno ateʼniye. Ani agimo aepaʼamo Goti augosafiʼmo ageʼnove. Yekopuʼa hunoʼaeʼmo, nagaemo Goti augosafiʼmo ageʼnovaʼmonanafa ofaliʼna afaʼa maiʼnove, huno huʼniye. 
GEN.32.31	Yekopuʼa Pinaiyo kotetiʼmo ataleno neʼvigenoʼaeʼmo yegemo haineniʼgeno aumiʼyamo aino hatu maeʼniyaʼmofeʼmo laku taka hulino uʼniye. 
GEN.32.32	Ani kavaʼmo huʼniyaʼmofeʼmo Isaleli aginago vayaʼmogimo afumo aumiʼyaleʼmo nehaneya ameʼamo oʼneʼa maime maime eʼa hemeniʼeʼmo noʼnae. Ani vekamoʼmo Yekopu aumiʼya ayamufaleʼmo amagiʼniyaʼmofeʼmo noʼnae.
GEN.33.1	Yekopuʼa neʼunoʼaeʼmo alino aulu heno ageyana Isoʼmo fo hataletiʼa vayaʼaʼeʼmo eʼnageno apakeʼniye. Apaketenoʼaeʼmo mafaʼnetapimo alitapa lokaete lokaete hiyo, huno hapa paigeʼa Liyaʼmo ani kavaʼmo huʼnigeno Lesoʼmo ani kavaʼmo huʼnigeno aliʼyaʼamo neʼaliʼa atalaʼmoganimo ani kavaʼmo huʼnaʼageʼa huʼnae. 
GEN.33.2	Yekopuʼa aliʼyaʼamo neʼaliʼa atalanagi mafaʼne anagaʼanigi huno alino hogoteno apateteno apakae apakamelegamo Liyaʼe mafaʼne anagaʼaʼeʼmo apateteno anileʼmo Lesoʼe mafaʼneʼamo Yosefeʼmo henagamo alino anateteno viyo, huʼniye. 
GEN.33.3	Yekopuʼa uno hogoteteno seveniʼa kanaleʼmo ape hute hute hulino uno nepuʼamo haopaleʼmo avaʼyi huʼniye.
GEN.33.5	Isoʼa alino aulu heno ageyana aʼne mafaʼneʼamo eʼnageno apaketenoʼaeʼmo Yekopufeʼmo, Apakaemo ina lagimo kagaeʼeʼmo maiʼnae, huno ge huno afi geʼnigenoʼaeʼmo, kagae aliʼyakamo neʼaliya vekamo Gotiʼa fikumo naha maeno namiʼniya mafaʼne anagaʼmae, huno ha paiʼniye. 
GEN.33.6	Inagi aliʼyaʼmo neʼaliʼa atalaʼe mafaʼne anagaʼaniʼeʼmo eʼa ape huʼnae. 
GEN.33.7	Liyaʼe mafaʼne anagaʼaʼeʼmo eʼa ape hutageʼanaeʼmo Lesoʼe Yosefeʼeʼmo eʼana ape huʼnaʼae. 
GEN.33.8	Isoʼa Yekopufeʼmo, Na kavatefeʼmo muki vayaʼe yuna afuʼeʼmo alika apateʼnanageʼa nagaetegamo eʼnae, huno ge huno afi geʼnigenoʼaeʼmo, Ala vekaʼniye, huno, Alagepa kaipamo kalika natesanafeʼmae, huno ha paiʼniye. 
GEN.33.9	Isoʼa, Naganaʼnimogae, huno, nagaemo ago alagi haiʼmo aliʼnove, huno huʼniye. Kagaetegamo haneʼniya yaʼmo kagaikageʼmo aliyo, huno ha paiʼniye. 
GEN.33.10	Yekopuʼa hunoʼaeʼmo, Haʼao, kahaoke hovanagi, alagepa huka kaipamo namisanaʼmoʼmo inagi fikumo nekamuva yaʼmo afaʼa aliyo. Nagaemo Goti augosafiʼmo agegekana huʼna kagae kaugosafiʼmo kageʼnove. Kagaemo nagaefeʼmo amuse huʼnisanaʼmoʼmo afaʼa aliyo. 
GEN.33.11	Gotiʼa fikumo naha maeno namiʼnigeʼna muki yaʼaʼnimo alagi haiʼmo haneʼniyaʼmofeʼmo kahaoke hovanagi, fikumo nekamuva yaʼmo afa aliyo, huno lokiya gefatiʼmo huʼnigeno Isoʼmo aliʼniye. 
GEN.33.12	Henagaʼamo Isoʼa hunoʼaeʼmo, Inagi lagaemo ugune. Nagaemo uʼna hogotegauve, huno huʼnigeno 
GEN.33.13	Yekopuʼa hunoʼaeʼmo, Ala vekaʼniye, huno, ago afiʼnane, mafaʼne anagaʼmo lokiyaʼapimo ohaneʼniye. Nagaemo sipisipi anagaʼaifenagi alu afu alu afu anagaʼaifenagi nu neʼnaya apanaʼau anagaʼaifenagi huʼna nagesamo afuve. Magoke felugamo apavalelita visunana ago faligae. 
GEN.33.14	Kahaoke hovanagi, kagaemo uka hogotetegeʼna nagaemo kakame huʼna vino. Muki yuna afu anagaʼmo uʼa hogotetesageʼna nagaemo vase vase huʼna visugeʼa apanaʼau anagaʼmo ani kava huʼa visayaʼmoʼmo afaʼa alagepa huʼa ugae. Ani kavaʼmo huliʼna uʼna Siya kotegamo ala vekaʼnilegamo avaʼyi huguve, huno ha paiʼniye.
GEN.33.15	Isoʼa hunoʼaeʼmo, lapakaeʼeʼmo magokepi visayafeʼmo mago nagaeʼeʼmo eʼnaya vayapatiʼmo apategauve, huno huʼnigeno Yekopuʼa hunoʼaeʼmo, Ala vekaʼniye, huno, na agufa aliʼyaʼapimo haneʼniye. Kagaemo amuse hisanana kanalene, huno ha paiʼniye. 
GEN.33.16	Inagi Isoʼa ani afinaʼmo Siya kotegamo aino atagineno uʼniye. 
GEN.33.17	Yekopuʼa Sukoti kotegamo uno noʼamo kige pulumaka anagaʼamogi yege noʼapimo kige muki afuʼamogi yege noʼapimo kige huʼniye. Ina kavaʼmo huʼniyaʼmofeʼmo ani koʼmo agiʼamo Sukoti kone, huʼa ateʼnae. Ani agimo aepaʼamo yege noʼmae.
GEN.33.18	Yekopuʼa Sukoti kotegatiʼmo ataleno Kenani kotega Sekemi taonifiʼmo hanageke yaʼmo oʼalino alagepa huno eno avaʼyi huʼniye. Agaemo ani afinaʼmo Patani Alami kotegatiʼmo ataleno Sekemi taonifiʼmo eno ani taonimo haopaleʼmo seli noʼamo alino ataleno alino he tino ateʼniye. 
GEN.33.19	Ani mopamo Sekemi afoʼamo Hamo mafaʼne anagaʼmogi mopamo vani hataleti siluva agufa moniletiʼmo miya faiʼniye. 
GEN.33.20	Miya faiteno Gotiʼmo ofalini amisiya yafa hiʼyalamuʼmo huteno agiʼamo E Eyohe Isaleliʼae huno ateʼniye.
GEN.34.2	Hamoʼa Hivi nofi vekamo yagaino neʼapateya vekamo mafaʼnemo Sekemiʼa Nainaʼmo agetenoʼaeʼmo avalelino uno agaeʼeʼmo magokepi lokaeno havaeteno hosu kavaʼmo huʼniye. 
GEN.34.3	Sekemiʼa Yekopu a mafaʼnemo Nainafeʼmo lusi kava huno hau ayamopafiʼmo hauʼniyaʼmofeʼmo hausifi agufa gemo ha paiʼniye. 
GEN.34.4	Inagi Sekemiʼmo afoʼamo Hamofeʼmo, mani a mafaʼnemo avaleka namisanageʼna alisuvafeʼmo nahauʼniye, huno huʼniye. 
GEN.34.5	Yekopuʼmo a mafaʼneʼamo Nainategamo Sekemiʼa hosu kavaʼmo huʼniya kavafeʼmo ava gemo afiʼniye. Afiʼniyaʼmonanafa mafaʼne anagaʼamo sipisipileʼmo yagaisayafeʼmo ago uʼnayaʼmofeʼmo Yekopuʼa mago gemo osuno mafaʼne anagaʼamo esayaʼaeʼmo apakava maiʼniye. 
GEN.34.6	Sekemi afoʼamoʼmo Hamoʼa Yekopuʼeʼmo kege hisaʼafeʼmo eʼniye. 
GEN.34.7	Yekopu mafaʼne anagaʼamo sipisipileʼmo yagaiʼa maiʼnayategatiʼmo ani gemo afiteʼapaeʼmo apaipamo leʼnigeno hosu apaipa apakesamo afole aiʼnigeʼa eʼnae. Sekemiʼa huʼniya kavaʼmo Isaleli vayaʼai apaulagaleʼmo alagi lusi hosu kavaʼmo haʼao, huʼa huʼnaya hosu kavaʼmo alagi osisiya agufa kavaʼmo huʼniyaʼmofeʼmae.
GEN.34.8	Huʼniyaʼmonanafa Hamoʼa apakaefeʼmo hapa painoʼaeʼmo, Mafaʼneʼnimo Sekemiʼa a mafaʼnetapiyeʼmo haʼye huʼniye. Lapaoke hovanagi afaʼa avaletapa amigeno alino. 
GEN.34.9	Alitesigetapa lagae a mafaʼnemo alige lapakae a mafaʼnemo alige hugune. Lapakaemo a mafaʼnetapimo apavaletapa lamisageta alige lagaemo ani kava huta a mafaʼnetimo apavaleta lapamisunagetapa alige hugune. 
GEN.34.10	Hugunanagetapa lapakaemo lagaeʼe magokepi lokaeta maisunafeʼmo haiya mopaeʼmo lapauʼnisifigetapa ani mopaleʼmo afaʼa maigae. Lapakaemo maiʼnetapaeʼmo aliʼyaʼmo alitetapa kagemi yatapimo apamisageʼa lapamisagetapa hutapa maigae, huno huʼniye. 
GEN.34.11	Inagi Sekemiʼa Naina afoʼamofenagi asaʼamogifenagi huno hapa painoʼaeʼmo, fikumo naha maetapa namisaya kavaʼmo ageteʼnaeʼmo na agufa yafeʼmo lapauʼnisifi afaʼa lapamiguve. 
GEN.34.12	Lapakaemo mani a mafaʼnelefeʼmo miyaʼaeʼmo agi aetapa naha paiyo. Alopa miyaʼmo aligune, hutapa hisageʼnaeʼmo afaʼa lapamiguvanagi ani a mafaʼnemo aʼnimo maisiyafeʼmo avaletapa namiyo, huno hapa paiʼniye.
GEN.34.13	Ani gemo huʼniyaʼmonanafa Sekemiʼmo apasaʼapimoteʼmo hosu kavaʼmo huʼniyaʼmofeʼmo Sekemiʼe afoʼamoʼmo Hamoʼeʼmo humi apasayafekeʼmo ani gemo huʼnae. 
GEN.34.14	Apakaemo huʼapaeʼmo, Lagaemo ani agufa kavaʼmo afaʼa osugune. Lasatimoʼmo afaʼa atesunageno mago agufamo olagauʼnisiya vekaleʼmo oʼmaigiye. Ani agufa kavaʼmoʼa lavagage hugiye. 
GEN.34.15	Hugiyaʼmonanafa mani kavafeʼmo lagaemo lapakaefe hutaeʼmo, hogotetapa magoke agufa kavaʼmo lagaekana hutapa lapakufamo lapaugae. 
GEN.34.16	Lagaemo a mafaʼnetimo lapamisunagetapa lapakaemo alige lapakaemo a mafaʼnetapimo lamisageta lagaemo alige huteta magokepi lokaeta magoke vayaʼmo maigune. 
GEN.34.17	Inagi lapakaemo getimo akame hutapa lapakufamo olagausayana lagaemo mani koʼmo ataleta lasatimoʼmo avalelita ugune, huʼa hana paiʼnae.
GEN.34.18	Inagi Hamoʼe mafaʼneʼamo Sekemiʼeʼmo ani geleʼmo amuse huʼnaʼae. 
GEN.34.19	Sekemiʼa Yekopu a mafaʼneeʼmo hauʼnigeno amogaga aiʼniyaʼmofeʼmo ani kavaʼmo malage huno akame huno huʼniye. Agae agimoʼmo afoʼamo vayaʼmogi apakimo ago aeno apaka seno ala agi vekamo maiʼniye. 
GEN.34.20	Hamoʼe mafaʼneʼamo Sekemiʼeʼmo taonimo lafi kegiʼya kipateʼmo uʼana taonifiʼmo maiʼnaya vayaʼaifeʼmo hapa paiʼanaeʼmo, 
GEN.34.21	Ani vayaʼeʼmo alagepa huta magokepi lokaeta maiʼnone. Lagaemo afaʼa apatesunageʼa mopatileʼmo maiʼneʼa hapauʼnisiya aliʼyaʼmo afaʼa aligae. Mopatimo alopa mopamo haneʼniyaʼmofeʼmo afaʼa maigae. Apakae a mafaʼnemo lagaemo alisunageʼa lagae a mafaʼnemo apakaemo afaʼa alisageta huta maigune. 
GEN.34.22	Ani kavatetikeʼmo he, huʼa hugae. Lagaemo hogoteta apakaemo nehaya agufa kavaʼmo huta lagufamo lagausunageʼapaeʼmo kanalene, huʼa hugae. Ani kavaʼmo osisunana apakaemo lagaefeʼmo, magoke vayaʼmo hamaleteta magokepi lokaeta maigune, huʼa osugae. 
GEN.34.23	Sipisipiʼapigi pulumakaʼapigi muki yaʼapigi huno lagaeʼeʼmo magoke yatimo afaʼa ohanesifiye. Lagaefeʼmo ge huʼa lafi geʼnaya kavatefeʼmo he, huta hisunana lagaeʼeʼmo afaʼa alagepa huʼa magokepi lokaeʼa maigae, huʼana hapa paiʼnaʼae. 
GEN.34.24	Muki taonifiʼmo maiʼnaya vayaʼmogimo Hamoʼe mafaʼneʼamo Sekemiʼeʼmo huʼnaʼa gelefeʼmo he, kanalene, huʼa huteʼa muki ve anagaʼamogimo apakufamo lagauʼnae.
GEN.34.25	Apakufamo lagauteʼa loleʼe magoʼe afinaʼmo maiʼnayana apakafukeʼmo kige kige huno maiʼniye. Yekopu mafaʼnelaʼmo Simiyoniʼe Livaiʼeʼmo Naina asaʼalamoganimo naipeʼanimo aliteʼana taonifiʼmo uʼa haiʼana muki ani taonifiʼmo fikumo maiʼnageʼana muki ve anagaʼmo naipeletiʼmo kamitimo apaiʼageʼa faliʼa hano huʼnae. 
GEN.34.26	Anakaemo Hamoʼe mafaʼneʼamo Sekemiʼeʼmo anainaʼageʼana falitaʼageʼanaeʼmo Sekemi nopatiʼmo uʼa haiʼana Nainaʼmo avaleliʼana uʼnaʼae. 
GEN.34.27	Yekopu mafaʼne anagaʼmogigeʼmo muki ani taonifi faliʼnaya vayaʼai kagemi yaʼapimo aliʼnae. Apasaʼapimotegamo hosu kavaʼmo huʼniya kavatefeʼmo huʼnae. 
GEN.34.28	Apakaemo sipisipi anagaʼapigi pulumaka anagaʼapigi noki anagaʼapigi ani taonifiʼmo muki haneʼniya yanagi malaga haneʼniya yanagi huʼa aliʼnae. 
GEN.34.29	Apakaemo muki kagemi yaʼapimo aliteʼa mafaʼne anagaʼapigi aʼne anagaʼapigi huʼa kalavusi huʼa apateʼnae. Muki noʼapifi haneʼniya kagemi yaʼeʼmo aliʼnae. 
GEN.34.30	Inagi Yekopuʼa Simiyoniʼe Livaiʼefeʼmo hana painoʼaeʼmo, lanakaemo lusi kana yaʼmo alitana namiʼnaʼanageʼna muki mani kote vayaʼai apaulagaleʼmo hosu atumo neʼaiya yakana huʼna maiguve. Lagaemo aise vayaʼmo maiʼnonaʼmofeʼmo Kenani vayaʼe Pelesi vayaʼeʼmo aliʼa anupa huteʼa nagaeʼe afamo anagaʼniʼeʼmo kamemo lahaegae, huno huʼnigeʼanaeʼmo 
GEN.34.31	anakaemo huʼanaeʼmo, Agaemo laʼasatiʼamotegamo kumai a kanogana agufa kava huʼniyana kanale kavaʼmo huʼnifiye, huʼana ge huʼana afi geʼnaʼae.
GEN.35.2	Inagi Yekopuʼa muki afamo anagaʼaenagi muki agaeʼeʼmo magokepi maiʼnaya vayaʼaifenagi huno hapa painoʼaeʼmo, Lapakaemo alu nofi vayaʼmogi muki aigofe gotiʼapimogimo lapakaetegatiʼmo alita ataleyo. Lapakaitapimo alita alagepa hutapa lapatetetapa kukenatapimo asagitapa ataletetapa alu kukenamo alita vaiyo. 
GEN.35.3	Inagi alita vaitetapaeʼmo he tita Meto kotegamo vigetao. Gotiʼa nagaemo kana yaʼmo neʼaluva afinaʼmo geʼnileʼmo aeno atagaina huteno naha maege muki uʼneʼna nehuva kotegamo nagaeʼeʼmo lokaeno maige nehiya Gotiʼmo ofalinimo amisuva yafa hiʼyalamuʼmo huguve, huno hapa paiʼniye. 
GEN.35.4	Inagi apakaemo alu nofi vayaʼmogi muki aigofe gotiʼapimogimo aliʼa Yekopuna amiʼnae. Amiteʼa apakesaleʼmo aeʼa aliʼnaya liniʼeʼmo asagiʼa amigeno Yekopuʼa alino Sekemi kotega alopa yosamo aepafiʼmo keli kafiteno aeno atikaeno ataleʼniye.
GEN.35.6	Inagi muki Yekopuʼeʼmo lokaeʼa maiʼnaya vayaʼmo Kenani kotega Lusi taonifiʼmo uʼa avaʼyi huʼnae. Ani taonimo alu agiʼamo Meto taoniye. 
GEN.35.7	Agaemo yafa hiʼyalamuʼmo hu maleteno agiʼamo Elo Meto kone huno ateʼniye. Ani agimo aepaʼamo Meto kotega Gotiʼmae. Nepuʼamotegatiʼmo ataleno aune hetaleno uʼniya afinaʼmo Gotiʼa ani koteʼmo afole aiʼniyaʼmofeʼmae. 
GEN.35.8	Inagi Lipeka aliʼyaʼamo neʼaliya a kanomo agiʼamo Nemolaʼmo faliʼnigeʼa Meto taonimo afelagaʼmo alopa yosamo aepafiʼmo kiʼa ateteʼa agiʼamo Aloni Makuta yosae huʼa ateʼnae. Ani agimo aepaʼamo aviʼyaʼmo huʼnaya yosamo aepafiʼmae.
GEN.35.9	Yekopuʼa Mesopotemiya kotegatiʼmo aino atagineno Kenani kotegamo eʼniya afinaʼmo Gotiʼa halate aulagaleʼmo afole aiteno alino auleno ateʼniye. 
GEN.35.10	Gotiʼa Yekopufeʼmo, Hemenimo Yekopugae, huʼa kagi neʼayaʼmonanafa henagaʼamo halate magoʼe huʼa Yekopugae huʼa kagi oʼaegafa Isaleligae huʼa kagi aegae, huno ha paiteno ani Isaleliʼae huno ateʼniya agimo aeʼniye. 
GEN.35.11	Gotiʼa magoʼe gemo ha painoʼaeʼmo, Nagaemo muki lokiyaʼnimo haneʼniya Gotiʼnamo maiʼnove. Asole mafaʼne alika apategane. Kagaemo asole mafaʼnemo alika apatesanageʼapaeʼmo asole kaginago vayaʼmo maige alu nofi alu nofi vayaʼmo afole aiʼa maige kini vayaʼmo maige hugae. 
GEN.35.12	Nagaemo Emalehamuʼe Aisakiʼeʼmo anamiʼnova mopamo hemenimo kagaeʼe kaginago vayaʼeʼmo lapamiguve, huno ha paiteno 
GEN.35.13	ani ha paiʼniya kotetiʼmo ataleno uno haiʼniye. 
GEN.35.14	Inagi Yekopuʼa ani yateʼmo mago yatala yafaʼmo alino faino ateʼneno nofi alagafati aniʼe uveliʼeʼmo alino ani yafateʼmo ofalinimo lakiʼniye. 
GEN.35.15	Yekopuʼa agaeʼeʼmo Goti gege huʼnaʼa yatefeʼmo agiʼamo Meto kone huno ateʼniye.
GEN.35.16	Apakaemo Meto kotetiʼmo ataleʼa Efalata taonifiʼmo uʼa avaʼyi hisayafeʼmo uʼa hogo nehuʼapaeʼmo Lesoʼa mafaʼne alino atesiya kavaʼmo huʼniyana afole oʼaiʼnigeno hanageke yaʼmo aliʼniye. 
GEN.35.17+GEN.35.18	Mafaʼnemo alino atesiyafeʼmo huʼnigenoʼaeʼmo ha maesiyafeʼmo maiʼniya a kanoʼeʼmo, Koli osuvo. Hemenimo magoʼe ve mafaʼnemo alika ategane, huno ha paiʼnigeno Lesoʼa afaʼa neʼmaiya yaʼamo ataleno falisiyafeʼmo nehunoʼaeʼmo agiʼamo Meni Oniʼae huno ateʼniye. Ateʼniyaʼmonanafa afoʼamoʼmo Menisemeniʼae huno ateʼniye. 
GEN.35.19	Inagi Lesoʼmo ago faliʼnigeʼa Efalati taonifilaga neʼvaya ka agiʼnaleʼmo kiʼa ateʼnae. Alu agiʼamo Metelehamu taonie. 
GEN.35.20	Yekopuʼa Leso kanoluleʼmo alagena kavaʼmo huno yatala yafaʼmo alino faino ateʼniye. Ani yafaʼmo hemenimo afaʼa haneʼniye.
GEN.35.21	Isaleliʼa uno yatala noʼmo huno kokuʼnapilaga haiʼniya noʼmo agiʼamo Ita noʼmo aino aga seno aiseʼamo uno seli noʼamo alino ataleno alino he tino ateʼniye. 
GEN.35.22	Isaleliʼa ani koteʼmo maigenoʼaeʼmo mafaʼneʼamo Lumeniʼmo afoʼamo napa tu aʼmo Milihaʼeʼmo magokepi lokaeʼana havaeʼnaʼa kavafeʼmo Isaleliʼmo ava gemo afiʼniye.
GEN.35.22	Yekopu mafaʼne anagaʼamo tuolofuʼa ve mafaʼne anagaʼmo maiʼnae.
GEN.35.23	Liya mafaʼne anagaʼai apakimo Yekopu yege mafaʼneʼamo Lumeniʼa maiʼnigeno Simiyoniʼagi Livaiʼagi Yutaʼagi Isakaʼagi Semuluniʼagi huʼa maiʼnae. 
GEN.35.24	Leso mafaʼnelaʼmo Yosefeʼe Menesemaniʼeʼmo maiʼnaʼae. 
GEN.35.25	Leso aliʼyaʼamo neʼaliya a kanomo Miliha mafaʼnelaʼmo Neniʼe Napataliʼeʼmo maiʼnaʼae. 
GEN.35.26	Liya aliʼyaʼamo neʼaliya a kanomo Silipa mafaʼnelaʼmo Gatiʼe Asaʼeʼmo maiʼnaʼae. Yekopuʼa Mesopotemiya kotegamo maiʼnenoʼaeʼmo mani mafaʼne anagaʼamo alino apateʼniye.
GEN.35.27	Yekopuʼa Aisakitegamo Mamile kotega Kiliyati Ama taonifilagamo uno avaʼyi huʼniye. Ani taonimo alu agiʼamo Hipaloni taonie. Emalehamuʼe Aisakiʼeʼmo hogoteʼana kalaga hageʼana uʼana kalaga vekalaʼmo maiʼnaʼa taoniʼmae. 
GEN.35.28+GEN.35.29	Aisakiʼa vani hataleti eitiʼa kafugamo maiteno kosuna leteno maiʼniya kanaʼamoʼmo magoʼe alaʼamo hanetegeno faliʼnigeʼana lole mafaʼneʼalaʼmo Isoʼe Yekopuʼeʼmo kiʼana ateʼnaʼae.
GEN.36.1	Isoʼa alu agiʼamo Iʼnomi aginago vayaʼai apakiʼapimo haneʼniye. 
GEN.36.2	Isoʼa Kenani nofi vayaʼai a mafaʼnemo aliʼniye. Agaemo Aʼnaʼmo Eloniʼa Hiti nofi vekamo a mafaʼnemo alite Aholimaʼmo Ana a mafaʼnemo Hivi nofi vekamo Yimiyoni a mafaʼnemo alite 
GEN.36.3	Masematiʼmo Isameli a mafaʼnemo aganaʼamoʼmo Nemayotiʼmo alite huno aliʼniye. 
GEN.36.4	Isoʼa Anapatiʼmo Elifasiʼmo alino atege Masematipatiʼmo Leyuveliʼmo alino atege 
GEN.36.5	Aholimapatiʼmo Yeyusiʼagi Yalamiʼagi Kolaʼagi huno alino apatege huʼniye. Isoʼa Kenani kote maiʼniya afinaʼmo ani mafaʼne anagaʼamo alino apateʼniye. 
GEN.36.6	Henagaʼamo Isoʼa muki aʼne mafaʼneʼagi muki vayaʼagi muki afu anagaʼagi Kenani kote maiʼnenoʼaeʼmo aliʼniya kagemi yaʼagi huno aliteno Yekopuʼmo ataleno alu haopalegamo uʼniye. 
GEN.36.7+GEN.36.8	Iso afu anagaʼmogiʼe Yekopu afu anagaʼmogiʼeʼmo ani maiʼnaʼa mopaleʼmo kili pageʼana magokete lokaeʼana maisaʼaʼfeʼmo ohauʼniyaʼmofeʼmo ataleno Siya avefiʼmo uno haiʼniye. Afu anagaʼmogimo nesaya kahaumo ohaneʼniyaʼmofeʼmae. Iso alu agiʼamo Iʼnomiʼae.
GEN.36.9	Isoʼa Iʼnomi nofi vayaʼai afoʼapimoʼmogeʼa Siya avefiʼmo maiʼnae. 
GEN.36.10	Iso mafaʼne anagaʼmogi apakiʼapimo Aʼnapatiʼmo alino ateʼniya mafaʼnemo Elifasiʼe Masematipatiʼmo alino ateʼniya mafaʼnemo Leyuveliʼeʼmo maiʼnaʼae. 
GEN.36.11	Inagi Elifasi mafaʼne anagaʼmogi apakiʼapimo Temaniʼagi Omaʼagi Yefoʼagi Gatamuʼagi Kenasiʼagi huʼa maiʼnae. 
GEN.36.12	Iso mafaʼnemo Elifasi napa tu aʼamo Timanapatiʼmo Amalekiʼmo alino ateʼniye. Ani vayaʼmo Isoʼa Aʼnapatiʼmo alino anateʼniya vekalapati nofi vayaʼmae. 
GEN.36.13	Leyuveli mafaʼne anagaʼmogi apakiʼapimo Nahatiʼagi Yelaʼagi Samaʼagi Misaʼagi huʼa maiʼnae. Ani vayaʼmo Isoʼa Masematipatiʼmo alino apateʼniya nofi vayane. 
GEN.36.14	Isoʼa Aholimapatiʼmo Yeyusiʼagi Yalamuʼagi Kolaʼagi huno alino apateʼniye. Aholima itaʼamoʼmo Anaʼmo maiʼnigeno Ana afoʼamoʼmo Yimiyoniʼmae. 
GEN.36.15+GEN.36.16	Iso mafaʼne anagapatiʼmo yahauve vayaʼmo maiteʼa yagaiʼa apateʼnaya vayaʼai apakiʼapimo haneʼniye. Iso yege mafaʼneʼamo Elifasiʼa alino apateya mafaʼne anagaʼmogi yahauve maiteʼa yagaiʼa apateʼnaya vayaʼai apakiʼapimo Temaniʼagi Omaʼagi Sefoʼagi Kenasiʼagi Kolaʼagi Gatamuʼagi Amalekiʼagi huʼa Iʼnomi kotega vayaʼapileʼmo yagaiʼa apateʼnae. Isoʼa Aʼnapatiʼmo alino ateʼniya mafaʼnefatiʼmo vayaʼmae.
GEN.36.17	Iso mafaʼnemo Leyuveliʼa alino apateʼniya mafaʼne anagaʼmogi yahauve vayaʼmo maiteʼa yagaiʼa apateʼnaya vayaʼai apakiʼapimo Nahatiʼagi Yelaʼagi Samaʼagi Misaʼagi huʼa vayaʼapileʼmo yagaiʼa apateʼnae. Isoʼa Masematipatiʼmo alino apateʼniya mafaʼne anagaʼmae.
GEN.36.18	Isoʼa Aholimapatiʼmo alino apateya mafaʼne anagaʼmogi yahauve vayaʼmo maiteʼa yagaiʼa apateʼnaya vayaʼai apakiʼapimo Yeyusiʼagi Yalamuʼagi Kolaʼagi huʼa yagaiʼa apateʼnae. Aholima itaʼamoʼmo Anaʼae. 
GEN.36.19	Muki mani vayaʼmo Iso nofi vayapatiʼmo yahauve vayaʼmo maiʼneʼa yagaiʼa apatesaya vayaʼmo hamaleʼnae. Iso alu agiʼamo Iʼnomiʼae.
GEN.36.20+GEN.36.21	Siyaʼa Holi nofi vekamo ani Iʼnomi kotegamo maiʼnenoʼaeʼmo alino apateʼniya mafaʼne anagaʼmogi apakiʼapimo Lotaniʼagi Somaliʼagi Yimiyoniʼagi Anaʼagi Nisoniʼagi Esaʼagi Nisaniʼagi huno alino apateʼniye. Mani mafaʼne anagaʼmo Siya mafaʼne anagaʼmo maiʼneʼa Holi nofi vayaʼaiteʼmo yahauve vayaʼmo maiteʼa yagaiʼa apateʼnae. 
GEN.36.22	Lotani mafaʼnelaʼani anakiʼanimo Holiʼe Hemaniʼeʼmo alino anateʼniye. Lotani asaʼamoʼmo Timanaʼmae. 
GEN.36.23	Somali mafaʼne anagaʼmogi apakiʼapimo Alavaniʼagi Manahatiʼagi Emaliʼagi Sefoʼagi Onamiʼagi huʼa maiʼnae. 
GEN.36.24	Yimiyoni mafaʼnelaʼani anakiʼanimo Ayaʼe Anaʼeʼmo maiʼnaʼae. Anaʼa afoʼamoʼmo Yimiyoni nokileʼmo kaʼme kotega yagaino maiʼneno mago ani kotuʼmo ageʼniya vekae. 
GEN.36.25	Ana mafaʼnelaʼani anakiʼanimo Nisoniʼe Aholimaʼeʼmo maiʼnaʼae. Ana aʼmafaʼneʼamo Aholimaʼmo maiʼniye. 
GEN.36.26	Nisani mafaʼne anagaʼmogi apakiʼapimo Hemananiʼagi Esamaniʼagi Italaniʼagi Kelaniʼagi huʼa maiʼnae. 
GEN.36.27	Iye mafaʼne anagaʼmogi apakiʼapimo Milihaniʼagi Savaniʼagi Akaniʼagi huʼa maiʼnae. 
GEN.36.28	Nisani mafaʼnelaʼani anakiʼanimo Usiʼe Alaniʼeʼmo maiʼnaʼae.
GEN.36.29+GEN.36.30	Holi nofi vayaʼaiteʼmo yagaiʼa apateʼnaya yahauve vayaʼai apakiʼapimo Lotaniʼagi Somaliʼagi Yimiyoniʼagi Anaʼagi Nisoniʼagi Esaʼagi Nisaniʼagi huʼa yagaiʼnae. Mani vayaʼmogi Siya koteʼmo yahauve vayaʼmo maiʼneʼa aliʼa yagaiʼa apateʼnae.
GEN.36.31	Isaleli nofi vayaʼaiteʼmo mago kini vayaʼmo oʼmaiʼnaya afinaʼmo mani vayaʼmogimo Iʼnomi koteʼmo yagaiʼa apateʼnae. 
GEN.36.32	Hogoteno yagaino apateʼniya kini vekamo Melaʼa Meyo mafaʼnemoʼmo Iʼnomi koteʼmo yagaino apateʼniye. Agaemo Niniyama taonifiʼmo maiʼniye. 
GEN.36.33	Melaʼa falitegenoʼaeʼmo Mosala kotega vekamo Yela mafaʼnemo Yomamiʼa agae aimuʼyaleʼmo maiteno yagaino apateʼniye. 
GEN.36.34	Yomamiʼa falitegenoʼaeʼmo Temani nofi vekamo Husamiʼa agae aimuʼyaleʼmo maiteno yagaino apateʼniye. 
GEN.36.35	Husamiʼa falitegenoʼaeʼmo Menani mafaʼnemo Hatatiʼa agae aimuʼyaleʼmo maiteno yagaino apateʼniye. Agaemo Movapu kotega Mitiyani nofi vayaʼeʼmo kame huteno aeno apaka seʼniye. Agaemo Aviti taonifiʼmo maiʼniye. 
GEN.36.36	Hatatiʼa falitegenoʼaeʼmo Masaleka vekamo Samalaʼa agae aimuʼyaleʼmo maiteno yagaino apateʼniye. 
GEN.36.37	Samalaʼa falitegenoʼaeʼmo ani haigifiʼmo haneʼniya taonifiʼmo Lihamoti vekamo Soloʼa agae aimuʼyaleʼmo maiteno yagaino apateʼniye. 
GEN.36.38	Soloʼa falitegenoʼaeʼmo Akamo mafaʼnemo Meli Hananiʼa agae aimuʼyaleʼmo maiteno yagaino apateʼniye. 
GEN.36.39	Akamo mafaʼnemo Meli Hananiʼmo falitegenoʼaeʼmo Hetaʼa agae aimuʼyaleʼmo maiteno yagaino apateʼniye. Agaemo Pau taonifiʼmo maiʼniye. Aʼamo agiʼamo Mehetameliʼae. Itaʼamoʼmo Mataletiʼae. Mataleti itaʼamoʼmo Mesahapiʼae. 
GEN.36.40+GEN.36.41+GEN.36.42+GEN.36.43	Iso nofi vayapatiʼmo yagaiʼa apateʼnaya vayaʼai apakiʼapimo Timanaʼagi Alavaʼagi Yetetiʼagi Aholimamaʼagi Elaʼagi Pinoniʼagi Kenasiʼagi Temaniʼagi Mimasaʼagi Makatiyeliʼagi Ilamuʼagi huʼa maiʼnae. Ani vayaʼamogimo Iʼnomi nofi vayaʼaiteʼmo yagaiʼa apateʼnae. Isoʼa Iʼnomi nofi vayaʼai afoʼapimoʼmo maiʼniye.
GEN.37.1	Yekopu Afoʼamoʼmo kalaga hageno eno Kenani koteʼmo maiʼniyaʼmofeʼmo Yekopuʼa ani kote maiʼniye. 
GEN.37.2	Yekopuʼe mafaʼne anagaʼaʼefeʼmo apava gemo haneʼniye. Yosefeʼa neya vekamo kafugaʼamo sevetiniʼa kafugamo maiʼniye. Maiʼnenoʼaeʼmo mago afinaʼmo nepuʼamogiʼeʼmo sipisipileʼmo yagaiʼa maiʼnae. Agaemo afoʼamo atalaʼmo Miliha mafaʼnelaʼe Silipa mafaʼnelaʼeʼmo magokepi lokaeʼa maiʼneʼapaeʼmo nepuʼamogimo huʼnaya hosu kavafeʼmo afoʼapimofeʼmo eno ha paiʼniye. 
GEN.37.3	Isaleli mafaʼneʼamo Yosefefeʼmo lusi kava huno hauʼnigeno alu mafaʼne anagaʼaeʼmo aiseʼamo hauʼniye. Kosuna leʼniyapatiʼmo alino ateʼniyaʼmofeʼmae. Yekopuʼa alapaʼage siotimo alagepa yatala siotimo alo huno amiʼniye. 
GEN.37.4	Nepuʼamogimo ageʼnayana afoʼapimoʼmo Yosefefekeʼmo lusi kava huno hauʼnigeno apakaefeʼmo aiseʼamo hauʼniya kavaʼmo ageteʼapaeʼmo Yosefefeʼmo alagi ohapauʼnigeʼa apaini huteʼa agaeʼeʼmo alagepa huʼa magokepi gege huʼa oʼmaiʼnae.
GEN.37.5	Mago afinaʼmo Yosefeʼa alagamuna ageteno nepuʼamogifeʼmo ava ge huno hapa paiʼnigeʼa afiteʼapaeʼmo magoʼe huʼa apaini huteʼa alagi ohapauʼniye. 
GEN.37.6	Yosefeʼa hapa painoʼaeʼmo, Lapaoke hovanagi, alagamuna ageʼnova gemo afiyo. 
GEN.37.7	Lagaemo mukiʼamo mago hoyafikeʼmo maiʼneta vitimo hayaeʼnonana nagae viti hayamoʼmo aeno he tino haneʼnigeʼa lapakae viti hayamoʼmo nagae viti hayaleʼmo he tiʼa faiʼa vego huʼa ateʼneʼa ape huʼa ateʼnae, huno hapa paiʼniye. 
GEN.37.8	Nepuʼamogimo ani gemo afiteʼapaeʼmo Yosefefeʼmo huʼapaeʼmo, kagaemo ala vekamo maiteka yagaika latesanafeʼmo nehapiye. Kagaemo ala vekatimo maisanafeʼmo nehapiye, huʼa huteʼa alagamuna ageʼniya kavaʼe hapa paiʼniya geʼefeʼmo magoʼe huno alagi ohapauʼniye.
GEN.37.9	Henagaʼamo Yosefeʼa alagi magoʼe huno alagamuna agetenoʼaeʼmo nepuʼamogifeʼmo ina ge huno hapa paiʼniye. Afiyo, huno, nagaemo magoʼe huʼna alagamuna ageʼnovana hemeni alagamunafiʼmo yegegi kaigi leveniʼa kanefinagi huʼa nagaeteʼmo ape huʼa nateʼnageʼna ageʼnove, huno hapa paiʼniye. 
GEN.37.10	Agaemo ani alagamuna gemo afoʼamoʼe nepuʼamogiʼefeʼmo hapa paiʼnigeno afoʼamoʼmo ge hauteno, Mani alagamunamo na agufa alagamuna ageʼnane. Nagaegi itakamoʼagi nepukamogiʼenagi huta kagaeteʼmo ape huta katesupiye, huno afi geʼniye. 
GEN.37.11	Yosefe nepuʼamogimo apaipa kafa haeʼnayaʼmonanafa afoʼamoʼmo afitenoʼaeʼmo ani kavafeʼmo alino aipa agesafi maleʼniye.
GEN.37.12	Mago afinaʼmo Yosefe nepuʼamogimo afoʼapimo sipisipileʼmo yagaiʼa maisayafeʼmo Sekemi kotegamo uʼnae. 
GEN.37.13	Inagi Isaleliʼa Yosefefeʼmo hunoʼaeʼmo, Nepukamogimo Sekemi kotega sipisipileʼmo yagaiʼa maiʼnegae. Egeʼnao aliʼna katesugeka uka apakegane, huno huʼnigeno Yosefeʼa hunoʼaeʼmo, ove, afoʼnimo maiʼnove, huno huʼniye. 
GEN.37.14	Huʼnigenoʼaeʼmo kahaoke hovanagi, uka nepukamogiʼe sipisipi anagaʼeʼmo alagepa huʼa maiʼnisafigi apakegeka atagineka eka naha paiyo, huno ha paiteno alino ateʼnigenoʼaeʼmo Hipaloni kagomuʼmo alino ataleno Sekemi kotegamo uʼniye. 
GEN.37.15	Mago vekamoʼa ageʼniyana ani haopalegamo fiku uneno nehigeno agetenoʼaeʼmo, kagaemo na agufa yafeʼmo kahauya nehane, huno ge huno afi geʼniye. 
GEN.37.16	Yosefeʼa, Nepuʼnimogifeʼmo kahauya nehuve. Kahaoke hovanagi haiyaʼaleʼmo sipisipileʼmo yagaiʼa maiʼnafigi naha paiyo, huno afi geʼnigenoʼaeʼmo 
GEN.37.17	ani vekamoʼa ha painoʼaeʼmo, Maniletiʼmo ago ataleʼa uʼnae. Notani taoni haopalegamo ugune, huʼa huʼnageʼna afiʼnove, huno ha paiʼnigeno Yosefeʼa Notani taoni haopalegamo uno kahauya huno apakesiyafeʼmo uʼniye.
GEN.37.19	Apakaemo apakaiʼapimo huʼapaeʼmo, Ageyo, huʼa, alagamuna neʼageya vekamo ago eʼniye. 
GEN.37.20	Egetao. Hemenimo kamitimo amagiteta agufaʼamo alita mago kelifiʼmo yaga auta atalegaune. Ataletetaeʼmo henagaʼamo lagaemo hutaeʼmo, Mago afela pusimoʼmo haeʼnisifi, huta hugune. Alagamunaʼamoʼmo haiya agufa kavaʼmo afole aisifigeta agegaune, huʼa huʼnae. 
GEN.37.21	Lumeniʼa afiʼnigeʼa ani gemo huʼnagenoʼaeʼmo apayapatiʼmo Yosefe agufamo alino katino atesiyafeʼmo hunoʼaeʼmo, Alagi kamiti amagisunageno ofaligiye. 
GEN.37.22	Mago kola hisiya kavaʼmo osuge agufaleʼmo lapaya oʼalige hutetapa asagautapa mani kelifiʼmo yaga autapa ataleyo, huno hapa paiʼniye. Apayapatiʼmo agufamo alino katino ateteno afoʼamotegamo avalelino uno atesiyafeʼmo ani gemo huʼniye.
GEN.37.24	avaleliʼuʼa aniʼmo ago laneʼniya kelifiʼmo asagauʼa yaga auʼa ataleʼnae. 
GEN.37.25	Apakaemo neʼya nesayafeʼmo fai maiʼneʼapaekeʼmo ageʼnayana Isameli nofi vayaʼmo Giliyati kotegatiʼmo Isipi kotega visayafeʼmo kamoluleʼmo malasini alige alagepa atu neʼaiya uvelimo alige huliʼa eʼnageʼa apakeʼnae. 
GEN.37.26	Inagi Yutaʼa konagaʼamogifeʼmo hunoʼaeʼmo, Laganatimoʼmo kamiti amagiteta alita fala kita atalesunana lagaemo akamelegatiʼmo na agufa alagepa yaʼmo aligune. 
GEN.37.27	Egetao, lagaemo avaleta Isameli nofi vayaʼmo apamisunageʼa miya faigae. Agaemo laganatimoʼmo maiʼnigeta magoke kolaʼmo maiʼnonaʼmofeʼmo oʼamagigune, huno huʼniya gemo konagaʼamogimo afiʼnae. 
GEN.37.28	Ani Mitiyani kagemiyaʼapiʼe vayaʼmo eʼnayana nepuʼamogimo Yosefeʼmo ago kelifati avaleliʼa hai eʼa Isameli nofi vayaʼmo apamiʼnageʼa tuveti siluva moniletiʼmo miya faiteʼa Isipi kotegamo avaleliʼa uʼnae.
GEN.37.29	Lumeniʼa ago apataleno uʼniyatetiʼmo halate enoʼaeʼmo ageʼniyana Yosefeʼmo kelifi oʼmaiʼnigeno agetenoʼaeʼmo hau huʼnigeno kukenaʼamo alino apake aiʼniye. 
GEN.37.30	Agaemo konagaʼamogitegamo uno hapa painoʼaeʼmo, Mafaʼnemo kelifi oʼmaiʼniye. Nagaemo haiya kava huguve, huno huʼniye. 
GEN.37.31	Inagi apakaemo mago aikeli mememo amagiteʼa kolaʼafiʼmo siotimo aliʼa aeʼnae. 
GEN.37.32	Apakaemo ani alapaʼage siotimo aliniʼa afoʼapimotegamo uʼa, mani siotimo ageta avateʼnone. Mafaʼnekamo siotifigi alika ago, huʼa huʼnageno 
GEN.37.33	Yekopuʼa ageʼniyana, Mafaʼneʼnimo siotie, huno agetenoʼaeʼmo, he, mafaʼneʼnimo Yosefe siotigeʼmae. Mago afela afumoʼmo ago haeno neʼniye. Lole nagesamo oʼafiʼnofa afela afumoʼmo ago alagi haeʼnigeno faliʼniye, huʼna nagesamo afiʼnove. 
GEN.37.34	Inagi Yekopuʼa kukenaʼamo alino apake aino ataleteno kogu kukena alino vaiteno asole afinaʼmo mafaʼneʼaeʼmo yulagefa aige aige huno maiʼniye. 
GEN.37.35	Muki mafaʼne anagaʼaʼe a mafaʼne anagaʼaʼmogiʼeʼmo eʼa aipamoʼmo falu hisiya kavaʼmo huʼnayaʼmonanafa aipamoʼmo falu osuʼnigeno hapa painoʼaeʼmo, nagaemo yulagefakeʼmo aime aime uʼna mafaʼneʼnilagamo nagaeʼeʼmo kelifi uʼna lamiguve, huno hapa paiteno aviʼyaʼmo huge huge huno maiʼniye. 
GEN.37.36	Mitiyani nofi vayaʼmogimo Yosefeʼmo Isipi kotega avaleliʼuʼa kini vekamo Felo ami vayaʼaleʼmo yagaino neʼapateya vekamo agiʼamo Potifaʼmo amiʼnigeno halate miya faiʼniye.
GEN.38.1	Ani afinaʼmo Yutaʼa konagaʼamogimo apataleno mago vekamo Hilaʼmo Aʼnulami taonifi maiʼniyategamo uʼniye. 
GEN.38.2	Yutaʼa ani taonifi mago Kenani nofi vekamo agiʼamo Suva a mafaʼnemo agetenoʼaeʼmo alitegeʼana magokepi lokaeʼana maiʼnaʼae. 
GEN.38.3	Aliʼnigeʼana lokaeʼana havaeteʼana aipaguʼemo maiteno ve mafaʼnemo alino ateʼnigeno Yutaʼa agiʼamo Eʼae huno ateʼniye. 
GEN.38.4	Aʼamoʼmo halate aipaguʼeʼmo maiteno mago ve mafaʼnemo alino atetenoʼaeʼmo agiʼamo Onaniʼae huno ateʼniye. 
GEN.38.5	Inagi halate aipaguʼeʼmo maiteno ve mafaʼnemo alino atetenoʼaeʼmo agiʼamo Selaʼae huno ateʼniye. Yutaʼa Kesipi taonifiʼmo maiʼnigenoʼaeʼmo aʼamoʼmo Selaʼmo alino ateʼniye. 
GEN.38.6	Henagaʼamo Yutaʼa yege mafaʼneʼamo Eʼa mago a mafaʼnemo alisiyafeʼmo agiʼamo Temaʼmo avalelino eʼniye. 
GEN.38.7	Avalelino eʼniyaʼmonanafa Ala kava neʼmo aulagaleʼmo kavaʼmoʼmo alagi hosuʼnigeno Ala kava neʼmoʼa ago amagiʼnigeno faliʼniye. 
GEN.38.8	Falitegenoʼaeʼmo Yutaʼa Onanifeʼmo ha painoʼaeʼmo, Nepukamo aʼmo aliteka mafaʼneʼamo alino atesiyafeʼmo magokepi lokaetana havaeʼao. Ani kava hisanagenoʼaeʼmo nepukamo mafaʼneʼamo alino atesiyafeʼmae, huno ha paiʼniye. 
GEN.38.9	Onaniʼa, aliʼna atesuva mafaʼnemo nagaiʼni mafaʼnemo oʼmaigiye, huno agesamo afiʼniyaʼmofeʼmo lokaeʼana havaeʼnaʼa afinaʼmo aniʼamo neʼegenoʼaeʼmo alino ataleʼniye. Nepuʼamo mafaʼnemo alino oʼapatesiyafeʼmo ani kavaʼmo huʼniye. 
GEN.38.10	Ala kava neʼmoʼa Onani huʼniya kavafeʼmo amuse osuʼniyaʼmofeʼmo ago amagiʼnigeno faliʼniye. 
GEN.38.11	Falitegenoʼaeʼmo Yutaʼa anofeloʼamoʼmo Temafeʼmo ha painoʼaeʼmo, Anaukamoʼmo ago faliʼniye. Inagi uka afokamoʼeʼmo kogu aʼmo maime neʼugenoʼao mafaʼneʼnimo Selaʼmo kosino, huno huʼniye. Yutaʼa agesamo afinoʼaeʼmo, fiku yanageno nepuʼalaʼmoganimo faliʼnaʼa kava huno Selaʼmo falisifi, huno huʼniyaʼmofeʼmae. Inagi Temaʼa uno afoʼamoʼeʼmo maiʼniye.
GEN.38.12	Mago yatala afinaʼmo ago utegeno Yuta aʼmo Suva a mafaʼnemo faliʼnigeno Yutaʼa yulagefa aino aviʼyaʼmo huno mailino uʼnigeno ani kanaʼamo hano hutegenoʼaeʼmo agaeʼe ao vekamo Hilaʼmo Aʼnulami vekaʼeʼmo Timina kotegamo vayaʼamogimo sipisipi anagaʼamogi apayokaʼmo lagauʼa neʼapataya vayaʼaitegamo uʼnaʼae. 
GEN.38.13	Mago vekamoʼmo Temafeʼmo ha painoʼaeʼmo, Afiyo, huno, kanofelokamoʼmo sipisipi anagaʼamogi apayokaʼmo lagausiyafeʼmo Timina kotegamo uno haiʼniye, huno ha paiʼniye. 
GEN.38.14	Ani gemo afitenoʼaeʼmo kogu kukenaʼamo ago asagino ataleteno aise lavolavomo alino augosafiʼmo aino ati kaeno aliteno kenaletiʼmo agufalegamo hayaeteno Timina kotega uʼniya ka agiʼnale uno fai maiʼniye. Selaʼa ago kosiʼniyaʼmonanafa Yutaʼa Sela aʼmo maisuvafeʼmo navaleno oʼamiʼniye, huno agesamo afitenoʼaeʼmo eno maiʼniye. 
GEN.38.15	Yutaʼa Temaʼmo agetenoʼaeʼmo, mago kumai a kanoe, huno agesamo afiʼniye. Augosafiʼmo aise lavolavoletiʼmo aino ati kaeno aliʼniyaʼmofeʼmae. 
GEN.38.16	Yutaʼa agaetegamo uno, Kahaoke hove, huno, kagaeʼeʼmo lokaeʼna havaegesuve, huno ge huno afi geʼniye. Yutaʼa nanofeloʼnimoʼmae, huno oʼageʼniyaʼmofeʼmae. Temaʼa agaefeʼmo, Nagaeʼeʼmo lokaeka havaesana yatefeʼmo hogoteka na agufa yaʼmo namigane, huno ge huno afi geʼniye. 
GEN.38.17	Yutaʼa hunoʼaeʼmo, Nagaemo mago aikeli mememo aeʼna apamisugeʼa avaleliʼeʼa kamigae, huno huʼnigenoʼaeʼmo, polomasi gekamo akame hisanafeʼmo alagena yakamo namigapiye, huno ge huno afi geʼniye. 
GEN.38.18	Na agufa alagena yaʼmo kamisuve, huno huʼnigenoʼaeʼmo, lugokafi huka aliʼna alagena yakamo liniʼe nofiʼaʼeʼmo namiteka hayopa kayokaʼeʼmo namiyo, huno huʼnigeno Yutaʼa ani yaʼamo amitegeʼana lokaeʼana havaeteʼanaeʼmo agae aipaguʼeʼmo maiʼniye. 
GEN.38.19	Temaʼa he tinuno augosafiʼmo aino ati kaeno aliʼniya lavolavomo alino ataleteno kogu kukenaʼamo vaiteno maiʼniye. 
GEN.38.20	Yutaʼa alagena kavaʼmo huʼniya yaʼamo alisiyafeʼmo mago aikeli mememo aeno ao vekamo Hilaʼmo amiʼnigeno avalelino uʼniyaʼmonanafa ani a kanomo oʼageʼniye. 
GEN.38.21	Oʼagenoʼaeʼmo ani kote vayaʼaifeʼmo ge huno apafi geʼniye. Ka agiʼnaleʼmo itopale neʼmaiya kumai a kanomo haiyaʼaleʼmo maiʼniye, huno ge huno apafi geʼnigeʼapaeʼmo, Haʼao, huʼa, mago kumai a kanomo mani kote oʼmaiʼniye, huʼa ha paiʼnae. 
GEN.38.22	Inagi Hilaʼa atagineno eno Yutafeʼmo, Ani a kanomo oʼagove. Ani kote vayaʼmogimo, mago kumai a kanomo oʼmaiʼniye, huʼa huʼnae, huno ha paiʼniye. 
GEN.38.23	Yutaʼa hunoʼaeʼmo, Ani yaʼmo afaʼa ategenoʼa alino. Fiku yanageno laʼavagage hugiye. Nagaemo aikeli mememo aeʼna kamiteʼna aliʼna kateʼnogeka uʼnanaʼmonanafa ani a kanomo oʼageʼnane, huno ha paiʼniye.
GEN.38.24	Inagi maiʼnagenoʼaeʼmo loleʼe magoʼe kai agufa yaʼmo utegeʼapaeʼmo Yutafeʼmo ha paiʼapaeʼmo, Temaʼmo kanofelokamoʼmo kumai kavaʼmo huteno hemenimo aipaguʼeʼmo maiʼniye, huʼa ha paiʼnageno Yutaʼa afitenoʼaeʼmo lokiya gemo hunoʼaeʼmo, avalelita utapa ata kaetapa sagalitapa atalegeno falino, huno huʼnigeʼa 
GEN.38.25	anofeloʼamoʼmo Yutategamo avaleliʼa eʼnagenoʼaeʼmo Temaʼmo alagena kava huʼniya nofiʼaʼenagi hayopa kayoʼaʼenagi huno alino ave liteno, ina la yaʼmo haneʼnisifi ani vekamo naipaguʼeʼmo maiʼnove, huno ha paiʼniye. 
GEN.38.26	Yutaʼa ani yaʼmo agetenoʼaeʼmo, Nagaemo avaleʼna mafaʼneʼnimo Selaʼmo oʼamiʼnovaʼmofeʼmo agaemo hosu kavaʼmo osuʼniyaʼmonanafa nagaekeʼmo hosu kavaʼmo huʼnove, huno huteno halate magoʼe huno agaeʼeʼmo lokaeno ohavaeʼniye.
GEN.38.27	Maime eʼnigeno Temaʼa mafaʼne alino atesiya afinaʼamo afole aiʼnigeno lole mafaʼnelaʼmo aipafiʼmo maiʼnaʼae. 
GEN.38.28	Ina kava huno alino anateʼniya afinaʼmo ha maeʼniya a kanomoʼa mago mafaʼnemo ayaʼmo hogoteno afole aiʼnigeno ageteno haesa nofitetiʼmo ayateʼmo aeno ateteno, ani mafaʼnemo hogoteno afole aiʼniye, huno huʼniye. 
GEN.38.29	Inagi ina kavaʼmo afole aiʼniye. Ani mafaʼnemoʼmo ayaʼmo alino aupa nehigeno alu mafaʼnemo hogoteno anileʼmo fikumo afole aiʼniye. Ha maeʼniya a kanomoʼmo agetenoʼaeʼmo, haiya kava huka ani hogoteka afole aiʼnane, huno huʼnigeʼapaeʼmo agiʼamo Pelesiʼae huʼa ateʼnae. 
GEN.38.30	Henagaʼamo aganaʼamoʼmo haesa nofiʼmo ayate haneʼniya mafaʼnemo afole aiʼniye. Afole aiʼnigeʼapaeʼmo agiʼamo Selaʼae huʼa ateʼnae.
GEN.39.1	Yosefeʼmo avaleliʼa Isipi kotegamo uʼa lamiʼnageno Potifaʼmo kini vekamo Felo ami vayaʼaleʼmo yagaino neʼapateya vekamoʼmo ani Isameli vayaʼaitetiʼmo miya faiʼniye. 
GEN.39.2	Ala kava neʼmoʼa Yosefeʼeʼmo lokaeno maiʼniyaʼmofeʼmo Yosefeʼa muki huʼniya kavaʼamo alagepa kavaʼageʼmo afole aiʼniye. Aliʼyaʼmo afoʼamoʼmo Isipi nofi vekamo nopiʼmo maiʼniye. 
GEN.39.3	Aliʼyaʼmo afoʼamoʼmo ageʼniyana Ala kava neʼmoʼa Yosefeʼeʼmo lokaeno maiʼneno ha maeʼnigeno muki huʼniya kavaʼamo alagepa kavaʼageʼmo afole aiʼnigeno ageʼniye. 
GEN.39.4	Agae aulagaleʼmo Yosefekeʼmo alagepa vekamo maiʼnigeno agaiʼa nopiʼmo aliʼyaʼmo aliteno muki yaʼaleʼmo yagaino atesiyafeʼmo ateʼniye. 
GEN.39.5	Ina kava huno Yosefeʼa noʼafi yatenagi muki yaʼalenagi huno yagaisiyafeʼmo ateʼniya afinatetiʼmo Ala kava neʼmoʼa Yosefetetiʼmo aepa faino Potifa afamo anagaʼalegamo alagepa kava huʼnigeno muki noʼafi haneʼniya yaʼe hoyaʼafiʼmo haneʼniya yaʼeʼmo alino auleno ateʼniye. 
GEN.39.6	Agaemo muki yaʼmo alino Yosefe ayapiʼmo maleteno mago yafeʼmo agesamo oʼafige oʼagege huteno neʼyaʼmo nesiya afinaʼmo neʼyafekeʼmo ageʼniye. Yosefeʼa alagepa agufamo haneʼnigeno apaulagaleʼmo alagepa augosa agufaʼe vekamo maiʼniye.
GEN.39.8	Yosefeʼa aliʼyaʼmo afoʼamoʼafeʼmo ha painoʼaeʼmo, Haʼao, ala vekaʼnimoʼa muki noʼafi haneʼniya yaʼmo oʼageno muki yaʼaleʼmo yagaisuvafeʼmo alino nagae nayapiʼmo maleʼniye. 
GEN.39.9	Noʼafiʼmo mago vekamo aeno naga seʼniya vekamo oʼmaiʼnigeʼna muki yaʼe vayaʼaiteʼeʼmo nagaiʼnigeʼmo yagaiʼnove. Muki yaʼamo alino namiʼniyaʼmonanafa kagaemo aʼamo maiʼnanaʼmofeʼmo kavaleno oʼnamiʼniye. Haiya kava huʼna ani alopa hosu kavaʼmo Gotitegamo huguve, huno ha paiʼniye. 
GEN.39.10	Ina kava huno muki afinaʼaeʼmo Yosefeʼa agaeʼeʼmo lokaeno maige magokepi lokaeno havaege hisiyafeʼmo Yosefefeʼmo ge huno afi ge afi ge huʼniyaʼmonanafa geʼamo oʼafiʼniye. 
GEN.39.11	Mago afinaʼmo ani kavaʼmo afole aiʼniye. Yosefeʼa nopiʼmo aliʼyaʼmo alisiyafeʼmo uno haiʼniya afinaʼmo ani nopiʼmo aliʼyaʼmo neʼaliya vayaʼmo mago vekamo alagi oʼmaiʼniye. 
GEN.39.12	Inagi Potifa aʼmoʼa Yosefe kukenaleʼmo atafauʼneno, Egetaʼa nagaeʼeʼmo lokaeta havaegauʼae, huno huʼnigeno Yosefeʼa kukenaʼamo aeno asagino ayapi ateno ataleno aune hetaleno kumategamo lamiʼniye. 
GEN.39.13	Ani kava huno Yosefe kukenaʼamo alino asagino ayapi ateno ataleno aune hetaleno kumatega uno lamiʼniye. 
GEN.39.14+GEN.39.15	Ani akanomoʼa noʼafiʼmo aliʼya neʼaliya vayaʼaifeʼmo ge huʼnigeʼa eʼnageno hapa painoʼaeʼmo, Ageyo, huno, anauʼnimoʼa ani Himulu nofi vekamo noʼnifiʼmo avaleno ateʼniya vekamoʼmo lagaemo alino afepiʼmo latesiyafeʼmo huʼniye. Agaemo nagaeʼeʼmo magokepi lokaeno havaesiyafeʼmo eno haineʼniyaʼmonanafa nagaemo alopa gefatiʼmo keya aeʼna ge huʼnogeno afitenoʼaeʼmo kukenaʼamo nagaepiʼmo aeno asagino ateno aune hetaleno kumatega uno lamiʼniye, huno hapa paiʼniye. 
GEN.39.16	Inagi kukenaʼamo alino maleteno anauʼamoʼmo eno agesiyafeʼmo agava maiʼniye. 
GEN.39.17	Inagi anauʼamoʼmo eʼnigenoʼaeʼmo anauʼamofeʼmo magoke agufa gemo huno ha paiʼniye. Kagaemo Himulu nofi vekamo notifiʼmo avaleka ateʼnana vekamoʼmo alino afepiʼmo latesiyafeʼmo nagaetegamo eʼniye. 
GEN.39.18	Ina kava huno eʼnigeʼnaeʼmo nagaemo alopa gefatiʼmo keya aeʼna ge huʼnogenoʼaeʼmo kukenaʼamo nagaepiʼmo aeno asagino ateno aune heno kumategamo uno lamiʼniye, huno ha paiʼniye.
GEN.39.20	Agaemo avalelino uno kalavusi huno ateʼnigeno kalavusifiʼmo maiʼniye. Ani kalavusifiʼmo kini vekamoʼa kalavusi huno apateʼnigeʼa maiʼnaya vayaʼeʼmo maiʼnae. 
GEN.39.21	Kalavusifiʼmo maiʼniyaʼmonanafa Ala kava neʼmoʼa agaeʼeʼmo lokaeno maiʼneno hau huno ateteno ha maeʼniye. Ala kava neʼmoʼa kalavusi nopiʼmo neʼyagaiya vekamoʼmo Yosefefeʼmo hausiya agufa aipa agesamo amiʼniye. 
GEN.39.22	Kalavusi nopiʼmo neʼyagaiya vekamoʼmo Yosefefeʼmo ha painoʼaeʼmo, muki kalavusifi maiʼnaya vayaʼaiteʼmo yagaika apato, huno huʼnigeno Yosefeʼa muki kalavusi nopi kavaʼaleʼmo yagaiʼniye. 
GEN.39.23	Ala kava neʼmoʼa Yosefeʼmo ha maeʼnigeno muki aliʼniya aliʼyaʼamoʼmo alagepa aliʼyaʼageʼmo afole aiʼniyaʼmofeʼmo kalavusifiʼmo neʼyagaiya vekaʼmoʼmo muki Yosefe ayapiʼmo haneʼniya yaʼalefeʼmo agesamo oʼafiʼniye.
GEN.40.2	Kini vekamo Feloʼa aliʼyaʼaleʼmo neʼyagaiʼa vekalaʼanifeʼmo aipa leno anateteno Yosefeʼa kalavusi huno ateʼniya nopiʼmo 
GEN.40.3	kalavusi huno anateʼnigeno ami vayaʼaiteʼmo yagaino neʼapateya vekamoʼmo yagaino anateʼniye. 
GEN.40.4	Ami vayaʼaiteʼmo yagaino neʼapateya vekamoʼa Yosefefeʼmo, lole vekalaʼaniteʼmo yagaika anato, huno huʼnigeno yagaino anateʼnigeʼana kalavusifiʼmo aise afinaʼmo maiʼnaʼae. 
GEN.40.5	Kini vekamo aliʼyaʼaleʼmo yagaiʼnaʼa vekalaʼmoganimo magoke haniʼilagamo alagamuna ageʼnaʼana magoke agufa aepaʼamo ohaneʼniyaʼmonanafa alu aepa alu aepaʼamo haneʼniya agufa alagamunamo ageʼnaʼae. 
GEN.40.6	Netepiʼmo Yosefeʼa eno anaketenoʼaeʼmo lole vekalaʼmo kana yaʼmo aliʼnaʼae, huno anakeʼniye. 
GEN.40.7	Anakaefeʼmo loka huno ge huno anafinoʼaeʼmo, Na kava higetanaeʼmo hemenimo kana yaʼmo aliʼnaʼa lanaugosa nekaliʼae, huno anafi geʼnigeʼanaeʼmo 
GEN.40.8	Laʼagaemo alagamuna ageʼnoʼa kavafeʼmo aepaʼamo laʼahapaisiya vekamo oʼmaiʼniye, huʼana ha paiʼnaʼageno Yosefeʼa hunoʼaeʼmo, Gotikeʼmo alagamunamo aepaʼamo alino apave neliye. Lahanaoke hovanagi, alagamunamo ageʼnisaʼa kavafeʼmo naha paiʼao, huno huʼniye.
GEN.40.9	Inagi nofi alagafati aniteʼmo neʼyagaiya vekamoʼmo alagamuna ageʼniya kavafeʼmo hunoʼaeʼmo, Alagamuna ageʼnovana mago nofiʼmo ageʼnove. 
GEN.40.10	Ani nofiʼmoʼa loleʼe magoʼe akopamo aeteno ause heteno alagamo aeno afu leʼnigeʼna ageʼnove. 
GEN.40.11	Inagi kini vekamo Felo kapuʼamo nayapiʼmo haneʼnigeʼna nofi alagamo aliʼna lapaiʼna kapufiʼmo lakiteʼna kini vekamo ayapiʼmo amiʼnove. 
GEN.40.12	Yosefeʼa hunoʼaeʼmo, alagamunakamo aepaʼamo loleʼe magoʼe akopamo haneʼniya kava huno loleʼe magoʼe felugamae. 
GEN.40.13	Loleʼe magoʼe felugamo utesigeno kini vekamoʼa hatu maeno kateteno alino asagauno kategaiye. Kagaemo hogoteka huʼnana kava huka nofi alagafati aniʼmo lakika kini vekamo amigane. 
GEN.40.14	Alagepa huka maikaeʼmo kahaoke hovanagi, nagaefeʼmo kagesamo afiteka naha maeka kini vekaeʼmo ha paigenoʼao kalavusifatiʼmo hatu maeno nategaiye. 
GEN.40.15	Hogoteʼapa vayaʼmogimo Himulu vayaʼai mopaletiʼmo kumaya navaleliʼa mani koteʼmo eʼnae. Mani koteʼmo eʼna maiʼnova afinatetiʼmo kalavusi huʼa natesaya agufa hosu kavaʼmo alagi osuʼnove, huno ha paiʼniye. 
GEN.40.16	Peleti mayamo nekaya nopi neʼyagaiya vekamoʼmo ani alagamunamo aepaʼamo alagepa kavaʼmo afole aisiya kavafeʼmo afitenoʼaeʼmo Yosefefeʼmo hunoʼaeʼmo, Nagaemo alagamuna ageʼnova kavaʼmo nagaiʼniʼeʼmo maiʼneʼna ageʼnove. Ageʼnovana nagae nagenopaleʼmo loleʼe magoʼe yaveyave hona yuvapamo haneʼnigeʼna ageʼnove. 
GEN.40.17	Anaga agotofuʼaleʼmo haneʼniya hona yuvapafiʼmo muki alu peleti mayamo kini vekamo Feloʼmo nesiya peleti mayamo haneʼnigeno nama anagaʼmogimo eʼa ani nagenopaleʼmo haneʼniya yuvapafatiʼmo neʼnae, huno ha paiʼniye. 
GEN.40.18	Yosefeʼa ha painoʼaeʼmo, Ani ageʼnana alagamuna gemo aepaʼamo loleʼe magoʼe hona yuvapamo haneʼniya kava huno loleʼe magoʼe felugamae. 
GEN.40.19	Loleʼe magoʼe felugamo utesigeno kini vekamo Feloʼa kalavusifatiʼmo kavalelino uno lamino yosaleʼmo kaneʼmu aeno asai maleʼnisigeʼa nama anagaʼmogimo haleli eʼa kagufaʼamo negae, huno ha paiʼniye.
GEN.40.20	Loleʼe magoʼe felugamo ago utegeno kini vekamo Feloʼmo itaʼamo alino ateʼniya afinaʼmo afole aiʼnigeno aliʼyaʼamo neʼaliya vayaʼmo alopa neʼyaʼmo yagita huno apateʼniye. Huteno nofi alagafati aniteʼmo neʼyagaiya vekaʼe peleti mayamo nekaya nopiʼmo neʼyagaiya vekaʼeʼmo hatu maeno anateteno anavalelino eno vayaʼai apaulagaleʼmo alino he tino anateʼniye. 
GEN.40.21	Anatetenoʼaeʼmo nofi alagafati aniteʼmo neʼyagaiya vekaeʼmo hunoʼaeʼmo, halate aliʼyakamo aliyo, huno ha paiʼnigeno Felo kapuʼamo alino aniʼmo lakino amiʼniye. 
GEN.40.22	Amiʼniyaʼmonanafa kini vekamoʼa peleti mayamo nekaya nopiʼmo neʼyagaiya vekamo yosaleʼmo aneʼmu aeno asaiʼniye. Yosefeʼa ani alagamuna ageʼnaʼa kavaʼmo aepaʼamo hana paiʼniya kavaʼmo anakaetegamo afole aiʼniye. 
GEN.40.23	Afole aiʼniyaʼmonanafa nofi alagafati aniteʼmo neʼyagaiya vekamoʼa Yosefeʼmo ha paiʼniya geeʼmo ago age kaniʼniye.
GEN.41.3	Inagi henagaʼamo ani pulamakamogi apakamelagamo seveniʼa pulumaka anagaʼmo apayamufaʼalagaʼage huteno hosu apakufaʼe pulumaka anagaʼmo anipati hai eʼa alagepa pulumaka anagaʼmogi hapaopaleʼmo maiʼnae. 
GEN.41.4	Apayamufaʼalagaʼage huteno hosu apakufaʼe pulumaka anagaʼmogimo alagepa apafayaʼe pulumaka anagaʼmo ago hapaeʼa neʼnae. Kini vekamo Feloʼa ani kava huno alagamunamo ageteno aupatiʼmo he tiʼniye. 
GEN.41.5	He titeno halate au kaleʼnenoʼaeʼmo magoʼe huno alagamuna ageyana seveniʼa vitimo magoke viti yosa avoyafatiʼmo haineteno alagepa alagamo aeno afu leʼnigeno ageʼniye. 
GEN.41.6+GEN.41.7	Henagaʼamo seveniʼa hosuʼniya viti avoyamo afole aiʼnigeno amuko yasimo aliteno leno apasaga neligeʼapaeʼmo seveniʼa hosuʼniya viti avoyamoʼmogimo seveniʼa alagepa viti avoyamo neʼnageno ageʼniye. Feloʼa ani alagamunamo agetenoʼaeʼmo aupatiʼmo he tiʼniyana alagamunageʼmo ageʼniye. 
GEN.41.8	Inagi netepiʼmo he tinoʼaeʼmo aipamoʼmo kana huʼnigeno afiteʼa ageʼnaya vayaʼaifeʼmo ge huʼnigeʼa eʼnageno Feloʼa lole alagumunamo ageʼniya kavafeʼmo hapa paiʼniyaʼmonanafa apakaepatiʼmo mago aepaʼamo ha paisiya vekamo oʼmaiʼniye.
GEN.41.9	Inagi nofi alagafati aniteʼmo neʼyagaiya vekamoʼmo kini vekamo Felofeʼmo ha painoʼaeʼmo, Hemenimo hosu kavaʼniyeʼmo nagesamo afiʼnove. 
GEN.41.10	Hogoteka aliʼyakamo neʼaluʼa vekalafeʼmo kaipamo leka laʼatetekaeʼmo nagaiʼniʼe peleti maya nekaya noteʼmo neʼyagaiya vekaʼeʼmo ami vayaʼaiteʼmo yagaino apateʼniya vekamo kalavusi nopiʼmo kalavusi huka laʼateʼnane. 
GEN.41.11	Laʼateʼnanagetaʼaeʼmo magoke haniʼilagamo nagaeʼe agaeʼeʼmo alagamunamo ageʼnoʼae. Ageʼnoʼa alagumunamoʼmo alu aepa alu aepaʼamo haneʼniye. 
GEN.41.12	Mago Himulu neya vekamo laʼagaeʼeʼmo magokepi lokaeno maiʼniye. Agaemo ami vayakaleʼmo yagaino neʼapateya vekamo aliʼyaʼamo neʼaliye. Laʼagaemo ani neya vekaeʼmo alagamuna ageʼnoʼa kavafeʼmo ha paiʼnoʼagenoʼaeʼmo alagamunamo aepaʼamo laʼaha paiʼniye. 
GEN.41.13	Laʼaha paiʼniya kavaʼmo laʼagaetegamo ago afole aiʼniye. Aliʼyakaleʼmo halate uka aliyo, huno alino nateteno peleti mayamo nekaya nopiʼmo neʼyagaiya vekamo yosaleʼmo aneʼmu aeno asaiʼniye.
GEN.41.15	Feloʼa Yosefefeʼmo ha painoʼaeʼmo, Mago alagamuna ageʼnova kavaʼmo aepaʼamo naha paisiya vekamo oʼmaiʼniye. Oʼmaiʼniyaʼmonanafa kagaefeʼmo ani ge huʼnageʼna afiʼnove. Alagamunamo gemo afiteka aepaʼaeʼmo afaʼa hugane, huʼa naha paiʼnae, huno huʼniye. 
GEN.41.16	Yosefeʼa geʼaleʼmo aeno atagaina hunoʼaeʼmo, Nagaiʼnimo alagamuna gemo aepaʼamo afaʼa kaha opaigufa Gotikeʼmo aepaʼamo afaʼa kaha paisigeno kaipamoʼmo falu hugiye, huno ha paiʼniye. 
GEN.41.17	Kini vekamo Feloʼa hunoʼaeʼmo, Alagamuna geʼnifiʼmo nagaiʼnimo uno nelamiya aniʼmo agiʼnaleʼmo he tiʼna maiʼnogeʼa 
GEN.41.18	malage huʼa seveniʼa alagepa apafayaʼe pulumaka anagaʼmo anipatiʼmo eʼa hai eʼa ani agiʼnaletiʼmo kahaumo neʼnageʼna apakeʼnove. 
GEN.41.19	Henagaʼamo seveniʼa pulumaka anagaʼmo apayamufaʼalagaʼage huteno hosu apakufaʼe pulumaka anagaʼmo anipatiʼmo eʼa hai eʼnae. Ani agufa hosu apakufaʼe pulumaka anagaʼmo muki Isipi haopalegamo mago maiʼnageʼna oʼapakeʼnova agufa pulumaka anagaʼmo maiʼnae. 
GEN.41.20+GEN.41.21	Apayamufaʼalagaʼage huteno hosu apakufaʼe pulumaka anagaʼmogimo alagepa pulumaka anagaʼmo ago hapaeʼa neʼnae, huta apaketa aeto osuʼnone. Hogoteʼa hosu apakufaʼekeʼmo maiʼnaya agufa kava huʼa maiʼnae. Inagi nagaemo naupatiʼmo ago he tiʼnove. 
GEN.41.22	Halate nau kaleʼneʼnaeʼmo alagamuna ageʼnovana malage huʼa seveniʼa vitimo magoke viti yosamo avoyafatiʼmo haiʼeteʼa alagepa alagamo aeʼa afu leʼnageʼna ageʼnove. 
GEN.41.23+GEN.41.24	Henagaʼamo seveniʼa viti avoyamo afole aiʼnigeno amuko yasimo aliteno leno asaga liʼnigeno seveniʼa hosu viti avoyamoʼa seveniʼa alagepa viti avoyamo neʼnageʼna ageʼnove. Nagaemo afiteʼa ageʼnaya vayaʼaifeʼmo ani kavafeʼmo hapa paiʼnogeʼa afiʼnayaʼmonanafa magoke vekamoʼa aepaʼamo afaʼa naha opaiʼniye.
GEN.41.25	Yosefeʼa Kini vekamo Felofeʼmo ha painoʼaeʼmo, Ani lole alagamunalaʼmoʼmo magoke agufa aepaʼamo haneʼniye. Gotiʼa hisiya kavafeʼmo alino kave liʼniye. 
GEN.41.26	Seveniʼa apafayaʼe pulumaka anagaʼmo maiʼnaya kava huno seveniʼa kafugae. Ani kava huno seveniʼa alagepa viti avoyamo haneʼniya kava huno seveniʼa kafugamae. Ani lole alagamunalaʼmoʼmo magoke agufa aepaʼamo haneʼniye. 
GEN.41.27	Seveniʼa apayamufaʼalagaʼage pulumaka anagaʼmo afole aiʼnaya kava huno seveniʼa kafugamae. Seveniʼa hosu viti avoyamo amuko yasimo aliʼnigeno leno asaga liʼnigeno alagamo ohaneʼniya viti avoyamo haneʼniya kava huno seveniʼa kafugamo kafu kavaʼmo afole aigiye. 
GEN.41.28	Kaha paiʼnova agufa kava huno Gotiʼa hisiya kavafeʼmo alino kave liʼniye. 
GEN.41.29	Seveniʼa kafugamo muki Isipi koteʼmo asole neʼyaʼmo afole aigiye. 
GEN.41.30	Afole aigiyaʼmonanafa ani kafugamo henagaʼamo seveniʼa kafugamo lusi kafu kavaʼmo afole aisigeʼa muki Isipi vayaʼmogimo alagepa asole yaʼmo afole aiʼniya kafugaeʼmo apake kanisigeno kafu kavaʼmoʼa ani koʼmo alagi alino hosu huno atalegaiye. 
GEN.41.31	Asole neʼyaʼmo afole aisiya kafugamo akamelegaʼamo lusi kafu hu kavaʼmo afole aigiyaʼmofeʼmo asole neʼyaʼmo afole aiʼniya afinafeʼmo ago apake kanigiye. 
GEN.41.32	Gotiʼa alagi afole aigiye, huno agesamo afiʼniyaʼmofeʼmo Gotiʼa lole kanaleʼmo magoke agufa aepaʼamo haneʼniya alagamunalaʼmo alino kave liʼniye. Aise afinaʼmo utesigeno Gotiʼa ani kavaʼmo alino afole aino ategaiye. 
GEN.41.33	Afole aigiyaʼmofeʼmo Felogamo Isipi koteʼmo yagaisiyafeʼmo mago afiteno ageʼnisiya vekamo kahauya huka ageka lekana paika ato. 
GEN.41.34	Kagaemo mani Isipi koteʼmo yagaisaya vayaʼmo lekana paika apategeʼa seveniʼa kafugamo asole neʼyaʼmo afole aisiya neʼyapatiʼmo ani vayaʼmogimo aliʼa fako huʼa faefuʼa hetamamo aliʼa magoke hetamamo malegae. 
GEN.41.35	Ani vayaʼmogimo seveniʼa kafugamo afole aisiya neʼyaʼmo aliʼa anupa huʼa neʼyaʼmo neʼmalaya nopiʼmo maleyo. Apakaemo Felo aiyafiʼmo maiʼneʼa muki taoniʼafiʼmo aliʼa maleyo. 
GEN.41.36	Inagi seveniʼa kafugamo kafu kavaʼmo afole aisigeʼapaeʼmo aliʼa maleʼnisaya neʼyaʼmo negae. Ani kavaʼmo hisayana kafu hisaya afinaʼmo muki vayaʼmo neʼyafeʼmo kafu osisayafeʼmo ani kavaʼmo hiyo, huno ha paiʼniye.
GEN.41.38	Feloʼa aliʼyaʼamo neʼaliya vayaʼaifeʼmo hapa painoʼaeʼmo, Goti Aunemeʼamoʼmo ani vekafi maiʼniye. Alu vekamo ani agufa vekaeʼmo kahauya huta agesupiye. 
GEN.41.39	Inagi Feloʼa Yosefefeʼmo ha painoʼaeʼmo, Gotiʼa muki ani kavaʼamo alino kave liʼniyaʼmofeʼmo kagaemo afiteka ageʼnana agufa kava huno mago afiteno ageʼniya vekamo alagi oʼmaiʼniye. 
GEN.41.40	Kagaemo muki noʼnifi haneʼniya yateʼmo yagaige muki vayaʼnileʼmo yagaika apatege hugane. Nagaemo kini siateʼmo maisuva kavatetiʼmo aeʼna kaga segauve. 
GEN.41.41	Afiyo, huno, muki Isipi koteʼmo yagaika apatesanafeʼmo lekana paiʼna kateʼnove, huno ha paiteno 
GEN.41.42	ayatetiʼmo liniʼamo asagino Yosefe ayateʼmo vaino ateʼniye. Ani linileʼmo kini vekamo alagena yaʼamo haneʼniye. Feloʼa alagepa kukenamo alino vaino ateteno goli senimo lugoʼafiʼmo huno ateʼniye. 
GEN.41.43	Agaemo Yosefeʼmo alino ateʼnigeno akame huno talalafiʼmo uno haino fai maiteno uʼnigeʼa aliʼyaʼamo neʼaliya vayaʼmo uʼa hogoteteʼapaeʼmo lapaleʼyamo faiyo, huʼa huʼnae. Feloʼa ani kavaʼmo huʼniya kavatetiʼmo Yosefeʼa muki Isipi koteʼmo yagaino apatesiyafeʼmo lekana paino ateʼniye. 
GEN.41.44	Feloʼa Yosefefeʼmo hunoʼaeʼmo, Nagaemo kini vekamo maiʼnove. Kagaemo kanalene, huka osisanaʼmoʼmo muki Isipi vayapatiʼmo magoke vekamoʼmo agaiʼamo hauʼnisiya kavaʼmo afaʼa osugiye, huno ha paiʼniye. 
GEN.41.45	Feloʼa Yosefeʼmo agi atenoʼaeʼmo Yafanati Paniyaʼae huno ateʼniye. Atetenoʼaeʼmo mago a mafaʼnemo agiʼamo Asenatiʼmo avaleno amiʼnigeno Yosefeʼmo aliʼniye. Asenati afoʼamoʼmo Ono taonifiʼmo mono huno neʼapateya vekamo agiʼamo Poti Felaʼmae. Inagi Yosefeʼa muki Isipi haopalegamo uneno huno ageʼniye.
GEN.41.46	Ani afinaʼmo Yosefeʼa tetiʼa kafugamo maiʼnenoʼaeʼmo aepa faino ani kini vekamo aliʼyaʼmo aliʼniye. Inagi Yosefeʼa Kini vekamo Feloʼmo ataleno muki Isipi haopalegamo uneno huno ageʼniye. 
GEN.41.47	Inagi seveniʼa kafugamo asole alagepa neʼyaʼmo afole aiʼniye. 
GEN.41.48	Yosefeʼa ani seveniʼa alagepa kafugamo asole neʼyaʼmo muki taoniʼafiʼmo alino anupa huno neʼyaʼmo neʼmalaya nokopiʼmo maleʼniye. Agaemo muki taoniʼafiʼmo haneʼniya hoyafatiʼmo neʼyaʼmo alino ani taonifiʼmo haneʼniya nopiʼmo malete malete huʼniye. 
GEN.41.49	Yosefeʼa viti neʼyaʼe alu neʼyaʼeʼmo alino maleʼniya neʼyaʼmoʼa ani kahaepagana huʼnigeno vayaʼmogimo lekana opaisaya kavaʼmo huʼniye.
GEN.41.50	Kafu hisaya kafugamo afole oʼaiʼnigenoʼaeʼmo Yosefe aʼmo Asenatiʼmo lole mafaʼnelaʼmo alino anateʼniye. Asenati afoʼamoʼmo Poti Felaʼmo Ono taonifiʼmo mono huno neʼapateya vekamo maiʼniye. 
GEN.41.51	Inagi Yosefeʼa hunoʼaeʼmo, Gotiʼa naha maeʼnigeʼna kana yaʼmo aliʼnova kavafeʼmo nage kaniʼna atalege afoʼnimo afamo anaga vayaʼaeʼmo nage kaniʼna apatalege huʼnove. Ani kavaʼmo huʼniyaʼmofeʼmo Yosefeʼa yege mafaʼnemo agimo Manasaʼae huno ateʼniye. 
GEN.41.52	Agaemo hunoʼaeʼmo Gotiʼa naha maeʼnigeʼna kana yaʼmo aliʼnova koteʼmo muki huʼnova kavaʼnimoʼa alagepa kavaʼageʼmo afole aiʼniye. Ani kavaʼmo huʼniyaʼmofeʼmo napa tu mafaʼnemo agiʼamo Ifalemiʼae huno ateʼniye.
GEN.41.53+GEN.41.54	Inagi seveniʼa alagepa kafugamo ago hano huʼnigeno seveniʼa kafu hisaya kafugamo Yosefe ha paiʼniya kavaʼmo afole aiʼniye. Muki kotegamo kafu huʼnayaʼmonanafa Isipi koteʼmo neʼyaʼmo afaʼa haneʼniye. 
GEN.41.55	Henagaʼamo magoʼe alopa kafu kavaʼmo afole aiʼnigeʼapaeʼmo muki Isipi kote vayaʼmogimo kini vekaeʼmo alopa gefatiʼmo neʼyafeʼmo keya aeʼa ge huʼnae. Feloʼa muki vayaʼaifeʼmo hapa painoʼaeʼmo, Utapa Yosefeʼmo lapa paisiya gemo akame hutapa ani lapa paisiya kavaʼmo hiyo, huno hapa paiʼniye. 
GEN.41.56	Muki kotegamo kafu kavaʼmo afole aiʼnigenoʼaeʼmo Yosefeʼa neʼyaʼmo aliʼa maleʼnaya noʼmo yakiʼnigeʼa Isipi vayaʼmogimo neʼyaʼmo miya faiʼnae. Ani afinaʼmo lusi kafu kavaʼmo afole aiʼniye. 
GEN.41.57	Muki kotegamo maiʼnaya vayaʼmogimo Isipi kotegamo eʼa Yosefetetiʼmo neʼyaʼmo miya faiʼnae. Muki alu kotega alu kotegamo lusi kafu kavaʼmo afole aiʼniyaʼmofeʼmae.
GEN.42.1	Yekopuʼa Isipi kotegamo vitimo afaʼa haneʼniye, huʼa huʼnaya gemo afitenoʼaeʼmo agaemo mafaʼne anagaʼaeʼmo, na kava higetapaeʼmo iʼaulagafi oʼaulagafi nehae. 
GEN.42.2	Nagaemo Isipi kotegamo vitimo haneʼniye, huʼa huʼnaya gemo afiʼnove. Lapakaemo ani kotegatiʼmo uta lamitapa vitimo mago miya faiyo, fiku yanageta neʼyafeʼmo laga tesigeta faligune, huno huʼniye. 
GEN.42.3	Inagi Yosefeʼa naya loleʼa nepuʼamogimo Kenani kotegatiʼmo Isipi kotegamo vitimo miya faisayafeʼmo uʼa lamiʼnae. 
GEN.42.4	Uʼa lamiʼnayaʼmonanafa Yekopuʼa Yosefe aganaʼamoʼmo Menisamenimo ateʼnigeno apakaeʼeʼmo oʼuʼniye. Yekopuʼa agesa afinoʼaeʼmo, fiku yanageno katega visiyategamo hanageke yaʼmo aligiye, huno agesamo afiʼniye. 
GEN.42.5	Apakaemo Isaleli mafaʼne anagaʼmo muki vayaʼmo vitimo miya faisayafeʼmo uʼnae. Kenani koteʼmo lusi kafu kavaʼmo afole aiʼniyaʼmofeʼmae.
GEN.42.6	Yosefeʼa muki Isipi koʼaleʼmo hogote vekamo neʼyagaiya vekamo maiʼnigeʼa agaetetiʼmo uʼa vitimo miya faiʼnae. Yosefe nepuʼamogimo agaetegamo eʼa avaʼyi huteʼapaeʼmo agae aulagaleʼmo apaleʼya faiteʼa ape huʼnae. 
GEN.42.7	Yosefeʼa nepuʼamogimo ago apakeʼniyaʼmonanafa oʼapakeʼnegekana huno maiʼneno alu vekagana huno lokiya gefatiʼmo huʼniye. Agaemo hunoʼaeʼmo, Lapakaemo haiya kotegatiʼmo eʼnae, huno ge huno apafi geʼnigeʼapaeʼmo, Kenani kotegatiʼmo viti miya faisunafeʼmo eʼnone, huʼa ha paiʼnae.
GEN.42.8	Yosefeʼa nepuʼamogimo ago apakeʼniyaʼmonanafa apakaemo oʼageʼnae. 
GEN.42.9	Agaemo hogoteno ageʼniya alagamunaʼaeʼmo agesamo afinoʼaeʼmo lapakaemo lamasa huta lagetetapae haiya haopalegamo lokiya vaino ohaneʼnifi hutapa lagesayafeʼmo eʼnae, huno huʼniye. 
GEN.42.10	Huno huʼnigeʼapaeʼmo, haʼao, Ala vekae, huʼa, aliʼyakamo neʼaluna vayakamo maiʼneta neʼyaʼmo miya faisunafekeʼmo eʼnone. 
GEN.42.11	Lagaemo mukiʼamo magoke vekamo mafaʼne anagaʼmo maiʼnone. Lagaemo lama ge vayaʼmo maiʼnonanageta lamasa hisunafeʼmo oʼmeʼnone, huʼa ha paiʼnae. 
GEN.42.12	Agaemo hunoʼaeʼmo, haʼao, huno, haiya haopalegamo lokiya vaino ohaneʼnifi hutapa lagesayafeʼmo eʼnae, huno huʼnigeʼapaeʼmo 
GEN.42.13	Lagaemo tuolofuʼa konagamo maiʼnone. Lagaemo magoke vekamo Kenani kotegamo maiʼniya vekamo mafaʼne anagaʼmo maiʼnone. Laganatimoʼmo hemenimo afotimoʼeʼmo maiʼnegaiye. Hemenimo maiʼnegaiyaʼmonanafa mago laganatimoʼmo oʼmaiʼnifa ago afela heʼniye, huʼa ha paiʼnae. 
GEN.42.14	Inagi Yosefeʼa halate hunoʼaeʼmo, Nagaemo ago lapa paiʼnove. Lapakaemo lamasa hisaya vayakeʼmo eʼnae. 
GEN.42.15	Nagaemo mago kavatetiʼmo lapamalageka huguve. Lapakanatapimoʼmo mani koteʼmo oʼmesiyana nagaemo Kini vekamo Felo agiʼaletiʼmo huʼnaeʼmo, mani kotetiʼmo ataletapa halate oʼugae. 
GEN.42.16	Lapakaepatiʼmo mago vekamo alitapa ategeno uno lapakanatapimoʼmo avalelino eno. Lapakaemo magoʼamo kalavusi huʼnisageʼna lama ge huʼnafi aigofe huʼnafi, huʼna agegauve. Nagaemo getapilefeʼmo amalageka huna agesugenoʼaeʼmo lama gemo ohaneʼnisiyana inagi nagaemo Kini vekamo Felo agiʼaletiʼmo alagi lama ge huʼnaeʼmo, lamasa huta lagesayafe eʼnae, huʼna huguve, huno hapa paiʼniye. 
GEN.42.17	Inagi Yosefeʼa mukiʼamo kalavusi huno apategeʼa loleʼe magoʼe felugamo kalavusifi maiʼnae.
GEN.42.18	Inagi loleʼe magoʼe felugamo hano huʼnigenoʼaeʼmo Yosefeʼa hapa painoʼaeʼmo, Nagaemo Gotifeʼmo koli nehuva vekamo maiʼnovaʼmofeʼmo geʼnimo akame hisayana ofalitapa afaʼa maigae. 
GEN.42.19	Lapakaemo alagi lama gemo nehisayana lapakaepatiʼmo magoke vekamo kalavusi huʼnisigetapa magoʼamogitapamo afamo anagatapimo apaka netegaiyanagetapa vitimo miya faita alinitapa ugae. 
GEN.42.20	Utetapaeʼmo lapakanatapimoʼmo avalelitapa nagaetegamo eyo. Lama gemo nehae, huʼna agesuvaʼmoʼmo ofaligae, huno huʼnigeʼapaeʼmo ani gelefeʼmo he, huʼa huteʼa akame huʼnae. 
GEN.42.21	Apakaemo ge huge afige huʼapaeʼmo, alagi lama ge huta lagaemo konagatimotegamo hosu kavaʼmo huʼnonaʼmofeʼmo lagaiti vaikeʼmo aligune. Lagaemo ageʼnonana lusi kana aliteno ha maesunafeʼmo lahaoke heno aukaya huʼniyaʼmonanafa geʼamo oʼafiʼnonaʼmofeʼmo mani lusi kana yaʼmo lagaetegamo afole aiʼniye, huʼa huʼnae. 
GEN.42.22	Lumeniʼa hunoʼaeʼmo, Nagaemo lapa paiʼnaeʼmo, ani mafaʼnelegamo mago hosu kavaʼmo osiyo, huʼna ago lapa paiʼnovaʼmonanafa geʼnimo oʼafiʼnae. Oʼafiʼnayaʼmofeʼmo Gotiʼa agoti huno nelategetaeʼmo kolaʼalefeʼmo hosu yaʼmo neʼalune, huno huʼniye. 
GEN.42.23	Yosefe nepuʼamogimo Himulu gefatiʼmo gege huʼa maiteʼapaeʼmo Yosefe oʼafiʼnegaiye, huʼa apakesamo afiʼnae. Yosefeʼeʼmo gege huʼnaya afinaʼae afinaʼaeʼmo Isipi gefatikeʼmo huʼnigenoʼaeʼmo mago vekamoʼmo alino afe leno hapa paiʼniyaʼmofeʼmae. 
GEN.42.24	Yosefeʼa huʼnaya gemo afitenoʼaeʼmo apataleno agaiʼageʼmo uno aviʼyaʼmo huteno ataleno halate eno apakaeʼeʼmo gege hutenoʼaeʼmo aliʼyaʼamo neʼaliya vayaʼaifeʼmo huʼnigeʼa Simiyoniʼmo konagaʼamogi apaulagaleʼmo nofi kiʼa ateʼnae.
GEN.42.26	Nepuʼamogimo viti kuʼapimo aliʼa nokimo agotofuleʼmo maleteʼa uʼnae. 
GEN.42.27	Henagaʼamo havaesaya yateʼmo uʼa avaʼyi huteʼapaeʼmo mago konagaʼapimoʼmo kuʼafatiʼmo neʼyaʼmo alino nokiʼamo amisiyafeʼmo huʼniyategamo kuʼamo avayaleʼmo moniʼaʼeʼmo haneʼnigeno ageʼniye. 
GEN.42.28	Agaemo konagaʼamogifeʼmo hapa painoʼaeʼmo, Miya faiʼnova moniʼnimo halate kuʼnifi aiʼa nateʼnae. Ageyo, huno, kuʼnifiʼmo haneʼniye, huno huʼnigeʼapaeʼmo apaipamoʼmo lusi kava huno atete huʼnigeʼa koli huʼneʼapaeʼmo, mani kavaʼmo Gotiʼa lagaetegamo na agufa kavaʼmo huʼniye, huʼa huʼnae.
GEN.42.29	Apakaemo Kenani kotegamo uʼa avaʼyi huteʼapaeʼmo afoʼapimo Yekopufeʼmo muki apakaetega afole aiʼniya kavafeʼmo huʼa ha paiʼnae. 
GEN.42.30	Apakaemo huʼapaeʼmo, Isipi kote neʼyagaiya vekamoʼmo lokiya gefatiʼmo hunoʼaeʼmo, Lapakaemo lamasa huta lagesayafeʼmo eʼnae, huno huʼnigetaeʼmo 
GEN.42.31	lagaemo geʼaleʼmo aeta atagaina huta ha paitaeʼmo, lagaemo lama ge vayaʼmo maiʼneta lagaemo lamasa hisunafeʼmo oʼmeʼnone. 
GEN.42.32	Lagaemo magoke vekamo tuolofuʼa mafaʼne anagaʼmo maiʼnone. Laganatimo mago vekamo ago afela hetegeno mago laganatimoʼmo afotimoʼeʼmo Kenani kotegamo maiʼnegaiye, huta ha paiʼnone. 
GEN.42.33	Isipi kote neʼyagaiya vekamoʼmo hunoʼaeʼmo, Ani kavaʼmo hisageʼnaeʼmo nagaemo lama ge vayaʼmo maiʼnae, huʼna lapakegauve. Lapakaepatiʼmo mago vekamo nagaeʼeʼmo maigiye. Lapakaemo magoʼamo afamo anagatapimo neʼyafe apaka netegaiyanagi alinitapa viyo. 
GEN.42.34	Lapakaemo utapa lapakanatapimoʼmo avalelitapa nagaetegamo eyo. Ani kavaʼmo hisageʼnaeʼmo lamasa hisaya vayaʼmo eʼnae, huʼna osuʼna lama gemo nehaya vayaʼmo eʼnae, huʼna huguve. Inagi nagaemo konagatapimoʼmo afaʼa avaleʼna lapamisugetapa lapauʼnisiya kavaʼmo mani koteʼmo afaʼa hugae, huno huʼniye, huʼa ha paiʼnae.
GEN.42.35	Inagi apakaemo ani kava huʼa kuʼapifatiʼmo vitimo he nefiʼapaeʼmo ageʼnayana moni hayaʼapimo haneʼnigeʼa apakaeʼe afoʼapimoʼeʼmo ageteʼapaeʼmo hapau aiteʼa koli huʼnae. 
GEN.42.36	Afoʼapimoʼmo Yekopuʼa hunoʼaeʼmo, Lapakae huʼnaya kavatetiʼmo lole mafaʼneʼnilaʼmo afela heʼnaʼae. Hogoteno Yosefeʼmo afela hetegeno hemenimo Simiyoniʼmo afela heʼnigetapaeʼmo halate hemenimo Menisemenimo avalelitapa visayafeʼmo huʼnae. Muki mani kavaʼamo nagaetegamo kame nehaya kavane, huno hapa paiʼniye. 
GEN.42.37	Lumeniʼa afoʼamofeʼmo ha painoʼaeʼmo, Mafaʼnekamo avaleka nagaemo namigeʼna afaʼa yagaiʼna ateteʼna avaleliʼna kagaetegamo halate egauve. Nagaemo avaleliʼna oʼmesugekaeʼmo mafaʼneʼnilaʼmo kamitimo anamagisanageʼana faligaʼae, huno huʼniye. 
GEN.42.38	Yekopu hunoʼaeʼmo, Mafaʼneʼnimo lapakaeʼeʼmo uno olamigiye. Nepuʼamoʼmo ago falitegeno maiʼniyaʼmofeʼmae. Fiku yanageno kategatiʼmo hanageke yaʼmo alisiyana nagaemo lusi kava huʼna nahau hisuva kavaʼmo namisageʼna faliʼnaya vayaʼmo uʼa neʼmaiya kotegamo uguve, huno hapa paiʼniye.
GEN.43.2	Inagi Isipi kotegatiʼmo aliniʼeʼnaya vitimo apakaeʼe afamo anagaʼapiʼeʼmo ago maiʼa neme neme uʼa ago neʼa hano huteʼapaeʼmo afoʼapimoʼmo hunoʼaeʼmo, Halate Isipi kotegatiʼmo utapa aise neʼyaʼmo miya failita eyo, huno huʼniye. 
GEN.43.3	Yuta hunoʼaeʼmo, Neyagaiya vekamoʼmo lokiya gemo hunoʼaeʼmo, lapakanatapimoʼmo avalelitapa oʼmesayana inagi lapakesuvafeʼmo alagi oʼnahaiye, huno laha paiʼniye. 
GEN.43.4	Kagaemo laganatimofeʼmo he, huka hisanageno lagaegiʼeʼmo visiyaʼmoʼmo lagaemo afaʼa lamita neʼyaʼmo miya faigune. 
GEN.43.5	Alika atesanageno oʼvisiyana inagi lagaemo uta olamigune. Ani neʼyagaiya vekamoʼmo laha painoʼaeʼmo, lapakanatapimoʼmo lapakaegiʼeʼmo oʼmesiyaʼmoʼmo lapakesuvafeʼmo alagi oʼnahaiye, huno huʼniye. 
GEN.43.6	Isaleliʼa hunoʼaeʼmo, lapakaemo na kava higetapaeʼmo ani neʼyagaiya vekaeʼmo mago laganatimo maiʼniye, hutapa ha paiʼnae. Lapakaemo lusi kana yaʼmo alitapa namiʼnae, huno huʼniye. 
GEN.43.7	Apakaemo ha paiʼapaeʼmo, Ani vekamoʼmo lagaitiʼe afamo anagatiʼefeʼmo lusi kava huno loka huno lafi geʼniye. Agaemo hunoʼaeʼmo, Afotapimoʼmo ago faliʼnifi afaʼa maiʼniye. Mago konagatapimoʼmo maiʼnifi oʼmaiʼniye, huno lafi geʼnigetaekeʼmo geʼaleʼmo aeta atagaina huta ha paiʼnone. Haiya kava huta, lapakanatapimoʼmo avalelitapa eyo, huno hugiye, huta oʼafiʼnone, huʼa ha paiʼnae.
GEN.43.8	Inagi Yutaʼa afoʼamoʼmo Isalelifeʼmo ha painoʼaeʼmo, Lagaemo ofalita afaʼa maisunafeʼmo ani neya mafaʼnemo afaʼa alika ategetao lagaegiʼeʼmo ugune. Lagaegi kagaegi aise mafaʼne anagatigi huta ofalita afaʼa maigune. 
GEN.43.9	Anonale nagaemo agae aimuʼyaleʼmo kana yaʼmo aliguve. Inagi nagaemo avaleliʼna kagaetegamo oʼmesuvaʼmoʼmo muki afinaʼmo ani kana yaʼmo nagaeteʼmo alagi hanege hanege huno hanegaiye. 
GEN.43.10	Lagaemo manileʼmo yatala afinaʼmo oʼmaiʼnonesinana napa tu afinaʼmo ago uteta eta maiʼnonesine, huno huʼniye. 
GEN.43.11	Afoʼapimoʼmo Isaleliʼa hapa painoʼaeʼmo, Mago alu kaʼmo ohaneʼnisiyaʼmoʼmo ani kavaʼmo hiyo. Lapakaemo mani kotetiʼmo hogote neʼyaʼmo fikumo amisayafeʼmo kutapifiʼmo aita alinitapa visaya neʼyaʼmo yosa anufati malasinigi lume anugi alagepa atumo neʼaiya uveligi alu alagepa yosa alaga alu alagepa yosa alagagi hutapa alinitutapa amiyo. 
GEN.43.12	Hogotetapa alinita uʼnaya monimo halate mago monimo alinitapa viyo. Kutapifiʼmo aiteʼa lapamiʼnaya moniʼeʼmo alinitapa viyo. Fiku yanageʼa apake kanisigeʼapaeʼmo oʼaliʼa ataleʼnegae. 
GEN.43.13	Lapakanatapimoʼmo ani vekalegamo avalelitapa viyo. 
GEN.43.14	Nunumu nehuva geʼnimo haneʼniyana muki lokiyaʼamo haneʼniya Gotiʼa ani vekamo aipa agesamo alino he tino atesigeno hau huno lapatetenoʼaeʼmo Simiyoniʼe Menisemaniʼeʼmo afaʼa anatesigeʼana nagaetegamo egaʼae. Mafaʼneʼnimo afela hesayaʼmoʼmo kanalene afaʼa afela hegaiye, huno huʼniye.
GEN.43.15	Inagi apakaemo fiku amisaya yaʼmo alige Menisemaniʼmo avalege huteʼa lole agufa monimo aliteʼa Isipi kotegamo uʼa lamiʼa Yosefe aulagaleʼmo avaʼyi huʼnae. 
GEN.43.16	Yosefeʼa apakeʼniyana Menisemaniʼeʼmo eʼnageno apaketenoʼaeʼmo noʼaleʼmo aliʼya neʼaliya vayaʼaiteʼmo neʼyagaiya vekaeʼmo ha painoʼaeʼmo, Ani vayaʼmo apavalelika noʼnifiʼmo uvo. Kagaemo mago pulumakamo amagika kaesanageta mani vayaʼe nagaeʼeʼmo hiʼyalamuteʼmo fai maiʼneta feluga neʼyaʼmo negaune, huno huʼnigeno 
GEN.43.17+GEN.43.18	ani vekamoʼa Yosefe ha paiʼniya kavaʼmo huʼniye. Agaemo Yosefe notegamo apavalelino uʼnigeʼapaeʼmo koli huʼnae. Apakaemo huʼapaeʼmo, Hogoteta eʼnona afinaʼmo monitimo halate aliʼa kutifiʼmo ku aiʼa maleʼnageta alinita uʼnona moniletifeʼmo latafauʼa kalavusi huʼa latesaya kavaʼmo aepaʼaeʼmo kahauya hisayafeʼmo lavaleliʼa uʼa kalavusi huʼa lateteʼa noki afu anagatimo apavalegae, huʼa huʼnae. 
GEN.43.19	Huʼa apakesamo afiʼnayaʼmofeʼmo Yosefe noʼmo kipateʼmo neʼuʼapaeʼmo neʼyaʼaleʼmo neʼyagaiya vekalegamo uʼa agaeʼeʼmo gege huʼnae. 
GEN.43.20	O Ala nene, huʼa, Kahaoke honanagi, lagaemo hogote afinaʼmo maniletiʼmo emiteta neʼyaʼmo miya faiʼnone. 
GEN.43.21	Miya faiʼnonaʼmonanafa ani agufa kavaʼmo afole aiʼniye. Lapataleta uta kategamo havaesuna koteʼmo avaʼyi huʼnonateʼmo kutifiʼmo alita avayaka huta ageʼnonana mukiʼamogita kuʼmo avayaleʼmo monitimo mukiʼamo afaʼa haneʼnigeta ageʼnone. Lagaemo ani monimo alinita halate eʼnone. 
GEN.43.22	Lagaemo mago alu monimo neʼyatimo miya faisuna moniʼeʼmo alinita eʼnone. Ina laʼmo mani monimo alino kutifiʼmo ku ai maleʼnifi huta oʼageʼnone, huʼa ha paiʼnageno 
GEN.43.23	agaemo hunoʼaeʼmo, Koli osutapa lapaipamoʼmo falu huʼninagetapa maiyo. Afotapimo Gotiʼamo lapakae Gotitapimoʼmo kutapifiʼmo ani monimo ku aino lapateʼniye. Neʼyaʼmo miya faiʼnaya monimo nagaekeʼmo aliʼnove, huno huteno uno Simiyoniʼmo avalelino apakaetegamo eʼniye. 
GEN.43.24	Huʼnigeno apakaemo Yosefe nopiʼmo apavalelino uno haiʼniye. Agaemo apaiyamo sese hisayafeʼmo ani he fino apamiteno noki anagaʼapimo neʼyaʼmo apamiʼniye. 
GEN.43.25	Yosefeʼa, Felugakukuʼmo eʼna ani konaga anagaʼeʼmo magokepi neʼyaʼmo negaune, huno huʼniya gemo hapa paiʼniyaʼmofeʼmo amuse yaʼmo fiku amisayafeʼmo aliʼa alo huʼa maiʼnae. 
GEN.43.26	Inagi Yosefeʼa nopiʼmo ago eʼnigeʼapaeʼmo apakaemo ani amuse yaʼmo aliniʼuʼa agaemo amiteʼa apaleʼyamo faiʼneʼa Yosefe aulagaleʼmo ape huʼa ateʼnae. 
GEN.43.27	Yosefeʼa apakaefeʼmo, alagepa hutapa maiʼnafiye, huno apafi geʼniye. Afotapimo kosunaeʼmo naha paiʼnaya vekamo haiya kava huno maiʼnye. Ago faliʼnifi afaʼa maiʼniye, huno apafi geʼnigeʼapaeʼmo 
GEN.43.28	geʼaleʼmo ina ge huʼa aeʼa atagaina huʼa ha paiʼnae. Ala vekae, huʼa, kagae aliʼyaʼmo neʼaliya vekamo afotimoʼmo ofalino afaʼa maiʼniye, huʼa ha paiteʼa agaeteʼmo ape huʼa ateʼnae. 
GEN.43.29	Yosefeʼa ageʼniyana aganaʼamoʼmo itaʼamo mafaʼnemo Menisemeniʼmo maiʼnigeno agetenoʼaeʼmo, ani vekaeʼmo naha paiʼnaya neya mafaʼnemo lapakanatapimoʼmofiye, huno huteno Menisemenifeʼmo hunoʼaeʼmo, Mafaʼneʼniyo, huno, Gotiʼa fikumo kaha maeno kamino, huno huʼniye. 
GEN.43.30	Yosefeʼa aganaʼamofeʼmo aipafatiʼmo hau ayamopafiʼmo lusi kava huno hauʼnigeno aviʼyaʼmo hisiyafeʼmo apataleno aeno anagi maleʼniya yapilagamo uno haino aviʼyaʼmo huʼniye. 
GEN.43.31	Aviʼyaʼmo hutaleno augosamo sese huno ataleteno halate atagineno apakaetegamo emineno ainagamo faiʼniya kavaʼmo atafauno ateteno maiʼniye. Inagi aliʼyaʼamo neʼaliya vayaʼaifeʼmo, neʼyaʼmo hatitapa hiʼyalamuteʼmo maleyo, huno hapa paiʼniye. 
GEN.43.32	Apakaemo Yosefeʼmo aote hiʼyalamuteʼmo neʼyaʼamo hatiʼa atege nepuʼamogimo apaote hiʼyalamuteʼmo hatiʼa apatege Isipi vayaʼmo apakaeʼeʼmo neʼyaʼmo neʼnaya vayaʼmo apaote apatege huteʼa hiʼyalamutetiʼmo neʼnae. Isipi vayaʼmogimo Himulu vayaʼeʼmo magokepi lokaeʼa maiʼneʼa neʼyaʼmo noʼnayaʼmofeʼmo Yosefeʼmo aote hiʼyalamutetiʼmo neʼnigeʼa konagaʼamogimo apaote hiʼyalamuteʼmo neʼnageʼa Isipi vayaʼmo apaote hiʼyalamuteʼmo maiʼneʼa neʼyaʼmo neʼnageʼa huʼnae. Himulu vayaʼeʼmo magokepi lokaeʼa maiʼneʼa neʼyaʼmo nesaya kavaʼmo Isipi vayaʼai apaulagaleʼmo alagi kanale kavaʼmo ohaneʼniyaʼmofeʼmae. 
GEN.43.33	Nepuʼamogimo neʼyaʼmo nesayafe huʼapaeʼmo fai maiʼneʼa nesaya siyamo apaote apaote huʼa lekana paiʼa maleʼnae. Apakaemo ina kava huʼa hogoteʼa yege mafaʼnemo maitegeʼa maeli uʼa henaga mafaʼnemo maiʼniye. Ani konaga anagaʼmo ani kava huʼa maiʼneʼa lusi kava huʼa hapau aiteʼa apakaiʼapi apakaiʼapimo alino agegeno alino agegeno huʼa maiʼnae. 
GEN.43.34	Yosefeʼa hiʼyalamuʼaletiʼmo neʼyaʼmo alino apamiʼnigeʼa neʼnayaʼmonanafa Menisemaniʼmo naya magokayagaʼa agufa kanaleʼmo magoʼe huno aeno apaka seno neʼyaʼmo hatino ateʼniye. Inagi apakaemo Yosefeʼeʼmo magokepi neʼyaʼmo nege aniʼmo nege nehuʼapaeʼmo apamogaga aiʼnae.
GEN.44.1	Apakaemo neʼyaʼmo ago neʼa hano huteʼapaeʼmo Yosefe aliʼyaʼamo neʼaliya vayaʼaiteʼmo yagaino neʼapateya vekaeʼmo ha painoʼaeʼmo, afaʼa aliniʼa visaya agufa neʼyaʼmo kuʼapifiʼmo alika ku aika apato. Apaote apaote huka kuʼapimo avayaleʼmo moniʼapimo ku aika apato. 
GEN.44.2	Henaga mafaʼnemo kupiʼmo nagae kapumo siluva kapuʼniʼe vitimo miya faisiyafeʼmo alinino eʼniya moniʼeʼmo ku aika ato, huno Yosefeʼa ha paiʼnigeno muki huʼniya kavaʼamo akame huno huʼniye. 
GEN.44.3	Kotilamiyapiʼmo Yosefe aliʼyaʼamo neʼaliya vayaʼmogimo ani konaga anagaʼmo aliʼa apateʼnageʼa nokiʼapiʼeʼmo magokepi uʼnae. 
GEN.44.4	Apakaemo taonifatiʼmo ataleʼa uʼnayaʼmonanafa uʼa afagi osuʼnagenoʼaeʼmo inagi Yosefeʼa noʼaleʼmo neʼyagaiya vekaeʼmo ha painoʼaeʼmo, Kagaemo ani vayaʼmo apakame huka uvo. Kagaemo uka apaiyafiʼmo aetekaeʼmo apakaefeʼmo ina ge huka ge huka apafigo. Lagaemo lapakaetegamo alagepa kavaʼmo huʼnonaʼmonanafa na kava higetapaeʼmo lapakaemo lagaetegamo hosu kavaʼmo huʼnae. 
GEN.44.5	Lapakaemo ani aliʼnaya kapumo ala vekaʼnimoʼmo aniʼmo neʼneya kapumo ku ailitapa eʼnae. Ani kapuletiʼmo lageso huʼniya yaʼmo neʼage kapumae. Lapakaemo lusi hosu kavaʼmo huʼnae, huka hapa paiyo, huno ha paiʼniye.
GEN.44.6	Inagi agaemo uno apaiyafiʼmo aetenoʼaeʼmo agaemo Yosefeʼa ha paiʼniya gemo huʼniye. 
GEN.44.7	Geʼaleʼmo aeʼa atagaina huʼapaeʼmo, ala vekae, huʼa, na kava higekaeʼmo lagaefeʼmo ani agufa gemo nehane. Lagaemo ani huʼnana kavaʼmo alagi osuʼnone. 
GEN.44.8	Afiyo, huʼna, kagaemo ageʼnanageta lagae kuʼmo avayaleʼmo haneʼnigeta aliʼnona monimo Kenani kotegatiʼmo halate aliniteta lapamiʼnone. Lapamiʼnonaʼmofeʼmo haiya kava huta ala vekakamo nopatiʼmo siluvamofi golimofi huta kumayaʼmo aligune. 
GEN.44.9	Lagaepatiʼmo ina laʼmo ani kapumo aliʼnisigeka agesapi inagi kagaemo ani vekamo kamitimo amagigane. Inagi lagaemo mukiʼamogitamo kalavusi aliʼyakamo alisuna vayaʼmo ha malegaune, huʼa ha paiʼnae. 
GEN.44.10	Agaemo hunoʼaeʼmo, Lapakaemo huʼnaya gemo akame hugune. Lapakaepatiʼmo mago vekamoʼmo ani kapumo aliʼnisigeʼna agesuvaʼmoʼmo ani vekamogeʼmo nagaeteʼmo kalavusi aliʼyaʼmo alisiya vekamo maigiyana lapakaemo vaiʼmo oʼalitapa afaʼa ugae. 
GEN.44.11	Inagi apakaemo malage huʼa kuʼapimo mopafi maleʼneʼa kuʼmo aliʼa avayaka huʼnae. 
GEN.44.12	Inagi agaemo aepa faino yege vekamo nepuʼapimo kupiʼmo ageno alagepa huteno ageme ageme uno henaga mafaʼnemo kupiʼmo ageʼniye. Agaemo ani kapumo henaga mafaʼnemo Menesemani kupiʼmo haneʼnigeno ageʼniye. 
GEN.44.13	Apakaemo kukenaʼapimo aliʼa apake aiteʼa kuʼapimo halate aliʼa nokimo agotofuleʼmo maleteʼa taonifilagamo aiʼa atagineʼa uʼnae.
GEN.44.14	Inagi Yutaʼe konagaʼamogiʼeʼmo Yosefe noteʼmo uʼa avaʼyi huteʼa ageʼnayana oʼuno afaʼa maiʼnigeʼa ageteʼapaeʼmo aulagaleʼmo mopafi asagauʼa aiʼnae. 
GEN.44.15	Yosefeʼa apakaefeʼmo ina ge huno huʼniye. Lapakaemo na agufa kavaʼmo huʼnae. Nagaefeʼmo lageso huʼniya yaʼmo ageno neʼaliye, hutapa oʼnageʼnafiye, huno huʼniye. 
GEN.44.16	Yutaʼa hunoʼaeʼmo, Ala vekae, huno, lagaemo na agufa gemo hisune. Haiya agufa gemo hugune. Haiya kava huta kaulagaleʼmo maigune. Gotiʼa aliʼyakamo neʼaluna vayamogita hosu kavatimo ageteno ago alino afole aino lateʼniye. Ala vekae, huʼna, lagaemo aliʼyakamo neʼaluna vayakamo maiʼnone. Kapukamo kuʼafatiʼmo ageʼnisana vekaʼe lagaeʼeʼmae, huno ha paiʼniye. 
GEN.44.17	Inagi Yosefeʼa hunoʼaeʼmo, alagi haʼao, huno hapa paiʼniye. Nagaemo lapakaemo afaʼa lapatesugetapa ani agufa kavaʼmo osugae. Nagae kapumo kumaya aliʼnisiya mafaʼnemo agaiʼageʼmo aliʼyaʼnimo alisiya vekamo hamalegaiye. Lapakaemo magoʼamo lapaipamoʼmo falu huʼninagetapa afotapimotegamo atagi netapa viyo, huno hapa paiʼniye.
GEN.44.18	Inagi Yutaʼa eno Yosefe haopaletiʼmo ha painoʼaeʼmo, Ala vekae, huno, Kahaoke hovanagi afaʼa nateʼnegeʼna afisana agufa gemo kaha paiguve. Kagaemo Isipi kotega kini vekamo Felokana huka maiʼnanaʼmofeʼmo kaipamo leka oʼnato. 
GEN.44.19	Kagaemo ala vekaʼnimoga aliʼyakamo neʼaluna vayaʼmogitaeʼmo, afotapimoʼmo maiʼnifi ago faliʼniye. Lapakanatapimoʼmo maiʼnifi oʼmaiʼniye, huka ge huka lafi geʼnane. 
GEN.44.20	Lagaemo kaha paitaeʼmo, he afotimoʼmo afaʼa maiʼniyaʼmonanafa agaemo ago kosuna leʼniyapatiʼmo alino ateʼniya mafaʼnemo hemenimo neya vekamo maiʼniye. Nepuʼamoʼmo ago falitegeno itaʼamoʼmo magoke mafaʼnetoʼamo maiʼnigeno afoʼamoʼmo ani mafaʼneʼaeʼmo hau ayamopafiʼmo hauʼniye. 
GEN.44.21	Kaha paiʼnonagekaeʼmo kagaemo ani ge huka laha paiʼnane. Lapakaemo lapakanatapimoʼmo avalelitapa egeʼna nagaemo ageno, huka huʼnane. 
GEN.44.22	Lagaemo kagae geleʼmo aeta atagaina huta kaha paitaeʼmo ani mafaʼnemo afoʼamoʼmo afaʼa atalesigeno oʼmegaiye. Atalesigeno esigenoʼaeʼmo afoʼamoʼmo faligiye, huta ago kaha paiʼnone. 
GEN.44.23	Kaha paiʼnonagekaeʼmo aliʼyakamo neʼaluna vayaʼmogitaeʼmo ani ge huka laha paiʼnane, lapakanatapimoʼmo lapakaeʼeʼmo magokepi lokaeno oʼmesiyaʼmoʼmo inagi lapakaemo etapa naulagaleʼmo he titapa oʼmaigae. 
GEN.44.24	Inagi lagaemo atagineta uta afotimofeʼmo ala vekatimogamo huʼnana gemo ha paiʼnone. 
GEN.44.25	Henagaʼamo afotimoʼmo lagaefeʼmo laha painoʼaeʼmo, utapa neʼyatimo miya faiyo, huno huʼniye. 
GEN.44.26	Lagaemo oʼugune, huta huʼnone. Laganatimoʼmo lagaeʼeʼmo magokepi lokaeno oʼvisiyaʼmoʼmo ani vekamo aulagaleʼmo halate hetita oʼmaigunaʼmofeʼmo laganatimoʼmo lagaeʼeʼmo magokepi lokaeno visigetaekeʼmo inagi lagaemo afaʼa ugune, huta huʼnonagenoʼaeʼmo 
GEN.44.27	afotimoʼmo aliʼyakamo neʼaliya vekamoʼmo hunoʼaeʼmo, lapakaemo ago ageʼnae. Ani aʼnimoʼmo lole mafaʼnelaʼmo alino anateʼniye. 
GEN.44.28	Mago mafaʼneʼnimo afela heʼnigeʼnaeʼmo laiyonimoʼmo kamiti haeno neʼnegaiye, huʼna huteʼna alagi oʼageʼnove. 
GEN.44.29	Hemenimo lapakaemo nagaetegatiʼmo halate ani mafaʼneʼniʼeʼmo avalelitapa visayategamo kategatiʼmo mago hanageke yaʼmo alisiyaʼmoʼmo nagaemo lusi kava huno naipamoʼmo kana hisiya yaʼmo alitapa namigayaʼmofeʼmo nagaemo kosuna leʼnovanageʼna vayaʼmo faliʼa uʼa neʼmaiya kotegamo uʼna lamiguve, huno huʼniye. 
GEN.44.30	Huʼniyaʼmofeʼmo nagaemo afoʼnimotegamo visugenoʼaeʼmo ani mafaʼnemo nagaeʼeʼmo magokepi lokaeno oʼvisigenoʼaeʼmo afoʼnimoʼmo faligiye. Afoʼnimoʼmo ani mafaʼneʼaeʼmo lusi kava huno hau ayamopafi hauʼniyaʼmofeʼmae. 
GEN.44.31	Ani kava huta agaemo lusi kava huno aipamoʼmo kana hisiya yaʼmo alita amigunaʼmofeʼmo kosuna letenoʼaeʼmo kanolufiʼmo uno lamigiye. 
GEN.44.32	Nagaemo afoʼnimofeʼmo ha paiʼnaeʼmo, alagepa huʼna yagaiʼna ateteʼna avaleliʼna egauve. Avaleliʼna halate oʼmesuvaʼmoʼmo ani vaiʼmo muki afinaʼmo nagaeteʼmo hanege hanege huno afaʼa hanegaiye, huʼna ha paiʼnove. 
GEN.44.33	Kahaoke hovanagi, aliʼyakamo aliʼnova vekamo alika nategeʼna naganaʼnimo aimuʼyaleʼmo maiteʼna kalavusi aliʼyakamo alino. Agaemo afaʼa ategenoʼa nepuʼamogiʼeʼmo uno haino. 
GEN.44.34	Ani mafaʼnemo nagaeʼeʼmo magokepi lokaeno uno ohaisiyaʼmoʼmo haiya kava huʼna afoʼnimotegamo uguve. Afoʼnimoteʼmo lusi kana yaʼmo afole aisigeʼna agesuvafeʼmo alagi oʼnahaiye, huno ha paiʼniye.
GEN.45.2	Yosefeʼa lusi kava huno aviʼyaʼmo huʼnigeʼa Isipi vayaʼmogi afige Felo nopiʼmo maiʼnaya vayaʼmogimo afige huʼnae. 
GEN.45.3	Yosefeʼa nepuʼamogifeʼmo hapa painoʼaeʼmo, Nagaemo Yosefeʼmae. Afoʼnimoʼmo ofalino afaʼa maiʼnifiye, huno ge huno apafi geʼnigeʼapaeʼmo nepuʼamogimo agaefeʼmo koli huteʼa ge osuʼnae. 
GEN.45.4	Inagi Yosefeʼa hunoʼaeʼmo, Lapaoke hovanagi nahaopaʼaleʼmo eyo, huno huʼnigeʼa eʼnagenoʼaeʼmo, nagaemo Yosefeʼnamo lapakanatapimoʼnamo maiʼnove. Lapakaemo hogotetapa nagaemo navaletapa kagemi yaʼapimo haneʼniya vayaʼaiteʼmo maketi huʼnageʼa miya faiʼa navaleliʼa Isipi kotegamo eʼnae. 
GEN.45.5	Gotiʼa lapakufamo aliʼna katiʼna lapatesuvafeʼmo hogoteno alino nateʼnigeʼna eʼna maiʼnovaʼmofeʼmo nagaemo navaleta maketi huʼnaya kavafeʼmo lapaipamoʼmo kana osinageno lapakaitapieʼmo lapaipamo oleno. 
GEN.45.6	Lole kafugamo mani koteʼmo kafu kavaʼmo ago afole aiʼnigeno faefuʼa kafugamo afa haneʼniyaʼmofeʼmo hoyamo aiʼyu oʼaige hoyafatiʼmo neʼyaʼmo oʼalige hugae. 
GEN.45.7	Gotiʼa alopa kavatetiʼmo lapa maesigetapa mafaʼnetapimo afaʼa maige lapakaemo ofalige hisayafeʼmo nagaemo hogoteno ago alino nateʼnigeʼna eʼna maiʼnove. 
GEN.45.8	Ani kavaʼmo huʼniyaʼmofeʼmo lapakaemo alitapa nateʼnageʼna oʼmeʼnofa Gotikeʼmo alino nateʼnigeʼna eʼna maiʼnove. Gotiʼa Felo hisiya kavafeʼmo ha paisuva vekamo maisuvafeʼmo alino hamaleno nateʼnigeʼna noʼafi yateʼmo yagaiʼna atege muki Isipi koteʼmo yagaiʼna apatege nehuve. 
GEN.45.9	Hemenimo lapakaemo malage hutapa afoʼnimotegamo uta haitapa ha paitapaeʼmo, nagaemo Yosefeʼnamo mafaʼnekamoʼnamo ani gemo huʼna kaha paiʼnove. Gotiʼa Isipi vayaʼaiteʼmo yagaiʼna apatesuva vekamo alino hamaleno nateʼniye. Ani koteʼmo oʼmaika nagaetegamo malage huka emikeno. 
GEN.45.10	Kagaemo emikeka Goseni koteʼmo nahaopaleʼmo maigane. Kagaikagi mafaʼne anagakagi mafaʼne anagaʼapigi sipisipikagi pulumakakagi hutapa maigae. Muki yatapimo lapakaeʼeʼmo hanegaiye. 
GEN.45.11	Anile maiʼnisanageʼna yagaiʼna kategauve. Ani lusi kafu kavaʼmo magoʼe huno faefuʼa kafugamo afaʼa haneʼniyaʼmofeʼmo kagaikagi afamo anagakagi muki yakaʼenagi hutapa kafu osisayafeʼmo yagaiʼna lapategauve. Mani gemo alinitutapa afotimofeʼmo ha paiyo. 
GEN.45.12	Yosefeʼa nepuʼamogifeʼmo hapa painoʼaeʼmo, Lapakaemo nagaemo nagege naganaʼnimoʼmo Menisameniʼmo nagege hutapa nageʼna nagaemo navayafatiʼmo lapa nepauve. 
GEN.45.13	Nageʼnageʼna utapa afoʼnimofeʼmo ala nagiʼnieʼmo ha paige muki ageʼnaya kavafeʼmo ha paige hutetapa malage hutapa afoʼnimoʼmo manileʼmo avalelitapa emiteyo, huno hapa paiʼniye. 
GEN.45.14	Yosefeʼa ani ge huno hapa paiteno aganaʼamoʼmo Menisemeni anu kiʼneno aviʼyaʼmo huʼnigeno Menisemeniʼeʼmo ani kava huno anu kiʼneno aviʼyaʼmo huʼnaʼae. 
GEN.45.15	Yosefeʼa muki nepuʼamogimo magoke magoke huno apanukiʼneno aviʼyaʼmo huteno hapaeno neʼniye. Hutegeʼapaeʼmo agaeʼeʼmo gege huʼnae.
GEN.45.16	Ani kavafeʼmo kini vekamo Felo nopiʼmo huʼapaeʼmo, Yosefe konagaʼamogimo ago eʼnae, huʼa hapa paiʼnageʼa Feloʼe aliʼyaʼamo neʼaliya vayaʼeʼmo apamogaga aiʼnae. 
GEN.45.17	Kini vekamoʼa Yosefefeʼmo ha painoʼaeʼmo, Nepukamogifeʼmo ani kavaʼmo hiyo, huka hapa paiyo. Ani kavaʼmo hutapa nokitapimo alo hutetapa Kenani kotegamo viyo. 
GEN.45.18	Afotapimoʼe afamo anagatapiʼeʼmo apavalelitapa nagaetegamo eyo. Nagaemo Isipi koteʼmo kanale hogote mopamo lapamisugeno ani mopafatiʼmo asole neʼyaʼmo afole aisigetapa negae. 
GEN.45.19	Kagaemo magoʼe gemo hapa paikaeʼmo, ani kavaʼmo hiyo, huka hapa paiyo. Aʼnetapigi mafaʼnetapigi afotapimoʼagi hutapa apavalelita esayafeʼmo Isipi kotetiʼmo mago talalamo halaulitapa ugae. 
GEN.45.20	Kagemi yatapieʼmo afaʼa lapakesamo oʼafiyo. Isipi kote kanale hogote kagemi yaʼmo lapakae yaʼmo hanegaiye, huka hapa paiyo, huno ha paiʼniye.
GEN.45.21	Inagi Isaleli mafaʼne anagaʼmogimo ani kavaʼmo huʼnae. Yosefeʼa kini vekamo ha paiʼniya kavaʼmo huno talalamo apamiʼniye. Apamiteno kategamo nesaya neʼyaʼeʼmo apamiʼniye. 
GEN.45.22	Yosefeʼa nepuʼamogimo magoke magoke huno kukenamo alu afina alu afinaʼmo vaisayafeʼmo huno apamiteno Menisameniʼmo faefuʼa afinaʼmo vaisiyafeʼmo kukenamo amiteno tali hataleti siluva monimo amiʼniye. 
GEN.45.23	Yosefeʼa Isipi kotetiʼmo alagepa yaʼageʼmo teniʼa nokimogi apagotofule maleteno afoʼamoʼmo kategamo enoʼaeʼmo nesiya neʼyaʼmo vitigi peleti mayagi alu neʼya alu neʼyanagi huno alino maleteno alino apateʼnigeʼa uʼnae. 
GEN.45.24	Yosefeʼa nepuʼamogifeʼmo hapa painoʼaeʼmo, kategamo neʼutapaeʼmo lapakaitapimo ge oʼvaiyo, huno hapa paiteno alino apateʼnigeʼa uʼnae.
GEN.45.25	Apakaemo Isipi kotetiʼmo ataleʼa Kenani kotega afoʼapimo maiʼniya koteʼmo uʼa haiʼa avaʼyi huʼnae. 
GEN.45.26	Apakaemo afoʼapimofeʼmo ha paiʼapaeʼmo, Yosefeʼa ofalino afaʼa maiʼneno muki Isipi koteʼmo yagaino neʼapate, huʼa ha paiʼnageno Yekopuʼa ani gemo afitenoʼaeʼmo agesa alaʼamo afiteno lama ge nehae, huno agesamo oʼafiʼniye. 
GEN.45.27	Inagi oʼafiʼniyaʼmonanafa muki Yosefeʼa huʼniya gemo ha paiʼnageno afige Yosefeʼa alino apamiʼniya talalamo agege hutenoʼaeʼmo ani yaʼmo ageteno aipa agesamo he tiʼniye. 
GEN.45.28	Isaleliʼa he tino hapa painoʼaeʼmo, Alagi haiʼmae. Mafaʼneʼnimo Yosefeʼmo afaʼa maiʼniyanageʼna afaʼa uʼna ageteʼna faliguve, huno huʼniye.
GEN.46.1	Isaleliʼa muki kagemi yaʼamo aliteno afamo anagaʼaʼeʼmo Isipi kotegamo neʼvaya kateʼmo uʼnae. Apakaemo Miyasima taonifiʼmo uʼa avaʼyi huteʼapaeʼmo Isaleliʼa afoʼamo Aisaki Gotiʼamoʼmo mago ofalinimo amiʼniye. 
GEN.46.2	Amiʼnigenoʼaeʼmo haniʼilagamo Gotiʼa Yekoputegamo alagamuna agegekana huno afole aiteno, Yekopuvo, Yekopuvo, huno ge huʼnigeno Yekopuʼa hunoʼaeʼmo, ove maiʼnove, huno huʼniye. 
GEN.46.3	Gotiʼa hunoʼaeʼmo, Nagaemo Gotiʼnamo afokamo Gotiʼamoʼnamae, huno huteno, Kagaemo Isipi kotegamo visanafeʼmo koli osuvo. Uka maiʼnisanageʼnaeʼmo alopa nofi vayaʼmo aliʼna afole aiʼna lapategauve. 
GEN.46.4	Nagaemo kagaeʼeʼmo Isipi kotegamo magokepi lokaeʼna uteʼnaeʼmo kagiyokamogi uʼa aliʼa apatesageʼa uʼa aliʼa apatesaya vayaʼmo halate apavaleliʼna egauve. Falisana afinaʼmo Yosefeʼa kaulagamo alino fali kaeno kategaiye, huno ha paiʼniye. 
GEN.46.5	Inagi Yekopuʼa Miyasima taonifatiʼmo ataleno uʼnigeʼa Isaleli mafaʼne anagaʼamogi afoʼapimoʼagi aʼne anagaʼapigi mafaʼne anagaʼapigi huʼa kini vekamo Feloʼa alino apateʼnigeʼa aliniʼa eʼnaya talalafiʼmo maitageʼa apavaleliʼa uʼnae. 
GEN.46.6	Apakaemo Kenani mopaleʼmo maiʼneʼapaeʼmo muki aliʼnaya pulumaka anagaʼapigi kagemi yaʼapigi huʼa aliteʼa apavaleliʼa Isipi kotegamo uʼnae. Yekopuʼe muki aginago mafaʼne anagaʼeʼmo uʼnae. 
GEN.46.7	Yekopuʼa mafaʼne anagaʼagi a mafaʼneʼagi agiyoʼamogiʼenagi huno apavalelino Isipi kotegamo uʼniye.
GEN.46.8	Isaleli mafaʼne anagaʼmo Isipi kotegamo uʼnaya mafaʼne anaga vayaʼai apakiʼapimo haneʼniye. Yekopu yege mafaʼneʼamo Lumeniʼae. 
GEN.46.9	Lumeni mafaʼne anagaʼmogi apakiʼapimo Hanokiʼagi Paluʼagi Hesaloniʼagi Kamiʼagi huʼa maiʼnae. 
GEN.46.10	Simiyoni mafaʼne anagaʼmogi apakiʼapimo Yemuveliʼagi Yaminiʼagi Ohatiʼagi Yakiniʼagi Yohaʼagi Seyuliʼagi huʼa maiʼnae. Seyuli itaʼamoʼmo Kenani nofi a kanomo maiʼniye. 
GEN.46.11	Livai mafaʼne anagaʼmogi apakiʼapimo Gesoniʼagi Kohatiʼagi Melaliʼagi huʼa maiʼnae. 
GEN.46.12	Yuta mafaʼne anagaʼmogi apakiʼapimo Eʼagi Onaniʼagi Selaʼagi Pelesiʼagi Yelaʼagi huʼa maiʼnae. Ani kavaʼmo huʼa maiʼnayaʼmonanafa Eʼe Onaniʼeʼmo Kenani koteʼmo maiʼneʼapaeʼmo ago faliʼnaʼae. Pelesi mafaʼnelaʼmogani anakiʼanimo Hesaloniʼe Hamuliʼeʼmo maiʼnaʼae. 
GEN.46.13	Isaka mafaʼne anagaʼmogi apakiʼapimo Tolaʼagi Puvaʼagi Yopuʼagi Similoniʼagi huʼa maiʼnae. 
GEN.46.14	Yemaluni mafaʼne anagaʼmogi apakiʼapimo Seletiʼagi Eloniʼagi Yaleyoʼagi huʼa maiʼnae. 
GEN.46.15	Mani mafaʼne anagaʼmo Yekopuʼa Mesopatemiya kotegamo maiʼnenoʼaeʼmo Liyapatiʼmo alino apateʼniye. Agaemo magoke a mafaʼnemo Nainaʼmo Liyapatiʼmo alino ateʼniye. Liyaʼa alino apateʼniya mafaʼne anaganagi uʼa aliʼa apateʼnaya mafaʼne anaganagi huʼa mukiʼamo teti taliʼa vayaʼmo maiʼnae.
GEN.46.16	Gati mafaʼne anagaʼmogi apakiʼapimo Sifiyoniʼagi Hagiʼagi Suniʼagi Esamoniʼagi Eliʼagi Alotiʼagi Aleliʼagi huʼa maiʼnae. 
GEN.46.17	Asa mafaʼne anagaʼmogi apakiʼapimo Yiminaʼagi Isuvaʼagi Isuviʼagi Meliyaʼagi huʼa maiʼnae. Apasaʼapimoʼmo Selaʼmae. Meliya mafaʼnelaʼmogani anakiʼanimo Himaʼe Makiyeliʼeʼmo maiʼnaʼae. 
GEN.46.18	Lepaniʼa aliʼyaʼamo neʼaliya a kanomo Silipaʼmo avaleno a mafaʼneʼamo Liyaʼmo amiʼnigeno Silipaʼa Yekoputeʼmo maiʼnenoʼaeʼmo alino apateʼniya mafaʼne anaganagi uʼa aliʼa apateʼnaya mafaʼne anaganagi huʼa mukiʼamo sikisitiniʼa vayaʼmo maiʼnae.
GEN.46.19	Yekopu aʼamo Lesopatiʼmo alino anateʼniya mafaʼnelaʼmogani anakiʼanimo Yosefeʼe Menisemaniʼeʼmo alino anateʼniye. 
GEN.46.20	Yosefeʼa Isipi kotegageʼmo maiʼnigenoʼaeʼmo aʼamo Asenatiʼmo lole mafaʼnelaʼmo Manasaʼe Ifalemiʼeʼmo alino anateʼniye. Asenatiʼmo mago mono huno neʼapateya vekamo agiʼamo Potifelaʼmo Ono taonifiʼmo maiʼniya vekamo a mafaʼnemo maiʼniye. 
GEN.46.21	Menisemani mafaʼne anagaʼmogi apakiʼapimo Melaʼagi Mekaʼagi Asameliʼagi Gelaʼagi Nemaniʼagi Ehiʼagi Losiʼagi Mupimiʼagi Hupimiʼagi Atiʼagi huʼa maiʼnae. 
GEN.46.22	Ani mafaʼne anagaʼmo Yekopuʼa Lesopatiʼmo alino apateʼniya mafaʼne anaganagi uʼa aliʼa apateʼnaya mafaʼne anaganagi huʼa mukiʼamo fotiniʼa vayaʼmo maiʼnae.
GEN.46.23	Neniʼa magoke mafaʼnemo agiʼamo Husimiʼmo alino ateʼniye. 
GEN.46.24	Nafatali mafaʼne anagaʼmogi apakiʼapimo Yasiyoʼagi Guniʼagi Yesaʼagi Silemiʼagi huʼa maiʼnae. 
GEN.46.25	Lepaniʼa aliʼyaʼamo neʼaliya a kanomo Milihaʼmo avaleno a mafaʼneʼamo Lesoʼmo amiʼniye. Ani mafaʼne anagaʼe Yekopuʼa Milihapatiʼmo alino apateʼniya mafaʼne anaganagi aliʼa apateʼnaya mafaʼne anaganagi huʼa mukiʼamo seveniʼa vayaʼmae.
GEN.46.26	Yekopuʼeʼmo Isipi kotegamo magokepi lokaeʼa uʼnaya vayaʼamae. Yekopu aginago vayapatiʼmo afole aiʼnaya vayaʼmo mukiʼamo sigisiti sigisiʼa vayaʼmae. Yekopu mafaʼne anagaʼmogi aʼne anagaʼapieʼmo lekana opaiʼnae. 
GEN.46.27	Yosefeʼa Isipi kotegamo maiʼnenoʼaeʼmo lole mafaʼnelaʼmo alino anateʼniye. Inagi Yekopu afamo anaga vayaʼe Yosefe afamo anagaʼeʼmo aliʼa magoke huʼnagenoʼaeʼmo mukiʼamo sevetiʼa vayaʼmo Isipi kotegamo maiʼnae.
GEN.46.28	Yekopuʼa Goseni kotega uʼniya kateʼmo Yosefeʼmo ave lisiyafeʼmo Yutaʼmo alino ateʼnigeno Yosefetegamo uʼniye. Apakaemo Goseni kotegamo uʼa avaʼyi huʼnae. 
GEN.46.29	Yosefeʼa talalaʼamo aliteno afoʼamoʼeʼmo fotu hisaʼafeʼmo Goseni kotegamo uno haiʼniye. Yosefeʼa uno haino afoʼamoʼmo agetenoʼaeʼmo anu kiliʼneno lusi kava huno aviʼyaʼmo huʼniye. 
GEN.46.30	Isaleliʼa Yosefefeʼmo ha painoʼaeʼmo, Hemenimo afaʼa maiʼnanageʼna kaugosafiʼmo kageʼnovaʼmofeʼmo afaʼa faliguve, huno ha paiʼniye. 
GEN.46.31	Inagi Yosefeʼa nepuʼamogifenagi afoʼamo afamo anaga vayaʼaifenagi huno hapa painoʼaeʼmo, Nagaemo hemenimo uʼna Felofeʼmo ha paiʼnaeʼmo, Nepuʼnimogiʼe afoʼnimo afamo anagaʼaʼeʼmo Kenani kotegatiʼmo ataleʼa nagaetegamo eʼa avaʼyi huʼnae. 
GEN.46.32	Ani vayaʼmogimo sipisipileʼmo neʼyagaiya vayaʼmo maiʼnayaʼmofeʼmo muki afinaʼmo sipisipileʼe pulumakaleʼeʼmo yagaiʼnae. Apakaemo sipisipi anagaʼapimo apavalege pulumaka anagaʼapimo apavalege muki yaʼapimo alige huteʼa eʼnae, huʼna ha paiguve. 
GEN.46.33	Ani ge huʼna ha paiguvanagi Feloʼa ge hisigetapa esagenoʼaeʼmo, na agufa aliʼyaʼmo neʼaliya vayane, huno ge huno lapafi gesigetapaeʼmo 
GEN.46.34	geʼaleʼmo aeta atagaina hutapa ha paitapaeʼmo, muki afotimogimo aliʼnaya agufa aliʼyaʼmo neya vayaʼmo maiʼnona afinatetiʼmo pulumakaleʼe sipisipileʼeʼmo neʼyagauna vayaʼmo maiʼnone, hutapa ha paiyo. Isipi vayaʼmogimo sipisipileʼmo neʼyagaiya vayaʼaifeʼmo alagi ohapauʼnigeʼa hosu aliʼyaʼmo neʼaliya vayane, huʼa apakesamo neʼafiyaʼmofeʼmo ani ge hutapa ha paisagenoʼaeʼmo Goseni kotegamo afaʼa utapa maigae, hutapa ha paigae, huno hapa paiʼniye.
GEN.47.1	Inagi Yosefeʼa uno kini vekaeʼmo ani gemo huno ha paiʼniye. Afoʼnimoʼe konagaʼnimogiʼeʼmo Kenani kotegatiʼmo ataleʼa eʼa avaʼyi huʼnae. Apakaemo muki sipisipi anagaʼapimo apavalege muki pulumaka anagaʼapimo apavalege muki yaʼapimo alige huteʼa hemenimo eʼa Goseni koteʼmo maiʼnae, huno ha paiʼniye. 
GEN.47.2	Yosefeʼa konagaʼamogipatiʼmo faefuʼa konagaʼamogimo apavalelino uʼnigeʼa Felo aulagaleʼmo he tiʼnae. 
GEN.47.3	Inagi Feloʼa apakaefeʼmo ina ge huno ge huno apafi geʼniye. Lapakaemo na agufa aliʼyaʼmo neʼaliya vayane, huno apafi geʼnigeʼapaeʼmo geʼaleʼmo aeʼa atagaina huʼapaeʼmo, Afotimogimo akeyaʼvilagamo sipisipileʼmo yagaiʼnaya kava huta lagaemo hemeniʼeʼmo sipisipileʼmo neʼyagauna vayane, huʼa ha paiʼnae. 
GEN.47.4	Kenani mopaleʼmo alopa kafu kavaʼmo afole aiʼnigeno sipisipi anagaʼmogimo kahaumo nesaya yaʼmo ohaneʼniyaʼmofeʼmo mani koteʼmo kalaga hageta eta kalaga vayaʼmo maisunafeʼmo eʼnonaʼmofeʼmo kahoke honanagi kagaemo aliʼyakamo neʼaluna vayaʼmo afaʼa lategeta Goseni koteʼmo maigune, huʼa huʼnae. 
GEN.47.5	Inagi kini vekamo Feloʼa Yosefefeʼmo ina ge huno ha paiʼniye. Afokamoʼe konagakamogiʼeʼmo kagaeʼeʼmo magokepi lokaeʼa maisayafeʼmo ago eʼnae. 
GEN.47.6	Muki Isipi kote mopamo ageʼnane. Kagaemo afokamoʼe konagakamogiʼeʼmo Goseni koteʼmo kanale hogote mopamo afaʼa apamisanageʼa maigae. Inagi kagaemo apakaepatiʼmo pulumakale yagaisaya kavaʼmo ageʼa alagepa huʼnisaya vayaʼmo apakeʼnisana vayaʼmo alika apategeʼa pulumakaʼnileʼmo yagaigae, huno ha paiʼniye.
GEN.47.7	Inagi Yosefeʼa afoʼamoʼmo Yekopuʼmo Kini vekamo Felotegamo avalelinuno eʼnigeno Yekopuʼa Felofeʼmo, Gotiʼa alino auleno kateno, huno huʼniye. 
GEN.47.8	Feloʼa Yekopufeʼmo, Kagaemo na magi kafugamo maiʼnane, huno afi geʼniye. 
GEN.47.9	Yekopuʼa ha painoʼaeʼmo, Nagaemo vani hataleti tetiʼa kafugamo maiʼneʼnaeʼmo alu vayaʼai mopaleʼmo kalaga vekamo maiʼnove. Afoʼnimoʼe lotoʼnimoʼeʼmo kalaga vekalaʼmo maiʼnaʼa kafugaʼanimoʼmo nagae kafugamo ago aeno aga seʼnigeʼna kana yaʼmo alime alime eʼnove. 
GEN.47.10	Inagi Yekopuʼa Felofeʼmo alino auleno ateteno ataleno uʼniye.
GEN.47.11	Inagi Yosefeʼa Kini vekamo Feloʼmo huvo, huno huʼniya kavaʼmo akame huno kanale hogote mopamo Lamesisi koteʼmo haneʼniya mopamo afoʼamoʼagi konagaʼamogiʼenagi huno apamiʼnigeʼa maiʼnae. 
GEN.47.12	Inagi Yosefeʼa afoʼamoʼe afamo anagagi nepuʼamogiʼe afamo anagaʼapigi na magi vayaʼmo maiʼnafi ani kava huno neʼyaʼmo alino fako apamiʼniye.
GEN.47.13	Alopa kafu kavaʼmo Isipi koteʼmo afole aiʼnigeno neʼyaʼmo muki haopalegamo ohaneʼnigeʼa Isipi kotegamo maiʼnaya vayaʼe Kenani kotegamo maiʼnaya vayaʼeʼmo lusi apaka teʼnigeno lokiyaʼapimo ohaneʼniye. 
GEN.47.14	Muki Isipi vayaʼe Kenani vayaʼeʼmo muki moniʼapimo ago alini uʼa Yosefeʼa neʼyaʼmo maleʼniya nopatiʼmo miya faiʼnageno moniʼapimo alagi hano huʼniye. Yosefeʼa ani monimo aliteno Kini vekamo Feloʼa moni neʼmaleya nopiʼmo ago alinino uno maleʼniye. 
GEN.47.15	Muki Isipi koteʼe Kenani koteʼeʼmo alagi monimo hano huʼniyaʼmofeʼmo Yosefetegamo eʼa, Alagi monimo hano huʼniyanageta fiku yanageta faligunanagi neʼyaʼmo mago lamiyo, huʼa afi geʼnae. 
GEN.47.16	Yosefeʼa hunoʼaeʼmo, Muki monitapimo hano huʼnisiyaʼmoʼmo inagi muki pulumaka anagatapimo afaʼa apavalelitapa eta namisageʼna neʼyaʼmo lapamiguve, huno hapa paiʼniye. 
GEN.47.17	Inagi apakaemo hosiʼapigi sipisipiʼapigi memeʼapigi pulumakaʼapigi nokiʼapigi huʼa apavaleliʼa Yosefetegamo eʼnageno miya faigekana huno aliteno anonale neʼyaʼmo alino ani kafugafiʼmo apamiʼniye. Ani kavaʼmo hume hume eʼnageno muki afu anagaʼapimo alagi hano huʼniye. 
GEN.47.18	Inagi ani kafugamo uno hano huʼnigeno mago kafugamo Yosefetegamo eʼa, Ala vekae, huʼa, lagaemo muki monitimo hano huge muki afutimo hano huge huʼnigi kagae kaulagaleʼmo aeta ati okaegune. Mago yatimo afaʼa ohaneʼnigeno mopatiʼe lagufaʼekeʼmo haneʼniye. 
GEN.47.19	Lagaemo kaulagaleʼmo falisunageno mopatimo afaʼa hanegaiyaʼmofeʼmo kagaemo lagaeʼe mopatiʼeʼmo miya faisanafeʼmo neʼyaʼmo lamisanageno Felo agiʼalefeʼmo maige mopatimo hanege hugiye. Lagaemo ofalita afaʼa maisunafeʼmo avina yaʼmo lamisanageta maisunageno mopatimo alagepa huno hanegaiye, huʼa ha paiʼnae.
GEN.47.20	Inagi Yosefeʼa muki Isipi mopaʼamo Felo mopamo hanesiyafeʼmo miya faino ateʼniye. Lusi alopa kafu kavaʼmo apakaeteʼmo afole aiʼnigeʼa muki vayaʼmogimo mopaʼapimo Yosefena amiʼnageno miya faiʼniyaʼmofeʼmo muki Isipi kote mopamo Felo mopaʼageʼmo haneʼniye. 
GEN.47.21	Haneʼniyaʼmofeʼmo Yosefeʼa muki Isipi mopamo mago atupaleti uno mago atupaletinagi huno muki vayaʼmo mopaʼapimo atale uʼa taonifi maisayafeʼmo hapa paiʼnigeʼa eʼnae. 
GEN.47.22	Yosefeʼa muki vayaʼai mopamo miya faiʼniyaʼmonanafa mono huʼa neʼapataya vayaʼai mopamo miya ofaiʼniye. Kini vekamo Feloʼa neʼyaʼmo afaʼa apamiʼnigeʼa neʼnayaʼmofeʼmo mopaʼapimo miya faisiyafeʼmo oʼamiʼnae. 
GEN.47.23	Inagi Yosefeʼa muki vayaʼaifeʼmo hapa painoʼaeʼmo, Afiyo, huno, nagaemo hemenimo lapakaemo miya faige mopatapimo miya faige huʼnovaʼmofeʼmo Felo vayaʼmo maige Felo mopamo hanege hugiye. Ageyo, huno, avina yatapimo haneʼniyanagi alinitutapa mopatapifiʼmo hakaleyo. 
GEN.47.24	Hoyatapifatiʼmo neʼyaʼmo lesiya kanamo esigetapaeʼmo faefuʼa hetamamo maleyo. Male maleʼnetapa magoke hetamamo alitapa Kini vekamo Feloʼmo amitetapa loleʼe loleʼe hetamamo lapakaitapimo maleʼnetapa afamo anagatapiʼe aise mafaʼne anagatapiʼeʼmo nege lapakaemo avinaʼamo maleʼnetapa hakalege hiyo, huno hapa paiʼniye. 
GEN.47.25	Apakaemo huʼapaeʼmo, Ala vekae, huʼa, kagaemo lagufamo alika katika lateʼnane. Kagaemo Ala vekamogamo lagaefeʼmo lahaoke heʼnana gemo kahauya huta agegaunaʼmofeʼmo Felo aliʼyaʼamo afaʼa aligune. 
GEN.47.26	Inagi Yosefeʼa magoke keʼaepa gemo Isipi kotefeʼmo hunoʼaeʼmo neʼyaʼmo lesigeʼapaeʼmo muki vayaʼmogimo faefuʼa hetamamo maleteʼa magoke hetamamo Kini vekamo Feloʼmo amigae. Ani keʼaepa gemo alagi haneʼniyaʼmonanafa mono huʼa neʼapataya vayaʼai mopamo Felo mopamo ohaneʼniye. Hemeniʼeʼmo ani keʼaepa gemo afaʼa haneʼniye.
GEN.47.27	Isaleli vayaʼmo Isipi kote Goseni mopaleʼmo maiʼneʼapaeʼmo asole yaʼmo alige asole vayaʼmo afole aige huʼnae. 
GEN.47.28	Yekopuʼa Isipi kotegamo sevetiniʼa kafugamo maiʼnigenoʼaeʼmo muki kafugaʼamoʼmo vani hataleti foti seveniʼa kafuga maiʼniye. 
GEN.47.29	Isaleliʼa falisiya kanaʼamo ago hogo huʼnigenoʼaeʼmo mafaʼneʼamo Yosefefeʼmo ge huʼnigeno eʼnigeno ha painoʼaeʼmo, Hemenimo nagaefeʼmo nahaoke heʼnana gemo kahauya huʼna ageʼnisuvana kayaʼmo naluʼmo afeʼalumenagamo maleʼneka polomasi hukaeʼmo, kagaetegamo alagepa kavaʼmo huʼna geʼnimo akame huʼna Isipi koteʼmo kiʼna okategauve, huka naha paiyo. 
GEN.47.30	Nagaemo afoʼnimoʼe lotoʼnimoʼeʼmo kiʼa anateʼnaya kanolufiʼmo kita natesayafeʼmo nahauʼniye. Kagaemo Isipi kotetiʼmo nagufamo alinika uka kiʼa anateʼnaya kanolufiʼmo kika nato, huno huʼnigeno Yosefeʼa hunoʼaeʼmo, huʼnana gemo afaʼa akame huguve, huno ha paiʼniye. 
GEN.47.31	Yekopuʼa hunoʼaeʼmo, kagoʼya ataleteka alagi lama gemo nehuve, huka naha paiyo, huno huʼnigeno agoʼyamo ataleteno alagi lama ge nehuve, huno huʼniye. Inagi Isaleliʼa hipaleʼmo maiʼnenoʼaeʼmo ape huʼneno Gotifeʼmo mono huʼniye.
GEN.48.1	Inagi ago maime eʼnageno Yosefefeʼmo ha paiʼapaeʼmo, Afokamoʼmo kaitaʼmo hauʼniye, huʼa ha paiʼnagenoʼaeʼmo lole mafaʼneʼalaʼmo Manasaʼe Ifalemiʼeʼmo anavaleteno uʼniye. 
GEN.48.2	Inagi mago vekamoʼmo Yekopufeʼmo ha painoʼaeʼmo, Ago, huno, mafaʼnekamo Yosefeʼmo kagaetegamo neʼe, huno ha paiʼnigenoʼaeʼmo agaiʼamo lokiya vaino he tino hipaleʼmo fai maiʼniye. 
GEN.48.3	Yekopuʼa Yosefefeʼmo ha painoʼaeʼmo, Gotiʼa muki lokiyaʼamo haneʼniya Gotiʼa Kenani kotega Lusa taonifiʼmo maiʼnogenoʼaeʼmo naulagaleʼmo afole aiteno alino auleno nateʼniye. 
GEN.48.4	Naha painoʼaeʼmo, Afiyo, huno, Nagaemo kaha maesugeno asole kaginago vayaʼmo afole aiteʼa aiʼa atagu faeʼa maigae. Kagaepatiʼmo asole vayaʼmo aliʼna afole aiʼna apateteʼna mani mopamo kaginago vayaʼmo apamisugeno alagi apakaiʼapi mopamo hanege hanege huno hanegaiye, huno naha paiʼniye. 
GEN.48.5	Hemenimo mafaʼnekalaʼmo Ifalemiʼe Manasaʼeʼmo mani Isipi kote oʼmeʼnogekaeʼmo alika anateʼnana mafaʼnelaʼmo nagaiʼni mafaʼnelaʼmae. Lumeniʼe Simiyoniʼeʼmo mafaʼneʼnilaʼmo maiʼnaʼa kava huʼana maigaʼae. 
GEN.48.6	Henagaʼamo alika apatesana mafaʼne anagaʼmo kagaika mafaʼne anagakamae. Ani mafaʼne anagaʼmogimo mopamo aliʼa fako huʼa alisayapatiʼmo nepuʼapimogiʼeʼmo aligae. 
GEN.48.7	Nagaemo Mesopotemiya kotegatiʼmo ataleʼna halate Kenani kotegamo Efalata taonifi hogo kateʼmo uta Efalata taonifiʼmo avaʼyi hisunafeʼmo nehutaeʼmo Lesoʼa nahaopaleʼmo faliʼniye. Faliʼnigeʼna ani kaʼmo agiʼnaleʼmo kiʼna ateʼnove, huno ha paiʼniye. Ani taonimo alu agiʼamo Metelehamu taonimae.
GEN.48.8	Isaleliʼa Yosefe mafaʼnelaʼmo anaketenoʼaeʼmo, ani mafaʼnelaʼmo ina laganie, huno ge huno afi geʼniye. 
GEN.48.9	Yosefeʼa, Nagae mafaʼnelaʼmae. Gotiʼa Isipi koteʼmo maiʼnogenoʼaeʼmo namiʼniya mafaʼnelane, huno ha paiʼnigenoʼaeʼmo, kahaoke hovanagi nagaetegamo anavalelika egeʼnao nagaemo aliʼna auleʼna anategauve, huno huʼniye. 
GEN.48.10	Isaleliʼa ago kosuna leʼniyaʼmofeʼmo aulagamo hosuʼnigeno oʼageʼniye. Yosefeʼa afoʼamo haopaleʼmo anavalelino eʼnigeno Yekopuʼa ananu kiteno hanaeno neʼniye. 
GEN.48.11	Isaleliʼa Yosefefeʼmo ha painoʼaeʼmo, Nagaemo nagesa afiʼnaeʼmo kaugosamo okagegauve, huʼna huʼnovaʼmonanafa Gotiʼa kagaeʼe mafaʼnekalaʼeʼmo alino nave liʼnigeʼna lapakeʼnove, huno ha paiʼniye. 
GEN.48.12	Inagi Yosefeʼa Yekopu alutalateʼmo mafaʼneʼalaʼmo anavaleno alino he tino anateteno mopafiʼmo aleʼya faiʼneno ape huʼniye. 
GEN.48.13	Yosefeʼa mafaʼneʼamo Ifalemiʼmo afoʼamo hoga haopaleʼmo ateteno Manasaʼmo afoʼamo lamaga haopaleʼmo ateteno huʼniye. 
GEN.48.14	Isaleliʼa lamaga ayaʼmo aganaʼamo Ifalemi agenopaleʼmo maleteno hoga ayaʼmo nepuʼamo Manasa agenopaleʼmo maleʼniye. Yekopuʼa ayaʼmo malege malege huno maleno alagepa huno maleʼniye. Manasaʼmo yege mafaʼnemo maiʼniyaʼmofeʼmae. 
GEN.48.15	Yekopuʼa Yosefefeʼmo alino auleno atetenoʼaeʼmo ani ge huʼniye. Lotoʼnimo Emalehamuʼe afoʼnimo Aisakiʼeʼmo Goti aulagaleʼmo maiʼnaʼae. Ani Gotiʼa muki afinaʼmo maime maime eʼnova afinaʼmo neʼyaʼmo namilineno hemeniʼeʼmo neʼnamiye. 
GEN.48.16	Enisole vekamoʼa muki hosu kavategatiʼmo nagufamo alino katino nateʼniya enisole vekamoʼa lole mafaʼnelaʼmo alino auleno anatesigeʼa vayaʼmogimo anakaefeʼmo huʼapaeʼmo, Yekopu mafaʼnelane, huʼa huge Emalehamu nofi vekalane, huʼa huge Aisaki nofi vekalane, huʼa huge hugae. Anakaepatiʼmo Gotiʼa asole vayaʼmo alino afole aino apateno, huno huʼniye.
GEN.48.17	Yosefeʼa ageʼniyana afoʼamo lamaga ayaʼmo Ifalemi agenopaleʼmo maleʼnigeno agetenoʼaeʼmo ani kavafeʼmo ohauʼnigeno afoʼamo lamaga ayaʼmo alino Manasa agenopaleʼmo malesiyafeʼmo huʼniye. 
GEN.48.18	Yosefeʼa afoʼamofeʼmo, Afo, huno, ina kava osuka ago, ani mafaʼnegeʼmo yege mafaʼnemo maiʼniyanagi agae agenopaleʼmo lamaga kayaʼmo malo, huno ha paiyaʼmonanafa 
GEN.48.19	afoʼamoʼmo ohauʼniye. Agaemo Yosefefeʼmo ha painoʼaeʼmo, Mafaʼneʼnimogae, huʼna, afiʼnove, he, ageʼnove. Agaepatiʼmo ani kavaʼmo huʼa asole vayaʼmo afole aisageno ala agimo aligiyaʼmonanafa aganaʼamokeʼmo ago aeno aga segaiye. Aganaʼamopatiʼmo asole nofi vayaʼmo afole aigae, huno ha paiʼniye. 
GEN.48.20	Ani afinaʼmo Yekopuʼa lole mafaʼnelaʼmo alino auleno anateʼniye. Agaemo hunoʼaeʼmo, Isaleli nofi vayaʼmogi anakiʼaniletiʼmo huʼapaeʼmo, Gotiʼa Ifalemiʼe Manasaʼeʼmo alino auleno anateʼniya kava huno alino auleno lapategaiye, huʼa hugae. Inagi Ifalemiʼa alino hogote vekamo ateteno Manasa agae aiyaʼafiʼmo ateʼniye. 
GEN.48.21	Isaleliʼa Yosefefeʼmo ha painoʼaeʼmo, nagaemo falisuva kanaʼnimo alagi hogo huʼniye. Hogo huʼniyaʼmonanafa Gotiʼa lapakaeʼeʼmo magokepi lokaeno maiʼneno lapakinago vayaʼai mopaleʼmo halate afaʼa lapavalelino ugiye. 
GEN.48.22	Nagaemo muki yaʼanimo aliʼna fako huʼna magoke aiyaya huʼna konagakamogimo apamiguvaʼmonanafa kagaemo aeʼna apaka seʼna magoʼe yaʼmo kamiteʼna naipeʼe atiletiʼeʼmo Emo nofi vayaʼeʼmo kamemo huʼna aeʼna apaka seteʼna mopaʼapimo aliʼnova mopamo kamiʼnove, huno ha paiʼniye.
GEN.49.2	Yekopu mafaʼne anagaʼmogitapae, huʼna, etapa nahaopaʼaleʼmo alita anupa hutapa maiʼnetapa lapaketafo huʼnetapa nagaemo Isaleliʼnamo afotapimoʼnamo hisuva gemo afiyo. 
GEN.49.3	Lumeniyo, huʼna, kagaemo yege mafaʼneʼnimo maiʼnane. Neya vekamo lokiyaʼnimo haneʼnigeʼnaeʼmo aliʼna kateʼnove. Lokiya vekamo maitekaeʼmo ala kagi aliteka aeka apaka seʼnane. 
GEN.49.4	Kagaemo afokamo aʼeʼmo magokepi lokaeka havaeʼnanaʼmofeʼmo aeka apaka osegane. Anikana huka maiʼnananageka magoke kavaʼmo hisanafeʼmo lokiyakamo ohaneʼniyaʼmofeʼmo aeka apaka osegane. Hipaʼnileʼmo havaeteka alika hosu huka ateʼnanaʼmofeʼmae. 
GEN.49.5	Lole konagalaʼmo Simiyoniʼe Livaiʼeʼmo vayaʼaifeʼmo hanau huʼana oʼapateʼana kamitimo hapaeʼnaʼa yaʼmo noʼanifiʼmo haneʼniye. 
GEN.49.6	Anakaemo anaipa leʼnigeʼana kamitimo apamagiʼnaʼaʼmofeʼmo anakae anaipa anakesaeʼmo nagaemo kanalene, huʼna osuguve. Huguʼae, hisaʼa kavaʼmo pulumakamogi apaiyamo heʼana nehatagaʼaʼmofeʼmo nagaemo anakaeʼeʼmo alagi magokepi lokaeʼna oʼmaiguve. 
GEN.49.7	Anaipamo leʼnigeʼana vayaʼaifeʼmo hanau huʼana noʼapataʼa kavaʼanimo haneʼniye. Gotiʼa geʼaletiʼmo lifana huno anategaiye. Nagaemo Yekopu nofi vayaʼmo aliʼna fako huʼna apaote apaote huʼna apatesugeʼa maigae.
GEN.49.8	Yutagaeʼmo muki konagakamogimo kagikaleʼmo aliʼa asaga huʼa kategae. Kame vayakamogi lugoʼapileʼmo apatafaugane. Afokamo mafaʼne anagaʼmogi kagaeteʼmo ape huteʼa ala kagikamo kamigae. 
GEN.49.9	Yutaʼa mago aikeli laiyonigana huno maiʼniye. Mafaʼneʼnimogae, huʼna, afela afumo uka haeteka aika atagineka eʼnane. Laiyonimoʼa ape huno neʼmaiya kava huno maigiye. Ina laʼmo ha faino atalegaiye. 
GEN.49.10	Kini vayaʼmogimo hayopa kayoʼapiletiʼmo yagaiʼa neʼapataya kava huʼa Yuta nofi vayaʼmogimo yagaiʼa apateme apateme neʼesageno mago vekamo Sailoʼmo egaiye. Sailoʼmo esigeʼapaeʼmo muki vayaʼmogimo aiyafiʼmo maiʼneʼa geʼamo afigae. 
GEN.49.11	Agaemo hoyaʼafiʼmo haneʼniya nofi yosaleʼmo noki afuʼamo aeno ategaiye. Agaemo kukenaʼamo nofi alagafati anipiʼmo sese hugiye. 
GEN.49.12	Nofi alagafati aniʼmo anupa aniʼmo haneʼniyaʼmonanafa lole aulagalaʼmoʼmo magoʼe huno anupaʼageʼmo huʼniye. Nu anumo yaveyave yaʼmo haneʼniyaʼmonanafa aveʼmoʼmo magoʼe huno yaveyaveʼageʼmo huʼniye. 
GEN.49.13	Semuluniʼa solovala ani haigileʼmo maigiye. Agaemo sipimo eʼa maisaya haopalegamo maigiye. Agae mopamo atupamoʼmo uno Saitoni taonileʼmo hanegaiye. 
GEN.49.14	Isakaʼa lokiya noki afugana huno maiʼniye. Agaemo kagemi yaʼmo neʼaiya kutalaʼmo hanetaʼageno folagapiʼmo havaeʼniye. 
GEN.49.15	Agaemo ageʼniyana kanale mopamo alagepa huʼa maisaya agufa mopamo haneʼnigeno agetenoʼaeʼmo ayamukiki huno aliʼyaʼmo aliʼniye. Aliʼniyaʼmonanafa henagaʼamo kalavusi aliʼyaʼmo aliʼniye.
GEN.49.16	Neniʼa yasi vekamo maiʼneno vayaʼamo alino fako huno apategaiye. Apakaemo alu Isaleli nofi vayaʼmo maigae. 
GEN.49.17	Nagaloʼyavegana huno ka agiʼnaleʼmo maiʼneno hosimo neʼesigenoʼaeʼmo aiyafiʼmo haesigeno hosileʼmo fai maiʼnisiya vekamo akamelegatiʼmo asagauno aigiye. 
GEN.49.18	O Ala kava nene, huʼna, nagaemo nagufamo alika katika natesanafeʼmo kagava maiʼnove.
GEN.49.19	Asole vayaʼmogimo eʼa Gatiʼmo kamemo nehaesagenoʼaeʼmo henagaʼamo kamemo huno aeno apaka segaiye.
GEN.49.20	Asa mopafatiʼmo alagepa neʼyaʼmo afole aigiye. Kini vayaʼmogimo nehapaiya agufa neʼyaʼmo afole aigiye.
GEN.49.21	Nafataliʼa afela memegana huno agaiʼamo hauʼnisiya kateʼmo umenitata huno maigiye. Agaemo alagepa gemo huno hapa nepaiye.
GEN.49.22	Yosefeʼa mago alagepa alagamo neʼaeya nofikana huno maiʼniye. Ani nofiʼmo meti aniʼmo agiʼnaleʼmo haneʼnigeno akopaʼamoʼmo uneno huno yatala huteno kegiʼyaleʼmo kino uno haino alino haleno ataleʼniye. 
GEN.49.23	Atiletiʼmo kamemo nehaya vayaʼmogimo agaefeʼmo apaini huteʼa kamemo haneʼniya keveletiʼmo haeʼnae. 
GEN.49.24	Yekopu Gotiʼamoʼmo lokiyaʼaʼe vekamoʼmo lokiya vaino ateʼnigeno Yosefe atiʼamo alagi lokiya vaino haneʼniye. Yosefe ayatalamoʼeʼmo lokiya vaino haneʼniye. Sipisipileʼmo neʼyagaiya vekamo Isaleli vayaʼmogi yafaʼapimo maiʼniyaʼmofeʼmae. 
GEN.49.25	Afokamo Gotiʼamoʼmo alagepa huno kaha maegaiye. Lokiyaʼamo haneʼniya Gotiʼa alagepa huka maisanafeʼmo alino auleno kategaiye. Anaga kokuʼnapatiʼmo alagepa huno kaha maesiya yaʼmo kamige afepilagatiʼmo alagepa huno kaha maesiya yaʼmo afole aige aʼne anagatapimogi nuʼapimo alino alagepa huge apaipamo alino alagepa huge husigeʼa asole mafaʼnemo aliʼa apatesageʼa alagepa huʼa maige hugae. 
GEN.49.26	Afokamoʼnamo Gotiʼa kaha maesigeka alagepa huka maisana yaʼmo kamuvanageno laginago vayaʼmo Gotiʼa apamiʼniya yaʼmo ago aeno aga seʼniye. Ani yaʼmoʼa magoʼe huno kilino uno haino muki afinaʼmo hanege hanege huno hanesiya avemo kino aino ati kaegaiye. Ani yaʼmoʼa Yosefeʼmo konagaʼamogiʼeʼmo magokepi lokaeno oʼmaiʼnifa aote maiʼniya vekamo agenopaleʼmo asagauno aigiye.
GEN.49.27	Menisameniʼa afela kalamoʼmo aga neteya kalagana huno maiʼniye. Muki afinaʼmo neteʼae neteʼaeʼmo haeʼniya yagagafamo negaiye. Kamemo huno aeno apaka seteno uneʼmo alisiya kagemi yaʼmo alino fako huno apamigiye.
GEN.49.28	Mukiʼamo tuolofuʼa Isaleli nofi vayaʼmogeno afoʼapimoʼmo alino au leno apateteno hapa paiʼniye. Ani gemo huno alu ge alu gemo mukiʼaeʼmo ina kava ina kavaʼmo huta maige huno hapa paiʼniye.
GEN.49.29	Inagi Yekopuʼa ani kavaʼmo hiyo, huno hapa paitenoʼaeʼmo, hogoʼamo Gotiʼa navalelino uno vayaʼniʼeʼmo alino anupa huno nategaiye. Nagufaʼamo alinitutapa naginago vayaʼmo kiʼa apateʼnaya yafa kapiʼmo Hiti nofi vekamo Efaloni mopaleʼmo kitapa nateyo. 
GEN.49.30	Ani yafa kaʼmo Makapeli mopaleʼmo Mamali taonimo haopaleʼmo Kenani koteʼmo haneʼniye. Emalehamuʼa ani yafa kaʼe mopaʼeʼmo Hiti nofi vekamo Efaloni mopamo ago miya fai maleʼniye. Agaiʼa kanoluʼmo hanesiyafeʼmae. 
GEN.49.31	Ani kanolufiʼmo Emalehamuʼe aʼamo Selaʼeʼmo kiʼa anatege Aisakiʼe aʼamo Lipekaʼeʼmo kiʼa anatege huʼnageʼnaeʼmo nagaemo Liyaʼmo kiʼna ateʼnove. 
GEN.49.32	Emalehamuʼa Hiti nofi vayaʼmogi yafa kaʼe mopaʼeʼmo ago miya faiʼniye, huno hapa paiʼniye. 
GEN.49.33	Yekopuʼa ani gemo hapa paitenoʼaeʼmo aiyamo alino aupa hulino uno haino hipaleʼmo maiʼnenoʼaeʼmo avamusaʼmo alinino haiʼneno ataleteno faliʼnigeno Gotiʼa vayaʼaʼeʼmo alino anupa huno ateʼniye.
GEN.50.1	Yosefeʼa afoʼamoʼmo ageʼniyana ago faliʼnigeno agetenoʼaeʼmo afoʼamo augosafiʼmo asagauno aiteno aviʼyaʼmo nehunoʼaeʼmo haeno neʼniye. 
GEN.50.2	Yosefeʼa aliʼyaʼamo neʼaliya lota vayaʼaifeʼmo, agufamo okasalisiya malasinimo faletapa ateyo, huno hapa paiʼnigeʼa lota vayaʼmogimo Isaleli agufaleʼmo malasinimo faleʼa ateʼnae. 
GEN.50.3	Isipi lota vayaʼmogimo fotiʼa afinaʼmo faleʼa neʼapataya kava huʼa Yekopu agufaleʼmo malasinimo faleʼnae. Isipi vayaʼmogimo Yekopufeʼmo sevetiʼa afinaʼmo hapau huʼa aviʼyaʼmo huʼnae. 
GEN.50.4	Ani sevetiʼa afinaʼmo hano hutegeno Yosefeʼa uno Kini vekamo Felo afamo anagaʼaeʼmo hapa painoʼaeʼmo, Nagaefeʼmo nahaoke hesayana utapa geʼnimo Kini vekamo ha paitapaeʼmo, 
GEN.50.5	Yosefe afoʼamoʼmo falisiya afinaʼmo hogo huʼnigeno Yosefefeʼmo ha painoʼaeʼmo, Afiyo, huno, falisuva afinaʼmo hogo huʼniye. Kenani kotegamo kiʼa natesaya kanoluʼmo ago alo hu maleʼnova kanolufikeʼmo kika nato, huno ha paiʼniye, hutapa ha paiyo. Inagi afaʼa nategeʼna afoʼnimoʼmo aliniʼna uʼna kiʼna ateteʼna eno, huno huʼniye, hutapa ha paiyo. 
GEN.50.6	Feloʼa hunoʼaeʼmo, Afokamoʼmo kagaefeʼmo hunoʼaeʼmo, kagoʼyamo ataleteka Kenani kotegamo aliniʼna uʼna kiʼna kategauve, huka naha paiyo, huno kaha paiʼniyaʼmofeʼmo alinika uka kika ato, huno ha paiʼniye.
GEN.50.7	Inagi Yosefeʼa uno afoʼamoʼmo alininuno kino atesiyafeʼmo uno haiʼnigeʼa agaeʼeʼmo muki Felo aliʼyaʼamo neʼaliya vayanagi neʼyagaiya vayanagi muki Isipi vayatama vayanagi huʼa uʼa haiʼnae. 
GEN.50.8	Ani kava huʼa Yosefe afamo anagaʼagi konagaʼamogiʼenagi afoʼamo afamo anagaʼagi huʼa mukiʼamo uʼnayaʼmonanafa aise mafaʼne anaganagi sipisipigi memegi pulumakagi huʼa Goseni kotegamo maiʼnae. 
GEN.50.9	Muki talalagi hosileʼmo fai neʼmaiya vayaʼenagi huʼa asole vayaʼmo Yosefeʼeʼmo uʼnae. 
GEN.50.10	Apakaemo Yoneni aniʼmo lakaeʼa Atati kotega viti haletiʼyaʼmo nehalaya koteʼmo uʼa avaʼyi huʼnae. Apakaemo ani koteʼmo uʼa avaʼyi huteʼapaeʼmo seveniʼa afinaʼmo lusi kava huʼa hapau huʼa maiʼnae. 
GEN.50.11	Ani koteʼmo Kenani vayaʼmogimo apakeʼnayana lusi kava huʼa hapau huʼa maiʼnageʼa apaketeʼapaeʼmo, Isipi vayaʼmo ani kavafeʼmo lusi kava huʼa hapau nehae, huʼa huʼnayaʼmofeʼmo ani koʼmo saufa agiʼamo Emo Misalaimi kone, huʼa ateʼnae. Yoneni aniʼmo mugagayaga faliga haneʼniye.
GEN.50.12	Inagi Yekopu mafaʼne anagaʼamogimo hapa paiʼniya agufa kavaʼmo huʼa kiʼa ateʼnae. 
GEN.50.13	Mafaʼne anagaʼamogimo Kenani kotegamo aliniʼa uʼa Makapela kotega Mamali taonimo haopaleʼmo haneʼniya yafa kapiʼmo kiʼa ateʼnae. Emalehamuʼa agaiʼa kanoluʼmo hanesiyafeʼmo Hiti nofi vekamo Efaloni yafa kaʼmo miya faiʼniya kanolufiʼmo Yekopuʼmo kiʼa ateʼnae. 
GEN.50.14	Yosefe afoʼamoʼmo kino atetegeʼapaeʼmo konagaʼamogiʼe muki avagi huʼa uʼnaya vayaʼeʼmo Isipi kotegamo atagi neʼa eʼnae.
GEN.50.15	Yekopuʼa falitegeʼapaeʼmo Yosefe nepuʼamogimo huʼapaeʼmo, Fiku yanageno Yosefeʼa lagaefeʼmo ohauge agaetegamo muki huʼnona hosu kavatimo anonatilefeʼmo lamige hugiye, huʼa apakesamo afiʼnae. 
GEN.50.16	Afiteʼapaeʼmo mago vayaʼmo aliʼa apatageʼa Yosefetegamo uʼapaeʼmo, Afokamoʼmo ofalino afaʼa maiʼnenoʼaeʼmo mago gemo laha paiʼniye. 
GEN.50.17	Lapakaemo Yosefefeʼmo ina ge hutapa ha paiyo. Kahaoke hovanagi, nepukamogi hosu kavaʼapimo afaʼa alika atalo. Apakaemo kagaetegamo hosu kavaʼmo huʼnayaʼmofeʼmae, huno laha paiʼniye. Hemenimo kahaoke honanagi afokamo Gotiʼamo aliʼyaʼamo neʼaluna vayaʼmogita hosu kavatimo afaʼa alika atalo, huʼa huʼnaya gemo Yosefeʼa afitenoʼaeʼmo aviʼyaʼmo huʼniye. 
GEN.50.18	Inagi nepuʼamogimo Yosefetegamo uʼa apaleʼyamo faiʼneʼa ape huʼa ateʼnae. Apakaemo huʼapaeʼmo, Afiyo, huʼa, lagaemo aliʼyakamo neʼaluna vayakamo maiʼnone, huʼa huʼnageno 
GEN.50.19	Yosefeʼa hapa painoʼaeʼmo, Lapakaemo koli osiyo. Nagaemo Gotiʼnamo oʼmaiʼnovanageʼna agoti huʼna olapategauve. 
GEN.50.20	Lapakaemo nagaetegamo hosu kavaʼmo hugune, hutapa lapakesamo afitetapa huʼnayaʼmonanafa Gotiʼa alagepa kavaʼmo afole aisiyafeʼmo afaʼa lapateʼnigetapa ani kavaʼmo huʼnae. Asole vayaʼai apakufamo alino katino apatesiyafeʼmae. 
GEN.50.21	Ani kavaʼmo huʼniyaʼmofeʼmo koli osiyo. Nagaemo lapakaeʼe mafaʼne anagatapiʼeʼmo afaʼa yagaiʼna lapategauve, huno hapa paiteno koli huʼnaya apaipa apakesamo huno falu hisiyafeʼmo falu fala gefatiʼmo huno hapa paiʼniye.
GEN.50.22	Yosefeʼe afoʼamo nofi vayaʼeʼmo Isipi koteʼmo maiʼnae. Yosefeʼa vani hataleti teniʼa kafugamo maiʼniye. 
GEN.50.23	Agaemo Ifalemi mafaʼne anagaʼe Ifalemi agiyoʼamogiʼeʼmo apakeʼniye. Manasa mafaʼnemo Maki mafaʼne anagaʼmo Yosefeʼa alute alino faino apateʼnigeʼa maiʼneʼa kosiʼnae. 
GEN.50.24	Henagaʼamo Yosefeʼa konagaʼamogifeʼmo hapa painoʼaeʼmo, Falisuva afinaʼmo ago hogo huʼniyaʼmonanafa Gotiʼa emineno lapa maeno mani kotetiʼmo lapavalelino hogoteno agoʼyamo ataletenoʼaeʼmo Emalehamufenagi Aisakifenagi Yekopufenagi huno lapamiguve, huno hapa paiʼniya kotegamo ugiye, huno hapa paiʼniye. 
GEN.50.25	Yosefeʼa Isaleli mafaʼne anagaʼaifeʼmo hapa painoʼaeʼmo, lapagoʼyamo ataletetapaeʼmo, kayamufakamo alinituta Kenani kotegamo kita ategaune, hutapa naha paiyo. Gotiʼa emineno alagepa huno lapa maesigetapa mani kotetiʼmo nayamufaʼnimo alinitapa ugae, huno hapa paiʼniye. 
GEN.50.26	Inagi Yosefeʼa vani hataleti teniʼa kafugamo maiteno faliʼniye. Mago lota vayaʼmogimo agufaleʼmo malasinimo faleʼa ateteʼa kesifiʼmo maleteʼa Isipi koteʼmo maleʼnae.
EXO.1.3	Isakaʼagi Sepaluniʼagi Menisameniʼagi 
EXO.1.4	Naniʼagi Napataliʼagi Gatiʼagi Asaʼagi huʼa uʼnae. 
EXO.1.5	Yosefeʼa hogoteno uno Isipi kotegamo maiʼnigeʼapaeʼmo Yekopuʼagi muki nofi vayaʼamo sevetiʼa vayanagi huʼa Isipi kotegamo uʼnae. 
EXO.1.6	Henagaʼamo Yosefeʼa falige muki konagaʼamogimo falige ani afinaʼmo maiʼnaya vayaʼmo falige huʼnae. 
EXO.1.7	Faliʼnayaʼmonanafa Isaleli vayaʼmogimo asole mafaʼnemo aliʼa apateʼnayaʼmofeʼmo magoʼe huʼa asole vayaʼmo afole aiteʼa Isipi koteʼmo maiʼa kili paeteʼa lokiya nofi vayaʼmo afole aiʼnae.
EXO.1.9	Kini vekamoʼmo vayaʼaeʼmo hapa painoʼaeʼmo, Afiyo, huno, Isaleli vayaʼmo asole vayaʼmo maiteʼapaeʼmo apakae lokiyaʼmoʼmo lagae lokiyatimo ago aeno aga seʼniye. 
EXO.1.10	Alagepa huta lagesamo afigetao. Fiku yanageʼa kame vayatiʼeʼmo aliʼa lokaeteʼa lagaeʼeʼmo kamemo huteʼa kotiletiʼmo apaune heʼa ugae, huno hapa paiʼniye. 
EXO.1.11	Ani gemo huno hapa paiʼniyaʼmofeʼmo Isaleli vayaʼmogimo apaiyafiʼmo maisayafeʼmo mago yagaiʼa apatesaya vayaʼmo lekana paiʼa apateʼnageʼa lokiya vaiʼa yagaiʼa apateʼnageʼa lusi hapaise vose aliʼyaʼmo aliʼnae. Ani agufa lokiya kana aliʼyaʼmo aliteʼa lole taonilaʼmo Pitomi taoniʼe Lamasesi taoniʼeʼmo kiʼnae. Ani lole taonilapiʼmo kini vekamo neʼyaʼagi alu ya alu yaʼagi huʼa maleʼnae. 
EXO.1.12	Apakaemo magoʼe huʼa hapaise vose aliʼyaʼmo apamiʼnayaʼmonanafa Isaleli vayaʼmo magoʼe huʼa asole vayaʼmo afole aiʼnageʼapaeʼmo Isipi vayaʼmogimo apaketeʼapaeʼmo koliʼapimo huʼnae. 
EXO.1.13	Isaleli vayaʼaifeʼmo koliʼapimo huʼnayaʼmofeʼmo magoʼe huʼa lusi hapaise vose aliʼyaʼmo apamiʼnae. 
EXO.1.14	Isaleli vayaʼmo maiʼnaya kavaʼapimoʼmo alagi hosuʼniye. Apakaemo simeli aliʼyaʼmo alige mopaletiʼmo noʼmo kisaya yafaʼmo kaege hoyamo aliʼa vaige huʼa lusi hapaise vose aliʼyaʼmo aliʼnae. Isipi vayaʼmogimo muki afinaʼaeʼmo hapau huʼa oʼapateʼa magoʼe huʼa kana aliʼyakeʼmo apamiʼnae.
EXO.1.15	Isaleli aʼne anagaʼmogimo mafaʼnemo aliʼa apatesayafeʼmo huʼnaya afinaʼmo hapa neʼmaʼa atalaʼmo Sifalaʼe Puvaʼeʼmae. Isipi kini vekamoʼmo ani atalaʼanifeʼmo ina ge huno hana paiʼniye. 
EXO.1.16	Lanakaemo mago Himulu a kanomoʼmo ve mafaʼnemo alino neʼatesigetanaeʼmo ani mafaʼnemo alagi kamitimo amagisaʼageno faligiye. Amagigaʼaʼmonanafa a mafaʼnemo alino atesigetanaeʼmo oʼamagitana afaʼa ateʼao, huno hana paiʼniye. 
EXO.1.17	Ani ge huno hana paiʼniyaʼmonanafa Goti agiʼalefeʼmo koli huʼnaʼaʼmofeʼmo kini vekamoʼmo ani kavaʼmo hiʼao huno hana paiʼniya kavaʼmo osuʼana ve mafaʼne anagaʼmo afaʼa apateʼnaʼae. 
EXO.1.18	Inagi kini vekamoʼmo lole atalaʼanifeʼmo ge huʼnigeʼana eʼnaʼagenoʼaeʼmo ina ge huno ge huno anafi geʼniye. Na kava higetanaeʼmo lanakaemo ve mafaʼne anagaʼmo afaʼa apateʼnaʼae, huno anafi geʼniye. 
EXO.1.19	Anakaemo ha paiʼanaeʼmo, Muki Himulu nofi aʼne anagaʼmogimo Isipi aʼne anagakana huʼa oʼmaiʼnae. Apakaemo lokiya aʼne anagaʼmo maiʼnayaʼmofeʼmo utaʼa avaʼyi osuʼnoʼageʼapaeʼmo malage huʼa mafaʼnemo aliʼa neʼapatae, huʼana ha paiʼnaʼae. 
EXO.1.20	Ani kavaʼmo huʼnaʼaʼmofeʼmo Gotiʼa ani lole atalaʼmo alagepa huno hana maeʼnigeʼana alagepa huʼana maiʼnaʼae. Inagi Isaleli vayaʼmo magoʼe huʼa asole vayaʼmo afole aiteʼa lokiya nofi vayaʼmo hamaleʼnae. 
EXO.1.21	Isaleli aʼne anagaʼmogimo mafaʼnemo aliʼa neʼapatageʼanaeʼmo hapa neʼmaʼa atalaʼmoganimo Gotifeʼmo koli huʼnaʼaʼmofeʼmo Gotiʼa anakaemo mafaʼnemo aliʼana atesaʼafeʼmo hana maeʼniye. 
EXO.1.22	Inagi kini vekamo Feloʼa Isipi vayaʼaifeʼmo hapa painoʼaeʼmo, muki Himulu vayaʼmogimo saufamo aliʼa apatesaya ve mafaʼne anagaʼmo apasagautapa alopa anipiʼmo yaga autapa apataletetapa a mafaʼnemo aliʼa apatesagetapaeʼmo afaʼa apateyo, huno hapa paiʼniye.
EXO.2.2	aipaguʼeʼmo maiteno ve mafaʼnemo alino ateʼniye. Ageʼniyana alagepa mafaʼnemo maiʼnigeno agetenoʼaeʼmo loleʼe magoʼe agufa kaimo alino fala kino ateʼniye. 
EXO.2.3	Inagi magoʼe huno alino fala kino atesiya kavaʼmo osuʼnigenoʼaeʼmo hona yuvapamo alino kameletiʼmo faleno aeno kaniteno ani yuvapafiʼmo mafaʼneʼamo havaeno ateteno alinino uno lamino ani haigileʼmo haneʼniya akepapiʼmo fala kino ateʼniye. 
EXO.2.4	Ani mafaʼnemo asaʼamoʼmo mago aise afagiʼaleʼmo he tino maiʼneno ani mafaʼneleʼmo na agufa kavaʼmo afole aisifi, huno ageno maiʼniye.
EXO.2.6	Kini vekamo a mafaʼnemoʼmo hona yuvapamo avayaʼamo alino akalino ageʼniyana ve mafaʼnemo maiʼneno aviʼyaʼmo nehigeno agetenoʼaeʼmo hau huno ateteno, Ani mafaʼnemo Himulu nofi vayaʼmogi mafaʼnemo maiʼniye, huno huʼniye. 
EXO.2.7	Ani mafaʼnemo asaʼamoʼmo eno Felo a mafaʼneeʼmo ina ge huno afi geʼniye. Nagaemo uʼna mago Himulu nofi a kanoeʼmo ha paisugeno eno nuʼmo kagaikalefeʼmo amiteno yagaino atesifiye, huno afi geʼniye. 
EXO.2.8	Felo a mafaʼnemoʼmo, he kanalenagi uka ge hugeno eno, huno ha paiʼnigeno uno ani mafaʼnemo itaʼamofeʼmo ge huʼnigeno eʼniye. 
EXO.2.9	Felo a mafaʼnemoʼmo ha painoʼaeʼmo, Ani mafaʼnemo avalelika uka nuʼmo amiteka agaika nato miyaʼmo kamiguve, huno ha paiʼniye. Inagi itaʼamoʼmo mafaʼneʼamo avalelino uno nuʼmo amiteno againo ateʼniye. 
EXO.2.10	Ani mafaʼnemo kosino alopa heʼnigenoʼaeʼmo itaʼamoʼmo avalelino uʼnigeno Felo a mafaʼnemoʼmo agaiʼa mafaʼneʼagana huno avaleno agaiʼniye. Nagaemo anipatiʼmo avaleʼnova mafaʼnemae, huteno agiʼamo Moseseʼae huno ateʼniye.
EXO.2.12	Inagi Moseseʼa vayafeʼmo aulu helinuneno huʼniyana vayaʼmo oʼapakeʼniye. Oʼapakeʼniyaʼmofeʼmo ani Isipi vekamo alagi kamitimo amagiteno ani kahaepafiʼmo keli kafiteno alino aeno ati kaeno ateʼniye. 
EXO.2.13	Inagi egaʼamo Moseseʼa halate uno anakeʼniyana lole Himulu vekalaʼmo kaveta nehaʼageno anaketenoʼaeʼmo, aepa faino kaveta huʼniya vekaeʼmo, Na kava higekaeʼmo kagaika nofi vekamo neʼamagine, huno afi geʼnigenoʼaeʼmo 
EXO.2.14	Ina laʼmo lagaeteʼmo yagaika lateʼneka agoti getimo afiteka alika fako huka latesana vekamo maigane, huteno lekana paino kateʼniye. Kagaemo Isipi vekamo kamitimo amagiʼnana kava huka nagaemo namagisanafeʼmo nehapiye, huno huʼnigeno Moseseʼa ani gemo afitenoʼaeʼmo, nagaemo huʼnova kavafeʼmo muki vayaʼmogimo ago afiʼnae, huno agesamo afiteno koli huʼniye. 
EXO.2.15	Kini vekamo Feloʼa Moseseʼmo huʼniya kavafeʼmo ava gemo afitenoʼaeʼmo, Moseseʼmo amagiyo, huno huʼniyaʼmonanafa Moseseʼa kini vekalegatiʼmo ataleno aune hetaleno uno Mitiyani vayaʼai kotegamo maiʼniye. Uno avaʼyi hutenoʼaeʼmo mago ani keli kotuʼmo haopaleʼmo maiʼniye.
EXO.2.17	Eʼnayaʼmonanafa mago alu sipisipileʼmo yagaiʼa neʼapataya vayaʼmogimo eʼa ani a mafaʼne anagaʼmo aliʼa hapafaiʼa apataleʼnae. Aliʼa hapafaiʼa apataleʼnayaʼmonanafa Moseseʼa he tino ani aʼmafaʼne anagaʼmo hapa maeno aniʼmo he fino sipisipi anagaʼapimo apamiʼniye. 
EXO.2.18	Henagaʼamo Luveliʼa alu agiʼamo Yetaloʼmo afoʼapimotegamo eʼnagenoʼaeʼmo haiya kava hutapa hemenimo malage hutapa eʼnae, huno apafi geʼnigeʼapaeʼmo 
EXO.2.19	apakaemo ha paiʼapaeʼmo, Mago Isipi vekamoʼmo laha maeno sipisipileʼmo neʼyagaiya vayaʼai apayapatiʼmo lagufamo aliʼa katino lateʼniye. Ani vekamoʼmo sipisipitimo aniʼmo he fino apamiʼniye, huʼa ha paiʼnageno 
EXO.2.20	agaemo a mafaʼne anagaʼaeʼmo, ani vekamo haiyaʼaleʼmo maiʼniye. Na kava higetapaeʼmo anileʼmo ataletapa eʼnae. Utapa ani vekaeʼmo ge higenoʼao esigeta lagaeʼeʼmo magokepi neʼyaʼmo negaune, huno hapa paiʼnigeʼa uʼa Moseseʼmo avaleliʼa eʼnae. 
EXO.2.21	Yetaloʼa Mosesefeʼmo, lagaeʼeʼmo lokaeka maiyo, huno ha paiʼnigeno Moseseʼa he, ani kavaʼmo huguve, huno huʼnigenoʼaeʼmo Yetaloʼa mago a mafaʼnemo agiʼamo Sipolaʼmo avaleno amiʼnigeno aliʼniye. 
EXO.2.22	Sipolaʼa aipaguʼeʼmo maiteno mafaʼnemo alino ateʼnigeno Moseseʼa hunoʼaeʼmo, Nagaemo alu kotega vekamo eʼna mani koteʼmo maiʼneʼna mafaʼnemo aliʼna ateʼnove, huno huʼniyaʼmofeʼmo agiʼamo Gesomiʼae, huno ateʼniye.
EXO.2.24	Apakaemo aliʼa apamalagiʼnagenoʼaeʼmo Gotiʼa afiteno Emalehamufenagi Aisakifenagi Yekopufenagi huno Kenani kotega mopamo lapamiguve, huno hapa paiʼniya kotalakeʼaeʼmo agesamo afiʼniye. 
EXO.2.25	Afiʼniyaʼmofeʼmo Isaleli vayaʼmo apaketenoʼaeʼmo apakaefeʼmo hunoʼaeʼmo, Vayaʼnimogi maiʼnae, huno huʼniye.
EXO.3.2	Ala kava neʼmo enisole vekaʼamo mago aise yosafiʼmo atamo nelegeno ani ata vaipiʼmo afole aiʼnigeno Moseseʼa ageʼniye. Ageʼniyana atamo ani yosafiʼmo leʼniyaʼmonanafa ani yosamo leno saga oliʼniye. 
EXO.3.3	Moseseʼa agesa alaʼamo afitenoʼaeʼmo ani kavaʼmo aeto agufa kavaʼmo huno atamoʼmo yosaʼamo leno saga noliyanageʼna uʼna haopaletiʼmo agegauve, huno agesamo afiʼniye. 
EXO.3.4	Ala kava neʼmoʼa ani yosafatiʼmo Moseseʼmo ageno maiʼnigenoʼaeʼmo ani yosamo agesiyafeʼmo kaʼmo ataleno aniyateʼmo eʼnigenoʼaeʼmo, Moseseyo, Moseseyo, huno huʼnigeno, ove, huno huʼnigenoʼaeʼmo 
EXO.3.5	mani yosamo haopaleʼmo eka hogo osuvo. He tika maiʼnana mopamo aliʼna aote maleʼnova mopaleʼmo he tika maiʼnanaʼmofeʼmo sukamo asagika malo. 
EXO.3.6	Nagaemo kaginago vayaʼmogi Gotiʼapimoʼnamae. Nagaemo Emalehamuʼagi Aisakiʼagi Yekopuʼagi huʼna Gotiʼapimoʼnamo maiʼnove, huno ha paiʼnigeno Moseseʼa Gotiʼmo aulu haeno agesiyafeʼmo koli huteno augosafiʼmo alino ati kaeʼniye.
EXO.3.8	Afiteʼnaeʼmo Isipi vayaʼmogi apayapatiʼmo apakufamo aliʼna katiʼna apatesuvafeʼmo emiʼneʼnove. Nagaemo mago mopamo kanale lanitani mopafatiʼmo neʼyaʼmo alagepa huno afole neʼaiya kotega mopaleʼmo apavaleliʼna uguve. Hemenimo ani mopaleʼmo Kenani nofi vayanagi Hiti nofi vayanagi Emo nofi vayanagi Pelesi nofi vayanagi Hivi nofi vayanagi Yemu nofi vayanagi huʼa maiʼnae. 
EXO.3.9	Isaleli vayaʼmo apakafu kiʼnigeʼa kage gage nehaya gemo afige Isipi vayaʼmogimo hapaise vose aliʼyaʼmo apamiteʼapaeʼmo aliʼa afepi neʼapataya kavaʼmo agege huʼnove. 
EXO.3.10	Hemenimo nagaemo aliʼna katesugeka Isipi kini vekalegamo uka vayaʼnimo Isaleli vayaʼmo Isipi kotegatiʼmo apavalelika egane, huno ha paiʼnigeno 
EXO.3.11	Moseseʼa Gotifeʼmo, nagaemo ina laʼnamogeʼna kini vekamo Felotegamo uʼna Isaleli vayaʼmo Isipi kotegatiʼmo apavaleliʼna esuvafeʼmo ani gemo nehane, huno huʼniye. 
EXO.3.12	Gotiʼa ha painoʼaeʼmo, Nagaemo kagaeʼeʼmo magokepiʼmo lokaeʼna maiguve. Mago alagena kavaʼmo hisana kavaʼmo aliʼna kave liguve. Ani hisana alagena kavaʼmo haneʼniye. Isipi kotegatiʼmo apavalelika eka mani aveleʼmo nagaefeʼmo mono hugane, huno ha paiʼniye.
EXO.3.13	Moseseʼa Gotifeʼmo ha painoʼaeʼmo, Nagaemo Isaleli vayaʼmo maiʼnaya kotegamo uʼna avaʼyi huteʼnaeʼmo, laginago vayaʼmogi Gotiʼapimoʼmo lapakaetegamo alino nateʼnigeʼna eʼnove, huʼna hapa paisugeʼapaeʼmo, agiʼamo ina laʼae, huʼa ge huʼa nafi gesageʼnaeʼmo na agufa gemo huʼna hapa paiguve, huno afi geʼnigenoʼaeʼmo 
EXO.3.14	Gotiʼa ha painoʼaeʼmo, Maiʼnova agufa kavakeʼmo huʼna maiʼnovanageʼna ani kavakeʼmo huʼna maiguve. Kagaemo Isaleli vayaʼaifeʼmo, Maiʼniya agufa kavaʼmo huno maiʼniyanageno ani kavakeʼmo huno maiʼniya vekamoʼmo alino nateʼnigeʼna lapakaetegamo eʼnove, huka hapa paiyo, huno ha paiʼniye. 
EXO.3.15	Ha paiteno Gotiʼa magoʼe gemo ha painoʼaeʼmo, Ala kava neʼmo laginago vayaʼmo Emalehamu Gotiʼamoʼmogi Aisaki Gotiʼamoʼmogi Yekopu Gotiʼamoʼmogi huno Gotiʼapimoʼmo alino nateʼnigeʼna lapakaetegamo eʼnove, huka hapa paiyo. Mani nagiʼnimo hanege hanege huno haneʼnisigeʼa henagaʼamo lapakinago vayaʼmo afole aisaya vayaʼmogimo ani nagigeʼmo aegae. 
EXO.3.16	Uka Isaleli vayatama vayaʼmo apavaleka alika anupa huka apateʼnekaeʼmo, Lapakinago vayaʼmo Emalehamu Gotiʼamoʼmogi Aisaki Gotiʼamoʼmogi Yekopu Gotiʼamoʼmogimo huno Gotiʼapimoʼmo nagaeteʼmo afole aiteno naha painoʼaeʼmo, Nagaemo lapa maesuvafeʼmo emiʼneʼna Isipi vayaʼmogimo lapakaetegamo nehaya hosu kavaʼmo ageʼnove. 
EXO.3.17	Nagaemo Isipi kotega neʼaliya hanageke yapatiʼmo apavaleliʼna Kenani nofi vayanagi Hiti nofi vayanagi Emo nofi vayanagi Pelesi nofi vayanagi Hivi nofi vayanagi Yemu nofi vayanagi huʼa maiʼnaya kotegamo kanale lanitani mopafatiʼmo alagepa neʼyaʼmo afole neʼaiya mopaleʼmo lapavaleliʼna uʼna lapategauve, huʼna kaha nepauva gemo huka hapa paiyo. 
EXO.3.18	Ani ge huka hapa paisanaʼmoʼmo gekamo afaʼa afigae. Kagaeʼe Isaleli vayatama vayaʼeʼmo Isipi kini vekalegamo utapa ha paitapaeʼmo, Ala kava neʼmo Himulu vayaʼmogita Gotitimoʼmo lagaemo alino anupa huno lateʼniye. Kahaoke honanagi, afaʼa latalegeta loleʼe magoʼe felugamo uta kaʼme kotegamo Ala kava neʼmo Gotitimoʼmo ofalini amigune, hutapa ha paiyo. 
EXO.3.19	Mani gemo hutapa ha paigayaʼmonanafa ago ageʼnovana lapatalesigetapa oʼugae. Nagaemo himamuʼniletiʼmo aliʼyaʼmo oʼalisuvaʼmoʼmo lapatalesigetapa afa oʼugae. 
EXO.3.20	Olapatalegaiyaʼmofeʼmo nagaemo himamuʼniletiʼmo Isipi kotegamo noʼagaya agufa naune kavaʼmo huteʼna kayoʼmo apamisugeno kini vekamoʼmo afaʼa lapatalesigetapa ugae. 
EXO.3.21	Nagaemo lapa maeʼa fikumo lapamisaya agufa apaipa apakesamo Isipi vayaʼmo apamisugeʼa visaya afinaʼmo afaʼa lapatalesagetapa oʼugayaʼmonanafa asole kagemi yaʼmo lapamisagetapa alinitapa ugae. 
EXO.3.22	Muki aʼne anagatapimogimo hapaopale maiʼnisaya aʼne anagaʼaifeʼmo mago siluva yafafenagi goli yafafenagi kukena yafenagi huʼa ge huʼa apafi gesageʼa lapamisagetapa mafaʼne anagatapiʼe a mafaʼne anagatapiʼeʼmo vaitapa apategae. Ani kavaʼmo hutapa Isipi vayaʼmogi kagemi yaʼmo alinitapa ugae, huno ha paiʼniye.
EXO.4.2	Ala kava neʼmoʼa, kayapiʼmo na agufa yaʼmo aliʼnane, huno afi geʼnigeno, hayopa kayoʼmo aliʼnove, huno ha paiʼnigenoʼaeʼmo 
EXO.4.3	ani kayoʼmo mopafiʼmo yaga auvo, huno ha paiʼnigeno Moseseʼa hayopa kayoʼamo mopafiʼmo yaga auʼnigenoʼaeʼmo nagaloʼyavemo alino hamaleʼnigeno Moseseʼa agetenoʼaeʼmo aune heʼniye. 
EXO.4.4	Ala kava neʼmoʼa Mosesefeʼmo, kayatetiʼmo aigoʼyaleʼmo atafauvo, huno ha paiʼnigeno Moseseʼa nagaloʼyavemo aigoʼyaleʼmo atafauʼnigenoʼaeʼmo ani nagaloʼyavemoʼmo halate hayopa kayoʼmo alino hamaleʼniye. 
EXO.4.5	Ala kava neʼmoʼa ha painoʼaeʼmo, Isaleli vayaʼmogi kagaefeʼmo huʼapaeʼmo, Laginago vayaʼmo Emalehamu Gotiʼamoʼmogi Aisaki Gotiʼamoʼmogi Yekopu Gotiʼamoʼmogi huno Gotiʼapimoʼmo agaetegamo afole aiʼnigeka lama gemo nehane, huʼa apakesamo afisayafeʼmo apakaetegamo visana afinaʼmo ani agufa kavaʼmo huvo, huno ha paitenoʼaeʼmo 
EXO.4.6	Ala kava neʼmoʼa magoʼe gemo huno ha painoʼaeʼmo, Kagaemo kayaʼmo sioti kukafiʼmo vaiyo, huno huʼnigeno ayaʼmo sioti kupiʼmo vaiteno he fino ageʼniyana ayaʼmo lepolosi yaʼmo hauteno yaveyaveʼageʼmo huʼnigeno ageʼniye. 
EXO.4.7	Ala kava neʼmoʼa ha painoʼaeʼmo, kagaemo halate kayaʼmo sioti kukafiʼmo vaiyo, huno huʼnigeno ayaʼmo ani kavaʼmo huno vaiteno he fino ageʼniyana mago alu ayaʼmo afaʼa haneʼniya ayakana huʼnigeno ageʼniye. 
EXO.4.8	Ala kava neʼmoʼa, gekaeʼmo lama gemo nehane, huʼa osuge hogoteʼa noʼagaya agufa kaune kavaʼmo hisanageʼapaeʼmo apakesamo afiʼa fatago osuge hisagekaeʼmo apakesamo afiʼa fatago hisayafeʼmo napa tu afinaʼmo noʼagaya agufa kaune kavaʼmo huvo. 
EXO.4.9	Ani lole noʼagaya agufa kaune kavaʼmo ageteʼapaeʼmo apakesamo afiʼa fatago osisagekaeʼmo mago alopa anipatiʼmo he fika mopafiʼmo lakigeno aniʼmoʼa kolaʼmo alino hamaleno, huno ha paiʼniye.
EXO.4.11	Ala kava neʼmoʼa ha painoʼaeʼmo, Ina laʼmo vayaʼmogi apavayamo alo huno apateʼniye. Ina laʼmo vayaʼmogi apavayamo alino akanige apakesamo alino akanige apaulagamo alo huge apaulagamo alino fali kaege nehiye. Nagaemo Ala kava neʼmonageʼmo muki ani kavaʼmo nehuve. 
EXO.4.12	Ani kavaʼmo nehuvaʼmofeʼmo hemenimo afa uvo. Nagaemo hisana gemo kaha maeʼna kaha paisugeka hugane, huno ha paiʼniye. 
EXO.4.13	O Ala kava nene, huno, kagaemo mago alu vekageʼmo alika ategeno vino, huno ha paiʼnigenoʼaeʼmo 
EXO.4.14	Ala kava neʼmoʼa Mosesefeʼmo aipamo leʼnigeno, Nepukamoʼmo Eloniʼmo Livai nofi vekamo maiʼniye. Nagaemo ageʼnovana alagepa huno gemo nehiya vekamo maiʼniye. Agaemo hemenimo kagaeʼeʼmo fotu hisaʼafeʼmo neʼe. Agaemo eno kagetenoʼaeʼmo aipafilagamo amogaga aigiye. 
EXO.4.15	Kagaemo muki geʼamo agaefeʼmo afaʼa ha paisanageno hugiye. Nagaemo lanakae lanavayaleʼmo maiʼneʼna lahana maeʼnisugetana lanakaemo lanavayafatiʼmo alagepa gemo hugaʼae. Nagaemo hisaʼa kavaʼmo aliʼna lanaya malegauve. 
EXO.4.16	Eloniʼmo kagae kavayaʼmo alino muki vayaʼaifeʼmo hapa paigiye. Kagaemo agaeteʼmo Gotigagana huka maiʼneka ha paisanageno aeno hakalo huno hapa paigiye. 
EXO.4.17	Kagaemo mani hayopa kayokamo aliteka uvo. Henagaʼamo mani hayopa kayotetiʼmo noʼagaya agufa kaune kavaʼmo hugane.
EXO.4.19	Moseseʼa Mitiyani kotegamo maiʼnigenoʼaeʼmo Gotiʼa, muki kamagisayafeʼmo huʼnaya vayaʼmo ago faliʼnayanagi Isipi kotegamo halate uvo, huno ha paiʼniye. 
EXO.4.20	Inagi Mosese aʼagi lole mafaʼneʼalanagi huno mago nokileʼmo apavaleno faino apateʼniye. Moseseʼa Goti kayoʼamo alitegeʼa Isipi kotegamo uʼnae. 
EXO.4.21	Ala kava neʼmoʼa Mosesefeʼmo ha painoʼaeʼmo, Isipi kotegamo uka avaʼyi hukaeʼmo kini vekamo aulagaleʼmo muki noʼageya agufa kaune kavaʼmo huvo. Kagaemo ani kavaʼmo hisana lokiyakamo ago kamiʼnove. Kini vekamoʼmo ani kavaʼmo agegaiyaʼmonanafa nagaemo aipa agesamo aliʼna akani malesugeno Isaleli vayaʼmo afaʼa apatalesigeʼa oʼugae. 
EXO.4.22	Ani afinaʼmo kagaemo kini vekamo Felofeʼmo, Ala kava neʼmoʼa, Isaleli vayaʼaifeʼmo yege mafaʼneʼnigana huʼa maiʼnae, huno naha paiʼniye, huka ha paiyo. 
EXO.4.23	Maiʼnayaʼmofeʼmo afaʼa apatalegeʼa uʼa nagaetefeʼmo mono hiyo. Kagaemo apatalesanageʼa oʼvisayaʼmoʼmo nagaemo yege mafaʼnekamo amagisugeno faligiye, huno naha paiʼniye, huka ha paiyo, huno ha paiʼniye. 
EXO.4.24	Moseseʼa kateʼmo neʼvigeno Ala kava neʼmoʼmo vayaʼmo nehavaya yateʼmo fotu huteno amagino falino atesiyafeʼmo huʼniye. 
EXO.4.25	Sipolaʼa mago ave neʼneya yafaʼmo alino ve mafaʼneʼamo agufamo lagauteno Mosese aiyaleʼmo yaga auʼniye. Agaemo hunoʼaeʼmo, Kagaemo kola anauʼnimogae, huno huʼniye. 
EXO.4.26	Mafaʼneʼamo agufamo lagauʼniyaʼmofeʼmo Ala kava neʼmoʼa Moseseʼmo oʼamagino afaʼa ateʼniye. Ateʼnigeno Sipolaʼa mafaʼneʼamo agufamo lagauʼniyaʼmofeʼmo Mosesefeʼmo hunoʼaeʼmo, Kola anauʼnimogae, huno huʼniye. 
EXO.4.27	Ala kava neʼmoʼa Elonifeʼmo hunoʼaeʼmo, Kagaemo kahaufilagamo uka Moseseʼeʼmo fotu huvo, huno ha paiʼnigeno Eloniʼa uʼnigeʼana Moseseʼeʼmo Goti aote aveleʼmo fotu huteʼana Eloniʼa Moseseʼmo haeno neʼniye. 
EXO.4.28	Moseseʼa Elonifeʼmo hunoʼaeʼmo, Ala kava neʼmoʼa alino kateʼnigeka eʼnane, huno ha paige Ala kava neʼmo muki ha paiʼniya gemo ha paige muki alagena kavaʼmo huvo, huno ha paiʼniya kavafeʼmo ha paige huʼniye. 
EXO.4.29	Inagi Moseseʼe Eloniʼeʼmo uʼana Isaleli vayaʼai vayatama vayaʼmo aliʼana anupa huʼana apateʼnaʼae. 
EXO.4.30	Eloniʼa muki geʼamo Ala kava neʼmoʼa Mosesefeʼmo ha paiʼniya geʼamo hapa paiʼniye. Inagi agaemo muki vayaʼai apaulagaleʼmo muki alagena kavaʼmo huʼniye. 
EXO.4.31	Huʼnigeʼa apakesamo afiʼa fatago huʼnae. Ala kava neʼmoʼa vayaʼamo kana yaʼmo aliʼnageno agetenoʼaeʼmo hapa maesiyafeʼmo emineʼniya kavafeʼmo ava gemo afiteʼapaeʼmo ape huʼa maiʼneʼa mono huʼnae.
EXO.5.2	Feloʼa hunoʼaeʼmo, Ala kava neʼmo ina laʼmo maiʼninageʼnaeʼmo nagaemo geʼamo afiteʼna Isaleli vayaʼmo apatalesugeʼa ugae. Nagaemo Ala kava neʼmo oʼageʼnovaʼmofeʼmo afaʼa apatalesugeʼa oʼugae, huno hana paiʼnigeʼanaeʼmo 
EXO.5.3	Himulu nofi vayaʼmogi Gotiʼapimoʼmo laʼagaetegamo afole aiʼniye. Kahaoke hovanagi, afaʼa latalegeta kaʼme kotegamo loleʼe magoʼe afinaʼmo uta Ala kava neʼmo Gotitimoʼmo afumo amagita ofalinimo amino. Fiku yanageno alopa kaitaʼmo lamige ati vayaʼmo alino apatesigeʼa eʼa naipeletiʼmo laige hugae, huʼana ha paiʼnaʼae. 
EXO.5.4	Isipi kini vekamoʼmo Moseseʼe Eloniʼefeʼmo hunoʼaeʼmo, na kava higetanaeʼmo aliʼyaʼnimo neʼaliya vayaʼmo ataleʼa visaya agufa gemo nehaʼae. Lanakaemo malage hutana muki Isaleli vayaʼaifeʼmo utapa aliʼyakeʼmo aliyo, hutana hapa paiʼao, huno hana paiʼniye. 
EXO.5.5	Afiʼao, huno, Hemenimo vayatanimo asole vayaʼmo maiʼnagetanaeʼmo aliʼyatetiʼmo alitana apatalesaʼageʼa afaʼa maisayafeʼmo nehaʼae, huno hana paiʼniye. 
EXO.5.6	Inagi ani afinaʼmo Feloʼa aliʼyaʼamo neʼaliya Isipi vayaʼe Isaleli vayapatiʼmo yagaiʼa neʼapataya vayaʼefeʼmo hapa painoʼaeʼmo, 
EXO.5.7	Lapakaemo vaiʼniya kahauletiʼmo noʼmo kisaya yafaʼmo alo hisayafeʼmo magoʼe hutapa alinitutapa oʼapamiyo. Apakaiʼapigeʼmo uʼa kahaumo aliniʼa egae. 
EXO.5.8	Aliteʼapaeʼmo hogoteta na magiʼamo alo hiyo, huta hapa paiʼnisupi ani agufaʼageʼmo alo hiyo, huta hapa paiyo. Mago avalelita emitetapa alo osiyo. Afaʼageʼmo neʼmaiya vayaʼmo maiʼnayaʼmofeʼmo latalegeta uta afumo amagita Gotitimoʼmo ofalinimo amigune, huʼa alopa gefatiʼmo huʼnae. 
EXO.5.9	Magoʼe huʼa aliʼyaʼmo aliteʼa aigofe gemo afisaya kanaʼapimo ohaneno, huno hapa paiʼniye.
EXO.5.10	Inagi Felo aliʼyaʼaleʼmo yagaiʼnaya vayaʼe Isaleli vayapatiʼmo vayaʼaleʼmo yagaiʼa apateʼnaya vayaʼeʼmo uʼa Isaleli vayaʼaifeʼmo, Feloʼa, kahaumo magoʼe hutapa alinitetapa oʼapamiyo, huno huʼniye, huʼa hapa paiʼnae. 
EXO.5.11	Ina kava hutapa lapakaitapimo uteta hutapa kahaumo kahauya hutapa alinita etapa noʼmo kisaya yafaʼmo hogotetapa alo huʼnaya agufa kavaʼmo hutapa alo hiyo. Ani yafaʼmo alo nehaya agufamo kava hutapa alo hiyo, huno huʼniye, huʼa hapa paiʼnae. 
EXO.5.12	Inagi kahaumo aliʼa anupa hisayafeʼmo muki Isaleli vayaʼmogimo Isipi haopalegamo uʼeʼa huʼa kahauya huʼa aliʼnae. 
EXO.5.13	Isipi vayaʼmo yagaiʼa neʼapataya vayaʼmogimo malagene, huʼa huteʼa kahaumo alinita eta lapamiʼnona afinaʼmo alopa aliʼyaʼmo aliʼnaya kava hutapa aliyo, huʼa hapa paiʼnae. 
EXO.5.14	Felo aliʼyateʼmo Isaleli vayapatiʼmo lekana paiʼa apateʼnageʼa yagaiʼa neʼapataya vayaʼaitegamo uʼapaeʼmo, na kava higetapaeʼmo lapakaemo hogoteta alo nehaya kava hutapa alo osuʼnae, huʼa huteʼa apamagiʼnae.
EXO.5.15	Isaleli vayapatiʼmo yagaiʼa apateʼnaya vayaʼmogimo kini vekalegamo uʼapaeʼmo, Na kava higekaeʼmo lagaetegamo ani agufa kavaʼmo nehane. 
EXO.5.16	Apakaemo kahaumo aliniʼeʼa olamiʼnayaʼmonanafa noʼmo kisaya yafaʼmo malage hutapa alo hiyo, huʼa huteʼa aliʼyakamo neʼaluna vayaʼmo lamagiʼnae. Lagaemo vaiʼmo alisuna kavaʼmo osuʼnifa vayakamogigeʼmo vaiʼmo alisaya kavaʼmo huʼniye, huʼa ha paiʼnagenoʼaeʼmo 
EXO.5.17	Kini vekamoʼmo hunoʼaeʼmo, Lusi kava huno alagaʼmo nelahapaeya vayaʼmae, Alaga lahapaeʼniyaʼmofeʼmo afaʼa latalegeta uta Ala kava netimo afumo amagita ofalinimo amino, hutapa nehae. 
EXO.5.18	Malage hutapa aliʼyaʼmo uta aliyo. Kahaumo alinita eta olapamigunaʼmonanafa alo hiyo, huta lapa paiʼnisuna kavaʼmo hutapa alo hiyo, huno hapa paiʼniye. 
EXO.5.19	Isaleli vayapatiʼmo yagaiʼa neʼapataya vayaʼmogimo kini vekamoʼmo aiseʼamo alo osisaya agufa gemo huʼnigeʼa afiteʼapaeʼmo, hemenimo magoʼe huta alopa kana yaʼmo lagaeteʼmo afole aiʼniye, huʼa huʼnae.
EXO.5.20	Inagi apakaemo kini vekamo ataleʼa uʼa Moseseʼe Eloniʼeʼmo fotu huʼnae. Apakaemo esayaʼaeʼmo anakaemo apakava maiʼnaʼae. 
EXO.5.21	Yagaiʼa apateʼnaya vayaʼmogimo hana paiʼapaeʼmo, Ala kava neʼmoʼa kavatanimo lanaketenoʼaeʼmo alino fako huno lanategaiye. Lanakaemo huʼnaʼa kavatetiʼmo kini vekamoʼe muki Isipi vayaʼmogiʼeʼmo lagaefeʼmo ohapauʼnigeʼa magoʼe huʼa apaini huʼa lateteʼa kamitimo lamagisayafeʼmo yagaiʼa maiʼnae, huʼa hana paiʼnae.
EXO.5.23	Nagaemo uʼna kagikalefeʼmo aepa faiʼna kini vekaeʼmo ha paiʼnova afinatetiʼmo kini vekamoʼmo vayakalegamo hosu kavaʼmo huʼniye. Kagaemo vayakamo aiseʼamo hapa maeka hatu maeka oʼapateʼnane, huno nunumuʼmo huʼniye.
EXO.6.3	Nagaemo Emalehamutegagi Aisakitegagi Yekoputegagi huʼna afole aiʼnogeʼa nageteʼapaeʼmo lokiyaʼamo haneʼniya Gotiʼa maiʼniye, huʼa nageʼnayaʼmonanafa nagiʼnimo Yihovaʼnaʼmae huʼa oʼafiʼnae. 
EXO.6.4	Nagaemo apakaeʼe kotalakemo magokepi hu maleteʼnaeʼmo inagi nagaemo Kenani nofi vayaʼmo kalaga vayaʼmo uʼa maiʼnaya mopamo aliʼna apamiguve, huʼna hapa paiʼnove. 
EXO.6.5	Isipi vayaʼaiteʼmo Isaleli vayaʼmogimo kalavusi aliʼyaʼmo neʼaliʼapaeʼmo yulagefa aiʼnaya gemo afiteʼnaeʼmo kotalakeʼnieʼmo nage okaniʼna nagesamo afiʼnove. 
EXO.6.6	Kotalakeʼnieʼmo nagesa afiʼnovaʼmofeʼmo Isaleli vayaʼaifeʼmo ina ge huka hapa paiyo. Nagaemo Ala kava neʼmo maiʼnove. Nagaemo Isipi vayaʼaiteʼmo kalavusi aliʼyaʼmo neʼaliya kavapatiʼmo lapakufamo aliʼna katiʼna lapatege himamuʼniletiʼmo lapa maeteʼna kavaʼapimo aliʼna fako huʼna apateteʼnaeʼmo lusi kayoʼmo apamiteʼna hatu maeʼna lapatege huguve. 
EXO.6.7	Nagaemo lapavalesugetapa nagaiʼni vayaʼnimo maisageʼnaeʼmo nagaemo Gotitapimoʼnamo maiguve. Ani afinaʼmo nagetapaeʼmo, Ala kava neʼmo Gotitimoʼmo Isipi kotegamo kana yaʼmo aliʼnonagenoʼaeʼmo hatu maeno lateʼniya Gotiʼmae, hutapa hugae. 
EXO.6.8	Nagaemo Emalehamufenagi Aisakifenagi Yekopufenagi huʼna mopamo lapamiguve, huʼna hapa paiʼnova koteʼmo lapavaleliʼna uʼna ani mopamo lapamisugeno lapakaitapi mopamo hanegaiye. Ala kava neʼmoʼnageʼmae, huka hapa paiyo, huno ha paiʼniye. 
EXO.6.9	Inagi Moseseʼa Isaleli vayaʼaifeʼmo ani gemo hapa paiʼniyaʼmonanafa oʼafiʼnae. Apakaemo kalavusi aliʼyaʼmo aliʼa maiʼnageno apaipamoʼmo kana huʼniyaʼmofeʼmo geʼamo oʼafiʼnae.
EXO.6.10	Ala kava neʼmoʼa Mosesefeʼmo ha painoʼaeʼmo, 
EXO.6.11	Isipi koteʼmo yagaiʼniya kini vekalegamo uka ha paikaeʼmo, Kagaemo Isaleli vayaʼmo apatalegeʼa kokaletiʼmo ataleʼa viyo, huka ha paiyo, huno ha paiʼniye. 
EXO.6.12	Moseseʼa hunoʼaeʼmo, Isaleli vayaʼmogimo geʼnimo oʼafiʼnayanageno haiya kava huno Feloʼmo geʼnimo afigiye. Navayamoʼmo kana huʼniye, huno huʼnigenoʼaeʼmo 
EXO.6.13	Ala kava neʼmoʼa Moseseʼe Eloniʼefeʼmo hana painoʼaeʼmo, Isaleli vayaʼe Isipi koteʼmo yagaiʼniya kini vekaʼefeʼmo ina ge hutana hapa paiʼao. Isipi kotetiʼmo apavalelitaʼa visuʼafeʼmo Gotiʼa lekana paino laʼateʼniye, hutana hapa paiʼao, huno hana paiʼniye. 
EXO.6.14+EXO.6.15+EXO.6.16+EXO.6.17+EXO.6.18+EXO.6.19+EXO.6.20+EXO.6.21+EXO.6.22+EXO.6.23+EXO.6.24+EXO.6.25+EXO.6.26+EXO.6.27+EXO.6.28+EXO.6.29+EXO.6.30	Moseseʼe Eloniʼeʼmo nofi vayaʼanimogi apakiʼapimo haneʼniye.
EXO.7.2	Nagaemo kagaefeʼmo huvo, huʼna kaha paisuva gemo Elonifeʼmo ha paigane. Eloniʼmo kini vekamo Felofeʼmo, Isaleli vayaʼmo apatalegeʼa kokaletiʼmo ataleʼa viyo, huno ha paigiye. 
EXO.7.3	Ha paigiyaʼmonanafa nagaemo Felo aipa agesamo aliʼna akani maleʼneʼna asole noʼagaya agufa naune kavaʼmo Isipi koteʼmo huguve. 
EXO.7.4	Gekamo oʼafisigeʼnaeʼmo naune kavaʼmo huguvaʼmonanafa nagaemo Isipi vayaʼmogi kavaʼapimo aliʼna fako huteʼnaeʼmo alopa kayoʼmo apamiteʼna himamuʼniletiʼmo muki Isaleli nofi vayaʼmo apavaleliʼna uguve. 
EXO.7.5	Nagaemo Isipi vayaʼaina alopa kayoʼmo apamiteʼnaeʼmo apakae folagapatiʼmo Isaleli vayaʼmo apavaleliʼna visugeʼapaeʼmo Isipi vayaʼmogimo nagaefeʼmo Ala kava neʼmo maiʼniye, huʼa nagegae, huno ha paiʼniye. 
EXO.7.6	Ala kava neʼmoʼa Moseseʼe Eloniʼefeʼmo hana paiʼniya gemo alagi akame huʼana huʼnaʼae. 
EXO.7.7	Ani kini vekaeʼmo ha paiʼnaʼa afinaʼmo Moseseʼmo eitiʼa kafugamo maiʼnigeno Eloniʼa eiti taliʼa kafugamo maiʼniye.
EXO.7.8	Ala kava neʼmoʼa Moseseʼe Eloniʼefeʼmo hana painoʼaeʼmo, 
EXO.7.9	Kini vekamoʼmo lanakaefeʼmo agesamo afino fatago hisiyafeʼmo hunoʼaeʼmo, lanaune kavaʼmo hisaʼageʼnaeʼmo lama ge vekalaʼmo maiʼnaʼae, huʼna agegauve, huno hisigetanaeʼmo Elonifeʼmo ha paigenoʼa ani kini vekamo aulagaleʼmo hayopa kayoʼamo mopafi yaga ausigenoʼaeʼmo nagaloʼyavemo alino hamaleno, huno hana paiʼniye. 
EXO.7.10	Inagi Moseseʼe Eloniʼeʼmo kini vekalegamo uʼanaeʼmo Ala kava neʼmoʼa hana paiʼniya kavaʼmo huno Eloniʼmo kini vekamo aulagaleʼe aliʼyaʼamo neʼaliya vayaʼai apaulagaleʼeʼmo hayopa kayoʼamo mopafiʼmo yaga auʼnigenoʼaeʼmo nagaloʼyavemo alino hamaleʼniye. 
EXO.7.11	Kini vekamoʼmo ani kavaʼmo agetenoʼaeʼmo muki afiteʼa ageʼnaya vayaʼaifenagi hosu apaune vayaʼmogi himamuʼapiletiʼmo apaune kavaʼmo nehaya vayaʼaifenagi huno ge huʼnigeʼa eʼa himamuʼapiletiʼmo ani hunaʼa agufa apaune kavaʼmo huʼnae. 
EXO.7.12	Mukiʼamogimo hayopa kayoʼapimo yaga auʼnagenoʼaeʼmo nagaloʼyave anagaʼmo aliʼa hamaleʼnayaʼmonanafa Eloni nagaloʼyavemoʼmo apakae nagaloʼyave anagaʼmo hapaeno neʼniye. 
EXO.7.13	Kini vekamoʼmo ani kavaʼmo ageʼniyaʼmonanafa Ala kava neʼmoʼa hana paiʼniya agufa kavaʼmo huno aipa agesamo aino akani maleʼnigeno huʼnaʼa gemo oʼafiʼniye.
EXO.7.15	Netepiʼmo agaemo alopa anitegamo ugiyanagi hogotetana utana maiʼnetana fotu hiʼao. Nagaloʼyavemo alino hamaleʼniya hayopa kayokamo alinika uvo. 
EXO.7.16	Kagaemo kini vekaeʼmo ha paikaeʼmo, Ala kava neʼmo Himulu vayaʼmogita Gotitimoʼmo alino natetenoʼaeʼmo kagaefeʼmo ina ge huka ha paiyo, huno naha paiʼniye. Vayaʼnimo apatalegeʼa kaʼme kotegamo uʼa nagaetefeʼmo mono hiyo, huka ha paiyo, huno naha paiʼniya gemo ago eʼna kaha paiʼnovaʼmonanafa ani kaha paiʼnova afinatetiʼmo eno hemeniʼeʼmo geʼnimo noʼafine. 
EXO.7.17	Inagi Ala kava neʼmoʼa hunoʼaeʼmo, nagaemo hisuva kavatetiʼmo kagaemo nagekaeʼmo agaemo Ala kava neʼmo agaiʼageʼmo maiʼniye, huka nagegane. Afiyo, huʼna, Nagaemo aliʼnova hayopa kayotetiʼmo alopa aniteʼmo neʼamagisugenoʼaeʼmo kola aniʼmo alino hamalegaiye. 
EXO.7.18	Alino hamalesigeʼapaeʼmo noyame anagaʼmo falisageno anipatiʼmo hosu atumo aisigeʼapaeʼmo Isipi vayaʼmogimo ani aniʼmo oʼnegae, huno naha paiʼniye, huka ha paiyo.
EXO.7.20	Inagi Moseseʼe Eloniʼeʼmo Ala kava neʼmoʼa hana paiʼniya kavaʼmo huʼnaʼae. Eloniʼa kini vekamo aulagaleʼe aliʼyaʼamo neʼaliya vayaʼmogi apaulagaleʼmo hayopa kayoʼaletiʼmo alopa aniteʼmo amagiʼnigenoʼaeʼmo kola aniʼmo alino hamaleʼniye. 
EXO.7.21	Muki noyame anagaʼmo faliʼnageno anipatiʼmo lusi kava huno hosu atumo aiʼnigeʼa Isipi vayaʼmogimo ani aniʼmo oʼneʼnae. Muki Isipi haopalegamo kolaʼmoʼmo havaiteʼniye. 
EXO.7.22	Isipi kote apaune vayaʼmogimo himamuʼapiletiʼmo ani agufa kavaʼmo huʼnagenoʼaeʼmo Feloʼa aipa agesamo alino akaniteno geʼanimo oʼafiʼniye. Hogoteno Ala kava neʼmoʼa ani kavafeʼmo ava gemo huʼniye. 
EXO.7.23	Feloʼa noʼalegamo atagineno uʼniyaʼmonanafa ani kavaʼmoʼa aipafiʼmo aliʼyaʼmo oʼaliʼnigeno aipamo alino afe oleʼniye. 
EXO.7.24	Muki Isipi vayaʼmogimo alopa aniʼmo agiʼnafatiʼmo aniʼmo he fiʼa nesayafeʼmo kelimo kafiʼnae. Alopa anipatiʼmo he fiʼa nesaya agufa kavaʼmo osuʼniyaʼmofeʼmo kelimo kafiʼnae. 
EXO.7.25	Ala kava neʼmoʼa alopa aniteʼmo amagiʼnigenoʼaeʼmo seveniʼa afinaʼmo kola aniʼmo haneʼniye.
EXO.8.2	Kagaemo apatalesanageʼa oʼvisayaʼmoʼmo muki Isipi koteʼmo asole eso anagaʼmo aiʼa atagu faesaya kayoʼmo lapamiguve. 
EXO.8.3	Alopa aniʼmoʼmo asole eso anagaʼmo alino apatesigeʼa anipatiʼmo ataleʼa eʼa alopa nokafiʼmo uʼa haiʼa maige nehavana yapilagamo hipakafiʼmo uʼa haiʼa maige aliʼyakamo neʼaliya vayaʼmogi nopiʼmo uʼa haiʼa maige apakufaleʼmo uʼa haiʼa maige sitopufiʼmo uʼa haiʼa maige peleti mayamo nekaya yuvapafiʼmo uʼa haiʼa maige hugae. 
EXO.8.4	Eso anagaʼmogimo kagae kagufaleʼmo uʼa haiʼa maige vayakamogi apakufaleʼmo uʼa haiʼa maige muki aliʼyakamo neʼaliya vayaʼmogi apakufaleʼmo uʼa haiʼa maige hugae, huka ha paiyo, huno ha paiʼniye.
EXO.8.6	Inagi Eloniʼa muki aniʼafiʼmo ayaʼmo aeno hayo huʼnigenoʼaeʼmo asole eso anagaʼmo anipatiʼmo afole aiteʼa muki Isipi koteʼmo maiʼa havai teʼnae. 
EXO.8.7	Hosu apaune vayaʼai himamuʼapiletiʼmo ani huʼniya agufa kavaʼmo huʼnageʼa asole eso anagaʼmo Isipi koteʼmo afole aiʼnae.
EXO.8.9	Moseseʼa geʼaleʼmo aeno atagaina hunoʼaeʼmo, Nagaemo kagikaleʼmo aliʼna asaga huʼna katogi nunumuʼmo huʼna lapatesuva afinaʼmo lekana paiyo, Nagaemo kagaikagi aliʼyakamo neʼaliya vayanagi muki vayakagi huʼna nunumuʼmo huʼna lapatesugeno Ala kava neʼmoʼa lapakaetegatiʼe notapifatiʼeʼmo eso anagaʼmo alino hano huno apatalesigeʼa mago eso anagaʼmo alopa anipiʼmo uʼa maigae, huno ha paiʼniye. 
EXO.8.10	Kini vekamoʼmo hunoʼaeʼmo, Egamae, huno huʼnigenoʼaeʼmo, Huʼnana kavaʼmo afole aigiye. Alu gotigimo Ala kava neʼmo Gotitimokana huʼa oʼmaiʼnae, huka agegane. 
EXO.8.11	Eso anagaʼmo kagaetegatinagi notapifilagatinagi aliʼya kamo neʼaliya vayaʼaitegatinagi muki vayakalegatinagi huʼa lapataleʼa apaune heʼa uʼa anipiʼmo maigae, huno ha paiʼniye. 
EXO.8.12	Inagi Moseseʼe Eloniʼeʼmo Feloʼmo ataleʼana uʼanaeʼmo Moseseʼmo Ala kava neʼmoʼa apavalelino Felotegamo eʼniya eso anagafeʼmo lokiya vaino Ala kava nefeʼmo nunumuʼmo huʼniye. 
EXO.8.13	Nunumuʼmo huʼnigeno Ala kava neʼmoʼa Mosese gemo akame huno noʼapifiʼmo maiʼnaya esonagi kumategamo maiʼnaya esonagi hoyaʼapifilagamo maiʼnaya esonagi huno apamagiʼnigeʼa faliʼnae. 
EXO.8.14	Faliʼnageʼa vayaʼmogi aliʼa anupa huʼa alu ai male alu ai male huʼnageno muki Isipi haopalegatiʼmo lusi hosu atumo aiʼniye. 
EXO.8.15	Feloʼa agetenoʼaeʼmo hausoli huʼnigeno atete hauʼniya kavaʼamo hano huʼnigenoʼaeʼmo Ala kava neʼmoʼa hana paiʼniya kava huno agaiʼa aipa agesamo alino akani maleteno geʼanimo oʼafiʼniye.
EXO.8.16	Ala kava neʼmoʼa Elonifeʼmo ina ge huka ha paiyo, huno huteno Mosesefeʼmo ha painoʼaeʼmo, Hayopa kayokamo kayapiʼmo aliʼneka aeka hayo huʼneka mumusopafiʼmo amagisanageno vayaʼaitegagi afu anagaʼaitegagi huno nama anagaʼmo muki Isipi koteʼmo afole aino, huno ha paiʼniye. 
EXO.8.17	Eloniʼa hayopa kayoʼamo aliʼneno aeno hayo huno mumusopafiʼmo amagiʼnigeno apakenopafi nama anagaʼmo muki vayaʼai apakufalenagi muki alu afu alu afu anagaʼmogi apakufalenagi huno afole aiʼniye. Muki mumusopamoʼmo Isipi koteʼmo apakenopafi nama anagaʼmo aliʼa hamaleʼnae. 
EXO.8.18	Apaune vayaʼmogimo himamuʼapiletiʼmo nama anagaʼmo afole aisayafeʼmo amalageka huʼa huʼnayaʼmonanafa nama anagaʼmo afole oʼaiʼnae. Ani nama anagaʼmo vayaʼai apakufalenagi alu afu alu afu anagaʼmogi apakufalenagi huʼa maiʼnae. 
EXO.8.19	Apaune vayaʼmogimo Felofeʼmo ha paiʼapaeʼmo, Ani kavaʼmo Goti aya akoyaletiʼmo himamu kavaʼmo afole aiʼniye, huʼa ha paiʼnayaʼmonanafa Feloʼa Ala kava neʼmoʼa hana paiʼniya kavaʼmo huno aipa agesamo aino akani maleʼnigeno magoʼe huno geʼanimo oʼafiʼniye.
EXO.8.21	Apatalesanageʼa oʼvisayaʼmoʼmo asole kosi anagaʼmo aliʼna apatesugeʼa haleliʼa uʼeʼa huʼa kagae kagufaleʼmo hakalege aliyakamo neʼaliya vayaʼmogi apakufaleʼmo hakalege muki vayakamogi apakufaleʼmo hakalege notapifiʼmo uʼa haiʼa havaitege hugae. Kosi anagaʼmogi Isipi vayaʼmogi noʼapifiʼmo haleliʼa uʼa haiʼa havai tege maiʼnaya mopaleʼmo havai tege hugae. 
EXO.8.22	Havaitegayaʼmonanafa nagaemo vayaʼnimo Goseni koteʼmo maiʼnayanageʼna aliʼna aote malesugeno ani afinaʼmo apakae mopaleʼmo oʼmaigae. Kagaemo ani kavaʼmo agetekaeʼmo, Ala kava neʼmo agaiʼageʼmo lagae koʼmo folagapiʼmo maiʼniye, huka nagesanafeʼmo ani kavaʼmo huguve. 
EXO.8.23	Nagaemo vayaʼnilegamo alu kavaʼmo huteʼna kagae vayaʼaitegamo alu kavaʼmo hisugeʼapaeʼmo alu vaya alu vayaʼmo maiʼnae, huʼa apakegae. Egamo ani alagena kavaʼmo afole aigiye, huno ha paiʼniye. 
EXO.8.24	Ala kava neʼmoʼa ani kavaʼmo huguve, huno huʼniya kavaʼmo huʼnigenoʼaeʼmo asole kosi anagaʼmo kini vekamo nopiʼmo haleliʼa uʼa haige aliʼyaʼamo neʼaliya vayaʼai nopiʼmo uʼa haige huteʼa muki Isipi kotegamo alagi aliʼa hosu huʼa ateʼnae.
EXO.8.26	Moseseʼa hunoʼaeʼmo, Ani kavaʼmo hisunaʼmoʼmo kanale osugiye. Lagaemo Ala kava netimo Gotitimofeʼmo Isipi vayaʼmogi apaulagaleʼmo apaini huʼnigeʼa apavenatuʼnaʼmo heʼa neʼatalaya afu ofalinimo amisunageʼapaeʼmo hosu apaipamo kaliʼa lateteʼa yafa kayotetiʼmo olamagisafiye, huno huʼniye. 
EXO.8.27	Lagaemo loleʼe magoʼe afinaʼmo kaʼme kotegamo uta Ala kava netimo Gotitimoʼmo hiyo, huno laha paiʼniya kavaʼmo akame huta afumo amagita ofalinimo amigune, huno huʼnigeno 
EXO.8.28	Feloʼa hunoʼaeʼmo, Inagi afaʼa lapatalesugetapa kaʼme kotegamo utapa Ala kava neʼmo Gotitapimoʼmo afumo amagitapa ofalinimo amigayaʼmonanafa afagitegamo oʼutapa hogoʼaleʼmo uta maiʼnetapaeʼmo nagaeʼefeʼmo nunumuʼmo hutapa nateyo, huno ha paiʼniye. 
EXO.8.29	Moseseʼa geʼaleʼmo aeno atagaina hunoʼaeʼmo, Kataleʼna ugefeʼmo hisuva afinaʼmo Ala kava nefeʼmo nunumuʼmo hisugeno kosi anagaʼmo kagaetetinagi aliʼyakamo neʼaliya vayaʼaitetinagi muki vayakalegatinagi huno alino hapafaino apatalegaiyaʼmonanafa kagaemo lagaefeʼmo magoʼe huka aigofe gemo laha opaika vayatimo apatalegeʼa uʼa Ala kava neʼmo afumo amagiʼa ofalinimo amiyo, huno ha paiʼniye. 
EXO.8.30	Moseseʼa Feloʼmo ataleno uno Ala kava nefeʼmo ge hunoʼaeʼmo, kahaoke hovanagi kosi anagaʼmo alika hapafaika apatalo, huno nunumuʼmo huʼniye. 
EXO.8.31	Ala kava neʼmoʼa Moseseʼmo huʼniya gemo afitenoʼaeʼmo Felotetinagi aliʼyaʼmo neʼaliya vayaʼaitetinagi muki vayaʼalegatinagi huno kosi anagaʼmo alino hapafaino apataleʼnigeno magoke kosiʼmo alagi oʼmaiʼniye. 
EXO.8.32	Oʼmaiʼniyaʼmonanafa ani afinaʼeʼmo Feloʼa agaiʼa aipa agesamo aino akani maleʼniyaʼmofeʼmo afaʼa apataleʼnigeʼa oʼuʼnae.
EXO.9.2	Kagaemo magoʼe huʼka apatafauka maiteka apatalesanageʼa oʼvisayaʼmoʼmo 
EXO.9.3	afiyo, huʼna, Ala kava neʼmoʼa kahaumo neʼnaya alu afu alu afu anagaʼmo pulumakagi hosigi nokigi kamogi sipisipigi memegi huʼna alopa kaita kayoʼmo apamisugeno kaita hapaugiye. 
EXO.9.4	Ala kava neʼmoʼa Isaleli vayaʼmogi magoke afuʼapimo ofalisayafeʼmo alu afu alu afu anagaʼapigi Isipi vayaʼmogi alu afu alu afu anagaʼapigi huno alino fako huno apategaiye, huno ha paiʼniye. 
EXO.9.5	Ala kava neʼmoʼa kaitaʼmo apamisiya afinaʼmo lekana painoʼaeʼmo Moseseʼa, Egamo Ala kava neʼmoʼa ani kavaʼmo hugiye, huno ha paiʼniye. 
EXO.9.6	Inagi egamo Ala kava neʼmoʼa huguve, huno huʼniya kavaʼmo huʼnigeʼapaeʼmo muki Isipi vayaʼai alu afu alu afu anagaʼapimo faliʼnayaʼmonanafa Isaleli vayaʼai alu afu alu afu anagaʼapimo ofaliʼa afaʼa maiʼnae. 
EXO.9.7	Ani afinaʼmo kini vekamo Feloʼa mago gemo huno ataleʼnigeno uʼnigeʼapaeʼmo Isaleli vayaʼmo magoke afuʼapimo ofaliʼniye, huʼa ha paiʼnayaʼmonanafa Feloʼa magoʼe huno agaiʼa aipa agesamo aino akani maleʼniyaʼmofeʼmo Isaleli vayaʼmo afaʼa apatalegeʼa oʼuʼnae.
EXO.9.8	Inagi Ala kava neʼmoʼa Moseseʼe Eloniʼefeʼmo hana painoʼaeʼmo, lanakaemo sitopufatiʼmo laʼnefamo katetana lanayapi alinitana kini vekalegamo viʼao. Utanaeʼmo kini vekamo aulagaleʼmo Mosesegamo ani laʼnefamo alika kokuʼnapilagamo yaga autalegeno uno haino. 
EXO.9.9	Haitenoʼaeʼmo ani laʼnefamoʼmo mumusopamo alino hamaletenoʼaeʼmo muki Isipi mopaleʼmo maiʼnaya vayaʼmogi apakufaleʼe muki alu afu alu afu anagaʼmogi apakufaleʼeʼmo asagauno aiteno apausageʼmo apamaeteno aino apalo atino alopa apamuʼmo apalegaiye, huno hana paiʼniye. 
EXO.9.10	Anakaemo sitopufatiʼmo laʼnefamo aliteʼana uʼana kini vekamo aulagaleʼmo he tiʼana maiʼneʼanaeʼmo Moseseʼa ani laʼnefamo alino yaga auno ataleʼnigenoʼaeʼmo kokuʼnapilagamo uno haiʼniye. Apausageʼmo vayaʼai apakufalenagi muki alu afu alu afu anagaʼmogi apakufalenagi huno apamaeteno aino apalo atino alopa apamuʼmo apaleʼniye. 
EXO.9.11	Hosu apaune vayaʼai apakufaleʼeʼmo apausageʼmo apamaeʼniyaʼmofeʼmo eʼa Mosese aulagaleʼmo he tiʼa oʼmaiʼnae. Hosu apaune vayaʼai apakufalenagi muki Isipi vayaʼai apakufalenagi huno apausageʼmo apamaeʼniye 
EXO.9.12	Oʼmaiʼnayaʼmonanafa Ala kava neʼmoʼa kini vekamo aipa agesamo aino akani maleʼniyaʼmofeʼmo Ala kava neʼmoʼa hana paiʼniya agufa kavaʼmo huno kini vekamoʼmo geʼanimo oʼafiʼniye.
EXO.9.14	Hemenimo apatalesanageʼa oʼvisayaʼmoʼmo nagaefeʼmo mago alu gotigimo agaekana huʼa ma mopafiʼmo oʼmaiʼnae, huka kaipafiʼmo alika kamalagika agesanafeʼmo himamuʼniletiʼmo magoʼe kayoʼmo kagaikagi aliʼyakamo neʼaliya vayanagi muki vayakagi huʼna muki vayaʼamo kayoʼmo lapamiguve. 
EXO.9.15	Nagaemo kagaeʼe muki vayakaʼeʼmo alopa kayoʼmo lapamiʼnovesinana kagaeʼe muki vayakaʼeʼmo ago faliʼnaesine. 
EXO.9.16	Faliʼnaesinaʼmonanafa nagaemo himamuʼnimo kagaetetiʼmo aliʼna apave lisugeʼapaeʼmo ma mopafiʼmo muki haopalegamo maiʼnaya vayaʼmo ala nagi vekamoʼnaeʼmo nava gemo aeʼa hakalo huʼa hapa paisayafeʼmo aliʼna he tiʼna kateʼnove. 
EXO.9.17	Vayaʼnilefeʼmo kagaikageʼmo alika asaga huka kateteka apataleʼnanageʼa oʼuʼnae. 
EXO.9.18	Inagi afiyo, huʼna, Egamo mani agufa kanaleʼmo alopa koʼmopamo aliʼna atalesugeno eminegaiye. Ani agufa koʼmopamo Isipi gamani vayaʼmogimo aepa faiteʼa yagaiʼa apateme eʼnaya afinatetiʼmo eno hemenimo maiʼnaya afinaʼeʼmo emiʼnoʼmeʼniya agufa koʼmopamo eminegaiye. 
EXO.9.19	Eminegaiyaʼmofeʼmo muki alu afu alu afutapimo kahauleʼmo maiʼnisaya afumo hapafailita utapa noʼapifiʼmo anupa hutapa apateyo. Koʼmopamo eminenoʼaeʼmo muki kumatega maiʼnisaya vayaʼmogi apakufalenagi muki alu afu alu afuʼai apakufalenagi huno apamagisigeʼapaeʼmo faligayaʼmofeʼmae, huno naha paiʼniye, huno ha paiʼniye. 
EXO.9.20	Kini vekamo mago aliʼyaʼamo neʼaliya vayaʼmogi Ala kava neʼmoʼa huʼniya geeʼmo koli huteʼa aliʼyaʼapimo neʼaliya vayanagi muki alu afu alu afu anagaʼapigi huʼa apavaleliʼa eʼa nopiʼmo apateʼnae. 
EXO.9.21	Apateʼnayaʼmonanafa kini vekamo mago aliʼyaʼamo neʼaliya vayaʼmogimo Ala kava neʼmoʼa huʼniya gemo oʼafiʼa aliʼyaʼapimo neʼaliya vayanagi muki alu afu alu afu anagaʼapigi huʼa kumategamo afaʼa apateʼnageʼa maiʼnae.
EXO.9.23	Moseseʼa hayopa kayoʼamo alino asagauno kokuʼnategamo akoʼya nehigenoʼaeʼmo Ala kava neʼmoʼa alino alave huteno hakalu hisiya kavaʼmo huʼnigeno alave huteno mopafiʼmo aino atagu faeno uneno hugekana nehigenoʼaeʼmo koʼmopamo alino ateʼnigeno Isipi koteʼmo emineʼniye. 
EXO.9.24	Ani kava huno koʼmopaʼe ataʼeʼmo emineʼniye. Isipi gamani vayaʼmogimo aepa faiteʼa yagaiʼa apateme eʼnaya afinatetiʼe eno hemeni maiʼnaya afinaʼeʼmo eminoʼmeʼniya agufa koʼmopamo muki Isipi kotegamo emineʼniye. 
EXO.9.25	Koʼmopamo muki Isipi kotegamo emineno kumatega maiʼnaya vayanagi muki alu afu alu afu anagaʼapigi hoyaʼapigi muki yosagi huno apamagiʼniye. 
EXO.9.26	Muki Isipi kotegamo koʼmopamo emineʼniyaʼmonanafa Isaleli vayaʼmo Goseni haopalegamo maiʼnaya koteʼmo koʼmopamo emiʼnoʼmeʼniye.
EXO.9.28	Magoʼe huno alopa hakaluʼmo osuge koʼmopamo emiʼno mege hisiyafeʼmo ge hutana nunumuʼmo hiʼao. Hemenimo alagi haiʼmae. Nagaemo lapatalesugetapa ugae. Manileʼmo magoʼe hutapa oʼmaigae, huno huʼnigeno 
EXO.9.29	Moseseʼa ha painoʼaeʼmo, Nagaemo mani taonifatiʼmo ataleʼna malagamo uʼna lamiʼnaeʼmo nayaʼmo aliʼna asagauliʼneʼna Ala kava nefeʼmo nunumuʼmo hisugeno kokuʼnapatiʼmo magoʼe huno hakalu osuge koʼmopamo emi noʼmege hisigekaeʼmo mani mopamo Ala kava neʼmo mopamae, huka kagesamo afigane. 
EXO.9.30	Afiganaʼmonanafa kagaeʼe aliʼyakamo neʼaliya vayaʼeʼmo Ala kava neʼmo Gotifeʼmo koli osugae, huʼna afiʼnove, huno ha paiʼniye. 
EXO.9.31	Ani afinaʼmo aise yosamoʼmo akafuʼnaʼamo aiʼa halae huʼa kukena nefakaniya nofiʼmo alo nehaya yosaʼe mali hoyaʼapiʼeʼmo amagino alino hosu huno ataleʼniye. Mali neʼyaʼmo aeʼniyaʼmonanafa olege alu yosaletiʼmo nofiʼmo alo nehaya yosamoʼmo saufa anupamo malege nehigenoʼaeʼmo koʼmopamoʼmo amagino alino hosu huno ataleʼniye. 
EXO.9.32	Viti alagagana agufa neʼyaʼmo henagaʼamo neʼyaʼamo neʼaeya yaʼmo haneʼniyaʼmofeʼmo amagiʼniye. 
EXO.9.33	Inagi Moseseʼa taonifatiʼmo Feloʼmo ataleno uno lamino malaga maiʼnenoʼaeʼmo ayaʼmo alino asagauliʼneno Ala kava nefeʼmo nunumuʼmo huʼnigeno kokuʼnapatiʼmo hakalu huʼniya kavaʼmo alagi hano huge koʼmopamo emineʼniya kavaʼmo alagi hano huge huʼnigeno magoʼe huno koʼmo oʼaiʼniye. 
EXO.9.34	Feloʼa ageʼniyana ko oʼaige koʼmopamo emi noʼmege hakalu osuge huʼnigeno agetenoʼaeʼmo halate magoʼe huno hosu kavaʼmo huʼniye. Agaiʼagi aliʼyaʼamo neʼaliya vayanagi huʼa apaipa apakesamo aliʼa akani maleʼnae. 
EXO.9.35	Felo aipa agesamo alino akani maleʼniyaʼmofeʼmo Ala kava neʼmoʼa Mosesefeʼmo ha paiʼniya kava huno Isaleli vayaʼmo apataleʼnigeʼa oʼuʼnae.
EXO.10.2	Inagi nagaemo Isipi koteʼmo noʼagaya agufa naune kavaʼmo huʼnova kavafeʼmo nava gemo huka mafaʼne anagakaʼe kagiyokamogiʼefeʼmo hapa paige nagaefeʼmo Ala kava neʼmo maiʼniye, huka nagege hisanafeʼmo ani kavaʼmo huʼnove, huno ha paiʼniye.
EXO.10.4	Apatalesanageʼa oʼvisayaʼmoʼmo afiyo, huʼna, egamo akenu anagaʼmo aliʼna apatesugeʼa kagae koteʼmo egae. 
EXO.10.5	Akenu anagaʼmogimo muki mopaʼaleʼmo maiʼa aiʼa ati kaesagetapa mopamo oʼagegae. Koʼmopamoʼmo amagiteno ataleʼnisiya neʼyaʼamo akenu anagaʼmogimo neʼa hano huge muki yosa haitaʼamo neʼa hano huge hugae. 
EXO.10.6	Kagae nopiʼmo uʼa haiʼa havaitege aliʼyakamo neʼaliya vayaʼmogi nopiʼmo uʼa haiʼa havai tege muki vayakamo Isipi vayaʼmogi nopiʼmo uʼa haiʼa havai tege hugae. Ani kavaʼmo afotapimogimo oʼagege lototapimogimo oʼagege lapakaemo maime eʼnaya afinatetiʼmo eno hemenimo maiʼnaya afinaʼeʼmo oʼagege huʼnaya kavaʼmo afole aigiye, huno huʼniye, huno Moseseʼmo Felofeʼmo ha paiteno ataleno aino afe leno uʼniye. 
EXO.10.7	Felo aliʼyaʼamo neʼaliya vayaʼmogimo Felofeʼmo ha paiʼapaeʼmo, Na magi afinaʼmo mani vekamo lagaeteʼmo aneʼaitigana huno maigiye. Apatalegeʼa uʼa Ala kava neʼmo Gotiʼapimotefeʼmo mono hiyo. Isipi koʼmo alagi hosuʼniya kavaʼmo ageʼnananaʼmonanafa ageka aeto nosapiye, huʼa huʼnae. 
EXO.10.8	Inagi Moseseʼe Eloniʼeʼmo kini vekalegamo halate anavaleliʼana eʼnaʼageno Feloʼa hana painoʼaeʼmo, Utapa Ala kava neʼmo Gotitapimotefeʼmo mono hiyo. Ugayaʼmonanafa ina lagimo ugae, huno ge huno afi geʼnigenoʼaeʼmo 
EXO.10.9	Moseseʼa hunoʼaeʼmo, Muki neya vayanagi kosuna vayanagi ve mafaʼne anagatigi a mafaʼne anagatigi sipisipitigi pulumakatigi huta magokepi ugune. Alopa yagitamo huteta Ala kava netefeʼmo mono hugune, huno ha paiʼniye. 
EXO.10.10	Nagaemo lapatalesugetapa visayaʼmoʼmo Ala kava neʼmoʼa lapakaeʼeʼmo magokepi lokaeno ugiye, huno kigi yokalo gemo huʼniye. Magoʼe gemo hunoʼaeʼmo, utapa hanageke yaʼmo aligayanagi ehetapiye. 
EXO.10.11	Haʼao. Aʼne mafaʼnetapimo oʼugafa ve anagaʼageʼmo utapa Ala kava netefeʼmo mono hugae. Ani kavafeʼmo lapauʼniye, huno huʼnigeʼapaeʼmo aliʼyaʼamo neʼaliya vayaʼmogimo Moseseʼe Eloniʼeʼmo aliʼa hana faiʼana anataleʼnaʼageʼana malaga uʼana lamiʼnaʼae.
EXO.10.12	Ala kava neʼmoʼa Mosesefeʼmo hunoʼaeʼmo, Kayaʼmo alika asagauka Isipi kotegamo akoʼya huʼnegenoʼao akenu anagaʼmo Isipi kotegamo eʼa mopafati hageno haineʼniya neʼyaʼmo haitaʼamo negae. Koʼmopamoʼmo amagiteno ataleʼniya neʼyaʼamo negae. 
EXO.10.13	Inagi Moseseʼa hayopa kayoʼamo alino asagauno akoʼya nehigenoʼaeʼmo Ala kava neʼmoʼa yegemo haine neʼeya haopalegatiʼmo yasimo alino ateʼnigeno magoke felugaʼe haniʼilagaʼeʼmo yasimo aliʼniye. Netepiʼmo yegemo haine neʼeya haopalegatiʼmo akenu anagaʼmo yasimoʼa apavalelino eʼniye. 
EXO.10.14	Akenu anagaʼmo eʼa muki Isipi koteʼmo lusi kava huʼa maiʼa kili paeʼnae. Akeyaʼvilagamo mago ani agufa asole akenu anagaʼmo oʼmaiʼnayanageʼa henagaʼamo ani agufa asole akenu anagaʼmo oʼmaigae. 
EXO.10.15	Akenu anagaʼmo eʼa havaiteteʼa muki mopaleʼmo maiʼa ati kaeʼnagenoʼaeʼmo mopamoʼmo alino anupaʼageʼmo huʼniye. Apakaemo muki hegafatalili yaʼmo nege koʼmopamoʼmo amagiteno ataleʼniya yosa alagamo nege muki hoyafiʼmo haneʼniya neʼyaʼmo nege huʼnageno muki Isipi kotega yosamo haitagi hoyafiʼmo haneʼniya hegafatalili yanagi huno alagi ohaneʼniye.
EXO.10.17	Lahanaoke hovanagi, hosu kavaʼnimo hemenitogeʼmo alitana ataletetana Ala kava neʼmo Gotitapimofeʼmo nunumumo hisaʼageno mani lamagisigeta falisuna kayoʼmo alino ataleno, huno huʼnigeno 
EXO.10.18	Moseseʼa Feloʼmo ataleno uno Ala kava nefeʼmo nunumuʼmo huno ge huno afi geʼniye. 
EXO.10.19	Inagi Ala kava neʼmoʼa yegemo uno lamino nefaleya haopalegatiʼmo lokiya yasimo alino ateʼnigeno alinino eno akenu anagaʼmo apavalelino uno haesa solovala anipiʼmo apataleʼniye. Magoke akenuʼmo Isipi kotegamo alagi oʼmaiʼniye. 
EXO.10.20	Oʼmaiʼniyaʼmonanafa Ala kava neʼmoʼa Felo aipa agesamo aino akani maleʼniyaʼmofeʼmo Isaleli vayaʼmo apataleʼnigeʼa oʼuʼnae.
EXO.10.22	Inagi Moseseʼa ayaʼmo alino asagauliʼneno kokuʼnateʼmo akoʼya huʼnigeno muki Isipi kotegamo loleʼe magoʼe felugamo lusi haniʼmo huʼniye. 
EXO.10.23	Muki Isipi vayaʼmogi apakaiʼapimo magoke vekamo alagi oʼagege he tiʼa oʼmaige huteʼa nopikeʼmo maiʼnae. Maiʼnayaʼmonanafa Isaleli vayaʼmo maiʼnaya haopaʼalegamo haniʼmo osuʼniye.
EXO.10.25	Moseseʼa hunoʼaeʼmo, Haʼao, huno, Latalegeta muki alu afu alu afu anagatiʼeʼmo apavalelita uta amagita Ala kava neʼmo Gotitimoʼmo ofalinimo amigune. 
EXO.10.26	Ala kava neʼmo Gotitimotefeʼmo mono hisunafeʼmo muki alu afu alu afutiʼeʼmo apavalelita ugune. Magoke afutimo afaʼa oʼategaune. Mono hisuna yateʼmo uta avaʼyi hutetaeʼmo haiya agufa afumo amagita amisupi huta agegaune, huno ha paiʼniye. 
EXO.10.27	Ha paiʼniyaʼmonanafa Ala kava neʼmoʼa Felo aipa agesamo aino akani maleʼniyaʼmofeʼmo apataleʼnigeʼa oʼuʼnae. 
EXO.10.28	Feloʼa Mosesefeʼmo ha painoʼaeʼmo, Nataleka uvo. Ehekae, huʼna, halate magoʼe huka nagae naulagaleʼmo magoʼe huka oʼmeno. Halate eka naulagaleʼmo avaʼyi hisanaʼmoʼmo faligane, huno ha paiʼniye. 
EXO.10.29	Moseseʼa geʼaleʼmo aeno atagaina huno ha painoʼaeʼmo, Alagepa gemo huʼnane. Halate magoʼe huʼna eʼna okagegauve, huno ha paiʼniye.
EXO.11.2	Hemenimo kagaemo muki Isaleli vayaʼaifeʼmo hapa paigeʼa Isipi vayaʼmo hapaopaleʼmo maiʼnisaya nopi vayaʼaifeʼmo goli konali yaʼmo lamige siluva konali yaʼmo lamige hiyo, huʼa ge huʼa apafi gegae. 
EXO.11.3	Ani gemo huno hapa paiʼnigenoʼaeʼmo Ala kava neʼmoʼa Isipi vayaʼmogimo Isaleli vayaʼaina fikumo hapa maeʼa apamisaya agufa apaipa apakesamo apamiʼnigeʼa ani konali yaʼmo fikumo apamiʼnae. Muki Isipi vayaʼmogi apaulagaleʼe Felo aliʼyaʼamo neʼaliya vayaʼai apaulagaleʼeʼmo Moseseʼmo ala agi vekamo maiʼniye.
EXO.11.5	Nagaemo muki Isipi vayaʼmogi yege mafaʼne anagaʼapimo kamitimo apamagisugeʼa faligae. Ani kavaʼmo kagae yege mafaʼneletiʼmo aepa faiteno muki afa aliʼyaʼmo neʼaliya aʼnemogi peleti mayamo kaesayafeʼmo vitimo aeʼa lata nepaiya aʼne anagaʼmogi yege mafaʼne anagaʼapiʼeʼmo faligae. Muki alu afu alu afu anagaʼapimogi yege anaʼauʼeʼmo faligae. 
EXO.11.6	Falisageʼapaeʼmo muki Isipi kotegamo maiʼnaya vayaʼmogimo alopa gefatiʼmo lusi kava huʼa kage kage hugae. Ani agufa kage kage kavaʼmo hogoteʼa Isipi vayaʼmogimo osuʼnaya agufa kavaʼmo huteʼa henagaʼamo ani kavaʼmo osugae. 
EXO.11.7	Faligayaʼmonanafa Isaleli vayaʼaitegatiʼmo kalamoʼmo hau hau osugiye. Ala kava neʼmoʼa Isipi vayaʼe Isaleli vayaʼeʼmo alino fako huno apateteno alu kava alu kavaʼmo huʼniye, huka agesanafeʼmo muki Isaleli vayanagi muki alu afu alu afuʼapiʼenagi huʼa hanageke yaʼmo oʼaligae. 
EXO.11.8	Ani afinaʼmo muki aliʼyakamo neʼaliya vayaʼmo nagaetegamo eʼa apaleʼyamo faiʼneʼapaeʼmo, kagaeʼe kakame nehaya vayakaʼeʼmo afaʼa viyo, huʼa naha paisageʼnaeʼmo afaʼa uguve, huno ha paiteno lusi kava huno aipamo leno ateteno Feloʼmo ataleno uʼniye.
EXO.11.10	Inagi Moseseʼe Eloniʼeʼmo Felo aulagaleʼmo muki ani noʼagaya agufa anaune kavaʼmo huʼnaʼaʼmonanafa Ala kava neʼmoʼa Felo aipa agesamo aino akani maleʼniyaʼmofeʼmo Isaleli vayaʼmo koʼaletiʼmo apataleʼnigeʼa oʼuʼnae.
EXO.12.1	Moseseʼe Eloniʼeʼmo Isipi kotegamo maiʼnaʼagenoʼaeʼmo Ala kava neʼmoʼa ina ge huno hana paiʼniye 
EXO.12.2	Mani hemeni kafugamo hogote kaimo lapakae kaimo hanegaiye. 
EXO.12.3	Muki Isaleli vayaʼaifeʼmo hapa paitanaeʼmo, mani kaimo teni afinaʼmo magoke magoke vayaʼmogitapamo aikeli sipisipimo afamo anagatapilefeʼmo lekana pai maleyo. 
EXO.12.4	Sipisipimo neʼa hano hisaya agufa afamo anagaʼmo oʼmaiʼnisayaʼmoʼmo apakaemo hapaopaleʼmo maiʼnisaya afamo anagaʼeʼmo magoke sipisipimo lekana pai malegae. Sipisipimo haiya kava huta negaupi hutapa agetetapa lekana pai maleyo. 
EXO.12.5	Lapakaemo ina kava hutapa magoke kafugamo maiʼnisaya ve sipisipimofi ve mememofi hutapa lekana pai maleyo. Alu ya alu yaʼmo hapauʼnisiya sipisipimofi mememofi hutapa lekana opaitapa alagepa huʼa maiʼnisaya sipisipiʼe memeʼekeʼmo lekana pai maleyo. 
EXO.12.6	Ani afuleʼmo yagaiʼnisageno fotini afinaʼmo afole aisigeʼapaeʼmo muki Isaleli vayaʼmo yegemo uno lamino nefalesigeʼapaeʼmo lekana pai maleʼnisaya afumo lugoʼapimo hatagaugae. 
EXO.12.7	Hatagautetapa kolaʼamo lakitapa maleʼnetapa nesaya noʼmo kipate atulu yosalatenagi yofo yosalatenagi hutapa faleyo.
EXO.12.8	Faletetapaeʼmo ani haniʼilagamo ani sipisipimo kaetetapa aeno apafu noleya peleti mayaʼe atu neheya hagomupaʼeʼmo neyo. 
EXO.12.9	Oleʼnisiya ameʼamo oʼneyo. Lapakaemo samofiʼmo okaetapa atafikeʼmo agenopaʼagi aiya ayaʼagi muki aipaʼagi agusaʼagi hutapa kaeyo. 
EXO.12.10	Lapakaemo mago atupaʼamo negetapa maleʼnetapa netepiʼmo oʼneyo. Netepiʼmo mago hanesiya yaʼamo oʼnetapa atafiʼmo kaetapa ataleyo. 
EXO.12.11	Lapakaemo nesunetapaeʼmo kukenatapimo vaige sutapimo vaige hayopa kayotapimo alige huʼnetapaeʼmo malage hutapa negae. Nagaemo emiʼneʼna lapakaemo lapakegeʼna lapateʼna uʼnova kavafeʼmo lapakesamo afisaya agufa neʼyaʼmo agiʼamo Pasova neʼyaʼmae. 
EXO.12.12	Ani haniʼilagamo nagaemo muki Isipi kotegamo uʼneʼna huʼna muki yege mafaʼneʼapigi alu afu alu afuʼapimogi yege afuʼapigi huʼna kamitimo apamagisugeʼa faligae. Nagaemo Isipi vayaʼmogi gotiʼapimogitefeʼmo agoti huʼna apateteʼna kamitimo apamagiguve. Nagaemo Ala kava neʼmo maiʼnove. 
EXO.12.13	Ani kolatetiʼmo notapimo kipa yosaleʼmo falesageno lapakae alagena yaʼmo hanegaiye. Nagaemo Isipi vayaʼmo apamagisuva afinaʼmo kolaʼmo ageteʼnaeʼmo lapakaseʼna visugeno ani kaitaʼmo olahapaugiye. 
EXO.12.14	Henagaʼamo ani hisuva kavafeʼmo lapakesamo afisayafeʼmo mago alopa afinatapimo hanegaiye. Henagaʼamo lapakaeʼe lapakaepatiʼmo afole aisaya vayaʼmogiʼeʼmo ani kavafeʼmo Ala kava netefeʼmo hopa afina neʼyaʼmo negae. Muki kafugaʼae kafugaʼaeʼmo mani afina kavatefeʼmo ani neʼyaʼmo nete nete hugae.
EXO.12.16	Napa vani afinaʼe seveni afinaʼeʼmo alitapa anupa hutapa maiʼnetapa monoʼmo hugae. Lapakaemo ani lole afinaʼmo muki alu aliʼya alu aliʼyaʼmo oʼaligae. Neʼyatapimo nesaya yaʼmo alo hugae. 
EXO.12.17	Ani afinaʼmo nagaemo asole Isaleli vayaʼmo Isipi kotetiʼmo apavaleliʼna uguvaʼmofeʼmo muki kafugaʼae kafugaʼaeʼmo aeno apafu nole peleti mayamo hopa afinaʼmo akame hutapa negae. Isaleli vayaʼmogitapamo ani kavaʼmo alagi oʼataleyo. 
EXO.12.18	Napa vani kaimo fotini afinaʼmo uneʼmo aepa faitetapa aeno apafu nole peleti mayamo neme neme neʼvisageno tuveti vani afinaʼmo unetigiye. 
EXO.12.19	Seveniʼa agufa afinaʼmo peleti mayafiʼmo ateʼnageno aeno apafu neleya yaʼmo notapifiʼmo alagi ohaneno. Ina laʼmo aeno apafu leʼniya peleti mayamo nesifi lapakaepatiʼmo alita ha faitapa atalegae. Alu nofi vekamoʼmo nesifi Isaleli vekamoʼmo nesifi hisigetapaeʼmo alagi alita ha faitapa atalegae. 
EXO.12.20	Lapakaemo aeno apafu neleya neʼyaʼmo oʼnegae. Lapakaemo muki notapifiʼmo aeno apafu nolesiya peleti mayamo negae.
EXO.12.21	Inagi Moseseʼa Isaleli vayaʼaiteʼmo yagaiʼa neʼapataya vayatama vayaʼaifeʼmo ge huʼnigeʼa eʼnagenoʼaeʼmo ina ge huno hapa paiʼniye. Lapakaemo afamo anagatapieʼmo lapakesamo afitapa Pasova aikeli sipisipimo lekana paitetapa avalelitutapa lugoʼapimo hatagaiyo. 
EXO.12.22	Lapakaemo kolaʼamo mago yuvapafiʼmo lakitapa maleʼnetapa mago aise yosamo hisopu akopamo alitapa yuvapafiʼmo laki malesaya kolapiʼmo aetetapa kipateʼmo aluga aluga yosalateʼe anaga yofo yosaleʼeʼmo ani kolatetiʼmo falegae. Muki vayaʼamo kumatega emi omeʼa noʼapifiʼmo maiʼnisageno kotino. 
EXO.12.23	Ani haniʼilagamo Ala kava neʼmoʼa Isipi vayaʼmo kamitimo apamagisiyafeʼmo muki Isipi kotegamo uneno hunoʼaeʼmo kipate yosaleʼmo kolaʼmo haneʼnisigeno agetenoʼaeʼmo lapakaseno uteno vayaʼmo kamitimo apamagisiya enisole vekaeʼmo aeka apakaso huno hisigeno lapakae nopiʼmo uno haino mafaʼnetapimo oʼapamagigiye. 
EXO.12.24	Lapakaeʼe mafaʼnetapiʼeʼmo mani lapa pauva hopa afina kavaʼmo alagi oʼataletapa huge huge hutapa maigae. 
EXO.12.25	Henagaʼamo Ala kava neʼmoʼa lapakaefeʼmo, mago mopamo lapamiguve, huno polomasi gemo huʼniya mopaleʼmo utapa maisaya afinaʼmo ani hopa afina kavaʼmo hutapa Pasova sipisipimo hatagautapa negae. 
EXO.12.26	Ani neʼyaʼmo nesaya afinaʼmo mafaʼnetapimogimo lapakaefeʼmo huʼapaeʼmo, mani neʼnona neʼyaʼmoʼa na agufa aepaʼamo haneʼniya neʼyaʼmo neʼnone, huʼa ge huʼa lapafi gesagetapaeʼmo 
EXO.12.27	ina ge hutapa hapa paigae. Ani ofalinimo Pasova sipisipi ofalinimo Ala kava netimo ofalinimo haneʼniye. Agaemo Isipi kotegamo maiʼnona afinaʼmo emineno lagegeno lateno uno Isipi vayaʼmo kamitimo apamagiʼniyaʼmonanafa afamo anagatimo apakufamo alino katino apateʼniya kavatefeʼmo neʼnone, hutapa hapa paigae, huno hapa paiʼnigeʼapaeʼmo Isaleli vayaʼmo ape huteʼa mono huʼnae. 
EXO.12.28	Huteʼapaeʼmo he tiʼa uʼa Ala kava neʼmoʼa Moseseʼe Eloniʼefeʼmo hana paiʼniya kavaʼmo akame huʼa huʼnae.
EXO.12.30	Ani haniʼilagamo kini vekagi muki aliʼyaʼamo neʼaliya vayanagi muki Isipi vayanagi huʼa he tiʼa ageʼnayana yege mafaʼneʼapimo ago faliʼnageʼa ageʼnae. Muki Isipi haopalega mago nopiʼmo yege mafaʼneʼapimo afaʼa oʼmaiʼnafa muki nopati yege mafaʼneʼapimo ago faliʼnayaʼmofeʼmo alopa gefatiʼmo kage kage huʼnae.
EXO.12.32	Naha paiʼnaya kavaʼmo hutapa muki sipisipitapigi memetapigi pulumakatapigi hutapa apavaletetapa Isipi kotetiʼmo alagi ataletapa viyo. Inagi lanakaemo nagaeʼeʼmo alagepa huʼna maisuvafeʼmo alitana auletana nateʼao, huno hana paiʼniye. 
EXO.12.33	Isipi vayaʼmogimo Isaleli vayaʼmo malage huʼa apataleʼa visayafeʼmo lokiya gemo huteʼa aliʼa hapa faiʼnae. Oʼvisayaʼmoʼmo lagaemo mukiʼamo ago faligune, huʼa huʼnae. 
EXO.12.34	Inagi Isaleli vayaʼmogimo aeno apafu noleya falaovamo alopa yuvapafiʼmo maleʼnae. Apakaemo yuvapafiʼmo muki yaʼapimo maleteʼa kukenaʼapiletiʼmo hayaeteʼa apakiʼnaleʼmo aliʼa kofiliʼa uʼnae. 
EXO.12.35	Isaleli vayaʼmogimo Moseseʼa hiyo, huno hapa paiʼniya agufa kavaʼmo huʼa Isipi vayaʼaifeʼmo goli yafafenagi siluva yafafenagi kukena yafenagi huʼa ge huʼa apafi geʼnae. 
EXO.12.36	Ala kava neʼmoʼa Isipi vayaʼmogi Isaleli vayaʼmo fikumo hapa maeʼa apamisaya agufa apaipa apakesamo apamiʼnigeʼa muki ge huʼa apafi geʼnaya yaʼmo apamiʼnae. Ani kavaʼmo huʼa Isaleli vayaʼmogimo Isipi vayaʼai kagemi yaʼapimo aliʼa hano huʼnae.
EXO.12.38	Asole alu nofi vaya alu nofi vayaʼmo aliʼa anupa huteʼa asole pulumakagi sipisipigi memegi huʼa magokepi lokaeʼa uʼnae 
EXO.12.39	Apakaemo Isipi kotegatiʼmo aliniʼa eʼnaya falaovaletiʼmo aeno apafu noleya peleti mayamo kaeʼa neʼnae. Apakaemo aeno apafu lesiya yaʼmo falaovafiʼmo oʼateʼnae. Isipi vayaʼmogimo malage huʼa Isaleli vayaʼmo aliʼa hapafaiʼa apataleʼnayaʼmofeʼmo neʼyaʼapimo aliʼa alo hisaya kanaʼapimo ohaneʼniye.
EXO.12.41	Ani fo hataleti tetiʼa kafugamo Isipi koteʼmo alagi maiʼa hano huteʼa Ala kava neʼmo vayaʼamo Isipi kotetiʼmo ataleʼa uʼnae. Isaleli vayaʼmo hogoteʼa Isipi kotegamo eʼa avaʼyi huʼnaya agufa afinakeʼmo Isipi kotetiʼmo ataleʼa uʼnae. 
EXO.12.42	Ani haniʼilagamo Ala kava neʼmoʼa Isaleli vayaʼmo Isipi kotetiʼmo hatu maeno apavalelino visiyafeʼmo yagaino apateʼniyaʼmofeʼmo Isaleli vayaʼmo henagaʼamo afole aisaya vayaʼmogimo muki kafugaʼae kafugaʼaeʼmo mani afinaʼmo haniʼilagamo apau okaleʼa Ala kava netefeʼmo mono hisaya afinaʼapimo haneʼniye.
EXO.12.44	Lapakaemo ago miya faitapa apateʼnisageʼa kalavusi aliʼyatapimo neʼalisaya vayaʼmo apakufamo lagautapa apateʼnisaya vayaʼmogimo afaʼa negae. 
EXO.12.45	Kalaga vayaʼmogimo afaʼa oʼnegae. Moni aliʼyaʼmo eʼa neʼalisaya vayaʼmogimo oʼnegae. 
EXO.12.46	Lapakaemo maiʼnisaya nopikeʼmo netetapa kumategamo alinita uta lamitapa oʼneyo. Lapakaemo sipisipi ofalini afumo ayamufaʼamo aitapa lo oʼaeyo. 
EXO.12.47	Muki Isaleli nofi vayaʼamogitapamo ani agufa Pasova kavaʼmo hugae. 
EXO.12.48	Agufamo olagauʼnisiya vekamoʼmo oʼnegaiyaʼmofeʼmo kalaga vekamoʼmo Ala kava netefeʼmo Pasova neʼyaʼmo nesiyafeʼmo hauʼnisiyaʼmoʼmo ani vekamo vayaʼamogimo agufamo lagauʼa atetesagenoʼaeʼmo afaʼa eno negaiye. Agaemo ani kote vekagana huno maigiye. 
EXO.12.49	Ani kote vayaʼe kalaga hageʼa eʼa lapakaeʼeʼmo magokepi lokaeʼa maiʼnisaya vayaʼeʼmo magoke keʼaepa gemo hanegaiye.
EXO.12.50	Inagi muki Isaleli vayaʼmogimo Ala kava neʼmoʼa Moseseʼe Eloniʼefeʼmo hana paiʼniya kavaʼmo akame huʼnae. 
EXO.12.51	Ani Pasova kavaʼmo huʼnaya afinaʼmo Ala kava neʼmoʼa muki Isaleli nofi vayaʼmo Isipi kotegatiʼmo apavalelino eʼniye. Afamo anagaʼapiʼe anagaʼapiʼeʼmo aliʼa apaote apaote huʼa eʼnagenoʼaeʼmo apavalelino eʼniye.
EXO.13.2	Lapakaemo muki yege mafaʼnetapimo apavaleta nagaetefeʼmo apaote apateyo. Muki yege mafaʼnetapigi muki yuna afutapimogi yege apanaʼaugi huno nagaiʼni yaʼmo hanegaiye.
EXO.13.4	Ani afinaʼmo ataletapa ugae. Hogote kaimo agiʼamo Amimi kailemae. 
EXO.13.5	Ala kava neʼmoʼa, lama gemo huve, huno, nagaemo lapakinago vayaʼaifeʼmo, Kenani vayaʼmogi mopagi Hiti vayaʼmogi mopagi Amo vayaʼmogi mopagi Hivi vayaʼmogi mopagi Yemu vayaʼmogi mopagi huʼna aliʼna lapamiguve, huno hapa paiʼniya Kenani kotega mopamo kanale lanitani mopafatiʼmo alagepa neʼyaʼmo afole aisiya mopaleʼmo utapa maisaya afinaʼmo muki kafugaʼae kafugaʼaeʼmo hemenimo mani agufa kaileʼmo aeno apafu noleya peleti mayamo nesayafeʼmo hopa afina kavaʼmo aepa faitapa hugae. 
EXO.13.6	Lapakaemo seveniʼa afinaʼmo aeno apafu noleya peleti mayamo neyo. Seveni afinaʼmo Ala kava netefeʼmo alopa neʼyaʼmo yagita hugae. 
EXO.13.7	Seveniʼa afinaʼmo aeno apafu noleya peleti mayamo negae. Ani afinaʼmo mago aeno apafu neleya peleti mayamo lapakae folagapiʼmo alagi ohanegaiye. Peleti mayamo aeno apafu lesiyafeʼmo neʼataya yaʼeʼmo notapifiʼmo alagi ohanegaiye. 
EXO.13.8	Ani afinaʼmo afole aisigetapaeʼmo mafaʼnetapieʼmo Isipi kotegatiʼmo ataleta eʼnona afinaʼmo Ala kava neʼmoʼa alagepa huno laha maeʼniyaʼmofeʼmo mani kavaʼmo nehune, hutapa hapa paigae. 
EXO.13.9	Ala kava neʼmoʼa Isipi kotegatiʼmo himamu lokiyaʼaletiʼmo lapavalelino eʼniyaʼmofeʼmo ani hopa afina kavaʼmo nehutapaeʼmo Gotitefeʼmo mono hisaya kavaʼmoʼa lapayateʼmo alagena yakana huno hanege lahapanileʼmo alagena yakana huno hanege huʼnisigetapaeʼmo lapakesamo afigae. 
EXO.13.10	Ala kava neʼmoʼa ani kavaʼmo huʼniyaʼmofeʼmo muki kafugaʼaeʼmo lekana pai maleʼniya afinaʼaeʼmo mani keʼaepa gemo akame hugae.
EXO.13.12	Lapakaemo ani mopaleʼmo uta maiʼnetapaeʼmo yege mafaʼnetapiʼe yuna afu anagaʼmogi yege apanaʼauʼeʼmo Ala kava netefeʼmo apavaleta apaote apategae. Muki afu anagaʼmogi yege ve apanaʼauʼeʼmo Ala kava neʼmoʼna nagaiʼni afumae. 
EXO.13.13	Lapakaemo noki afu anagaʼmogi yege apanaʼaumo sipisipi afu ofaliniletiʼmo miya faita hatu maetapa apategae. Miya faita hatu maetapa oʼapatesayana lugoʼamo alitapa apalo atisageno faligiye. Lapakaemo muki yege mafaʼnetapimo Ala kava netetiʼmo miya faita hatu maetapa apategae. 
EXO.13.14	Inagi henagaʼamo mafaʼnetapimogimo mani kavaʼmo aepaʼamo na agufa kavaʼmo nehae, huʼa ge huʼa lapafi gesagetapaeʼmo, Ala kava neʼmoʼa Isipi kotega kalavusi aliʼyaʼmo lahaise vose huta neʼalunageno himamu lokiyaʼaletiʼmo hatu maeno lavalelino eʼniye. 
EXO.13.15	Feloʼmo aipa agesamo lokiya vaiʼnigeno lataleʼnigeta oʼmeʼnonaʼmofeʼmo Ala kava neʼmoʼa Isipi vayaʼmogi yege mafaʼne anagaʼapigi yuna afuʼapimogi yege apanaʼaugi huno kamitimo apamagiʼniye. Apamagiʼniya kavatefeʼmo nagaemo muki yuna afu anagaʼnimogi yege apanaʼauʼmo lugoʼapimo hatagauʼna Ala kava neʼmo ofalinimo amiteʼna yege mafaʼneʼnimo ani ofaliniletiʼmo miya faiʼna hatu maeʼna neʼapatove, hutapa hapa paiyo. 
EXO.13.16	Ala kava neʼmoʼa Isipi kotetiʼmo himamu lokiyaʼaletiʼmo lavalelino eʼniyaʼmofeʼmo lapayateʼmo alagena yakana huno hanege lahapanileʼmo alagena yakana huno hanege hugiye, huno hapa paiʼniye.
EXO.13.18	Agesamo afiʼniyaʼmofeʼmo Gotiʼa kaʼme kotega Haesa Solovala aniʼmo haneʼniya kateʼmo apavalelino aino vego huno uʼniye. Apavalelino uʼnigeʼapaeʼmo Isaleli vayaʼmo ami vayakana huʼa lokaeliʼa ute ute huʼnae. 
EXO.13.19	Akeyaʼvilagamo Yosefeʼa Isaleli vayaʼaifeʼmo ina ge huno hapa paiʼniye. Gotiʼa emineno lapa maesigetapa Isipi kotetiʼmo ataletapa visaya afinaʼmo nayamufaʼnimo alinitapa ugae. Lapakaemo lapagoʼyamo ataletetapa he, ani kavaʼmo afaʼa hugune, hutapa naha paiyo, huno hapa paiʼniyaʼmofeʼmo ayamufaʼamo aliʼniʼa uʼnae. 
EXO.13.20	Apakaemo Sukoti taonifatiʼmo ataleʼa kaʼme koʼmo atupa koʼamo agiʼamo Itamu kotega otuleʼmo uʼa avaʼyi huteʼa ani koteʼmo seli noʼapimo aliʼa he tiʼa ateteʼa maiʼnae. 
EXO.13.21	Muki felugaʼamo Ala kava neʼmo posi yosagana huno hiyapiʼmo he tino maiʼneno uno hogoteʼniye. Muki haniʼilagaʼamo posi yosagana huno ata vaipiʼmo he tino maiʼneno uno hogoteʼniye. Ata vaiʼmoʼa aeno ha leʼnigeʼa haniʼilagamo uge felugamo uge huʼnae.
EXO.13.22	Muki afinaʼaeʼmo felugamo hiyaʼmo uno hogotege haniʼilagamo ata vaiʼmo uno hogotege huʼniye.
EXO.14.1	Ala kava neʼmoʼa Mosesefeʼmo ina ge huno ha paiʼniye. 
EXO.14.2	Isaleli vayaʼaifeʼmo ina gemo hapa paiyo. Hapa paikaeʼmo, Atagine uta solovala aniʼmo agiʼnaleʼmo Pihahiloti koteʼmo seli notapimo alita he tita atetetapa maiyo. Miganoli taonimo hanete solovala aniʼmo hanete hutegeta folagapiʼmo Malasefoni koʼmo haopaleʼmo maiyo, huka hapa paiyo. 
EXO.14.3	Kini vekamo Feloʼa hunoʼaeʼmo, Isaleli vayaʼmogimo kaʼme kotegamo kaʼmo ohaneʼniyanageʼa haiya kateʼmo ugupi huʼa oʼageʼnae, huno agesamo afigiye. 
EXO.14.4	Inagi nagaemo kini vekamo Felo aipa agesamo aiʼna akani malesugeno lokiya vaigiyaʼmofeʼmo apavegala aelino ugiyaʼmonanafa nagaemo aeʼna aga sege muki ami vayaʼamo aeʼna apaka sege huteʼna ala nagiʼnimo aliguve. Isipi vayaʼmogimo agaiʼageʼmo Ala kava neʼmo maiʼniye, huʼa nagegae, huno ha paiʼnigeʼa Isaleli vayaʼmogimo ani gemo akame huʼa uʼnae.
EXO.14.6	Feloʼa kame hisiya talalamo aliteno vayaʼamo apavalelino uʼniye. 
EXO.14.7	Agaemo hosimogi talalamo halauliʼa neʼvageʼapaeʼmo kamemo nehaya hogote talalamo sigisi hataletiʼa talalagi muki Isipi talalagi ami vayaʼagi yagaiʼa apateʼnaya talalagi huno apavalelino uʼniye. 
EXO.14.8	Isaleli vayaʼmo Ala kava neʼmo himamuʼaletiʼmo ataleʼa uʼnayaʼmofeʼmo apamogaga aime aime uʼnae. Ala kava neʼmoʼa Isipi kini vekamo aipa agesamo aino akani maleʼnigeno lokiya vaiʼniyaʼmofeʼmo Isaleli vayaʼmo apavegala aelino uʼniye. 
EXO.14.9	Ani Isipi vayaʼmogimo muki hosiʼapimo apavalege Felo talalaʼmo halauge hosileʼmo yagaiʼnaya vayaʼmogimo hosimo apavalege huteʼa Isaleli vayaʼmo apavegala aeli uʼa seli noʼmo aliʼa he tiʼa ateteʼa maiʼnaya haopalegamo avaʼyi uʼa huʼnae. Apakaemo solovala aniʼmo agiʼnaleʼmo Pihahiloti koʼmo hanete Malasefoni koʼmo hanete hutegeʼa haopaleʼmo uʼa maiʼnae.
EXO.14.11	Apakaemo Mosesefeʼmo huʼapaeʼmo, Isipi kotegamo kiʼa latesaya kanoluʼmo haneʼniye. Na agufa kavaʼmo higekaeʼmo mani kaʼme kotegamo falisunafeʼmo lavalelika eʼnane. Na kavaʼmo higekaeʼmo Isipi kotegatiʼmo lavalelika eʼnane. 
EXO.14.12	Lagaemo Isipi kotegamo maiʼnetaeʼmo kagaefeʼmo hutaeʼmo, Afaʼa latenageta Isipi vayaʼmogi aliʼyaʼmo alita maino, huta kaha opaiʼnopiye. Isipi vayaʼaiteʼmo kalavusi aliʼyaʼmo lahaise vose huta alita maiʼnonesinana kanale huʼniyesinaʼmonanafa mani kaʼme kotegamo falisunaʼmoʼmo alagi hosugiye, huʼa huʼnae. 
EXO.14.13	Moseseʼa Isaleli vayaʼaifeʼmo, koli osiyo, huno hapa paiʼniye. Afaʼa he titapa maiyo. Ala kava neʼmoʼa lapa maeno lapakufamo alino katino lapatesiya kavaʼmo agegae. Hemenimo apakeʼnaya Isipi vayaʼmo halate henagaʼamo alagi magoʼe hutapa oʼapakegae. 
EXO.14.14	Ala kava neʼmoʼa kamemo hapaesigetapa lapakaemo afaʼa maigae, huno hapa paiʼniye.
EXO.14.16	Hayopa kayokamo alika asagauliʼneka solovala aniteʼmo akoʼya huʼnegenoʼao aniʼmo aino akaka vaesigeno aniʼmo folagapiʼmo mopamo hau huʼninageʼa Isaleli vayaʼmo ugae. 
EXO.14.17	Inagi nagaemo Isipi vayaʼmogi apaipa apakesamo aiʼna akani maleʼnisugeno lokiya vaiʼninageʼa lapakame huʼa neʼvisageʼnaeʼmo Feloʼagi ami vayaʼagi talalagi hosileʼmo yagaiʼnaya vayanagi huʼna aeʼna apaka seteʼna ala nagiʼnimo aliguve. 
EXO.14.18	Aeʼna apaka sesugeʼapaeʼmo apakaemo nageteʼapaeʼmo Ala kava neʼmo agaiʼageʼmo maiʼniye, huʼa nagegae.
EXO.14.20	Ani hiyaʼmoʼa Isipi vayaʼmogi seli noʼmo hanete Isaleli vayaʼmogi seli noʼmo hanete hutegeno folagapiʼmo aeno he tino haneʼniye. Ani hiyaʼmoʼa Isipi vayaʼaitegamo aeno hani huno apateʼniyaʼmonanafa Isaleli vayaʼaitegamo aeno ha leʼniye. Ani kava huʼniyaʼmofeʼmo haniʼilagamo Isipi vayaʼmogimo Isaleli vayaʼmogi hapaopaleʼmo oʼuʼnae.
EXO.14.22	Inagi Isaleli vayaʼmo solovala aniʼmo folagapiʼmo hau huʼniya mopaleʼmo uʼnageno aniʼmoʼa aluga alugamo kegiʼyagana huno aeno he tino haneʼniye.
EXO.14.23	Isipi vayaʼmo aniʼmo aino akaka vaeʼniya folagapiʼmo hosiʼapigi talalaʼapigi hosileʼmo yagaiʼnaya vayanagi huʼa apavegala aeliʼa uʼnae. 
EXO.14.24	Kotisiyafeʼmo huʼnigenoʼaeʼmo Ala kava neʼmo ata vaiʼmo haneʼniya hiyapiʼmo maiʼniyatetiʼmo ape huno apakeʼniyana Isipi ami vayaʼmo eʼnageno apaketenoʼaeʼmo alino hosu huno apateʼnigeʼa lusi koli huʼnageno apakesa afiʼyaʼmo ohaneʼniye. 
EXO.14.25	Agaemo talalaʼapimo aiyaʼamo mopafiʼmo aeno lapaneteno oʼvisiya agufa kavaʼmo huʼnigeʼapaeʼmo Isipi vayaʼmogimo huʼapaeʼmo, Ala kava neʼmoʼa Isaleli vayaʼmo hapa maeno lagaeʼeʼmo kamemo nehiyanageta apataleta laune heta ugune, huʼa huʼnae.
EXO.14.27	Moseseʼa ayaʼmo aeno hayo huno akoʼya huliʼnigeno ko tiʼnigenoʼaeʼmo aniʼmo halate aluga alugatiʼmo hogoteno haneʼniya agufa kavaʼmo huno eʼniye. Isipi vayaʼmo apaune hesayafeʼmo huʼnayaʼmonanafa Ala kava neʼmoʼa Isipi vayaʼmo aniʼmo folagapi maiʼnageno aino atagu faeno apataleʼnigeno aniʼmo aeno apati kaeʼniye. 
EXO.14.28	Aniʼmoʼa halate aluga alugatiʼmo eno Isipi kini vekamo ami vayaʼamogi Isaleli vayaʼmo apavegala aeliʼa eʼnaya vayaʼmo aeno apati kaeʼniye. Muki talalaʼapigi hosiʼapigi hosileʼmo yagaiʼnaya vayanagi huno aeno apati kaeʼniye. Magoke vekaʼe hosiʼeʼmo alagi afaʼa oʼmaiʼniye. 
EXO.14.29	Ago faliʼnayaʼmonanafa Isaleli vayaʼmo aniʼmoʼa aluga alugamo kegiʼyagana huno aeno he tiʼnigeno folagapiʼmo hau huʼniya mopaleʼmo mugagayaga faligamo uʼnae.
EXO.14.31	Isaleli vayaʼmogi Ala kava neʼmoʼa Isipi vayaʼaitegamo lusi kavaʼmo huʼnigeʼa ageteʼapaeʼmo Ala kava nefeʼmo koli huteʼa aliʼyaʼamo neʼaliya vekamo Moseseʼa huʼniya geʼaeʼmo apakesamo afiʼa fatago huʼnae.
EXO.15.2	Himamuʼnimo Ala kava neʼmae. Agaefekeʼmo yokemo huguve. Agaemo nagufamo alino katino nateʼniye. Agaemo Gotiʼnimoʼmo maiʼniyanageʼna ala agimo amiguve. Agaemo afoʼnimogi Gotiʼapimoʼmo maiʼniyanageʼna agiʼaleʼmo aliʼna asaga huguve. 
EXO.15.3	Ala kava neʼmo kame nehiya vekamo maiʼniye. Agaemo agiʼamo Ala kava nene. 
EXO.15.4	Kini vekamo Felo talalaʼagi ami vayaʼagi huno solovala anipiʼmo apasagauno yaga auno apataleʼniye. Ami vayaʼaleʼmo lekana paino apateʼnigeʼa yagaiʼa apateʼnaya vayaʼmo aniʼmo neteʼa Haesa Solovala anipiʼmo faliʼnae. 
EXO.15.5	Alopa aniʼmoʼa aeno apati kaeʼnigeʼa afepilagamo yafakana huʼa uʼa lamiʼnae.
EXO.15.7	Kagaemo alagi aeka apaka seka hogote vekamo maiʼnana himamukaletiʼmo kame vayakamo alika afepiʼmo apateʼnane. Kagaemo kaipamo leʼniya kavakamoʼa atamoʼmo kahaumo leno hano huno ataleʼniya kava huno leno apasa kalino apataleʼniye. 
EXO.15.8	Kagaemo kagoʼya kapatiʼmo kavamusaʼmo aiʼnanageno yasimo aliteno aniʼmo avalelinuno alino anupa huno ateʼniye. Aniʼmoʼa aino holakau holakau hutenoʼaeʼmo kegiʼyagana huno aeno he tino haneʼniye. Solovala aniʼmoʼa afepilagamo alino lokiya vaiteno maiʼniye. 
EXO.15.9	Kame vayatimogi huʼapaeʼmo, Lagaemo apavegala aelita uta apatafautetaeʼmo kagemi yaʼapimo alita fako huta aligune huʼa huʼnae. Lagaemo naipetiletiʼmo apaitetaeʼmo apakaetegamo na agufa kavaʼmo hugune, huta hisupi ani kavaʼmo afaʼa hugune. Naipeletiʼmo alagi kamitimo apaita hano huta apatalegaune, huʼa huʼnae. 
EXO.15.10	Huʼnayaʼmonanafa kagaemo yasikamo solovala aniteʼmo aliʼnanagenoʼaeʼmo alagi aeno apati kaeteno aniʼmo afepilagamo kana aenigana huno alinino uno lamino kahaepaleʼmo apateʼniye.
EXO.15.12	Kagaemo lamaga kayaʼmo aeka hayo huʼnanagenoʼaeʼmo mopamo aino akaka vaeteno vayaʼmo alino nakaiʼniye. 
EXO.15.13	Kagaemo miya faika hatu maeka apateʼnana vayakaeʼmo kahau huka apateteka apavalelika uʼnane. Himamu lokiyakaletiʼmo kaʼmo alika ho huka apavalelika uka kaote maiʼnana koteʼmo apateʼnane. 
EXO.15.14	Muki nofi vayaʼmogimo ani kavafeʼmo kava gemo afiteʼapaeʼmo atete huʼa kolikamo hugae. Filisatini vayaʼmogimo yulagefaʼmo aigae. 
EXO.15.15	Itomi nofi vayaʼaiteʼmo yagaiʼa neʼapataya vayaʼmogimo lusi kava huno apamoʼyamo aigiye. Movapu kotega lokiya ami vayaʼmogimo atete hugae. Muki Kenani koteʼmo maiʼnaya vayaʼmogimo lokiyaʼapimo alagi hano hisigeʼa ataleʼa apaune heʼa uʼa fala kigae. 
EXO.15.16	O Ala kava nene, huʼna, Himamu lokiyakalefeʼmo kolikamo huge apamoʼya aige hugae. Vayakamo koʼapileʼmo neʼvisageʼapaeʼmo apakaetegamo mago kavaʼmo afaʼa osuʼa he tiʼa maiʼnisageʼa afaʼa ugae. Miya faika hatu maeka apateʼnana vayakamogimo aliʼa apatalete apatalete huliʼa ugae. 
EXO.15.17	Kagaemo kagaika aveleʼmo apavalelika uka mopamo lapamiguve, huka hapa paiʼnana mopaleʼmo apatesanageʼa maigae. O Ala kava nene, huʼna, Ani mopaleʼmo maisana noʼmo ki maleʼnane. Kaote maisana mono nokamo alika lokiya vaika ateʼnananageno afaʼa hanegaiye. 
EXO.15.18	Muki afinaʼmo Ala kava neʼmoʼa vayaʼaiteʼmo yagaino apatege apatege huno yagaino apateno maigiye. 
EXO.15.19	Felo hosiʼagi talalaʼagi hosileʼmo fai maiʼnaya vayaʼagi huʼa solovala anipiʼmo asagauʼa aiʼnageno Ala kava neʼmoʼa aniʼmo halate alino ateʼnigeno aluga alugatiʼmo eno aeno apati kaeʼniyaʼmonanafa Isaleli vayaʼmo solovala aniʼmo folagapiʼmo mopamo hau huʼnigeʼa uʼnae.
EXO.15.21	Miliyamuʼa apakaefeʼmo hapa painoʼaeʼmo, Ala kava neʼmoʼa alopa kamemo huno aeno apaka seteno ala agiʼamo aliʼniyaʼmofeʼmo agaetefeʼmo yokemo hiyo, huno hapa paiʼniye. Agaemo hosi anaganagi hosileʼmo fai maiʼnaya vayanagi huno solovala anipiʼmo apasagauno yaga auno apataleʼniye, huno hapa paiʼniye.
EXO.15.23	Apakaemo Mala koteʼmo uʼa avaʼyi huteʼapaeʼmo mago aniʼmo haneʼnigeʼa ani aniʼmo neʼnayaʼmonanafa atu hapaeʼnigeʼa oʼneʼnae. Ani aniʼmoʼa atu hapaeʼniyaʼmofeʼmo ani kotefeʼmo agiʼamo Mala kotene huʼa ateʼnae. 
EXO.15.24	Atu hapaeʼniyaʼmofeʼmo muki vayaʼmogimo Mosesefeʼmo hagalu hagalu huʼa ge hauʼnae. Apakaemo huʼapaeʼmo, Lagaemo haiya anitetiʼmo nesune, huʼa huʼnae. 
EXO.15.25	Inagi Moseseʼa Ala kava nefeʼmo alopa gefatiʼmo nunumuʼmo huʼnigeno Ala kava neʼmoʼa mago yosamo ave liʼnigeno ani yosamo loʼaeno anipiʼmo yaga auʼnigeno ani aniʼmoʼa kanale huʼnigeʼa neʼnae.
EXO.15.25	Ala kava neʼmoʼa ani koteʼmo apamalageka huʼniye. Ani koteʼmo mago keʼaepa gemo apamiʼniye. 
EXO.15.26	Apamitenoʼaeʼmo, Lapakaemo Ala kava neʼmo Gotitapimoʼnamo geʼnimo afitetapa naulagaleʼmo alagepa kavaʼmo huge ani kavaʼmo hiyo, huʼna lapa paiʼnova kavaʼmo huge muki keʼaepa geʼnimo akame huge hisayaʼmoʼmo nagaemo Isipi vayaʼmo apamiʼnova agufa kaita kayoʼmo olapamiguve. Ala kava neʼmoʼnageʼmo kaitatapimo aliʼna lahapageʼna nelapatove, huno hapa paiʼniye.
EXO.16.2	Uʼa avaʼyi huteʼapaeʼmo muki Isaleli vayaʼmogimo Moseseʼe Eloniʼefeʼmo hagalu hagalu huʼa ge hanauʼnae. 
EXO.16.3	Apakaemo huʼapaeʼmo, Lanakaemo muki vayaʼamo kaʼme kotegamo laga tesigeta falisunafeʼmo lavalelitana eʼnaʼae. Ala kava neʼmoʼa Isipi kotegamo maiʼnisunageno kamitimo lamagiʼniyesinana kanale huʼniyesine. Isipi kotegamo maiʼnetaeʼmo samofiʼmo afu ameʼamo kaege neʼyaʼmo kaege hutetaeʼmo fai maiʼneta neʼyaʼmo neta lamu huʼnone, huʼa huʼnae. 
EXO.16.4	Inagi Ala kava neʼmoʼa Mosesefeʼmo ina ge huno ha paiʼniye. Nagaemo kokuʼnapatiʼmo peleti mayamo aliʼna yaga ausugeno ko aigekana huno asagauno aisigeʼa muki vayaʼmo kumatega uʼa lamiʼa magoke afinaʼmo nesaya agufa neʼyaʼmo aligae. Nagaemo keʼaepa geʼnimo akame hisafi osisafigeʼna ani kavatetiʼmo apamalageka huʼna apakegauve. 
EXO.16.5	Napa sigisi afinaʼmo neʼyaʼmo aliteʼa noʼapifiʼmo aliʼa alu aiteʼapaeʼmo lole afinaʼmo nesaya agufa neʼyaʼmo haneʼniye, huʼa agegae. 
EXO.16.6	Inagi Moseseʼe Eloniʼeʼmo Isaleli vayaʼaifeʼmo ani gemo huʼana hapa paiʼnaʼae. Uneʼmo Ala kava neʼmoʼa Isipi kotegatiʼmo lavalelino eʼniye, hutapa agegae. 
EXO.16.7	Lapakaemo Ala kava nefeʼmo hagalu hagalu hutapa ge hauʼnaya gemo afiʼniyaʼmofeʼmo netepiʼmo ha le konali kavaʼamo agegae. Laʼagaemo ina lagitaʼamo maiʼnoʼagetapaeʼmo laʼagaefeʼmo hagalu hagalu hutapa ge laʼahaunae, huʼana hapa paiʼnaʼae. 
EXO.16.8	Moseseʼa magoʼe gemo hapa painoʼaeʼmo, Ala kava neʼmoʼa agaefeʼmo hagalu hagalu hutapa ge hauʼnaya gemo ago afiʼniyaʼmofeʼmo Ala kava neʼmoʼa asole ameʼamo uneʼmo lapamige netepiʼmo netapa lapamu hutetapa maisaya agufa peleti mayamo lapamige hugiye. Laʼagaemo ina lataʼamo maiʼnoʼae. Lapakaemo laʼagaefeʼmo hagalu hagalu hutapa ge nolahaʼaʼmonanafa Ala kava nefekeʼmo ge nehae, huno hapa paiʼniye.
EXO.16.9	Inagi Moseseʼa Elonifeʼmo hunoʼaeʼmo, Isaleli vayaʼaifeʼmo ani ge huka hapa paiyo, huno ha paiʼniye. Ala kava neʼmoʼa hagalu hagalu hutapa ge hauʼnaya gemo ago afiʼniyaʼmofeʼmo nagae nahaopaleʼmo etapa hogo hutapa maiyo, huka hapa paiyo, huno huʼniye. 
EXO.16.10	Eloniʼa Isaleli vayaʼaifeʼmo ani gemo hapa nepaigeʼapaeʼmo aiʼa afe leʼa kaʼme kotegamo aulu heʼa ageʼnayana Ala kava neʼmo ha le konali yaʼamo hiyapiʼmo afole aiʼnigeʼa ageʼnae. 
EXO.16.11	Ala kava neʼmoʼa Mosesefeʼmo ina ge huno ha paiʼniye. 
EXO.16.12	Nagaemo Isaleli vayaʼmogimo hagalu hagalu huʼa ge nahauʼnaya gemo ago afiʼnove. Apakaefeʼmo hapa paikaeʼmo, yegemo uno lamino nefaleya kanaleʼmo ameʼamo negae. Netepiʼmo peleti mayamo neta lapamu hutetapa maigae. Netetapaeʼmo nagetapaeʼmo, agaemo Ala kava neʼmo Gotitimoʼmo maiʼniye, hutapa nagegae, huka hapa paiyo, huno ha paiʼniye.
EXO.16.14	Lao yaʼmo ago leno hau hutegenoʼaeʼmo ani kaʼme kotegamo mago lao yaʼmo vego vego huno koʼmopagana huno asole yaʼmo aino akaya heno aise aise huno haneʼniye. 
EXO.16.15	Isaleli vayaʼmogimo ani yaʼmo ageteʼapaeʼmo oʼageʼnaya yaʼmo ageʼnayaʼmofeʼmo mani yaʼmo na agufa yane, huʼa huʼnae. Huʼnagenoʼaeʼmo Moseseʼa hapa painoʼaeʼmo, Ala kava neʼmoʼa peleti mayagana hutapa nesayafeʼmo lapamiʼniye. 
EXO.16.16	Ala kava neʼmoʼa ani yafeʼmo hunoʼaeʼmo, Mukiʼamogitapamo neta lapamu hisaya agufaʼamo alitapa anupa hugae. Afamo anagatapiʼeʼmo nesayafeʼmo aiseʼamo alopa hugekana huʼnisiya agufa samofiʼmo alita maletapa havai tesayaʼmoʼmo alagine, huno hapa paiʼniye. 
EXO.16.17	Isaleli vayaʼmogimo ani gemo akame huʼa magoʼamogimo alaʼamo aliʼnageʼa magoʼamogimo aiseʼamo aliʼa anupa huʼnageʼa huʼnae. 
EXO.16.18	Apakaemo samofiʼmo aliʼnayana asole yaʼmo aliʼniya vekamo yaʼmoʼmo afamo anagaʼamogimo nesaya agufa yaʼmo aeno aga seno magoʼe yaʼmo ohaneʼnigeno aiseʼamo aliʼniya vekamoʼeʼmo kafu osuʼniye. Aiseʼamo aliʼniya vekamoʼmo kafu osuʼniye. 
EXO.16.19	Moseseʼa hapa painoʼaeʼmo, negetapaeʼmo egaʼamo nesaya yaʼmo mago oʼmaleyo, huno hapa paiʼniyaʼmonanafa 
EXO.16.20	Moseseʼa hapa paiʼniya gemo magoʼamogimo oʼafiʼa negeʼapaeʼmo maleʼa havaeteʼa egaʼamo he tiʼa ageʼnayana ani neʼyapiʼmo aise aise kanagiʼmoʼa havai teʼnigeno lusi hosu atuʼmo aiʼnigeʼa ageʼnae. Moseseʼa ani kavaʼmo agetenoʼaeʼmo aipamo leno apateʼniye. 
EXO.16.21	Muki nateʼae nateʼaeʼmo apakaemo neʼa hano hisaya agufaʼamo aliʼa nete nete hume hume uʼnae. Inagi aligeʼa ataleʼnaya neʼyateʼmo netepi yegemoʼmo haineno neʼagegenoʼaeʼmo ani hageteno huno hano huʼniye.
EXO.16.23	Ha paiʼnagenoʼaeʼmo Moseseʼa hapa painoʼaeʼmo, Ala kava neʼmoʼa ani ge huno huʼniye. Egamo sapati afinaʼmo maitapa haga lesayana Ala kava netapimona nagiʼnilefeʼmo maitapa haga legae. Atafiʼmo kaetapa nesayafeʼmo lapauʼnisiya vayaʼmogitapamo atafiʼmo kaetapa negae. Samofiʼmo kaetapa nesayafeʼmo lapauʼnisiya vayaʼmogitapamo samofiʼmo kaetapa nege hutetapaeʼmo egaʼamo nesaya yaʼmo mago maleyo, huno huʼniye, huno hapa paiʼniye. 
EXO.16.24	Hapa paiʼniyaʼmofeʼmo Moseseʼa huʼniya gemo afiteʼa akame huʼa egaʼapimo nesaya yaʼmo maleʼnageno kanagiʼmo omaiʼnigeno atu oʼaiʼniye. 
EXO.16.25	Inagi Moseseʼa ina ge huno hapa paiʼniye. Hemenimo Sapati afinaʼmo Ala kava netefeʼmo maitapa haga lesaya afinaʼmo haneʼniyaʼmofeʼmo maleʼnisaya neʼyaʼmo afaʼa negae. Hemenimo neʼyafeʼmo kahauya hugayana neʼyaʼmo kahaufilagamo haneʼnisigetapa oʼagegae. 
EXO.16.26	Sigisiʼa afinaʼmo ani neʼyaʼmo afaʼa aligayaʼmonanafa napa seveni afinaʼmo sapati afinaʼmogeno neʼyaʼmo ohanegaiye, huno hapa paiʼniye. 
EXO.16.27	Napa seveni afinaʼmo mago vayaʼamogimo neʼyafeʼmo uʼa kahauya huʼnayaʼmonanafa oʼageʼnae. 
EXO.16.28	Ala kava neʼmoʼa Mosesefeʼmo hunoʼaeʼmo, Na magi afinaʼmo geʼnimo oʼafitapa amagitapa ataletetapa keʼaepa geʼnimo akame nosae. 
EXO.16.29	Afiyo, huʼna, Ala kava neʼmoʼa sapati afinaʼmo lapamiʼniyaʼmofeʼmo napa sigisi afinaʼmo lole afinaʼmo nesaya agufa neʼyaʼmo nelapamiye. Seveni afinaʼmo muki vayaʼamo noʼapifiʼmo maigae. Mago vekamoʼmo noʼafatiʼmo ataleno uneno osuno maigiye, huno hapa paiʼniyaʼmofeʼmo 
EXO.16.30	seveni afinaʼmo maiʼa haga leʼnae. 
EXO.16.31	Isaleli vayaʼmogimo ani neʼyafeʼmo mana neʼyane, huʼa agi aeʼnae. Ani neʼyaʼmo mago namuyaso alagagana yaʼmo yaveyave avina yakana huno haneʼniye. Hagaʼamoʼmo lumemo anuʼeʼmo nekaya miseketiʼmoʼmo nehiya agufa hagamo huʼniye.
EXO.16.33	Moseseʼa Elonifeʼmo, mago mopa samofiʼmo mana neʼyaʼmo alika maleteka Ala kava neʼmo aulagaleʼmo maleʼnageʼa henagaʼamo afole aisaya vayaʼmogimo agegae, huno ha paiʼniye. 
EXO.16.34	Ala kava neʼmoʼa Mosesefeʼmo huvo, huno ha paiʼniya gemo Eloniʼa akame hisiyafeʼmo ani samomo alino kotalake kesimo haopaleʼmo maleʼniye. 
EXO.16.35	Isaleli vayaʼmogimo ani neʼyaʼmo fotiʼa kafugamo neʼnae. Neme neme uʼa Kenani vayaʼmo maiʼnaya koteʼmo avaʼyi huʼnae. 
EXO.16.36	Mani mana neʼyaʼmo magoke afinaʼmo neʼa hano hisaya agufa neʼyaʼmo mago aiseʼamo alopa hugekana huʼniya samofiʼmo haneʼniye.
EXO.17.2	Ohaneʼniyaʼmofeʼmo Isaleli vayaʼmogi Moseseʼmo ge hauʼapaeʼmo, Kagaemo aniʼmo malage huka lamigeta neno, huʼa huʼnageno Moseseʼa hapa painoʼaeʼmo, Na kava higetapa nagaefeʼmo ge nahauʼnae. Na kava higetapaeʼmo Ala kava neʼmo amalageka hisayafeʼmo nehae, huno huʼniye. 
EXO.17.3	Vayaʼmogimo ani koteʼmo anifeʼmo hapauteno apainagamo akaniʼnigeʼa Mosesefeʼmo hagalu hagalu huʼa ge hauʼapaeʼmo, Na kava higekaeʼmo Isipi kotegatiʼmo lavalelika eʼnane. Kagaemo lagaitigi mafaʼne anagatigi muki alu afu alu afu anagatigi huta anifeʼmo falisunafeʼmo kahauʼnifiye, huʼa huʼnae. 
EXO.17.4	Moseseʼa Ala kava nefeʼmo alopa gefatiʼmo nunumuʼmo hunoʼaeʼmo, Mani vayaʼmogimo yafa kayotetiʼmo namagisayafeʼmo nehayaʼmofeʼmo nagaemo apakaetegamo na agufa kavaʼmo hisuve, huno ge huno afi geʼniye. 
EXO.17.5	Ala kava neʼmoʼa Mosesefeʼmo ha painoʼaeʼmo, Kagaemo Isaleli vayapatiʼmo mago vayatama vayaʼmo apavalelika uka hogoto. Hayopa kayokaletiʼmo alopa aniʼmo Isipi kotegamo uno nelamiya aniteʼmo amagiʼnana hayopa kayokamo alinika ugane 
EXO.17.6	Afiyo, huʼna, Nagaemo kaulagaleʼmo Holepi avefiʼmo haneʼniya yafateʼmo he tiʼna maiguve. Kagaemo eka haopaleʼmo maiʼnekaeʼmo yafapiʼmo neʼamagigenoʼao vayaʼmogimo nesaya aniʼmo eminegaiye, huno ha paiʼnigeno Moseseʼa Isaleli vayapati vayatama vayaʼmogi apaulagaleʼmo ani kavaʼmo huʼnigeno aniʼmo emineʼniye. 
EXO.17.7	Moseseʼa ani kotefeʼmo agiʼamo Masa kone huno atete Melima kone huno atete huʼniye. Masa kone huno ateʼniya agimo aepaʼamo amalageka huʼnaya kone, huno ateʼniye. Melima kone agimo aepaʼamo geletiʼmo kaveta huʼnaya kone, huno ateʼniye. Apakaemo geletiʼmo kavetamo huge Ala kava neʼmo lagaeʼeʼmo magokepi lokaeno maiʼnifi oʼmaiʼnifi huʼa huteʼa amalageka huge huʼnayaʼmofeʼmo ani magoke kotefeʼmo lole agimo ateʼniye.
EXO.17.9	Moseseʼa Yasuvafeʼmo ha painoʼaeʼmo, Lapakaepatiʼmo mago vayaʼmo lekana paika apavalelikuka Amaleki vayaʼeʼmo kamemo huvo. Egamo nagaemo aise avefiʼmo uʼna haiʼna Goti kayoʼamo nayapiʼmo aliteʼna he tiʼna maiʼnegauve, huno ha paiʼniye. 
EXO.17.10	Yasuvaʼa Moseseʼmo ha paiʼniya gemo akame huʼnigeʼa uʼa Amaleki vayaʼeʼmo kamemo huʼnae. Moseseʼagi Eloniʼagi Hoʼagi huʼa aise avefiʼmo uʼa haiʼnae. 
EXO.17.11	Ina kava huno Moseseʼa ayaʼmo alino asagauno maiʼnigeʼapaeʼmo Isaleli vayaʼmogi Amaleki vayaʼmo kamemo huʼa aeʼa apaka seʼnae. Ayaʼmo ataleʼnigeno asagauno aiʼnigeʼapaeʼmo Amaleki vayaʼmogimo Isaleli vayaʼmo kamemo huʼa aeʼa apaka seʼnae. 
EXO.17.12	Henagaʼamo Moseseʼmo ayanupafatiʼmo agafu kiʼnigeno ayaʼmo magoʼe huno alino oʼasagauʼniye. Eloniʼe Hoʼeʼmo mago yafaʼmo aliʼana mopaleʼmo maleʼnaʼageno Moseseʼmo ani yafateʼmo fai maiʼniye. Maiʼnigeʼana Eloniʼe Hoʼeʼmo aluga aluga haopaleʼmo he tiʼana maiʼneʼana ayatalateʼmo aliʼana asagauʼana maiʼnaʼageno yegemo uno lamino faleʼniye. 
EXO.17.13	Ani kavatetiʼmo Yasuvaʼe Isaleli vayaʼeʼmo Amaleki vayaʼmo naipeletiʼmo kame huʼa aeʼa apaka seʼnae.
EXO.17.15	Inagi Moseseʼa ofalinimo hisaya yafa hiʼyalamuʼmo hutenoʼaeʼmo, Ani hiʼyalamufeʼmo Ala kava neʼnimo kalahauʼmeʼnimo maiʼniye, huno agi ateʼniye. 
EXO.17.16	Ala kava neʼmoʼa agoʼyamo ataletenoʼaeʼmo Amaleki vayaʼmogimo yagaino neʼapateya Isaleli vayaʼeʼmo kamemo huʼnayaʼmofeʼmo Ala kava neʼmoʼnamo afole aite afole aite hisaya Amaleki vayaʼeʼmo kamemo hute hute huguve, huno huʼniyaʼmofeʼmo ani hiʼyalamuʼmo huteno ani agimo ateʼniye.
EXO.18.2	Hogoteno Moseseʼa aʼamo Sipolaʼe lole mafaʼneʼalaʼeʼmo alino apateʼnigeʼa uʼa Sipola afoʼamogiʼeʼmo maiʼnae. 
EXO.18.3	Moseseʼa hunoʼaeʼmo, nagaemo nata vekamo eʼna mani koteʼmo maiʼnove, huno huʼniyaʼmofeʼmo yege mafaʼneʼaeʼmo agiʼamo Gesomiʼae huno ateʼniye. 
EXO.18.4	Henagaʼamo anile alino ateʼniya mafaʼneʼaeʼmo, Afoʼnimo Gotiʼamoʼmo nagaemo naha maeʼnigeno Isipi kini vekamoʼmo namagiʼnigeʼna ofaliʼnove, huno huʼniyaʼmofeʼmo agiʼamo Eliyesaʼae huno ateʼniye. 
EXO.18.5	Inagi Mosese ayemoʼamoʼmo Yetaloʼa Mosese aʼe lole mafaʼneʼalaʼeʼmo apavalelino Mosesetegamo eʼniye. Moseseʼa kaʼme kotega Goti avemo haopaleʼmo maiʼnigeʼapaeʼmo Isaleli vayaʼmogi seli noʼapimo aliʼa he tiʼa ateteʼa maiʼnae. 
EXO.18.6	Hogoteno Yetaloʼa Mosesetegamo ina ge huno atalegeno uʼniye. Nagaemo kayemokamoʼna Yetaloʼnamo akaʼe lole mafaʼnekalaʼeʼmo apavaleliʼna neʼove, huno ge huno atalegeno uʼniye. 
EXO.18.7	Moseseʼa ani gemo afitenoʼaeʼmo kategamo uʼnigeʼana Yetaloʼeʼmo fotu huteʼanaeʼmo ape huno ateteno haeno neʼniye. Anakaemo maiʼnaʼa kavafeʼmo ge huge afige huteʼanaeʼmo Mosese seli nopiʼmo uʼa haiʼnae. 
EXO.18.8	Moseseʼa ayemoʼamofeʼmo Ala kava neʼmoʼa kini vekamo Felotegamo huʼniya kavafenagi Isipi vayaʼaitegamo huʼniya kavafenagi Isaleli vayaʼmo hapa maeʼniya kavafenagi huno ava gemo huno ha paiʼniye. Apakaemo kategamo neʼuʼapaeʼmo alu kana alu kana yaʼmo aliʼnageno Ala kava neʼmoʼa hapa maeʼnigeʼa alagepa huʼa maiʼnaya kavafeʼmo ava gemo huno ha paiʼniye. 
EXO.18.9	Ala kava neʼmoʼa Isipi vayaʼai apayapatiʼmo Isaleli vayaʼmo hapa maeno apakufamo alino katino apateʼniya kavafeʼmo ava gemo Yetaloʼa afitenoʼaeʼmo amogaga aiʼniye. 
EXO.18.10	Yetaloʼa hunoʼaeʼmo, Ala kava neʼmo agiʼaleʼmo alita asaga huta amuse hugune. Agaemo Isipi vayaʼai apayapatiʼe Felo ayapatiʼeʼmo lapakufamo alino katino lapateʼnigetapa Isipi vayaʼeʼmo oʼmaitapa eta afaʼa maiʼnae. 
EXO.18.11	Isipi vayaʼmogi gotiʼapimogimo himu lapateteʼa apakiʼapileʼmo aliʼa asaga huʼnayaʼmonanafa Ala kava neʼmoʼa muki gotigimo ago aeno apaka seʼniyaʼmofeʼmo hemenimo nagaemo ageʼnovana Ala kava neʼmoʼa alu gotigimo alagi ago aeno apaka seʼniye, huʼna ageʼnove, huno ha paiʼniye. 
EXO.18.12	Inagi Yetaloʼa mago ofalinimo alinineno atafiʼmo kaeno Gotiʼmo ofalinimo amiʼniye. Magoʼe huno alu ofalinimo Gotiʼmo amige huʼnigeʼa Eloniʼe muki Isaleli vayatama vayaʼeʼmo eʼa Goti aulagaleʼmo Mosese ayemoʼamoʼeʼmo neʼyaʼmo neʼnae.
EXO.18.13	Egaʼamo Moseseʼa Isaleli vayaʼmogi kavaʼapimo alino fako huno apatesiyafeʼmo fai maiʼnigeʼapaeʼmo asole vayaʼmo netepiʼmo eʼa he tiʼa maili uʼa unetiʼnae. 
EXO.18.14	Mosese ayemoʼamoʼmo Moseseʼa vayaʼamo hapa maeʼniya kavaʼmo agetenoʼaeʼmo, Vayaʼmo hapa neʼmana kavaʼmo haiya agufa kavaʼmo huʼnane. Na kava higekaeʼmo kagaikageʼmo fai maiʼnanageʼapaeʼmo kaulagaleʼmo asole vayaʼmo eʼa he tiʼa netepatiʼmo maili uʼa unetiʼnae, huno ge huno afi geʼniye 
EXO.18.15	Moseseʼa ha painoʼaeʼmo, Vayaʼmogimo Gotiʼa ge hisiya gemo afisayafeʼmo nagaetegamo eʼnae. 
EXO.18.16	Mago vayaʼmo mago kavatefeʼmo ge vaiteʼapaeʼmo nagaetegamo eʼnageʼna aliʼna fako huʼna apateteʼna Goti keʼaepa geʼamo aliʼna apaya neʼmalove, huno ha paiʼnigeno 
EXO.18.17	Mosese ayemoʼamoʼmo ha painoʼaeʼmo, Ani nehana kavaʼmo kanale osuʼniye. 
EXO.18.18	Mani aliʼyaʼmo lusi alopa aliʼyaʼmo haneʼniyaʼmofeʼmo kagaikageʼmo afaʼa oʼaligane. Kagaikaʼe mani he tiʼa maiʼnaya vayaʼeʼmo lusi kava huno alagaʼmo lahapaesigetapa alagepa hutapa oʼmaigae. 
EXO.18.19	Hemenimo geʼnimo afiyo. Aliʼyakamo alagepa huno afole aisiya kavafeʼmo kaha paigesuve. Kaha paisugenoʼaeʼmo Gotiʼa kagaeʼeʼmo magokepi lokaeno maigiye. Kagaemo vayaʼmogi kana yaʼapimo alinika uka Gotiʼmo amisanafeʼmo vayaʼaitefeʼmo Goti aulagaleʼmo he tika maigane. 
EXO.18.20	Kagaemo Goti geʼamo avoʼmo kae maleʼnaya geʼe keʼaepa geʼeʼmo alika apaya malege akame huʼa visaya kaʼmo alika apave lige aliʼyaʼmo alisayafeʼmo ani kavaʼmo hutapa aliʼyaʼmo aliyo, huka hapa paige hugane. 
EXO.18.21	Kagaemo muki vayapatiʼmo alagepa huʼa aliʼyaʼmo alisaya vayaʼmo maige Gotifeʼmo koli huge lama gemo huge hapaʼye osuge huʼa maiʼnisaya vayaʼmo lekana paika apato. Magoʼamogimo vani tauseniʼa vayaʼaiteʼmo yagaiʼa apatege magoʼamogimo vani hataletiʼa vayaʼaiteʼmo yagaiʼa apatege magoʼamogimo fifitiʼa vayaʼaiteʼmo yagaiʼa apatege magoʼamogimo teniʼa vayaʼaiteʼmo yagaiʼa apatege hugae. 
EXO.18.22	Kagaemo afaʼa apateʼnisanageʼa vayaʼmogi kavaʼapimo aliʼa fako hugae. Apakaemo alopa hanageke yatefeʼmo eʼa kagaefeʼmo hisageka alika fako huganaʼmonanafa aise hanageke yatefeʼmo apakaiʼapimo afaʼa aliʼa fako hugae. Apakaemo ani aliʼyaʼmo aliʼa kaha maesagenoʼaeʼmo kana okahaugiye. 
EXO.18.23	Kagaemo mani agufa kavaʼmo hisanagenoʼaeʼmo Gotiʼa ani aliʼyaʼmo aliyo, huno hisigeka oʼataleka aliʼyaʼmo aligane. Ani aliʼyaʼmo alisanageʼapaeʼmo muki mani vayaʼmogi apaipamoʼmo falu huʼninageʼa noʼapilegamo ugae, huno ha paiʼniye. 
EXO.18.24	Inagi Moseseʼa ayemoʼamoʼmo huʼniya gemo akame huno muki aliyo, huno ha paiʼniya aliʼyaʼmo aliʼniye. 
EXO.18.25	Moseseʼa muki Isaleli vayapatiʼmo alagepa huʼa aliʼyaʼmo alisaya agufa vayaʼmo lekana paino apateʼniye. Vani tauseniʼa vayaʼaiteʼmo yagaiʼa apatege hataletiʼa vayaʼaiteʼmo yagaiʼa apatege fifitiʼa vayaʼaiteʼmo yagaiʼa apatege teniʼa vayaʼaiteʼmo yagaiʼa apatege hisaya vayaʼmo lekana paino apateʼniye. 
EXO.18.26	Inagi muki afinaʼmo apakaemo agoti geleʼmo yagaiʼnae. Alopa hanageke yatefeʼmo eʼa Mosesefeʼmo ha paigeno alino fako huʼniyaʼmonanafa aise hanageke yaʼamo afaʼa apakaiʼapimo aliʼa fako huʼnae. 
EXO.18.27	Inagi Mosese ayemoʼamoʼmo ateʼnigeno koʼalegamo uʼniye.
EXO.19.3	Moseseʼa Gotitegamo ani avefiʼmo uno haiʼnigeno Ala kava neʼmo ani avefiʼmo maiʼneno Mosesefeʼmo ina ge huno keya aeno ge huno ha paiʼniye. Kagaemo Yekopu nofi vayaʼmo Isaleli vayaʼaifeʼmo ina ge huka hapa paiyo. 
EXO.19.4	Nagaemo Isipi vayaʼaitegamo huʼnova kavaʼnimo lapakaemo ago ageʼnae. Nagaemo hakikimoʼa hakufiʼmo agapamo avalelino neʼviya kava huʼna lapavaleliʼna eʼnogetapa nagaetegamo eʼnae. 
EXO.19.5	Inagi lapakaemo kotalakeʼnimo atafautapa alagi huʼnetapa geʼnimo akame hisayana muki vayapatiʼmo nagaiʼnilefeʼmo lekana paiʼna lapateʼnova vayaʼnimo maigae. Muki ma mopafi haneʼniya yaʼmo nagaiʼni yaʼageʼmo haneʼniyaʼmofeʼmae. 
EXO.19.6	Nagaemo kini vekatapimo maiʼneʼna yagaiʼna lapatesugetapa naulagaleʼmo vayaʼaiteʼmo mono hutapa apatesaya vayaʼmo maige lapaote vayaʼnimo maige hugae, huka hapa paiyo. 
EXO.19.7	Inagi Moseseʼa avefatiʼmo uno lamino Isaleli vayatama vayaʼaifeʼmo ge huʼnigeʼa eʼnageno Moseseʼa mani gemo Ala kava neʼmoʼa hiyo, huno ha paiʼniya gemo hapa paiʼniye. 
EXO.19.8	Muki vayaʼmogimo ani gemo afiteʼapaeʼmo, Ala kava neʼmoʼa lagaefeʼmo muki ani kavaʼmo hiyo, huno huʼniya kavaʼmo hugune, huʼa ha paiʼnageno Moseseʼa uno Ala kava nefeʼmo huʼnaya gemo ha paiʼniye. 
EXO.19.9	Ala kava neʼmoʼa Mosesefeʼmo ina ge huno ha paiʼniye. Afiyo, huʼna, Nagaemo alopa hiyapiʼmo maiteʼna kagaetegamo emiʼneʼna kaha paisugeʼa Isaleli vayaʼmogimo ani gemo afigayaʼmofeʼmo muki afinaʼmo hisana geeʼmo lama gemo nehane, huʼa hugae. Inagi Moseseʼa vayaʼmogimo huʼnaya gemo Ala kava nefeʼmo ha paiʼniye.
EXO.19.11	Olagaʼamo alo hiyo, huka hapa paiyo. Ema olagaʼamo nagaemo Sainai avefiʼmo eminesugeʼa muki vayaʼmogimo nagegae. 
EXO.19.12	Kagaemo avemo aiyaʼafiʼmo vayaʼmo afaʼa oʼmesayafeʼmo kaʼmo akanika vego hu malo. Hu maleteka ina ge huka hapa paiyo. Ehetapiye, huka, lapakaemo kaʼmo akani malesaya yaʼmo aeta haletapa avefiʼmo ohaige avemo aiyafiʼmo oʼmege aveleʼmo ame oʼalige hiyo, huka hapa paiyo. Ina lagimo aveleʼmo ame alisafi kamitimo apamagigae. 
EXO.19.13	Apayatetiʼmo apagufaleʼmo apatafauʼneʼa oʼapamagiyo. Yafa kayotetiʼmo apamagige keveletiʼmo hapaege hugae. Mago vekamoʼmofi afumoʼmofi huno ka akani maleʼnisaya yaʼmo aeno haleno uno haisigeʼapaeʼmo kamitimo amagisageno faligiye. Pikulimoʼmo yatala afinaʼmo age aitesigetapaeʼmo ave haopaleʼmo afaʼa egae, huno ha paiʼniye.
EXO.19.14	Inagi Moseseʼa avefatiʼmo uno lamino vayaʼmo apavaleno apaote apateʼnigeʼa kukena yaʼapimo sese huʼnae. 
EXO.19.15	Moseseʼa hapa painoʼaeʼmo, Olagaʼeʼmo alagepa hutapa maisayafeʼmo alo hiyo. Lapakaemo aʼnetapiʼeʼmo magokepi lokaetapa ohavaeyo, huno hapa paiʼniye.
EXO.19.17	Moseseʼa seli noʼapiletiʼmo Gotiʼeʼmo uʼa fotu hisayafeʼmo apavalelino uʼnigeʼa uʼa avemo aiyafiʼmo maiʼnae. 
EXO.19.18	Ala kava neʼmo ata vaipiʼmo maiteno emineʼniyaʼmofeʼmo Sainai avefatiʼmo halinamoʼmo huteno avemo aino atikaeʼniye. Alopa sitopufatiʼmo lusi kava huno halinamo ailino uno nehaiya kava huno halinamo aiʼnigeno avefiʼmo alopa imimaʼmo aliʼniye. 
EXO.19.19	Pikulimoʼmo alino alopa huno age aiteno alino ala ala hulino neʼvigenoʼaeʼmo Moseseʼa Gotifeʼmo ge huʼnigeno Gotiʼa geʼaleʼmo aeno atagaina huno age aiʼniye. 
EXO.19.20	Inagi Ala kava neʼmo emineno Sainai avefiʼmo maiʼnenoʼaeʼmo Mosesefeʼmo ge huʼnigeno Moseseʼa uno haiʼniye. 
EXO.19.21	Ala kava neʼmoʼa agaefeʼmo ha painoʼaeʼmo, Kagaemo uka lamika muki vayaʼaifeʼmo, ehetapiye, huka, fiku yanagetapa Ala kava neʼmo agegaune hutetapa kaʼmo akani maleʼniya kaʼmo aeta haletapa uta haisayategamo faligae, huka hapa paiyo. 
EXO.19.22	Mono huʼa neʼapataya vayaʼmo nahaopaleʼmo eʼa hogo nehaya vayaʼmogiʼeʼmo apakaiʼapimo aliʼa apaoteʼmo apateteʼa maigae. Fiku yanageʼna kayoʼmo apamiguvanagi aliʼa apaote apateteʼa maiyo. 
EXO.19.23	Moseseʼa Ala kava nefeʼmo, Kagaemo avemo aiyafiʼmo ka akanitapa vego hu malesageno avemo aoteʼmo haneno, huka laha paiʼnanaʼmofeʼmo vayaʼmo Sainai avefiʼmo afaʼa uʼa ohaigae, huno ha paiʼniye. 
EXO.19.24	Ala kava neʼmoʼa geʼaleʼmo aeno atagaina hunoʼaeʼmo, Kagaemo uka lamika Eloniʼmo avalelika eka haikeno. Haikeganaʼmonanafa mono huʼa neʼapataya vayaʼe muki vayaʼeʼmo ka akani maleʼnana kaʼmo aeʼa haleʼa avefiʼmo eʼa hai oʼmegae. Fiku yanageʼna kayoʼmo apamiguve, huno ha paiʼniye. 
EXO.19.25	Moseseʼa ani gemo afitenoʼaeʼmo uno lamino vayaʼaifeʼmo ani gemo hapa paiʼniye.
EXO.20.2	Nagaemo Ala kava neʼmo Gotitapimoʼnamo maiʼneʼnaeʼmo Isipi kotegamo kalavusi lahapaise vose hutapa aliʼyaʼmo aliʼnageʼnaeʼmo lapavaleliʼna eʼnove. 
EXO.20.3	Alu gotigitefeʼmo mono osutapa nagaetefeʼmo mono hiyo.
EXO.20.5	Nagaemo Ala kava neʼmo Gotitapimoʼnamo neʼmauva naimuʼyaleʼmo maiʼnaya aigofe gotigifeʼmo naipa kafamo hapaeteʼna kaino nefauva vekamo maiʼnovaʼmofeʼmo alu gotigitefeʼmo lapaleʼyamo faiʼnetapa ape hutapa mono osiyo. Afoʼapimogi hosu kavaʼapilefeʼmo nagaefeʼmo ohapauʼnigeʼa apaini huʼa neʼnataya vayaʼmogi mafaʼne anagaʼapimo nagaemo kayo apamiguve. Nagaemo mafaʼneʼapimogi aliʼa apatesaya mafaʼnemo kayoʼmo apamige apakaemo aliʼa apateme apateme visaya mafaʼnemo kayoʼmo apamige huguve. 
EXO.20.6	Nagaefeʼmo nohapaiya vayaʼmo kayoʼmo apamiguvaʼmonanafa nagaefeʼmo hapauʼnigeʼa keʼaepa geʼnimo akame nehaya vayaʼmo tauseni tauseniʼa vayaʼaifeʼmo nahau huʼna apategauve.
EXO.20.9	Lapakaemo magoke sotafiʼmo sigisiʼa afinaʼmo muki lapakaitapi aliʼyaʼmo aligae. 
EXO.20.10	Aligayaʼmonanafa seveni afinaʼmo Ala kava neʼmo Gotitapimoʼnalefeʼmo alita aote afinaʼmo malegae. Sapati afinaʼmo maitapa haga lesaya afinaʼmo haneʼniyanagetapa aliʼyaʼmo oʼaligae. Lapakaitapigi mafaʼnetapigi aliʼyatapimo neʼaliya vayanagi afutapigi alu kotegatiʼmo eʼa lapakaeʼeʼmo magokepi lokaeʼa maiʼnisaya vayanagi hutapa aliʼyaʼmo oʼaligae. 
EXO.20.11	Ala kava neʼmoʼa sigisiʼa afinaʼmo kokuʼnanagi mopagi solovala aninagi muki alu ya alu yaʼmo haneʼniya yanagi huno alo huno hano huteno seveni afinaʼmo maino haga leʼniyaʼmofeʼmo Ala kava neʼmoʼa Sapati afinaʼmo alagepa huno aoteʼmo haneno, huno hu maleʼniye.
EXO.20.13	Vayaʼmo kamitimo oʼapamagiyo.
EXO.20.19	Apakaemo Mosesefeʼmo ha paiʼapaeʼmo, Kagaekeʼmo laha paigeta afino. Gotiʼa laha paisiyaʼmoʼmo fiku yanageta faligune, huʼa huʼnae. 
EXO.20.20	Moseseʼa hapa painoʼaeʼmo, Lapakaemo koli osiyo. Gotiʼa lapamalageka hisiyafeʼmo emineʼniye. Ani kavatetiʼmo koli hutetapaeʼmo hosu kavaʼmo osisayafeʼmo emineno lapamalageka huʼniye, huno hapa paiʼniye. 
EXO.20.21	Inagi muki vayaʼmo uʼa afagiʼaleʼmo maiʼnageno Moseseʼmo lusi kava huno hani huʼniya hiyapiʼmo Gotiʼa maiʼnigeno ani hiyaʼmo haopaleʼmo uʼniye.
EXO.20.23	Afiyo, huʼna, Lapakaemo goli yafatetiʼmofi siluva yafatetiʼmofi hutapa aigofe gotigimo nagaeʼeʼmo magokepi lokaeʼa maisayafeʼmo alo osiyo. 
EXO.20.24	Lapakaemo mago mopamo alitetapaeʼmo nagaetefeʼmo ofalinimo hisaya yaʼmo malesaya hiʼyalamuʼmo hugae. Ani hiʼyalamuteʼmo sipisipi ofalinimofi pulumaka ofalinimofi hutapa atafiʼmo kaetapa alagi asagalitapa namige nagaeʼe lapakaeʼeʼmo magoke laipa lagesamo alita maisuna ofalinimo namige hugae. Nagaemo lekana pai malesugetapa maiʼnetapa mono hisageʼna ala nagiʼnimo alisuva mopaleʼmo lapakaetegamo emiʼneʼnaeʼmo alagepa hutapa maiyo, huʼna lapa paiguve. 
EXO.20.25	Lapakaemo yafa hiʼyalamuteʼmo ofalinimo hisaya yaʼmo malesaya hiʼyalamuʼmo hisayafe hutapaeʼmo vayaʼmogi amagiʼa naku paesaya agufa yafatetiʼmo ani hiʼyalamuʼmo osiyo. Aeni kayotetiʼmo amagita naku paesayana nagaetefeʼmo mono hisaya hiʼyalamuʼmo alagi alita hosu hutapa atalegae. 
EXO.20.26	Hakayaletiʼmo uta haitapa ani ofalinimo hisaya agufa hiʼyalamuʼmo osiyo. Fiku yanagetapa hakayaleʼmo uta nehaisageʼapaeʼmo vayaʼmogimo lapavagage yatapileʼmo lapakegae.
EXO.21.2	Lapakaemo lapakaitapi Himulu vayapatiʼmo kalavusi aliʼyaʼmo aligefeʼmo hisiyana sigisiʼa kafugamo aliʼyatapimo alitesigetapa seveni kafugaleʼmo hatu maetapa atesageno ugiye. Agaemo miyaʼmo olapamisigetapa fikumo atesageno ugiye. 
EXO.21.3	Agaiʼageʼmo eno kalavusi aliʼya aliʼnisiyaʼmoʼmo agaiʼamo afaʼa atesageno ugiye. Aʼmo aliʼneno eno kalavusi aliʼyaʼmo aliʼnisiyaʼmoʼmo aʼaʼeʼmo afaʼa anatesageʼana ugaʼae. 
EXO.21.4	Aliʼyaʼmo afoʼamoʼmo aʼmo avaleno amisigeno mafaʼnemo alino apateʼnisiyaʼmoʼmo itaʼapimoʼe mafaʼne anagaʼaʼeʼmo aliʼyaʼmo afoʼamoʼmo agaiʼa yaʼmogeno afaʼa apateteno agaiʼageʼmo ugiye. 
EXO.21.5	Ani kalavusi aliʼyaʼmo alisiya vekamoʼmo hunoʼaeʼmo, Aliʼyaʼmo afoʼamofenagi aʼniyenagi mafaʼneʼniyenagi huno nahau nayamopafiʼmo nahauʼniyanageʼna apataleʼna oʼuguve, huno hisigenoʼaeʼmo, 
EXO.21.6	aliʼyaʼmo afoʼamoʼmo agoti gemo neʼafiya vayaʼaitegamo avalelino ugiye. Henagaʼamo kipateʼmo avalelino uno ateʼneno nekayaletiʼmo agesamo aeno atetesigenoʼaeʼmo ani vekamo kalavusi aliʼyaʼmo alime alime uno faligiye.
EXO.23.21	Agaefeʼmo koli huʼnetapa geʼamo afitetapa akame hiyo. Nagae nagimo agaepiʼmo haneʼniyaʼmofeʼmo kayoʼmo lapamisiya agufa kavaʼmo osiyo. Hosu kavatapimo alino oʼatalegaiyaʼmofeʼmae. 
EXO.23.22	Hugiyaʼmonanafa lapa paisuva gemo alagi akame hutetapa afisayaʼmoʼmo nagaemo kame vayatapiʼeʼmo kamemo huge ohapauʼnigeʼa apaini huʼa nelapataya vayaʼmo naini huʼna apategauve. 
EXO.23.23	Nagaemo enisole vekaʼnimo uno hogoteteno lapavalelino uno Emo vayaʼmogi kotenagi Hiti vayaʼmogi kotenagi Pelesi vayaʼmogi kotenagi Kenani vayaʼmogi kotenagi Hivi vayaʼmogi kotenagi Yemusi vayaʼmogi kotenagi huno lapatesigeʼnaeʼmo ani vayaʼeʼmo kamemo huteʼna hapaeʼna hano huʼna apatalegauve. 
EXO.23.24	Lapakaemo ani vayaʼmogi gotiʼapimogitefeʼmo lapaleʼyamo ofaige akame hutapa mono osuge apakae kavaʼmo akame osuge hutetapa aigofe gotiʼapimogi apauneʼamo amagitapa aita atagitapa ataleyo. 
EXO.23.25	Ina kava hutapa Ala kava neʼmo Gotitapimoʼnamo aliʼyaʼnimo alisageʼna nagaemo lapa maeʼna neʼyaʼmo lapamige aniʼmo lapamige lapakaepatiʼmo muki kaitatapimo aliʼna lahapageʼna lapatege huguve. 
EXO.23.26	Aʼnetapimogimo falisaya mafaʼnemo aliʼa oʼapatege anamoʼmo oʼmaige hugae. Maisaya afinatapimo lapaʼmaegauvaʼmofeʼmo avaleliʼna emineʼna aliʼna hogo osuʼna lapaʼmaesugetapa alagepa hutapa yatala afinaʼmo mailitutapa atupaleʼmo avaʼyi hugae.
EXO.23.28	Nagaemo asole avi lumemo anagaʼmo aliʼna apatesugeʼa uʼa hogoteteʼa Hivi vayanagi Kenani vayanagi Hiti vayanagi huʼa aliʼa hapa faiʼa apatalegae. 
EXO.23.29+EXO.23.30	Nagaemo magoke kafugafiʼmo muki vayaʼamo aliʼna hapa faiʼna oʼapataleʼna mago vayaʼmo aliʼna hapa faiʼna apataleteʼna mago vayaʼamo henagaʼamo aliʼna hapa faiʼna apataleteʼna nehisugetapa lapakaemo asole vayaʼmo afole aitetapa muki mopaʼamo aligae. Nagaemo malage huʼna aliʼna hapa faiʼna oʼapatalesuvaʼmoʼmo fiku yanageno mopamo afaʼa haneʼnisigeʼa asole afela afu anagaʼmo eʼa maiʼneʼa lahapaegae. 
EXO.23.31	Nagaemo mopatapimo hakuʼmo haesa solovala ani agiʼnaletiʼmo uno Filisatini vayaʼai ani agiʼnaleʼmo utesigeʼna magoʼe huʼna alime uʼna lapategauve. Mago hakuʼmo kaʼme kotegatiʼmo uno Yufaletisi aniʼmo agiʼnaleʼmo uno lamitesigeno lapakae hakuʼmo hanegaiye. Nagaemo lokiya vaiʼna lapatesugetapa ani mopaleʼmo maiʼnaya vayaʼmo uta alita hapa faitapa apatalegae. 
EXO.23.32	Lapakaemo apakaeʼeʼmo magokepi kotalakemo osuge gotiʼapimogiʼeʼmo kotalakemo osuge hiyo. 
EXO.23.33	Apakaemo afaʼa apategeʼa lapakae mopaleʼmo oʼmaiyo. Fiku yanageʼa aliʼa he tiʼa lapatesagetapaeʼmo hosu mono kavaʼmo hutetapa nagaetegamo hosu kavaʼmo hugae. Aigofe gotiʼapimogi aliʼyaʼmo alisayaʼmoʼmo aneʼaifiʼmo hegekana hutapa asagautapa aigae.
EXO.24.2	Hugayaʼmonanafa Mosesegamo kagaikageʼmo eka nahaopaleʼmo hogo hugane. Apakaemo eʼa hogo osuge Mosesegaʼeʼmo muki vayaʼmo magokepi lokaeʼa oʼmege hugae, huno ha paiʼniye.
EXO.24.4	Inagi Moseseʼa Ala kava neʼmoʼa muki huʼniya geʼamo mago mukufiʼmo avoʼmo kae maleʼniye. Kotilamiyapiʼmo he tino avemo aiyafiʼmo ofalinimo hisaya hiʼyalamuʼmo huteno tuolofuʼa yafaʼmo alino faino ateʼniya yafaʼmoʼa tuolofuʼa Isaleli nofi vayaʼaitefeʼmo aune kavaʼmo huʼniye. 
EXO.24.5	Ani kavaʼmo huteno Isaleli neya vayaʼmo alino apateʼnigeʼa uʼa ofalinimo atafi kaeʼa Ala kava neʼmo amiteʼa pulumakamo amagiʼa Ala kava neʼeʼmo magokepiʼmo lokaeʼa maisayafeʼmo ofalinimo amiʼnae. 
EXO.24.6	Moseseʼa ani ofalinimo huʼnaya afumo kolaʼmo alino mago yuvapafiʼmo lakino maleteno magoʼamo alino ofalini nehaya hiʼyalamuteʼmo aino fuli fuli huʼniye. 
EXO.24.7	Inagi kotalakemo haneʼniya mukumo alino lekana paino hapa paiʼnigeʼa afiteʼapaeʼmo, Ala kava neʼmoʼa muki huʼniya gemo akame hugune, huʼa huʼnae. 
EXO.24.8	Inagi Moseseʼa yuvapafi kolaʼmo alino vayaʼmogi apakufaleʼmo aino fuli fuli huno apatetenoʼaeʼmo, Afiyo, huno, mani kolaʼmo Ala kava neʼmoʼa lapakaeʼeʼmo kotalakemo hu maleʼniya gemo alino afole aino atesiya kotalake kavaʼmo haneʼniye, huno hapa paiʼniye. 
EXO.24.9	Moseseʼagi Eloniʼagi Nenapuʼagi Amihuʼagi sevetiʼa Isaleli vayatama vayanagi huʼa avefiʼmo uʼa haiʼa ageʼnayana 
EXO.24.10	Isaleli vayaʼmogi Gotiʼapimoʼmo maiʼnigeʼa ageʼnayana aiyamo afeʼalumelagamo oko yafaʼmo agiʼamo Safaiya yafatetiʼmo kateʼmo maleʼnageno kokuʼnakana huno aeno haleʼniye. 
EXO.24.11	Apakaemo Gotiʼmo ageʼnayaʼmonanafa apakaefeʼmo ayaʼmo oʼataleʼniyaʼmofeʼmo afaʼa maiʼnae. Inagi Gotiʼa ageteʼapaeʼmo neʼyaʼmo nege aniʼmo nege huʼnae.
EXO.24.13	Ani ge huno ha paiʼnigeno Moseseʼa aliʼyaʼamo neʼaliya vekamo Yasuvaʼeʼmo Goti avefiʼmo uʼana haiʼnaʼae. 
EXO.24.14	Hogoteno Moseseʼa Isaleli vayatama vayaʼaifeʼmo hapa painoʼaeʼmo, laʼagava maiʼnigetaʼa halate ataginetaʼa emitegauʼae. Eloniʼe Hoʼeʼmo lapakaeʼeʼmo magokepi maigaʼaʼmofeʼmo mago hanageke yaʼmo afole aisigetapaeʼmo anakaetegamo visageʼana aliʼana fako huʼana lapategaʼae. 
EXO.24.15	Moseseʼa ani gemo hapa paiteno avefiʼmo uno haiʼnigeno hiyaʼmoʼa aveleʼmo kino ati kaeʼniye. 
EXO.24.16	Ala kava neʼmo ha le konali yaʼamoʼmo emineno Sainai avefiʼmo aeno ha leʼnigeno sigisiʼa felugamo hiyaʼmoʼmo ani aveleʼmo kino ati kaeno haneʼniye. Seveniʼa felugamo Ala kava neʼmoʼa Mosesefeʼmo hiyapatiʼmo keya aeʼniye. 
EXO.24.17	Ala kava neʼmo ha le konali yaʼamoʼa Isaleli vayaʼai apaulagaleʼmo avefiʼmo alopa atamo leteno muki yaʼmo leno sagalino hano nehiya agufa kava huʼnigeʼa ageʼnae. 
EXO.24.18	Moseseʼa hiyapiʼmo uno haino avefiʼmo fotiʼa felugaʼe haniʼilagaʼeʼmo maiʼniye.
EXO.29.39	Mago sipisipimo netepimo ofalinimo namitetapa mago sipisipimo uneʼmo yegemo uno lamino falesiya kanaleʼmo namigae. 
EXO.29.40	Lapakaemo mago aise laisimoʼmo kana nehiya agufa falaova laʼnefagi loleʼe loleʼa kapumo olifi yosa alagaletiʼmo alo huʼnaya uveligi loleʼe loleʼe kapumo nofi alagafati aninagi hutapa alinitetapa sipisipiʼeʼmo ofalinimo namigae. 
EXO.29.41	Uneʼmo yegemo uno lamino nefalesigetapaeʼmo alu sipisipigi laʼnefagi nofi alagafati aninagi hutapa netepi aliʼnaya agufa yaʼmo alinitetapa ofalinimo namigae. 
EXO.29.42	Muki afinaʼae afinaʼaeʼmo lapakaemo oʼataletapa ani ofalinimo naulagaleʼmo seli mono noʼnimo kipaʼmo aulagamo atafiʼmo kaete kaete hugae. Ani kipaʼmo Ala kava neʼmo aulagaleʼmo nagaeʼe lapakaeʼeʼmo fotu hutetaeʼmo nagaemo gemo lapa paiguve. 
EXO.29.43	Nagaemo ani yateʼmo Isaleli vayaʼeʼmo alita anupa huta maiʼnisunagenoʼaeʼmo ha le konali yaʼnimoʼmo mono noʼnimo alino aoteʼmo malesigeno nagaiʼni noʼmo hanegaiye. 
EXO.29.44	Nagaemo ani kavatetiʼmo mono noʼniʼe ofalini neʼnamiya hiʼyalamuʼeʼmo aliʼna aote malegauve. Nagaemo Eloniʼe mafaʼneʼalaʼeʼmo Isaleli vayaʼaiteʼmo mono huʼa apateteʼana aliʼyaʼnimo alisayafeʼmo apavaleʼna aliʼna apaoteʼmo apategauve. 
EXO.29.45	Nagaemo Isaleli vayaʼmogitapa folagapiʼmo maiteʼna Gotitapimoʼnamo maiguve. 
EXO.29.46	Lapakaemo nagaemo nagesayana Ala kava neʼmo Gotitapimoʼnamo maiʼneʼna lapakae folagapiʼmo maisuvafeʼmo Isipi kotegatiʼmo lapavaleliʼna eʼnova Gotitapimoʼnamo maiʼnovanagetapa nagegae. Nagaemo Ala kava neʼmo Gotitapimoʼnamo maiʼnove.
EXO.32.2	Eloniʼa apakaefeʼmo, goli yafatetiʼmo alo huʼnaya linimo aʼne anagatapimogi apakesafatiʼe mafaʼne anagatapimogi apakesafatiʼeʼmo hatu maetapa alinitetapa namiyo, huno hapa paiʼniye. 
EXO.32.3	Muki vayaʼmogi apakesafatiʼmo linimo hatu maeʼa alini eʼa amiʼnae. 
EXO.32.4	Agaemo goli yafatetiʼmo alo huʼnaya linimo alino atafi kaeʼnigeno leno ani nehegenoʼaeʼmo alino pulumakamo auneʼamo alo huʼniye. Alo huʼnigeʼapaeʼmo, O Isaleli vayaʼmogitapae, huʼa, afiyo, huʼa, Isipi kotegatiʼmo lapavalelino eʼniya gotitapimae, huʼa huʼnae. 
EXO.32.5	Inagi Eloniʼa mago ofalinimo malesaya hiʼyalamuʼmo pulumakamo auneʼamo haneʼniya haopaleʼmo huʼniye. Agaemo muki vayaʼmogimo hisaya kavafeʼmo ani ge huno hapa paiʼniye. Egamo Ala kava netefeʼmo alopa yagitamo hugune. 
EXO.32.6	Kotilamiyapiʼmo Isaleli vayaʼmogimo he tiʼa ofalinimo atafi kaege aliʼa nanu aeʼa apateteʼa maisaya ofalinimo amige huteʼa itopaleʼmo fai maiʼneʼa neʼyaʼe aniʼeʼmo neteʼa henagaʼamo aʼne anagaʼapiʼeʼmo hapauʼniya kavaʼmo huʼnae.
EXO.32.8	Apakaefeʼmo akame hiyo, huʼna huʼnova kaʼmo malage huʼa ataleʼa uʼnae. Apakaemo goli yafaʼmo atafiʼmo kaeʼnageno ani heʼnigeʼa aliʼa pulumakamo auneʼamo alo hu maleʼneʼa ani yatefeʼmo mono huteʼa ofalini amiteʼa, O Isaleli vayaʼmogitapae, huʼa, Isipi kotegatiʼmo lapavalelino eʼniya gotitapimoʼmae, huʼa huʼnae. 
EXO.32.9	Nagaemo ani vayaʼmo ago apakeʼnovana gemo alagi noʼafiya vayaʼmo maiʼnae. 
EXO.32.10	Maiʼnayaʼmofeʼmo afaʼa nateʼnegeʼnao naipamoʼmo ata leʼniyanageʼna alina hano huʼna apataleno. Ani vayaʼmogi apaimuʼyaleʼmo asole vayaʼmo alo huʼna apatesugeʼa vayakamo maigae, huno ha paiʼniye. 
EXO.32.11	Moseseʼa Ala kava neʼmo Gotiʼamofeʼmo lokiya vaino ge huno ha painoʼaeʼmo, Ala kava nene, huʼna, Na kava higekaeʼmo Isipi kotegatiʼmo himamu lokiyakaletiʼmo apavalelika eʼnana vayakaeʼmo kaipamo leka apatesanafeʼmo nehane. 
EXO.32.12	Fiku yanageʼa Isipi vayaʼmogi huʼapaeʼmo, Gotiʼa apakaetegamo hosu kavaʼmo huteno ani mopaletiʼmo alino hano huno apatalesiyafeʼmo apavalelino uʼniye, huʼa hugae. Kaipamo neleya kavaʼmo ataleteka alu kaipa kagesamo afiteka vayakamo alika hano huka oʼapatalo. 
EXO.32.13	Kagaemo aliʼyakamo aliʼnaya vayaʼmo Emalehamufenagi Aisakifenagi Yekopufenagi huka kagesamo afiyo. Kagaemo kagikaletiʼmo kagoʼyamo ataleteka hukaeʼmo, Nagaemo asole mafaʼnetapimogi aliʼa apatesaya mafaʼnemogi kokuʼnapi haneʼniya kanefikana huʼa maisaya mafaʼnemo aliʼna afole aiʼna apatesugeʼa uʼa ani lapamiguve, huʼna huʼnova koteʼmo muki afinaʼmo maige maige huʼa maigae, huka huʼnane, huno huʼnigenoʼaeʼmo 
EXO.32.14	Ala kava neʼmoʼa alu aipa agesamo afiteno vayaʼaeʼmo, apamagiguve huno huʼniya kavaʼmo osuʼniye.
EXO.32.16	Gotiʼa agaiʼamo lole yafatalaʼmo alo huteno ani yafatalateʼmo haginaletiʼmo kaegekana huno avoʼmo kaeʼniye. 
EXO.32.17	Moseseʼa uno lamiʼnigeʼanaeʼmo Yasuvaʼeʼmo fotu huteʼana uʼana nelamiʼanaeʼmo Yasuvaʼa asole vayaʼmogi apakemo aiʼnageno afitenoʼaeʼmo Mosesefeʼmo ina ge huno ha paiʼniye, maiʼnaya koteʼmo kamemo nehuʼapaeʼmo apakemoʼmo nehigeʼna afiʼnove, huno huʼnigenoʼaeʼmo 
EXO.32.18	Moseseʼa ha painoʼaeʼmo, kamemo huʼa aeʼa apaka seteʼa apamogaga neʼaiya vayaʼmogi nehaya agufa apakemo oʼafige kame vayaʼmogi kamemo huʼa aeʼa apaka seʼnageʼa kage kage nehaya vayaʼmogi nehaya agufa apakemo oʼafige huʼnovaʼmonanafa yokemo huʼnageʼna afiʼnove, huno ha paiʼniye.
EXO.32.20	Moseseʼa pulumakamo auneʼamo alino atafiʼmo kaeteno aeno lata paiʼnigeno laʼnefamo alino hamaleʼniye. Ani laʼnefamo alino anipiʼmo aino atagu faeno ataletenoʼaeʼmo muki Isaleli vayaʼmo alino he tino apateʼnigeʼa ani anipatiʼmo neʼnae. 
EXO.32.21	Moseseʼa Elonifeʼmo, Muki vayaʼmogimo kagaetegamo na agufa kavaʼmo huʼnagekaeʼmo apakeka apataleʼnanageʼapaeʼmo ani alopa hosu kavaʼmo huʼnageno alopa kana yaʼmo apakaeteʼmo asagauno aiʼniye, huno ge huno afi geʼniye. 
EXO.32.22	Eloniʼa hunoʼaeʼmo, Ala neʼnimogae, huʼna, kaipamo leka oʼnato. Kagaemo mani vayaʼmogi hosu kavaʼmo hisayafeʼmo hapauʼniya vayaʼmo maiʼnageka ago apakeʼnane. 
EXO.32.23	Apakaemo naha paiʼapaeʼmo, Moseseʼa Isipi kotegatiʼmo lavalelino eʼniya vekaleʼmo na agufa kavaʼmo afole aiʼnifi huta oʼageʼnonaʼmofeʼmo kagaemo gotigimo alo hugeʼa uʼa hogoteteʼa lavaleliʼa viyo, huʼa huʼnageʼnaeʼmo 
EXO.32.24	geʼapimo afiteʼna hapa paiʼnaeʼmo, Muki vayaʼmogi goliletiʼmo alo huʼnaya linimo lapakesafatiʼmo hatu maetapa namiyo, huʼna huʼnogeʼa goli linimo namiʼnageʼna atafiʼmo yaga auʼna ateʼnogeno ani pulumakamo leno afole aiʼniye, huno ha paiʼniye.
EXO.32.25	Eloniʼa hosu kavaʼmo osisayafeʼmo huno apatafauno oʼapateʼnigeʼa kame vayaʼapimogi apaulagaleʼmo apavagage hisiya kavaʼmo huteʼa alagi ge oʼafisaya agufa vayaʼmo maiʼnageno Moseseʼa apakeʼniye. 
EXO.32.26	Apaketenoʼaeʼmo Moseseʼa lafi kegiʼya kipateʼmo he tino maiʼneno keya aeno ge hunoʼaeʼmo, Haiya vekamo Ala kava netegamo maiguve huno hisifi nagaetegamo egaiye, huno huʼnigeʼapaeʼmo muki Livai nofi vayaʼmo eʼa aulagaleʼmo aliʼa anupa huʼa maiʼnae. 
EXO.32.27	Moseseʼa hapa painoʼaeʼmo, Ala kava neʼmo Isaleli vayaʼmogi Gotiʼapimoʼmo hunoʼaeʼmo, Naipetapimo alinitutapa maiʼnaya kotetiʼmo lapakanatapimogimo kamitimo apaige lapavagi huʼa uʼeʼa hisaya vayaʼmo kamitimo apaige lapaopaleʼmo maiʼnaya vayaʼmo kamitimo apaige hiyo, huno huʼniye, huno hapa paiʼniye. 
EXO.32.28	Livai nofi vayaʼmogimo ani afinaʼmo Moseseʼa huʼniya kavaʼmo huʼa tali tauseniʼa vayaʼmo kamitimo apaiʼnae. 
EXO.32.29	Inagi Moseseʼa hunoʼaeʼmo, Ala kava neʼmo aliʼyaʼamo alisayafeʼmo hemenimo lapakaitapimo alitapa lapaoteʼmo lapategenoʼao alagepa yaʼmo lapamigiye. Lapakaemo mafaʼnetapiʼe lapakanatapimogiʼeʼmo kamemo huʼnayaʼmofeʼmae, huno hapa paiʼniye.
EXO.32.30	Egaʼamo Moseseʼa hunoʼaeʼmo, Lapakaemo alopa hosu kavaʼmo huʼnae. Huʼnayaʼmofeʼmo hemenimo nagaemo Ala kava netegamo avefiʼmo uʼna haiʼna hosu kavatapimo alino atalesifi oʼatalesifigeʼna amalageka huʼna ge huʼna afi gegauve. 
EXO.32.31	Inagi Moseseʼa avefiʼmo uno haino Ala kava nefeʼmo ha painoʼaeʼmo, Ani vayaʼmogimo alopa hosu kavaʼmo huʼnae. Apakaemo apakaiʼapilefeʼmo goli yafatetiʼmo gotiʼapimoʼmo alo huʼnae. 
EXO.32.32	Alo huʼnayaʼmonanafa hosu kavaʼapimo afa alika atalegapiye. Alika oʼatalesanana inagi kagaemo nagiʼnimo mukufiʼmo avoʼmo kae maleʼnana nagiʼnimo aeka kalo paeka atalo, huno huʼnigeno 
EXO.32.33	Ala kava neʼmoʼa Mosesefeʼmo ha painoʼaeʼmo, Ina lagimo nagaetegamo hosu kavaʼmo huʼnisafigeʼna ani vayaʼmogi apakigeʼmo aeʼna kalo paeʼna atalegauve. 
EXO.32.34	Kagaemo hemenimo uka hogoteteka kaha paiʼnova kotegamo apavalelika uvo. Afiyo, huʼna, nagae enisole vekamoʼmo uno hogoteteno lapavalelino ugiye. Lapavalelino ugiyaʼmonanafa kayoʼmo apamisuva afinaʼmo ani vayaʼmo hosu kavaʼapilefeʼmo kayoʼmo apamiguve, huno ha paiʼniye. 
EXO.32.35	Inagi Ala kava neʼmoʼa alopa kaitaʼmo alino ateʼnigeno ani vayaʼaiteʼmo eʼnigeʼa kaitaʼmo hapauʼniye. Apakaemo Eloniʼa pulumakamo goli yafatetiʼmo alo hisiyafeʼmo ha paiʼnayaʼmofeʼmae.
EXO.33.2	Nagaemo enisole vekaʼnimo aliʼna atesugeno uno hogotetesigeʼna Kenani nofi vayanagi Emo nofi vayanagi Hiti nofi vayanagi Pelesi nofi vayanagi Hivi nofi vayanagi Yemusi nofi vayanagi huʼna alina hapafaiʼna apatalegauve. 
EXO.33.3	Mago kanale lanitani mopaleʼmo viyo. Gemo noʼafiya vayaʼmo maiʼnayaʼmofeʼmo lapakaeʼeʼmo magokepi lokaeʼna oʼuguve. Fiku yanageʼna aliʼna hano huʼna lapatalegauve, huno Mosesefeʼmo ha paiʼniye. 
EXO.33.4	Moseseʼa Isaleli vayaʼaifeʼmo ani lokiya gemo huno hapa paiʼnigeʼapaeʼmo yulagefa aiteʼa konali yaʼapimo aliʼa oʼvaiʼnae. 
EXO.33.5	Ala kava neʼmoʼa Mosesefeʼmo ha painoʼaeʼmo, Isaleli vayaʼaifeʼmo ina gemo huka hapa paiyo. Lapakaemo gemo noʼafiya vayaʼmo maiʼnae. Nagaemo lapakae folagapiʼmo afole aiteʼna aliʼna hano huʼna lapatalegauvaʼmofeʼmo konali yatapimo asagitapa maleyo. Lapakaetegamo na agufa kavaʼmo hisufi huʼna nagesamo afiguve, huno ha paiʼniye. 
EXO.33.6	Inagi Isaleli vayaʼmogi Holepi avemo haopaleʼmo konali yaʼapimo asagiʼa maleʼnae.
EXO.33.8	Muki afinaʼmo Moseseʼa ani seli notegamo neʼvigeʼapaeʼmo muki vayaʼmo seli noʼapimo kipateʼmo he tiʼa maiʼneʼa ageʼa maiʼnageno ani nopiʼmo uno haiʼniye. 
EXO.33.9	Moseseʼa nopiʼmo uno haiʼnigenoʼaeʼmo hiyaʼmoʼa posi yosagana huno emineno Gotiʼeʼmo magokepi lokaeʼa aliʼa anupa huʼa maiʼnaya noʼmo kipateʼmo haneʼnigeno ani hiyapatiʼmo Ala kava neʼmoʼa Mosesefeʼmo ha paiʼniye. 
EXO.33.10	Muki vayaʼmogimo hiyaʼmo ageʼnayana ani seli noʼmo kipateʼmo emineno haneʼnigeʼa ageteʼapaeʼmo seli noʼapimo kipateʼmo he tiʼa maiʼneʼa mono huʼnae. 
EXO.33.11	Mago vekamoʼmo ao vekaʼeʼmo gege hisaʼafeʼmo augosafiʼmo ageno halegeno ageno halegeno huʼneʼana gege nehaʼa kava huno Ala kava neʼmoʼa Moseseʼeʼmo gege huʼnaʼae. Gege huteʼanaeʼmo Moseseʼa atagineno emineno neʼmaiya kotegamo uʼniyaʼmonanafa aliʼyaʼamo neʼaliya vekamo Yasuvaʼmo Nani mafaʼnemo ani seli nopatiʼmo ataleno oʼuno maiʼniye.
EXO.33.13	Fikumo naha maeka neʼnamina kavaʼmo ageʼnisuvana kagesamo neʼafina kavakaʼe nekahaiya kavakaʼeʼmo hemenimo alika nave lisanageʼna kaulagaleʼmo fikumo naha maeka neʼnamina kavakamo afaʼa agegauve. Ani nofi vayaʼaifeʼmo vayaʼnimo maiʼnae, huteka kagesa afifi huka maiyo. 
EXO.33.14	Ala kava neʼmoʼa, Nagaemo kagaeʼeʼmo magokepi lokaeʼna neʼuʼnaeʼmo kaipafiʼmo kaha maesugeka maika haga legane, huno ha paiʼniye. 
EXO.33.15	Moseseʼa ha painoʼaeʼmo, Lagaeʼeʼmo magokepi lokaeka oʼvisanana mani kotetiʼmo alika lategeta oʼvino 
EXO.33.16	Lagaeʼeʼmo magokepi lokaeka oʼvisanaʼmoʼmo haiya kava huʼa lageteʼapaeʼmo, Goti aulagaleʼmo Moseseʼe Goti vayaʼaʼeʼmo fiku hapa maeno neʼapamiya kavaʼamo afaʼa ageʼnaya vayane, huʼa hugae. Kagaemo lagaeʼeʼmo magokepi lokaeka visanaʼmoʼmo nagaeʼe vayakaʼefeʼmo muki ma mopafi vayapatiʼmo apaote nofi vayaʼmo maiʼnae, huʼa lagegae. 
EXO.33.17	Ala kava neʼmoʼa Mosesefeʼmo ha painoʼaeʼmo, Nagaemo kageʼna alagepa huʼnovana naulagaleʼmo fikumo kaha maeʼna nekamuva kavaʼnimo ageʼnanaʼmofeʼmo gekamo akame huguve, huno ha paiʼniye. 
EXO.33.18	Moseseʼa Ala kava nefeʼmo ha painoʼaeʼmo, kahaoke hovanagi, ha le konali yakamo alika nave liyo, huno huʼnigeno 
EXO.33.19	Ala kava neʼmoʼa Mosesefeʼmo ha painoʼaeʼmo, Nagaemo nahau nayamopafiʼmo neʼnahaiya alagepa kavaʼnimo aliʼna atesugeno visigeka agegane. Nagaemo nagiʼnimo Ala kava neʼmo maiʼnove, huʼna kaha paisugeka afigane. Ina lagifeʼmo fikumo hapa maeʼna apamiguve, huʼna huʼnisufigeʼna fikumo hapa maeʼna apamiguve. Ina lagifeʼmo nahau nayamopafiʼmo nahauʼnisifi apakaefeʼmo afaʼa nahau nayamopafiʼmo nahaugiye. 
EXO.33.20	Nahaugiyaʼmonanafa naugosaʼafiʼmo afaʼa oʼnagegane. Naugosafiʼmo nagesiya vekamo afaʼa oʼmaigifa ago faligiyaʼmofeʼmae. 
EXO.33.21	Nahaopaleʼmo mago yafaʼmo haneʼniyanageka eka haikeka ani yafateʼmo he tika maigane. 
EXO.33.22	Nagaemo yafa kapiʼmo aliʼna kateʼneʼna nayatetiʼmo kaulagaleʼmo aiʼna ati kaeliʼneʼna kaulagaletiʼmo eʼna uguve. Ha le konali yaʼnimo aliʼna atesugeno kaulagaletiʼmo eno ugiye. 
EXO.33.23	Eʼna neʼuʼnaeʼmo nayaʼmo aliʼna atalesugekaeʼmo nagotofuʼageʼmo nageganaʼmonanafa naugosaʼafiʼmo oʼnagegane, huno ha paiʼniye.
EXO.34.2	Netepiʼmo alo huteka Sainai avefiʼmo eka haikeka aveʼafiʼmo naulagaleʼmo he tika maiyo. 
EXO.34.3	Mago vekamo kagaeʼeʼmo magokepi lokaeno eno haino oʼmeno. Muki aveʼafiʼmo vayaʼmo eʼa hai eʼa oʼmaigae. Sipisipimofi pulumakamofi huʼa eʼa avemo haopaletiʼmo kahaumo oʼnegae.
EXO.34.4	Inagi Moseseʼa hogote yafatalakana huno lole yafatalaʼmo atalavaino latapa huʼniye. Kotilamiyapiʼmo Moseseʼa he tino Ala kava neʼmoʼa haikeno, huno ha paiʼniya gemo akame huno lole yafatalaʼmo alinino Sainai avefiʼmo uno haiʼniye. 
EXO.34.5	Haiʼnigenoʼaeʼmo Ala kava neʼmo hiyapiʼmo emineno Moseseʼeʼmo avefiʼmo he tino maiʼnenoʼaeʼmo, Ala kava neʼmo maiʼnove, huno aeno hakalo huʼniye. 
EXO.34.6	Ala kava neʼmo Mosese aulagaleʼmo neʼunoʼaeʼmo, Nagaemo Ala kava neʼmo Gotiʼnamae nagaemo Ala kava neʼmo Gotiʼnamae. Nagaemo nahau nayamopafiʼmo nahauge fikumo hapa maeʼna apamige malage huʼna naipamo leʼna oʼapatege lusi kava huʼna nahau huʼna apatege geʼnimo akame huge huʼna neʼmauve. 
EXO.34.7	Nagaemo nahau huʼna neʼapatova kavateʼmo yagaiʼnovanageʼna tauseni tauseniʼa vayaʼaifeʼmo nahau huʼna apategauve. Nagaemo himuʼnamu kavanagi keʼaepa geʼnimo amagiʼa neʼatalaya kavanagi hosu kavaʼapigi huʼna aliʼna neʼatalove. Neʼatalovaʼmonanafa vaiʼapimo haneʼniya vayaʼmo afaʼa apakegeʼna oʼapategauve. Nagaemo afoʼapimogimo huʼnaya hosu kavaʼapilefeʼmo mafaʼne anagaʼapigi lotoʼapimogiʼe apakinago vayaʼenagi huʼna kayoʼmo apamiguve, huno ha paiʼniye. 
EXO.34.8	Ha paiʼnigenoʼaeʼmo Moseseʼa malage huno mopafiʼmo ape huno maiʼneno monoʼmo huʼniye. 
EXO.34.9	Moseseʼa hunoʼaeʼmo, O Ala kava nene, huʼna, nagaemo kaulagaleʼmo fikumo naha maeka neʼnamina kavakamo ago ageʼnova vekamo maiʼnisuvaʼmoʼmo lagaeʼeʼmo magokepi lokaeka uvo, huʼna ge nehuve. Lagaemo gemo noʼafuna vayaʼmo maiʼnonaʼmonanafa hosu kavatilefeʼmo afaʼa ateyo, huka huteka mafaʼneʼapimogimo afoʼapimogi yaʼmo neʼaliya kava huka lagaemo vayakamo maisunafeʼmo afaʼa lavalo, huno ha paiʼniye.
EXO.34.11	Hemenimo akame hiyo, huʼna hisuva gemo alagi akame hiyo. Afiyo, huʼna, Emo nofi vayanagi Kenani nofi vayanagi Hiti nofi vayanagi Pelesi nofi vayanagi Hivi nofi vayanagi Yemusi nofi vayanagi huʼna lapakaemo neʼvisageʼnaeʼmo aliʼna hapa faiʼna apatalegauve. 
EXO.34.12	Ehetapiye, huʼna, fiku yanagetapa visaya kotegamo maiʼnisaya vayaʼeʼmo magokepi kotalakemo hu malesageno aneʼaifiʼmo hegekana huno lapatafaugiyanagi. 
EXO.34.13	Haʼao, lapakaemo ofalinimo nehaya hiʼyalamuʼapimo alitapa halagape vaitapa atalege posi yosagana huʼa yafaʼmo faiʼa ateʼneʼa mono nehaya yafaʼmo amagitapa nakupaetapa atalege yosaletiʼmo alo huʼnaya auneʼamo naipeletiʼmo vasagalitapa atalege hiyo. 
EXO.34.14	Ala kava neʼmoʼnamo alu gotigifeʼmo naipa kafamo nehapaovaʼmofeʼmo alu gotigitefeʼmo monoʼmo osiyo. Nagaiʼnilefekeʼmo monoʼmo hiyo. 
EXO.34.15	Fiku yanagetapa ani koteʼmo maiʼnaya vayaʼeʼmo magokepiʼmo kotalakemo hu malegayana anauʼapimogimo apataleʼa kumai heʼa alu veleʼmo ugekana huʼa aigofe gotigitefeʼmo monoʼmo huteʼapaeʼmo ofalinimo apamiteʼa lapakaefeʼmo eyo, huʼa hisagetapaeʼmo fiku yanagetapa uta ani ofalini yaʼmo negae. 
EXO.34.16	Fiku yanageʼa neya mafaʼne anagatapimogimo ani vayaʼmogi aʼmafaʼnemo alisageʼa ani aʼmafaʼne anagaʼapimogimo anauʼapimogimo apataleʼa kumai heʼa ugekana huʼa aigofe gotigitefeʼmo monoʼmo huteʼa neya mafaʼnetapimo apavaleliʼa ugae. 
EXO.34.17	Lapakaemo monoʼmo hisayafeʼmo mago yaʼmo auneʼmo alo osiyo.
EXO.34.19	Muki yege mafaʼne anagatapigi yege pulumakagi yege sipisipigi huʼa nagaiʼni yaʼageʼmo maiʼnae. 
EXO.34.20	Maiʼnayaʼmonanafa yege noki afumo amagitapa nagaemo ofalinimo oʼnamisayafeʼmo aimuʼyaleʼmo sipisipi ofaliniletiʼmo miya faitapa afaʼa apateyo. Nokitapimo miya faitapa oʼapatesayana lugoʼapimo alita apalo atigae. Lapakaemo muki yege mafaʼnetapimo miya faita hatu maetapa apateyo.
EXO.34.20	Lapakaemo nagaetegamo afaʼa oʼmetapa ofalinimo namisaya yaʼekeʼmo aliʼnitapa egae.
EXO.34.22	Viti alagamo afu lesiya afinaʼmo neʼyaʼmo alisaya hopa afina kavaʼeʼmo hiyo. Kafugamo hano hisiya afinaʼmo muki neʼyaʼmo neʼaliya hopa afina kavaʼmo hiyo. 
EXO.34.23	Muki kafugaʼaeʼmo ani loleʼe magoʼe hopa afinaʼmo muki ve anagaʼmo eʼa Ala kava neʼmo Isaleli vayaʼai Gotiʼapimoʼna naulagaleʼmo he tiʼa maigae. 
EXO.34.24	Lapakaemo neʼvisageʼnaeʼmo ani koteʼmo maiʼnaya vayaʼmo aliʼna hapa faiʼna apataleteʼna ani mopatapimo magoʼe huʼna aliniʼna uʼneʼna huʼna lapategauve. Lapakaemo muki kafugaʼaeʼmo ani loleʼe magoʼe hopa afinaʼmo utapa Ala kava neʼmo Gotitapimoʼna naulagaleʼmo he titapa maisageʼapaeʼmo ataleʼa uʼnaya vayaʼmogimo mopatapieʼmo hapaʼye osugiye.
EXO.34.26	Muki kafugaʼaeʼmo hogoteno afu lesiya neʼyaʼmo alinitapa eta nagaemo Ala kava neʼmo Gotitapimoʼna nopiʼmo namiyo.
EXO.34.26	Lapakaemo mememo anaʼaumo kaesaya samofiʼmo ani mememo nu anuʼamo lakitapa okaeyo.
EXO.34.28	Moseseʼa Ala kava neʼeʼmo fotiʼa felugaʼe fotiʼa haniʼilagaʼeʼmo avefiʼmo maitenoʼaeʼmo neʼyaʼmo oʼnege aniʼmo oʼnege huno maiʼniye. Agaemo lole latapa yafatalateʼmo kotalake gemo teniʼa keʼaepa gemo avoʼmo kae maleʼniye.
EXO.34.30	Emineʼnigeʼapaeʼmo Eloniʼagi Isaleli vayanagi huʼa ageʼnayana augosafatiʼmo aeno ha leʼnigeʼa ageteʼapaeʼmo Mosese haopaleʼmo esayafeʼmo koli huʼnae. 
EXO.34.31	Moseseʼa apakaefeʼmo keya aeno ge huʼnigeʼapaeʼmo Eloniʼagi Isaleli vayatama vayanagi huʼa Mosesetegamo eʼnageno Moseseʼa apakaeʼeʼmo gege huʼniye. 
EXO.34.32	Henagaʼamo muki Isaleli vayaʼmo Mosese haopaleʼmo eʼnageno Moseseʼa Sainai avefiʼmo muki keʼaepa gemo Ala kava neʼmoʼa ha paiʼniya gemo hapa paiʼniye. 
EXO.34.33	Moseseʼa hapa paitenoʼaeʼmo aise lavolavomo alino augosafiʼmo aino ati kaeno aliʼniye. 
EXO.34.34	Aino ati kaeno aliʼniyaʼmonanafa Ala kava neʼeʼmo gege hisaʼafeʼmo unoʼaeʼmo lavolavomo alino ataleʼniye. Kumatega eminenoʼaeʼmo halate aise lavolavoletiʼmo augosafiʼmo aino ati kaeno alitenoʼaeʼmo agaefeʼmo ani kavaʼmo hiyo, huno ha paiʼniya gemo hapa paiʼniye. 
EXO.34.35	Isaleli vayaʼmogimo Mosese augosafatiʼmo aeno ha leʼnigeʼa ageʼnayaʼmofeʼmo aino ati kaeno aliʼniye. Aino ati kaeno aliʼnenoʼaeʼmo halate uno Ala kava neʼeʼmo gege hisaʼafeʼmo huʼniya afinaʼmo alino ataleteno Ala kava netegamo uʼniye.
EXO.35_1.42	Ala kava neʼmoʼa Mosesefeʼmo muki ha paiʼniya kavaʼmo akame huʼa Isaleli vayaʼmogi seli noʼmo alo huge muki mono hisaya yaʼmo alo huge huʼnae. 
EXO.35_1.43	Inagi Moseseʼa muki alo huʼnaya yaʼmo ageno alagepa huʼniyana Ala kava neʼmoʼa alagi ha paiʼniya kavaʼageʼmo huʼa akame huʼa alo huʼnageno agetenoʼaeʼmo Ala kava neʼmoʼa lapa maeno, huno hapa paiʼniye.
EXO.40.1	Ala kava neʼmoʼa Mosesefeʼmo ha painoʼaeʼmo, 
EXO.40.2	Napa vani kaimo napa vani afinaʼmo seli mono noʼnimo alita he titapa ateyo 
EXO.40.3	Lapakaemo kotalake kesifiʼmo naya loleʼa keʼaepa gemo haneʼniya kesimo seli nopiʼmo alinita haitapa maletetapa alopa latapa kenaletiʼmo folagapiʼmo aetapa asai malesageno loleʼmo anagaʼe afelagaʼeʼmo hanegaiye. 
EXO.40.4	Hiʼyalamuʼmo alinita uta haitapa afepiʼmo maletetapa lamumo alinita etapa atamo kani aetapa kaetetapa hiʼyalamuteʼmo maleyo. 
EXO.40.5	Alu hiʼyalamuʼmo goli yafatetiʼmo alo hu maleʼnaya hiʼyalamuteʼmo alagepa atumo neʼaiya laʼnefamo maleʼneʼa atamo nekaya hiʼyalamuʼmo alinita haitapa kotalake kesimo hanetesigeno folagapiʼmo kenamoʼmo aeno akaniʼniya haopaleʼmo malagamo maleyo. Mono noʼmo kipateʼmo kenaletiʼmo aeta asaitapa aeta akani maleyo. 
EXO.40.6	Kumatega seli noʼmo kegiʼya kipateʼmo ofalinimo maleʼneʼa atamo kaesaya hiʼyalamuʼmo maleyo. 
EXO.40.7	Aniʼmo falesaya yuvapamo seli mono noʼmo hanete ofalini hiʼyalamuʼmo hanete hutesigeno folagapiʼmo maletetapa aniʼmo laki maleyo. 
EXO.40.8	Seli kegiʼyamo hutapa vego huʼa maletetapa kegiʼyamo kipateʼmo kenaletiʼmo aeta asaitapa aeta akani maleyo. 
EXO.40.9	Uvelimo alinitetapa seli noteʼmo falege muki ani nopiʼmo haneʼniya yateʼmo falege hutetapa alita aoteʼmo maleyo. 
EXO.40.10	Ofalini yaʼmo maleʼneʼa atamo nekaya hiʼyalamuteʼmo uvelimo falege aliʼyaʼmo neʼaliya yateʼmo falege hutetapa ani hiʼyalamuʼmo alitapa aoteʼmo maleyo. Ani hiʼyalamuʼmo magoʼe huno aoteʼmo hanegaiye. 
EXO.40.11	Lapakaemo aniʼmo falesaya yuvapaleʼe hiʼyalamuʼmo aiyaleʼeʼmo uvelimo falesageno aoteʼmo hanegaiye. 
EXO.40.12	Kagaemo uka Eloniʼagi mafaʼne anagaʼagi huka apavalelika eka seli mono noʼmo kipateʼmo aniʼmo faleka apato. 
EXO.40.13	Kagaemo Eloniʼmo aote kukenamo vaika ateteka uvelimo lakika ateteka alika aote ategenoʼa nagaetefeʼmo mono huno apatesiya aote vekamo maino. 
EXO.40.14	Kagaemo mafaʼne anagaʼamo apavalelika eka mono huʼa apatesaya kukenamo alika vaika apato. 
EXO.40.15	Kagaemo afoʼapimoʼmo uvelimo lakika ateʼnana kava huka lakika apategeʼa nagaetefeʼmo mono huʼa apatesaya aliʼyaʼmo aliyo. Lakika apatetegeʼapaeʼmo apakaiʼapiʼe aliʼa apatesaya mafaʼne anagaʼapimogiʼeʼmo mono huʼa apatesaya aliʼyaʼmo aligae, huno ha paiʼniye. 
EXO.40.16	Moseseʼa Ala kava neʼmoʼa muki ani ha paiʼniya kavaʼageʼmo akame huno huʼniye.
EXO.40.18	Apakaemo seli mono noʼmo ina kava huʼa aliʼa he tiʼa ateʼnae. Yosamo aliʼa faiʼa ateteʼa aepaʼaleʼmogi atupaʼaleʼmogi huʼa muki yosaletiʼmo maleʼa ki maleʼnae. 
EXO.40.19	Apakaemo ani mono noteʼmo kenaletiʼmo aiʼa ati kae maleʼneʼa afu agufaletiʼmo magoʼe huʼa akalo huʼa aiʼa ati kae maleʼnae. Gotiʼa Mosesefeʼmo ha paiʼniya agufa kavaʼageʼmo akame huʼa huʼnae. 
EXO.40.20	Inagi apakaemo Gotiʼa keʼaepa geʼamo lole yafatalateʼmo avoʼmo kae maleʼniya yafatalaʼmo aliʼa kotalake kesifiʼmo maleʼnae. Lole yosalaʼmo aliʼa aluga alugaʼamo haneʼniya katalapiʼmo ateteʼa aliʼa kofiliʼa visaya kavaʼmo hu maleʼnae. Ani kesimo avayaleʼmo Goli yafatetiʼmo alo huʼnaya avayamo aliʼa agotofuleʼmo akalo huʼa maleʼnae. Ani avayaleʼmo kolaʼmo aiʼa fuli fuli huʼnagenoʼaeʼmo Gotiʼa hau huno apateʼniye. 
EXO.40.21	Apakaemo ani kesimo aliniʼa uʼa haiʼa maleteʼa folagapiʼmo kenaletiʼmo aeʼa asaiʼa aeʼa hanagi maleʼnageno anagaʼe afelagaʼeʼmo loleʼmo haneʼniye. Ala kava neʼmoʼa Mosesefeʼmo ha paiʼniya agufa kavaʼageʼmo huʼnae. 
EXO.40.22	Apakaemo hiʼyalamuʼmo aliniʼa uʼa haiʼa afelaga mono nopiʼmo lamaga haopaleʼmo maleʼnae. 
EXO.40.23	Peleti mayamo alini eʼa ani hiʼyalamuteʼmo Ala kava neʼmo aulagaleʼmo maleʼnae. Ala kava neʼmoʼa Mosesefeʼmo ha paiʼniya agufa kavaʼageʼmo huʼnae. 
EXO.40.24	Apakaemo afelaga mono nopiʼmo lamumo alini uʼa haiʼa hoga haopaleʼmo maleʼnae. 
EXO.40.25	Ala kava neʼmo aulagaleʼmo lamufiʼmo kani aeʼa kaeteʼa maleʼnae. 
EXO.40.26	Goli yafatetiʼmo alo hu maleʼnaya hiʼyalamuʼmo afelaga mono nopiʼmo kenamo asaiʼa maleʼnaya haopaleʼmo maleteʼa 
EXO.40.27	ani hiʼyalamuteʼmo alagepa atumo neʼaiya laʼnefamo kaeʼnae. Ala kava neʼmoʼa Mosesefeʼmo ha paiʼniya agufa kavaʼageʼmo huʼnae. 
EXO.40.28	Mono noʼmo kipateʼmo kenaletiʼmo aeʼa asaiʼa aeʼa akani maleʼnae. 
EXO.40.29	Ofalini yaʼmo maleʼneʼa nekaya hiʼyalamuʼmo kumategamo seli kegiʼyamo kipateʼmo maleʼnageno Moseseʼa viti ofaliniʼe afu ofaliniʼeʼmo ani hiʼyalamuteʼmo maleʼneno atamo kaeʼniye. Ala kava neʼmoʼa agaefeʼmo ha paiʼniya agufa kavaʼageʼmo huʼniye. 
EXO.40.30	Aniʼmo falesaya yuvapamo seli mono noʼmo hanete ofalini hiʼyalamuʼmo hanete hutegeno folagapiʼmo maleteʼa aniʼmo falesaya aniʼmo lakiʼa maleʼnae. 
EXO.40.31	Ani anitetiʼmo Moseseʼagi Eloniʼagi Eloni mafaʼne anagaʼagi huʼa apaiyaʼe apayaʼeʼmo sese huʼnae. 
EXO.40.32	Seli mono nopiʼmo uʼa haisayafeʼmo apaiyaʼe apayaʼeʼmo sese huteʼapaekeʼmo uʼa haige ofalini yaʼmo maleʼneʼa atamo nekaya hiʼyalamuʼmo haopaleʼmo esayafeʼmo ani kavaʼmo huʼa apaiyaʼe apayaʼeʼmo sese huteʼapaekeʼmo ege huʼnae. Ala kava neʼmoʼa Mosesefeʼmo ha paiʼniya agufa kavaʼageʼmo huʼnae. 
EXO.40.33	Apakaemo seli kegiʼyamo huʼa vego hu maleteʼa ani kegiʼyamo kipateʼmo kenaletiʼmo aeʼa asaiʼa aeʼa akani maleʼnae. Moseseʼagi ani aliʼyaʼmo aliʼnaya vayanagi huʼa alagi aliʼa hano huʼnae.
EXO.40.35	Hiyaʼmoʼa noteʼmo haneʼnigeno Ala kava neʼmo ha le konali yaʼamo mono nopiʼmo havai teʼniyaʼmofeʼmo Moseseʼa uno ohaiʼniye. 
EXO.40.36	Ani hiyaʼmo seli mono notetiʼmo ataleno uno haiʼnigeʼapaeʼmo Isaleli vayaʼmo uʼnae. 
EXO.40.37	Uʼnayaʼmonanafa hiyaʼmo seli mono notetiʼmo ataleno uno ohaiʼnigeʼapaeʼmo afaʼa maiʼnae. Afaʼa agava maiʼnagenoʼaeʼmo hiyaʼmo uno haiʼnigeʼapaeʼmo uʼnae. 
EXO.40.38	Ala kava neʼmo hiyaʼamoʼmo felugaʼamo mono noʼamo anagamo haneʼnigenoʼaeʼmo haniʼilagaʼamo atamo kani aegekana huno aeno ha leʼnigeʼa Isaleli vayaʼmogimo visaya haopalega kaʼmo ageʼnae.
NUM.6.22	Ala kava neʼmoʼa Mosesefeʼmo ina ge huno ha paiʼniye. 
NUM.6.23	Kagaemo Eloniʼe mafaʼne anagaʼaʼeʼmo hapa paikaeʼmo, Isaleli vayaʼaifeʼmo aulena gemo hapa paisayafeʼmo ina ge hutapa hapa paiyo. 
NUM.6.24	Ala kava neʼmoʼa aulena gemo lapa paiteno alagepa huno yagaino lapateno. 
NUM.6.25	Ala kava neʼmo augosafatiʼmo ha le yaʼamo lapakaeteʼmo aeno ha lesigeno fikumo lapa maeno lapamino. 
NUM.6.26	Ala kava neʼmoʼa alino maku huno lapaketeno lapaminagetapa lapaipamoʼmo falu hiyo. 
NUM.6.27	Apakaemo ani kavatetiʼmo nagiʼnimo aliʼa Isaleli vayaʼaiteʼmo male sageʼna nagaemo aliʼna auleʼna apategauve, huno hapaiʼniye.
NUM.9.16	Muki afinaʼaeʼmo felugamo hiyaʼmoʼa seli mono noteʼmo kino aino ati kaeno haneʼniye. Haniʼilagamo apakaemo hiyaʼmo ageʼnayana atagana agufa kava huno leʼnigeʼa ageʼnae. 
NUM.9.17	Hiyaʼmoʼa seli mono noʼmo ataleno uʼniya afinaʼmo Isaleli vayaʼmogimo kagemi yaʼapimo aliteʼa akame huʼa uʼnae. Inagi hiyaʼmo mago haopalegamo he tino haneʼnigeʼapaeʼmo inagi apakaemo ani haopalegamo seli noʼapimo aliʼa he tiʼa ateʼnae. 
NUM.9.18	Ala kava neʼmoʼa hunoʼaeʼmo, Viyo, huno ge huʼniya afinaʼmo inagi apakaemo Isaleli vayaʼmogimo mago koteʼmo ataleʼa uʼnae. Ala kava neʼmoʼa hunoʼaeʼmo, Maiyo, huno ge huʼniya afinaʼmo apakaemo seli noʼapimo aliʼa he tiʼa ateʼnae. Hiyaʼmoʼa seli mono noʼmo anagamo afaʼa haneʼnigeʼapaeʼmo inagi vayaʼmo he tiʼa oʼuʼa afaʼa maiʼnae. 
NUM.9.19	Hiyaʼmoʼa seli mono noʼmo anagamo yatala afinaʼmo haneʼnigeʼapaeʼmo vayaʼmogimo Ala kava neʼmo geʼamo akame huʼa alu haopalegamo oʼuʼnae. 
NUM.9.20	Mago afinaʼmo hiyaʼmo aupa afinaʼmo seli mono noʼmo anagamo haneteno uʼniye. Hiyaʼmo yatala afinaʼmo haneʼnifi aupa afinaʼmo haneʼnifi huʼnigeʼapaeʼmo Isaleli vayaʼmogimo visafi maisafi Ala kava neʼmo geʼamo akame huteʼa hiyaʼmoʼa alino apave liʼniya agufa kavaʼmo huʼnae. 
NUM.9.21	Mago afinaʼmo hiyaʼmoʼa uneʼmo uno mago koteʼmo he tino hanelinuno netepiʼmo ani kotetiʼmo ataleno uʼniye. Inagi apakaemo hiyaʼmo ageteʼapaeʼmo he tiʼa akame huʼa uʼnae. Hiyaʼmoʼa felugamo uʼnifi haniʼilagamo uʼnifi nehigeʼapaeʼmo vayaʼmogiʼeʼmo ani afinaʼatogeʼmo he tiʼa uʼnae. 
NUM.9.22	Na magi afinaʼmo hiyaʼmoʼa seli mono noʼmo anaʼaleʼmo haneʼnifi lole afinaʼmo haneʼnifi magoke kaileʼmo haneʼnifi mago kafugamo haneʼnifi huʼnigeʼapaeʼmo Isaleli vayaʼmo oʼuʼa seli noʼapifiʼmo maiʼnae. Maiʼnayaʼmonanafa hiyaʼmo uno haiʼnigeʼapaeʼmo apakaeʼeʼmo ani koteʼmo uʼnae. 
NUM.9.23	Ala kava neʼmoʼa apakaefeʼmo hunoʼaeʼmo, Maiyo, huno huʼniya afinaʼmo afaʼa maiʼnae. Agaemo hunoʼaeʼmo, Viyo, huno huʼniya afinaʼmo apakaemo muki yaʼapimo aliteʼa he tiʼa alu haopalegamo uʼnae. Ala kava neʼmoʼa ani gemo Mosesefeʼmo ha paiʼnigeno Moseseʼa ve aʼneʼaifeʼmo aeno hakalo huno hapa paiʼnigeʼa akame huʼnae.
NUM.11.2	Inagi ve aʼnemogimo Mosesefeʼmo keya aeʼa ge huʼnageno Moseseʼa Ala kava nefeʼmo nunumuʼmo huʼnigeno atamo yu heʼniye. 
NUM.11.3	Moseseʼa ani kotefeʼmo agiʼamo Tamela kotene, huno ateʼniye. Ala kava neʼmo atamoʼmo apaleʼniyaʼmofeʼmo ani agimo ateʼniye. 
NUM.11.4	Muki asole alu nofi vayaʼmo Isaleli vayaʼeʼmo magokepiʼmo uʼnaya vayaʼmogimo ameʼamo mago nesayafeʼmo lusi kava huno hapauʼnigeno hapaʼye huʼnigeʼa Isaleli vayaʼeʼmo halate aviʼyaʼmo huteʼa huʼa faipa huʼapaeʼmo, ina laʼmo ameʼamo lamigiye. Lagaemo Isipi koteʼmo maiʼnetaeʼmo lamu paesiya agufa noyamemo afa neʼnone. 
NUM.11.5	Lagaemo konogi melenigi anianinagi galikigi huta neʼnonanageta hemenimo nesunafeʼmo lusi kava huta lagesamo neʼafune. 
NUM.11.6	Alagepa neʼyaʼmo neʼnonaʼmonanafa hemenimo muki lagufafatiʼmo lokiyatimo ago uʼniye. Neʼyatimo alagi ohaneʼniyaʼmonanafa mani mana neʼyaʼagekeʼmo haneʼniye, huʼa huʼnae. 
NUM.11.7	Manamo mago aise vego vego yaʼmo namuyasoʼmoʼa lenoʼaeʼmo afu neleya agufa yakana huno haneʼniye. 
NUM.11.8	Haniʼilagamo seli noʼmo aliʼa he tiʼa ateʼnaya yateʼmo lao yaʼmo emineʼnigenoʼaeʼmo manaʼeʼmo magokepiʼmo asagauno aiʼniye. Netepiʼmo ve aʼnemo he tiʼa uʼeʼa huʼa manamo aliʼnae. Aliteʼapaeʼmo magoʼamogimo yafatetiʼmo lata paige magoʼamogimo yosa atupaletiʼmo amagiʼa lata paige huʼnageno falaovamo alino hamaleʼniye. Aliʼa samofiʼmo kaeteʼa miseketiʼmo alo huʼnae. Apakaemo neʼnagenoʼaeʼmo peleti mayamo olivi kalisifiʼmo kaeʼnaya peleti mayamoʼmo nehiya agufa hagamo huʼniye. 
NUM.11.9	Haniʼilagamo seli noʼapilegamo lao yaʼmo asagauno aiʼnigenoʼaeʼmo manaʼeʼmo magokepi asagauno aiʼniye. 
NUM.11.10	Inagi ve aʼnemogimo afamo anagaʼapiʼe anagaʼapiʼeʼmo seli noʼapimo kipateʼmo maiʼneʼa lusi kava huʼa aviʼyaʼmo huʼnageno Moseseʼmo afiʼniye. Ala kava neʼmoʼa lusi kava huno aipamo leno apateʼnigeno Moseseʼeʼmo ani kavafeʼmo ohauʼniye. 
NUM.11.11	Ala kava nefeʼmo ina ge huno ha paiʼniye. Kagaemo na agufa kavaʼmo higekaeʼmo lusi kana yaʼmo namiʼnane. Kagaemo na agufa kavaʼmo higekaeʼmo nagaefeʼmo nahaoke oseka muki mani vayaʼaiteʼmo yagaiʼna apatesuvafeʼmo ani kana yaʼmo namiʼnane. 
NUM.11.12	Nagaemo akanogana huʼna naipaguʼeʼmo maiʼnogeʼa muki ani ve aʼnemo afole aiʼnafiye. Nagaemo itaʼapimoʼnamo maiʼneʼna aliʼna apateʼnofiye. Aliʼna oʼapateʼnovaʼmofeʼmo kagaemo naha paikaeʼmo, Kagaemo itaʼapimogagana huka yagaika apateteka aise mafaʼnegana huka kayateʼmo apavalelika apakinago vayaʼaifeʼmo ani mopamo lapamiguve, huʼna polomasi gemo huʼnova mopaleʼmo uvo, huka afaʼa naha opaigane. 
NUM.11.13	Mani vayaʼmogimo aviʼyaʼmo nehuʼapaeʼmo, nesuna ameʼamo lamiyo, ameʼamo lamiyo, huʼa nehae. Nagaemo muki asole vayaʼaina apamisuvafeʼmo asole ameʼamo haiyaʼaletiʼmo aliguve. 
NUM.11.14	Lusi kana yaʼmo haneʼniyanageʼna nagaemo magokeʼamoʼnamo mani muki vayaʼmo nagiʼniletiʼmo alagi yagaiʼna apateteʼna afaʼa apavaleliʼna oʼuguve. 
NUM.11.15	Kaulagaleʼmo fiku naha maeka namisana kavaʼmo ageteʼna aliʼnisuvana kamitimo namagiyo. Alagi hosu kavaʼmo huʼna oʼmaiguvanagi.
NUM.11.17	Inagi nagaemo emiʼneʼna kagaeʼeʼmo gege huguʼae. Nagaemo kagaeteʼmo maiʼniya Aunemeʼamo kamiʼnova Aunemepatiʼmo mago aliʼna apamiguve. Apamisugeʼa kaha maeʼa aliʼnana kana yapatiʼmo alisageka kagaikageʼmo muki kana yaʼamo oʼaligane. 
NUM.11.18	Inagi kagaemo Isaleli vayaʼaifeʼmo ina ge huka hapa paiyo. Lapakaemo lapakaitapimo alita lapaote lapateyo. Egamo alo hutapa maiʼnetapa ameʼamo alita negae. Ala kava neʼmoʼa lapakaemo ameʼaeʼmo aviʼyaʼmo huʼnaya gemo ago afiʼniye. Aulagaleʼmo aviʼyaʼmo hutetapa ge hutapaeʼmo, Lagaemo Isipi kotegamo alagepa huta maiʼnonaʼmofeʼmo ina laʼmo ameʼamo lamigiye, hutapa huʼnae. Huʼnayaʼmofeʼmo Ala kava neʼmoʼa ameʼamo lapamigiyanagetapa lapakaemo negae. 
NUM.11.19+NUM.11.20	Lapakaemo ameʼamo magoke afinaʼmofi lole afinaʼmofi faefuʼa afinaʼmofi teniʼa afinaʼmofi tuvetiʼa afinaʼmofi hutapa oʼnegayaʼmonanafa magoke kaileʼmo ameʼamo neme neme neʼvisagenoʼaeʼmo ameʼamo nesayafeʼmo alagaʼmo lahapaeteno muʼmo valisaya lapaipamo kaligiye. Lapakae folagapiʼmo maiʼniya Ala kava neʼmo lapakameʼyamo amitetapaeʼmo aulagaleʼmo aviʼyaʼmo hutetapaeʼmo, na kava higetaeʼmo lagaemo Isipi kotegatiʼmo ataleta eʼnone, hutapa huʼnae. 
NUM.11.21	Inagi Moseseʼa hunoʼaeʼmo, Ala kava nene, huʼna, nagaemo sigisi hataleti tauseniʼa vayaʼaiteʼmo yagaiʼnovana kagaemo magoke kaileʼmo nesayafeʼmo ameʼamo apamiguve. 
NUM.11.22	Lagaemo muki pulumakagi sipisipigi huta amagita hano hisunagenoʼaeʼmo ani ameʼamoʼmo alagi kanale hapaugifiye. Muki noyamemo solovala anipiʼmo maiʼnaya noyamemo aliʼa anupa huʼa apatesayana alagi kanale ohapaugiye. 
NUM.11.23	Ala kava neʼmoʼa Mosesefeʼmo ha painoʼaeʼmo, Nagaemo lokiyaʼnimo hano huʼnifiye. Hemenimo kaha paiʼnova kavaʼmo afole aisifi oʼaisifigeka agegane.
NUM.11.24	Inagi Moseseʼa afitenoʼaeʼmo kumatega uno lamino Ala kava neʼmoʼa huʼniya gemo Isaleli vayaʼaifeʼmo hapa paiteno sevetiʼa vayaʼmo yagaiʼa apateʼnaya vayaʼmo alino anupa huno apateʼneno seli noteʼmo alino he tino faino vego huno apateʼniye. 
NUM.11.25	Maiʼnagenoʼaeʼmo Ala kava neʼmo ani hiyapiʼmo maiteno emineno Mosesefeʼmo ha paiʼniye. Agaemo Moseseʼeʼmo maiʼniya Aunemeʼafatiʼmo alino sevetiʼa vayatama vayaʼaina apamiʼnigeʼa Gotitegati gemo aliniʼeʼa aeʼa hakalo huʼa hapa paiʼnae. Huʼnayaʼmonanafa henagaʼamo halate ani kavaʼmo osuʼnae. 
NUM.11.26	Lole vekalaʼmogani anakiʼanimo Elanatiʼe Minatiʼeʼmo oʼuʼana seli noʼapilegamo maiʼnaʼageno Aunemeʼamo emineno anakaeteʼmo maiʼnigeʼanaeʼmo Gotitegati gemo aliniʼeʼana aeʼana hakalo huʼnaʼae. Anakaemo sevetiʼa vayatama vayaʼeʼmo anakiʼanimo haneʼniyaʼmonanafa seli mono noteʼmo oʼuʼnaʼae. Oʼuʼnaʼaʼmonanafa seli noteʼmo Goti gemo aeʼana hakalo huʼnaʼae. 
NUM.11.27	Mago neya vekamoʼmo nagu nagu huno uno Mosesefeʼmo ina ge huno ha paiʼniye. Elinatiʼe Minatiʼeʼmo seli noteʼmo maiʼneʼanaeʼmo Gotitegati gemo aliniʼeʼana aeʼana hakalo nehaʼae, huno ha paiʼniye. 
NUM.11.28	Yasuvaʼmo Nani mafaʼnemo Moseseʼa lekana paino ateʼnigeno ha maeʼniya vekamoʼmo Mosesefeʼmo hunoʼaeʼmo, Ala vekae, huno, Lole vekalafeʼmo ge osutana afaʼa maiʼao, huka hana paiyo, 
NUM.11.29	huno huʼniyaʼmonanafa Moseseʼa hunoʼaeʼmo, Nagaetefeʼmo kagesamo afiʼnekaeʼmo ke nefaipiye. Haʼao, Ala kava neʼmoʼa muki vayaʼaina Aunemeʼamo apamisigeʼa agaetegati gemo aliniʼeʼa aeʼa hakalo hisayafeʼmo nahauʼniye. 
NUM.11.30	Inagi Moseseʼe Isaleli vayatama vayaʼeʼmo seli notegamo atagi neʼa uʼnae.
NUM.11.32	Apakaemo ve aʼnemogimo asole nama anagaʼmo felugagi haniʼilagagi egagi huʼa apatafauʼnae. Mago vayaʼmogi teniʼa talamu agufa nama apatafauge mago vayaʼmogi magoʼe huʼa apatafauge huʼnae. Apakaemo nama anagaʼmo apafa kaiʼa mopafiʼmo yegeleʼmo hau huʼnageno ameʼamo leno vaiʼniye. 
NUM.11.33	Apakaemo aepa faiʼa namamo ameʼamo neʼnagenoʼaeʼmo inagi Ala kava neʼmo malage huno aipamo leno apateteno alopa hosu kaitamo alino ateʼnigeno apakaetegamo eʼnigeʼa asole ve aʼnemo faliʼnae. 
NUM.11.34	Apakaemo ani koteʼmo ani ve aʼnemogi apakufaʼamo kiʼa apateteʼapaeʼmo ani koʼmo agiʼamo ve aʼnemogimo ameʼaeʼmo lusi kava huno hapauʼniya kanoluve, huʼa ateʼnae. 
NUM.11.35	Inagi Isaleli vayaʼmo ani kotetiʼmo ataleʼa uʼa Hayeloti koteʼmo seli noʼapimo aliʼa he tiʼa ateʼnae.
NUM.12.2	Anakaemo ina gemo huʼanaeʼmo, Ala kava neʼmoʼa Mosese avayaletikeʼmo gemo aeno hakalo huno hapa paiʼnifiye. Haʼao. Agaemo laʼagae laʼavayaletiʼeʼmo gemo aeno hakalo huno hapa opaiʼnifiye, huʼana huʼnaʼae. Ala kava neʼmoʼa ani gemo afiʼniye. 
NUM.12.3	Ani vekamo Moseseʼmo agaiʼamo lusi kava huno alino afepiʼmo neʼateya agufa kavaʼmo huʼa muki ma mopafi vayaʼmogimo osuʼnae. 
NUM.12.4	Ala kava neʼmoʼa malage huno Mosesefenagi Elonifenagi Miliyamufenagi huno hapa painoʼaeʼmo, Lapakaemo seli mono notegamo eyo, huno hapa paiʼnigeʼa eʼnae. 
NUM.12.5	Eʼa maiʼnagenoʼaeʼmo Ala kava neʼmoʼa hiyapiʼmo maiʼneno emineno seli no kipateʼmo he tino maiʼneno Eloniʼe Miliyamuʼefeʼmo keya aeno ge huʼniye. Anakaemo agaetegamo eʼnaʼae. 
NUM.12.6	Ala kava neʼmoʼa hunoʼaeʼmo, Lanakaemo geʼnimo afiʼao. Mago vekamoʼmo nagaetegati gemo alinineno aeno hakalo huno hapa nepaiya vekamo Isaleli vayaʼmogi folagapiʼmo maiʼnisiyaʼmoʼmo nagaemo alagamunagana yaʼmo aliʼna avelige nagesiyafeʼmo aliʼna avelige alagamuna gemo ha paige nehuve. 
NUM.12.7+NUM.12.8	Nehuvaʼmonanafa aliʼyaʼnimo neʼaliya vekamo Mosesetegamo ani agufa kavaʼmo nosuve. Agaemo noʼnifiʼmo afamo anaga vayaʼnilefeʼmo aliʼyaʼamo oʼataleno alagepa aliʼyaʼmo alino afole aino atesiya vekamo augosafiʼmo ageʼnogeno naugosafiʼmo nageʼnigeʼnaeʼmo ge nehuve. Nagaemo aeʼna kalafefa agufa gemo huʼna ha nopaufa huʼna halenageʼmo ha nepauve. Ha nepaugenoʼaeʼmo agaemo nageʼniye. Ani kavaʼmo Mosesetegamo nehuvaʼmofeʼmo na agufa kava higetanaeʼmo koli osutana aliʼyaʼnimo neʼaliya vekamo Mosesepikeʼmo gemo alitana faitana ateʼnaʼae. 
NUM.12.9	Ala kava neʼmoʼa aipamo leno anateteno anataleno uʼniye. 
NUM.12.10	Ani hiyaʼmo seli noʼmo agotofuleʼmo haneʼniyatetiʼmo ataleno neʼvigenoʼaeʼmo malage huno Miliyamuʼa lepolosi kaitaʼmo hauʼnigeno agufamo alino yaveyaveʼage agufamo hamaleʼniye. Eloniʼa aino afe leno Miliyamuʼmo ageyana lepolosi a kanomo alino hamaleʼniye. 
NUM.12.11	Inagi Eloniʼmo Mosesefeʼmo hunoʼaeʼmo, Ala vekae, huʼna, Laʼagaemo hosu kavatiʼamo anonatiʼalefeʼmo olaʼamiyo. Negi nagi kavaʼmo hutetaʼa hosu kavaʼmo huʼnoʼae. 
NUM.12.12	Kahaoke huve, huʼna, afaʼa oʼategenoʼa faliʼniya vekagana huno maigiye. Hosu kavaʼmoʼa itaʼapimogi aliʼa apateʼnaya mafaʼnemo apakufamo aino akauʼniya mafaʼnegana huno maigiye. 
NUM.12.13+NUM.12.14	Moseseʼa Ala kava nefeʼmo alopa gefatiʼmo hunoʼaeʼmo, O Gotiyo, huno, Kahaoke hovanagi alika hageka ato, huno nunumuʼmo nehigenoʼaeʼmo Ala kava neʼmoʼa Mosesefeʼmo hunoʼaeʼmo, Afoʼamo augosafiʼmo avenatuʼnamo heniyesinana seveniʼa afinaʼmo avagage osuʼniyesipiye. Lapakaemo seli notetiʼmo alita ha faitalegenoʼao malaga seveniʼa afinaʼmo ago utesigeno halate hainegaiye, huno ha paiʼniye. 
NUM.12.15	Inagi Isaleli vayaʼmogimo Miliyamuʼmo aliʼa seli noteʼmo malagamo ateʼnageno seveniʼa afinaʼmo maiʼniye. Maiʼnigeʼapaeʼmo Isaleli vayaʼmo he tiʼa alu haopalegamo oʼuʼnae. 
NUM.12.16	Henagaʼamo apakaemo Hayeloti kotetiʼmo ataleʼa uʼa hau huʼniya koʼmo Palani yahaofilagamo seli noʼapimo aliʼa he tiʼa ateʼnae.
NUM.13.1	Ala kava neʼmoʼa Mosesefeʼmo ha painoʼaeʼmo, 
NUM.13.2	Kagaemo Kenani kotegamo uʼa ageʼa alagepa hisayafeʼmo mago ve anagaʼmo alika apato. Nagaemo ani mopamo aliʼna Isaleli vayaʼaina apamiguve. Kagaemo magoke magoke Isaleli nofi vayapatiʼmo yagaiʼa apateʼnaya vayaʼmo alika apato. 
NUM.13.3	Inagi Moseseʼa Ala kava neʼmo geʼamo akame huno Pelani yahaofilagatiʼmo Isaleli vayaʼaiteʼmo yagaiʼa apateʼnaya vayaʼmo alino apateʼnigeʼa uʼnae. 
NUM.13.4	Apakiʼapimo Lumeni nofi vekamo Samuva mafaʼnemo Yakaʼae. 
NUM.13.5	Simiyoni nofi vekamo Holai mafaʼnemo Sefatiʼae. 
NUM.13.6	Yuta nofi vekamo Yefuna mafaʼnemo Kelepiʼae. 
NUM.13.7	Isaka nofi vekamo Yosefe mafaʼnemo Aigaliʼae. 
NUM.13.8	Ifalemi nofi vekamo Nani mafaʼnemo Hoseyaʼae. 
NUM.13.9	Menisemani nofi vekamo Lafu mafaʼnemo Palataiʼae. 
NUM.13.10	Sepaluni nofi vekamo Sotai mafaʼnemo Ganiyoʼae. 
NUM.13.11	Yosefe nofi vekamo Susai mafaʼnemo Gaʼnaiʼae. 
NUM.13.12	Nani nofi vekamo Gemalai mafaʼnemo Amiyoʼae. 
NUM.13.13	Asa nofi vekamo Maika mafaʼnemo Setuʼae. 
NUM.13.14	Napatali nofi vekamo Vafasai mafaʼnemo Namaiʼae. 
NUM.13.15	Gati nofi vekamo Mekai mafaʼnemo Geyuvoʼae. 
NUM.13.16	Moseseʼmo Kenani kotegamo uʼa ageʼa alagepa hisayafeʼmo alino apateʼnigeʼa uʼnaya vayaʼmogi apakiʼapimo haneʼniye. Moseseʼmo Hoseyaʼa Nani mafaʼneeʼmo Yasuvaʼae huno agi aeʼniye. 
NUM.13.17	Inagi Moseseʼmo ani vayaʼmogimo uʼa Kenani kotegamo ageʼa alagepa hutesageʼa Isaleli vayaʼmo uʼa kame hisayafeʼmo alino apateʼnigeʼa uʼnae. Moseseʼmo hapa painoʼaeʼmo, Lapakaemo hoga haopalegamo uʼniya kateʼmo uta haitetapa lamaga haopalega Kenani ave koteʼmo uta haiyo. 
NUM.13.18	Lapakaemo haiya agufa koʼmo haneʼnigeʼa na magi vayaʼmo maiʼnafi, hutapa ageta alagepa hutetapa lokiya nofi vayaʼmo maiʼnafi oʼmaiʼnafi, hutapa kahauya hutapa apakeyo. 
NUM.13.19	Ani koteʼmo alagepa mopamo haneʼnifi ohaneʼnifi, hutapa agetetapa taonifiʼmo maiʼnaya vayaʼmo afa taonifiʼmo maiʼnafi lokiya kegiʼyamo haneʼniya taonifiʼmo maiʼnafi, hutapa ageyo. 
NUM.13.20	Ani mopaʼmo lanitani mopamo haneʼnifi ohaneʼnifi, hutapa ageta alagepa huge yahaoʼmo haneʼnifi ohaneʼnifi, hutapa agege hiyo. Koli osutapa lokiya vaitapa maiyo. Mago yosa alagamofi nofi alagamofi hutapa alinita eyo, huno hapa paiʼniye. Moseseʼmo nofi alagamo aepa faino afu neleya afinaʼmogenoʼaeʼmo ani gemo hapa paiʼniye.
NUM.13.22	Apakaemo hogoteʼa lamaga haopalegamo uteʼa Hipaloni taonifiʼmo uʼa avaʼyi huʼnae. Enaki aginago vayaʼmo Ahaimani nofi vayanagi Sisei nofi vayanagi Talamei nofi vayanagi huʼa Hipaloni taonifiʼmo maiʼnae. Apakaemo alopa alopa vayakefakefamo Enaki nofi vayane, huʼa apaki aeʼnae. Mago vayaʼmogimo Hipaloni taonimo kitagenoʼaeʼmo seveniʼa kafugamo ago utegeʼa Isipi vayaʼmogimo Yovani taonimo kiʼnae. 
NUM.13.23	Inagi apakaemo Esakoli kagoʼmu koteʼmo uʼa avaʼyi huteʼapaeʼmo nofiʼmoʼa asole alagamo aeʼniya akopamo magokeʼageʼmo hatagauʼnae. Lole vekalaʼmoganimo ani akopamo kayoteʼmo maleʼana nofi kiteʼana aliniʼana eʼnaʼae. Aliteʼapaeʼmo fiki yosa alagamo lagiʼa alige pamagalanati yosa alagamo lagiʼa alige huliʼa uʼnae. 
NUM.13.24	Isaleli vayaʼmogimo ani nofi akopamoʼmo asole alagamo aeʼniya akopamo hatagauʼnayaʼmofeʼmo ani kagoʼmu kofeʼmo Esakoli kone, huʼa agi aeʼnae. Esakoli kone agimo aepaʼamo asole neʼyaʼmo haneʼniya kotene. 
NUM.13.25	Apakaemo fotiʼa afinaʼmo ageʼa umenitata huteʼa aiʼa atagi neʼa eʼnae.
NUM.13.27	Apakaemo Mosesefeʼmo ina ge huʼa ha paiʼnae. Kagaemo utapa ageyo, huteka ani alika lateʼnana kotegamo ago uta ageʼnone. Kanale mopamo asole mopamo haneʼniye. Ago, huʼa, lagaemo ani kotetiʼmo mago neʼyaʼmo alinita eʼnone. 
NUM.13.28	Eʼnonaʼmonanafa ani kote vayaʼmo lusi kava huʼa lokiya vaiʼnageno taoniʼapimo alopa taonimo haneʼnigeno lokiya yafa kegiʼyamo haneʼniye. Lagaemo apakeʼnonana Enaki nofi vayaʼmogi apakinago mafaʼne anagaʼmo maiʼnageta apakeʼnone. Apakaemo alopa alopa vayakefakefamo maiʼnae. 
NUM.13.29	Amaleki vayaʼmo lamaga haopalegamo maiʼnageʼa Hiti vayanagi Yemusi vayanagi Emo vayanagi huʼa ave koteʼmo maiʼnageʼa Kenani vayaʼmo alopa Metaleniyani solovala aniʼmo haopaleʼe Yoneni ani haigifiʼeʼmo maiʼnae, huʼa ha paiʼnae.
NUM.13.31	Hapa paiʼniyaʼmonanafa Kelepiʼeʼmo magokepi uʼnaya vayaʼmogimo huʼapaeʼmo, Apakaemo lusi kava huʼa lokiya vaiʼnaya vayaʼmo maiʼnayaʼmofeʼmo aeʼa laga seʼnaya vayaʼmogeta kame huta afaʼa aeta oʼapakasegaune, huʼa huʼnae. 
NUM.13.32	Huʼa huteʼa ani uʼa ageʼnaya kotegaeʼmo Isaleli vayaʼaifeʼmo aigofe gemo huʼnae. Apakaemo huʼapaeʼmo, Lagaemo uta ageʼnona koʼmoʼa ani koteʼmo maiʼnaya vayaʼmo hapaeno neʼniye. Lagaemo muki vayaʼmo apakeʼnonana lusi yatala vayaʼmo maiʼnageta apakeʼnone. 
NUM.13.33	Uta apakeʼnonana Enaki nofi vayaʼmo alopa alopa vayakefakefamo maiʼnageta apaketetaeʼmo lagaemo ina agufa yaʼmo akenukana hutageʼmo maiʼnone, huta lagesamo afiʼnone. Apakaeʼeʼmo lagaefeʼmo akenukana hutapageʼmo maiʼnae, huʼa lageʼnae, huʼa hapa paiʼnae.
NUM.14.2	Mukiʼamogimo Moseseʼe Eloniʼeʼmo ge hanauteʼapaeʼmo, Lagaemo Isipi kotegamofi kaʼme kotegamofi huta faliʼnonesinana kanale huʼniyesine. 
NUM.14.3	Na kava higenoʼaeʼmo Ala kava neʼmoʼa apakaemo kamefatiʼmo lahaeteʼapaeʼmo aʼne mafaʼnetimo kalavusi huʼa apatesayafeʼmo mani koteʼmo lavalelino eʼniye. Lagaemo Isipi kotegamo halate visunaʼmoʼmo kanale hugiye. 
NUM.14.4	Apakaemo apakaiʼapimo ge huge afige huʼapaeʼmo, Lagaemo yagaino latesiya vekamo lekana paita atesunageno Isipi kotegamo lavalelino ugiye, huʼa huʼnae. 
NUM.14.5	Inagi Moseseʼe Eloniʼeʼmo muki Isaleli vayaʼai apaulagaleʼmo anaugosalegatiʼmo mopafiʼmo asagauʼana aiʼnaʼae. 
NUM.14.6	Yasuvaʼmo Nani mafaʼnemoʼe Kelepiʼmo Yefune mafaʼnemoʼeʼmo anakaemo ani vayaʼmogimo uʼa Kenani mopamo agesayafeʼmo uʼnageʼanaeʼmo kukena yaʼaniʼmo aliʼana apake aiʼnaʼae. 
NUM.14.7	Anakaemo muki Isaleli vayaʼaifeʼmo hapa paiʼanaeʼmo, Uta ani mopamo folagapiʼmo ageʼnonana alagi kanale huʼniye. 
NUM.14.8	Ala kava neʼmoʼa lagaefeʼmo amogaga aisiyaʼmoʼmo ani kotegamo lavalelinuno ani kanale asole mopamo haneʼniyanageno lamigiye. 
NUM.14.9	Lavalelinuno lamigiyaʼmonanafa akame hisaya Gotiʼa geʼamo amagitapa oʼataleyo. Ani haopalegamo maiʼnaya vayaʼmo lagae neʼyakana huʼa maisageta alita hano huta apatalegaunaʼmofeʼmo ani vayaʼaifeʼmo koli osiyo. Hapa maesaya gotiʼapimogimo oʼmaiʼnayaʼmonanafa Ala kava neʼmoʼa lagaeʼeʼmo magokepiʼmo lokaeno maiʼniye. Apakaefeʼmo koliʼapimo osiyo, huʼana hapa paiʼnaʼae. 
NUM.14.10	Inagi muki Isaleli vayaʼmogi Kelepiʼe Yasuvaʼeʼmo huʼnaʼa gemo oʼafiʼa ina gemo huʼapaeʼmo, Yafa kayotetiʼmo kamitimo anamagisunageʼana faligaʼae, huʼa huʼnageno Ala kava neʼmo ha le konali yaʼamo apaulagaleʼmo seli mono nopatiʼmo aeno ha leʼnigeʼa ageʼnae.
NUM.14.12	Nagaemo alopa hosu kaita kayotetiʼmo apamagiʼna aliʼna hano huʼna apatalegauve. Nagaemo apakae apaimuʼyaleʼmo alopa lokiya Isaleli vayaʼmo maiʼnaya vayaʼmo aeʼa apaka seʼa maisayafeʼmo alo huʼna apatesugeʼa vayakamo maigae, huno ha paiʼniye. 
NUM.14.13	Gotiʼa ha paiʼnigenoʼaeʼmo Moseseʼmo Ala kava nefeʼmo ina ge huno ha paiʼniye. Kagaemo lokiyakaletiʼmo ani vayaʼmo Isipi kotegatiʼmo apavaleteka ago apavalelika eʼnanaʼmofeʼmo vayakamo apamagisanaʼmoʼmo Isipi vayaʼmogimo ani kavafeʼmo ava gemo afigae. 
NUM.14.14	Afiteʼa ani mopaleʼmo maiʼnaya vayaʼaifeʼmo hapa paigae. Ani vayaʼmogimo afiteʼapaeʼmo kagaemo Ala kava neʼmogamo lagaeʼeʼmo magokepiʼmo lokaeka maiʼnane. Kagaemo Ala kava neʼmogamo laugosafiʼmo lageʼnanageta kaugosafiʼmo kageʼnone. Hiyakamoʼmo lagaeteʼmo haneʼnigekaeʼmo felugamo posigana agufa hiyapiʼmo maiteka uka hogotege haniʼilagamo posigana agufa ata vaipiʼmo maiteka uka hogotege huʼnane, huʼa afiʼnae. 
NUM.14.15	Inagi kagaemo muki vayakamo kamitimo apamagisanaʼmoʼmo alu nofi vaya alu nofi vayaʼmogimo ala kagikalefeʼmo afiʼnaya vayaʼmogimo afiteʼapaeʼmo, 
NUM.14.16	Ala kava neʼmoʼa agoʼyamo ataleno apamiguve, huno huʼniya koteʼmo vayaʼamo afaʼa apavalelino oʼukiyaʼmofeʼmo kaʼme kotegamo apamagiʼniye, huʼa hugae. 
NUM.14.17	Inagi Ala kava nene, huʼna, Kagaemo alopa lokiyakamo alika laveliteka ani kavaʼmo huguve, huka hu maleʼnana kavakamo huvo, huʼna nunumuʼmo nehuve. Kagaemo ina ge huka huʼnane. 
NUM.14.18	Nagaemo Ala kava neʼmoʼnamo malage huʼna naipamo olege lusi kava huʼna nahau huʼna apatege hosu kavaʼapiʼe geʼnimo amagiʼa neʼatalaya kavaʼapiʼeʼmo aliʼna atalege nehuve. Neʼatalovaʼmonanafa vaiʼapimo haneʼniya vayaʼmo afaʼa apakegeʼna oʼapategauve. Nagaemo afoʼapimogimo huʼnaya hosu kavaʼapiletiʼmo mafaʼne anagaʼapigi lotoʼapimogiʼenagi apakinago vayaʼenagi huʼna kayoʼmo apamiguve, huka huʼnane. 
NUM.14.19	Nunumuʼmo huʼnaeʼmo, Lusi kava huka kahau huka neʼapatana kavakalefeʼmo hosu kavaʼapimo alika atalo. Kagaemo Isipi koʼmo ataleʼnaya afinaʼmo hosu kavaʼapimo alika ataleteka alika ataleme ataleme eka hemeniʼeʼmo alika neʼatalana agufa kavaʼmo huka alika atalo, huʼna nehuve.
NUM.14.20	Inagi Ala kava neʼmoʼa Moseseʼmo huʼniya gemo afitenoʼaeʼmo, Naha paiʼnana gelefeʼmo hosu kavaʼapimo aliʼna ataleʼnovaʼmonanafa 
NUM.14.21	nagaemo afaʼa maiʼnova kava huʼna lama gemo nehuʼnaeʼmo, Ala kava neʼmoʼna ha le konali yaʼnimoʼmo muki haopalegamo ma mopafiʼmo aino atagu faeno hanelinuneno huno haneno havaitegaiye. 
NUM.14.22	Muki mani vayaʼmogimo ha le konali yaʼnimo agege Isipi kotegaʼe kaʼme kotega hau huʼniya kotegaʼeʼmo noʼagaya agufa naune kavaʼmo huʼnogeʼa agege huʼnayaʼmonanafa naya loleʼa afinaʼmo geʼnimo oʼafiʼa namalageka huʼnae. 
NUM.14.23	Alagi lama gemo nehuve. Apakaemo mani vayapatiʼmo alagi magoke vayaʼmo ani kotefeʼmo apakinago vayaʼaifeʼmo lapamiguve, huʼna nagoʼyamo ataleteʼna hapa paiʼnova koteʼmo uʼa oʼagegae. Muki apakameʼyamo namiʼnaya vayaʼmo alagi uʼa oʼagegae. 
NUM.14.24	Oʼagegayaʼmonanafa aliʼyaʼnimo neʼaliya vekamo Kelepiʼmo aeto agufa aunemeʼamo haneʼnigeno ago nakame huno hano huʼniyaʼmofeʼmo nagaemo uʼniya kotegamo avaleliʼna visugeno uno ageteno maigiye. Aginago nofi mafaʼne anagaʼmogimo ani mopamo aliteʼa maigae. 
NUM.14.25	Hemenimo Amaleki vayaʼe Kenani vayaʼeʼmo ani kagoʼmu koteʼmo maiʼnae. Egamo lapakaemo mani haopalegatiʼmo ataletapa ataginetapa kaʼme kotega haesa solovala anitegamo uʼniya kateʼmo viyo, huno hapa paiʼniye.
NUM.14.26	Ala kava neʼmoʼa Moseseʼe Eloniʼefeʼmo hana painoʼaeʼmo, 
NUM.14.27	Muki Isaleli vayaʼmogi nagaefeʼmo ge nahauʼnae. Na magi afinaʼmo magoʼe huʼna apakeʼna apataleme apataleme visugeʼa afaʼa maigae. Isaleli vayaʼmogimo nagaefeʼmo ge nahauʼnaya gemo afiʼnove. 
NUM.14.28	Lanakaemo mani geʼnimo apakaefeʼmo hapa paiʼao. Ala kava neʼmoʼnamo lama gemo huʼnaeʼmo, Afaʼa maiʼnove, huʼna huʼnova kava huʼna naha paiʼnaya kavaʼmo lapakaetegamo huguve. 
NUM.14.29	Nagaefeʼmo muki ge nahauʼnaya vayaʼmo falisageno ani kaʼme koteʼmo apakufaʼamo hanegaiye. Mukiʼamogitapamo tuvetiʼa kafugamo aeta aga seta maiʼnisaya vayaʼmo mani koteʼmo alagi faligae. 
NUM.14.30	Nagaemo uta lapamisuva mopaleʼmo maigae, huʼna polomasi gemo lama gemo nagoʼyamo ataleʼna hu maleʼnovaʼmonanafa lapakaemo muki vayaʼamo afaʼa oʼugae. Kelepiʼmo Yefune mafaʼneʼe Yasuvaʼmo Nani mafaʼneʼekeʼmo afaʼa ugaʼae. 
NUM.14.31	Muki vayaʼamo mani kaʼme koteʼmo faligayaʼmonanafa kame vayatimogimo aise mafaʼne anagatimo kalavusi huʼa apategae, hutapa huʼnaya mafaʼne anagatapimo alagepa koteʼmo apavaleliʼna uguve. Apakaefeʼmo lapakaemo hutapaeʼmo, hosu koʼmo haneʼniye, hutapa huʼnaya koʼmo uʼa haiʼa ageteʼa alagepa huʼa oʼmaigae. 
NUM.14.32	Agegayaʼmonanafa lapakaemo mani kaʼme koteʼmo faligae. 
NUM.14.33	Aʼne anagaʼmogimo anauʼapimogimo apataleʼa uʼa kumai kavaʼmo nehaya agufa kavaʼmo hutapa lapakaemo nataleʼnayaʼmofeʼmo mafaʼne anagatapimogimo hosu kavaʼmo anonatapilefeʼmo kana yaʼmo aligae. Apakaemo fotiʼa kafugamo fikumo umenitata nehisagetapaeʼmo lapakaemo alagi falita hano hugae. 
NUM.14.34	Lapakaemo ani kotegamo uta mopamo agesayafeʼmo fotiʼa afinaʼmo umenitata huʼnaya kava hutapa fotiʼa kafugamo kaʼme kotegamo umenitata nehutapaeʼmo faligae. Magoke afinatefeʼmo magoke kafugamo hosu kavatapilefeʼmo kana yaʼmo alita kofilitapa utapaeʼmo oʼnahauʼniya kavaʼmo huʼnayaʼmofeʼmo kametapimo maisugetapaeʼmo alita lapamalagigae. 
NUM.14.35	Nagaemo Ala kava neʼmoʼnamo ani gemo nehuve. Nagaemo ani hosu vayaʼmogi kame huʼa natesayafeʼmo aliʼa anupa huʼa maiʼnaya vayaʼaitegamo ani kavaʼmo huguve, huʼna huʼnova kavaʼmo alagi huguve. Nagaemo mani kaʼme koteʼmo aliʼna hano huʼna apatalesugeʼa faligae. 
NUM.14.36+NUM.14.37	Apakaemo ani mopamo ageteʼa esayafeʼmo Moseseʼmo alino apateʼnigeʼa uteʼa atagineʼa eʼa aigofe gemo huʼnageʼapaeʼmo muki Isaleli vayaʼmogi Ala kava nefeʼmo ge hauʼnayaʼmofeʼmo Ala kava neʼmo mopaeʼmo aigofe gemo huʼnaya vayaʼmo alopa kaita kayoʼmo apamiʼnigeʼa faliʼnae. 
NUM.14.38	Faliʼnayaʼmonanafa Yasuvaʼmo Nani mafaʼneʼe Kelepiʼmo Yefune mafaʼneʼeʼmo uʼa Kenani mopamo ageʼnaya vayapatiʼmo ofaliʼana afaʼa maiʼnaʼae.
NUM.14.40	Inagi egamo gotilamiyapiʼmo apakaemo he tiʼa avelegamo visayafeʼmo uʼa Mosesefeʼmo ha paiʼapaeʼmo, Lagaemo hosu kavaʼmo huʼnonaʼmofeʼmo hemenimo manileʼmo maiʼnonanageta Ala kava neʼmoʼa lapamiguve, huno huʼniya kotegamo ugune, huʼa ha paiʼnae. 
NUM.14.41	Moseseʼmo hapa painoʼaeʼmo, Na kava higetapaeʼmo Ala kava neʼmo geʼamo amagitapa neʼatalae. Uta haigayana kametapimo afaʼa aeta apaka osegae. 
NUM.14.42	Ala kava neʼmo lapakaeʼeʼmo magokepi lokaeno oʼmaiʼniyanagi uta ohaiyo. Fiku yanageʼa kame vayatapimogimo kamemo huʼa aeʼa lapaka segae. 
NUM.14.43	Lapakaemo visageʼapaeʼmo Amaleki vayaʼmogiʼe Kenani vayaʼmogiʼeʼmo kame lahapaesagetapa faligae. Lapakaemo Ala kava neʼmo ago ataleʼnayanageno lapakaeʼeʼmo magokepi lokaeno oʼmaigiyaʼmofeʼmo kamemo huʼa aeʼa lapaka segae, huno hapa paiʼniye. 
NUM.14.44	Hapa paiʼniyaʼmonanafa geʼamo oʼafiʼa fikumo ave kotegamo uʼa haiʼnae. Haiʼnayaʼmonanafa Moseseʼmo seli noʼmo aliʼa he tiʼa ateʼnaya yategamo afaʼa maiʼnigeno Ala kava neʼmo kotalake kesiʼamo aliniʼa oʼuʼnageno afaʼa haneʼniye. 
NUM.14.45	Inagi Isaleli vayaʼmo uʼa haiʼnageʼapaeʼmo Amaleki vayaʼe Kenani vayaʼeʼmo ave kotetiʼmo ataleʼa emiʼeʼa kamemo huteʼa huʼa aeʼa apaka seteʼa apavegala aeliʼa uʼa Homa taonifilagamo apataleʼnae.
NUM.16.2	Ani foʼa vayaʼe Isaleli vayaʼaiteʼmo yagaiʼa neʼapataya vayaʼmo tu hataleti fifitiʼa vayaʼeʼmo Moseseʼmo agoti huʼa atesayafeʼmo Mosese aulagaleʼmo aliʼa anupa huʼa he tiʼnae. Isaleli vayaʼmogi ani neʼyagaiya vayaʼmo lekana paiʼa apateʼnageno vayaʼmogi apaulagaleʼmo ala apakiʼapimo haneʼniye. 
NUM.16.3	Apakaemo eʼa Mosesetegaʼe Elonitegaʼeʼmo aliʼa anupa huʼneʼapaeʼmo, Lanakaemo lusi kava hutana lanakitanileʼmo alitana asaga huʼnaʼae. Mukiʼamogitamo Goti aote vayaʼamo maiʼnone. Ala kava neʼmoʼa lagaeʼeʼmo magokepi lokaeno maiʼniye. Haiya kava higetanaeʼmo ala lanakimo alitetana lagaeteʼmo yagaitana latesaʼafeʼmo nehaʼae, huʼa huʼnae. 
NUM.16.4	Inagi Moseseʼa ani gemo afitenoʼaeʼmo augosalegatiʼmo mopafiʼmo asagauno aiʼniye. 
NUM.16.5	Moseseʼa Kolaʼagi akame huʼnaya vayaʼaifenagi huno hapa painoʼaeʼmo, Ega netepiʼmo Ala kava neʼmoʼa agaiʼa aote vekaʼamo alino apave liteno ani vekamo agaiʼa haopaleʼmo avalelino egaiye. Ani lekana paino atesiya vekamo agaiʼa haopaleʼmo avalelino egaiye, huno hapa paiʼniye. 
NUM.16.6+NUM.16.7	Ina kavaʼmo hiyo. Ega netepiʼmo Kolagaʼe muki kakame nehaya vayaʼenagi hutapa yuvapamo alitetapa alagepa atumo neʼaiya laʼnefamo alitetapa aise atagi alagepa atumo neʼaiya laʼnefagi hutapa ani yuvapafiʼmo maletetapa alinita eyo. Etapa seli mono noteʼmo Ala kava neʼmo aulagaleʼmo he titapa maiyo. Ala kava neʼmoʼa lagae folagapatiʼmo lekana paino ateʼniya vekamo alino laveligiye. Lekana paino ateʼniya vekamo aote vekamo maiʼniye. Livai nofi vayaʼmogitapae, huʼna, lapakaemo ala lapakitapimo alitetapa Ala kava neʼmoʼa olapamiʼniya aliʼyaʼmo alisayafeʼmo lapauʼniye. 
NUM.16.8	Inagi Moseseʼa Kolafeʼmo hunoʼaeʼmo, Livai nofi vayaʼmogitapae, huʼna, Afiyo. 
NUM.16.9	Isaleli vayaʼmogita Gotitimoʼmo Isaleli vayapatiʼmo lapavaleno alino lapaote lapateteno agaiʼa haopaleʼmo lapavalelino eʼnigetapa Ala kava neʼmo seli mono noʼmo aliʼyaʼmo alitetapa Isaleli vayaʼai aliʼyaʼapimo alisayafeʼmo ina agufa aliʼyane, hutapa lapakesamo neʼafifiye. 
NUM.16.10	Agaemo agaiʼa haopaleʼmo kagaegi muki konaga vayakamo Livai nofi vayanagi huno lapavalelino eʼniyaʼmonanafa mono hutapa apatesaya vayaʼeʼmo maisayafeʼmo nehafiye. 
NUM.16.11	Lapakaemo alita anupa hutapa maiʼnetapaeʼmo Ala kava netegamo hosu kavaʼmo nehae. Eloniʼa ina laʼmo maiʼnifi hutetapa ge hauʼnae.
NUM.16.13	Kagaemo alagepa mopamo haneʼniya koʼmo Isipi kotegatiʼmo lavalelika mani kaʼme koteʼmo falisunafeʼmo eʼnane. Ani hosu kavakamo aise hosu kavaʼmo haneʼnifiye. Kagaemo ani kavaʼmo hutekaeʼmo hemenimo magoʼe huka hosu kavaʼmo huka yagaika latesanafeʼmo nehapiye. 
NUM.16.14	Kagaemo alagepa mopamo haneʼniya koteʼmo lavalelika oʼuge alagepa neʼya hoyaʼe nofi hoyaʼeʼmo o lamige huʼnane. Kagaemo ani vayaʼmogi apaulagamo alika katika atalesapiye. Kagaetegamo oʼuguʼae, huʼana huʼnaʼae.
NUM.16.16	Moseseʼa kolafeʼmo hunoʼaeʼmo, Egamo kagaeʼe muki vayakaʼeʼmo eta Ala kava neʼmo aulagaleʼmo he tiyo. Kagaegi apakaegi Eloniʼagi huʼa maigae. 
NUM.16.17	Mukiʼamogitapamo magoke magoke yuvapatapimo tu hataleti fifitiʼa yuvapatapimo alitetapa alagepa atumo aisiya laʼnefamo maleta alinita Ala kava netegamo eyo. 
NUM.16.18	Inagi mukiʼamogi yuvapaʼapimo aliteʼa atafiʼmo kaesageno alagepa atumo aisiya laʼnefamo yuvapafiʼmo maleʼa aliteʼa seli mono notegamo eʼa kipateʼmo Moseseʼe Eloniʼeʼmo lokaeʼa he tiʼa maiʼnae. 
NUM.16.19	Kolaʼa muki Isaleli vayaʼmo alino anupa huno apateʼnigeʼa Mosesetegaʼe Elonitegaʼeʼmo eʼa hanaopaleʼmo seli mono no kipateʼmo he tiʼa maiʼnae. Maiʼnagenoʼaeʼmo Ala kava neʼmo hale konali yaʼamo maiʼnayayateʼmo afole aiʼnigeʼa ageʼnae. 
NUM.16.20	Ala kava neʼmoʼa Moseseʼe Eloniʼefeʼmo hana painoʼaeʼmo, 
NUM.16.21	Nagaemo mani vayaʼmo malage huʼna aliʼna hano huʼna apatalesuvafeʼmo apataletana viʼao. 
NUM.16.22	Inagi Moseseʼe Eloniʼeʼmo mopafiʼmo anaugosalegatiʼmo asagauʼana aiteʼanaeʼmo, O Gotiyo, huʼana muki apauneʼapameʼe vayaʼmogi Gotiʼapimogamo maiʼnane. Magoke vekamoʼmo hosu kavaʼmo nehisiyaʼmoʼmo kagaemo muki Isaleli vayaʼaifeʼmo kaipamo leka apategapiye, huʼana huʼnaʼageno. 
NUM.16.23	Ala kava neʼmoʼa Mosesefeʼmo ha painoʼaeʼmo, 
NUM.16.24	Muki vayaʼaifeʼmo hapa paikaeʼmo, Kolaʼagi Netaniʼagi Amailamiʼagi huʼa seli noʼapiletiʼmo ataletapa viyo, huka hapa paiyo. 
NUM.16.25	Inagi Moseseʼa Netanitegaʼe Amailamitegaʼeʼmo uʼnigeʼa Isaleli vayatama vayaʼmo akame huʼa uʼnae. 
NUM.16.26	Agaemo muki vayaʼaifeʼmo hapa painoʼaeʼmo. Hemenimo lapakaemo mani hosu vayaʼai seli noʼapiletiʼmo ataletapa viyo. Kagemiyaʼapileʼmo ame oʼaliyo. Fiku yanagetapa apakaeʼeʼmo lokaetapa maisayana muki hosu kavaʼapifiʼmo faligae. 
NUM.16.27	Inagi muki vayaʼmogimo Kolaʼagi Netaniʼagi Amailamiʼagi huʼa seli noʼapiletiʼmo ataleʼa uʼnae. Netaniʼe Amailamiʼeʼmo emi eʼana seli noʼanimo kipateʼmo aʼne mafaʼneʼaniʼeʼmo hetiʼana maiʼnaʼae. 
NUM.16.28	Moseseʼa hapa painoʼaeʼmo, Afole aisiya kavaʼmo agetetapaeʼmo Ala kava neʼmoʼa muki ani kavaʼmo hisuvafeʼmo alino nateʼnigeʼna eʼnove. Nagaiʼnimo nahauʼniya kavatetiʼmo osuʼnove. 
NUM.16.29	Hemenimo mani vayaʼmo faligayaʼmonanafa Gotiʼa mago hanageke yaʼmo oʼapamisigeʼa afaʼa falisagetapaeʼmo Ala kava neʼmoʼa aliʼyaʼamo alisuvafeʼmo lekana paino oʼnateʼniye, hutapa nagegae. 
NUM.16.30	Hiyaʼmonanafa Ala kava neʼmoʼa mago aeto agufa kavatetiʼmo hanageke yaʼmo apamisigeno mopamo aino akaka vaesigeʼa apakaemo afaʼa maiʼneʼapaeʼmo muki yaʼapiʼeʼmo faliʼnaya vayaʼai kotegamo lamisagetapaeʼmo ani vayaʼmo Ala kava neʼmo apakameʼyamo amiʼnae, hutapa apakegae.
NUM.16.32	Mopamo aino akaka vaeteno alino nakaiʼnigeʼa apakaegi muki afamo anagaʼapigi Kolaʼeʼmo maiʼnaya vayanagi kagemiyaʼapigi huʼa asagauʼa aiʼnae. 
NUM.16.33	Apakaeʼe muki magokepi lokaeʼa maiʼnaya vayaʼeʼmo afaʼa maiʼneʼapaeʼmo yatala kelifiʼmo uʼa lamiʼnageno mopamoʼmo aeno apati kaeʼnigeʼa Isaleli vayapatiʼmo apataleʼa faliʼnae. 
NUM.16.34	Ani kelifiʼmo uʼa nelamiʼapaeʼmo lusi kava huʼa kage kage huʼnageʼapaeʼmo muki Isaleli vayaʼmogimo apaune neheʼapaeʼmo, Fiku yanageno mopamo aino akaka vaesigeta lagaeʼeʼmo asagauta aigune, huʼa huʼnae. 
NUM.16.35	Ala kava neʼmoʼa atamo alino ataleʼnigeno emineno tu hataleti fifitiʼa ve anagaʼmogi alagepa atumo neʼaiya ofalinimo nehaya vayaʼmo apaleno apasagaliʼniye.
NUM.16.36	Inagi Ala kava neʼmoʼa Mosesefeʼmo ina ge huno ha paiʼniye. 
NUM.16.37	Mono huno neʼapateya vekamo Eloni mafaʼnemo Iliyesafeʼmo ha paikaeʼmo, Atafatiʼmo haesa aeni yuvapaʼapimo alinika eno. Aote yuvapamo haneʼniyaʼmofeʼmae. Haneʼniya atamo aika atagu faeka afagitegamo atalo. 
NUM.16.38	Hosu kavaʼapilefeʼmo faliʼnaya vayaʼmogi ata kaeʼnaya yuvapamo aliʼa amagiʼa latapa huteʼa ofalini hiʼyalamuteʼmo aiʼa ati kaegae. Apakaemo ani yuvapafiʼmo Goti aulagaleʼmo ofalinimo huʼnayaʼmofeʼmo aote yuvapamo haneʼniye. Isaleli vayaʼmogimo ageteʼapaeʼmo alagena yaʼmo haneʼniye, huʼa huteʼa ani afole aiʼniya kavafeʼmo apakesamo afigae. 
NUM.16.39	Inagi mono huno neʼapateya vekamo Iliyesaʼa ani haesa aeni yuvapamo atamoʼmo apaleno apasagaliʼniya vayaʼmogi ofalini huʼnaya yuvapamo aliʼnigeʼa mago vayaʼmogi amagiʼa aliʼa ofalini hiʼyalamuteʼmo aiʼa atikae maleʼnae. 
NUM.16.40	Ani aiʼa ati kae maleʼnaya kavaʼmoʼmo Isaleli vayaʼmo apakesa afi yaʼmo apamisiya kavaʼmo huʼnae. Ageteʼapaeʼmo Eloni nofi vayaʼamogigeʼmo alagepa atumo aisiya laʼnefamo Ala kava neʼmo aulagaleʼmo ofalini hiʼyalamuteʼmo afaʼa kaegae. Mago alu nofi vekamoʼmo ani ofalini kavaʼmo nehisigenoʼaeʼmo Ala kava neʼmoʼa Kolaʼe akame huʼnaya vayaʼaitegaʼeʼmo huʼniya agufa kavaʼmo hugiye. Ala kava neʼmoʼa Mosese avayaletiʼmo ha paiʼniya kavaʼamo huʼniye.
NUM.16.42	Muki Isaleli vayaʼmogimo Mosesetegaʼe Elonitegaʼeʼmo aliʼa anupa huʼa maiʼneʼapaeʼmo aiʼa afeleʼa ageʼnayana malage huno hiyaʼmoʼmo seli mono noteʼmo kino ati kaeʼnigeno Ala kava neʼmo hale konali yaʼamo aeno ha leʼnigeʼa ageʼnae. 
NUM.16.43	Inagi Moseseʼe Eloniʼeʼmo eʼana seli mono noʼmo kipaʼaleʼmo he tiʼana maiʼnaʼae. 
NUM.16.44	Ala kava neʼmoʼa Mosesefeʼmo ha painoʼaeʼmo, 
NUM.16.45	Lanakaemo mani vayaʼaitegatiʼmo ataletana viʼao. Malage huʼna aliʼna hano huʼna apatalegauvanagi. Ani gemo afiteʼanaeʼmo anaugosalegatiʼmo mopafiʼmo anakoʼya faiʼnaʼae. 
NUM.16.46	Inagi Moseseʼa Elonifeʼmo ha painoʼaeʼmo, Alagepa ofalini yuvapamo aliteka ani yuvapafiʼmo ofalini hiʼyalamutetiʼmo atamo aeka maleka alinika eno. Mago alagepa atumo aisiya laʼnefamo ani ataleʼmo alika maleteka alinika malage huka muki vayaʼai folagapiʼmo uvo. Muki vayaʼai hosu kavaʼapilefeʼmo ofalinimo hugeʼapao Goti aulagaleʼmo alagepa huʼa maigae. Ala kava neʼmoʼa apakaefeʼmo aipamo leno apateteno alopa kaita kayotetiʼmo aepa faino apamagiʼniye, huno ha paiʼniye. 
NUM.16.47	Inagi Eloniʼa Mosese huʼniya gemo akame huno alagepa atumo aisiya laʼnefamo kaesiya yuvapamo alinino nagu nagu huno vayaʼai folagapimo uno laʼnefamo kaeteno vayaʼai hosu kavaʼapilefeʼmo ofalinimo huʼniye. Ala kava neʼmo alopa kaita kayotetiʼmo aepa faino apamagiʼniyaʼmofeʼmae. 
NUM.16.48	Agaemo faliʼnaya vayaʼe afaʼa maiʼnaya vayaʼmogi folagapiʼeʼmo he tino maiʼnenoʼaeʼmo alopa kaitaʼmo alino hano huno ataleʼniye. 
NUM.16.49	Ani afinaʼmo fotini tauseni seveni hataletiʼa vayaʼmo alopa kaita kayotetiʼmo apamagiʼnigeʼa faliʼnae. Hogoteʼa Kolaʼa huʼniya kavatetiʼmo magoʼe huʼa alu vayaʼmo faliʼnae. 
NUM.16.50	Inagi kaitaʼmo hano huʼnigeno Eloniʼmo Mosese seli mono no kipateʼmo maiʼniyategamo atagi neno eʼniye.
NUM.17.1	Ala kava neʼmoʼa Mosesefeʼmo ina ge huno ha paiʼniye 
NUM.17.2	Isaleli vayaʼaifeʼmo hapa paigeʼa tuolofuʼa hayopa kayoʼapimo kagaemo kamiyo. Muki magoke magoke nofi vayapatiʼmo yagaiʼa neʼapataya vayaʼmogi hayopa kayoʼapimo aliyo. Kagaemo muki magoke magoke huʼa yagaiʼa neʼapataya vayaʼmogi apakimo magoke magoke hayopa kayoteʼmo avoʼmo kae malo. 
NUM.17.3	Livai nofi vayaʼai hayopa kayoteʼmo Eloni agimo avoʼmo kae malo. Magoke magoke nofi vayaʼaiteʼmo yagaiʼa neʼapataya vayaʼmogimo hayopa kayoʼapimo kamiyo. 
NUM.17.4	Aliteka tuolofuʼa hayopa kayoʼmo seli mono nopiʼmo kotalake kesimo haopaleʼmo alitaʼa anupa hutaʼa maiʼnoʼa yategamo malo. 
NUM.17.5	Inagi nagaemo lekana paiʼna ateʼnova vekamo hayopa kayopatiʼmo ausasiʼmo aegaiye. Ani kavatetiʼmo nagaemo Isaleli vayaʼmogi kagaefeʼmo ge kahauʼnaya vayaʼai apavayamo aliʼna akani malegauve.
NUM.17.6	Inagi Moseseʼmo Isaleli vayaʼaifeʼmo hapa paiʼnigeʼa magoke magoke huʼa yagaiʼa neʼapataya vayaʼmogimo hayopa kayoʼapimo amigae. Magoke magoke kayoʼmo magoke magoke huʼa tuolofuʼa nofi vayaʼmogi kayone. Apakaemo Eloni hayopa kayoʼe alu hayopa kayoʼeʼmo magokepiʼmo haneʼniye. 
NUM.17.7	Inagi Moseseʼmo kayoʼapimo alino seli mono nopiʼmo Ala kava neʼmo kotalake kesiʼamo haneʼniya haopaleʼmo maleʼniye.
NUM.17.9	Moseseʼa Ala kava netegatiʼmo muki hayopa kayoʼmo kumatega alinino lamino Isaleli vayaʼmo apave liʼnigeʼa ageteʼapaeʼmo magoke magoke vayaʼmogi hayopa kayoʼapimo aliʼnae. 
NUM.17.10	Ala kava neʼmoʼa Mosesefeʼmo ha painoʼaeʼmo, Eloni hayopa kayoʼmo halate seli mono nopiʼmo alinika haika kotalake kesimo haopaleʼmo malo. Gemo amagiʼa neʼatalaya vayaʼmogimo apakesamo afisaya alagena yaʼmo hanegaiye. Apakaemo ofalisayafeʼmo magoʼe huʼa ge oʼnegae. 
NUM.17.11	Inagi Moseseʼmo Ala kava neʼmoʼa ha paiʼniya kavaʼmo huʼniye.
NUM.17.13	Haiya vekamoʼmo Ala kava neʼmo seli mono noʼamo haopaleʼmo visiyana falino. Mukiʼamogita alagi falisupiye, huʼa huʼnae.
NUM.20.2	Isaleli vayaʼmo Yini kaʼme kotegamo maiʼnageno ani haopalega nesaya aniʼmo alagi ohaneʼniyaʼmofeʼmo ve aʼnemo Mosesetegaʼe Elonitegaʼeʼmo uʼa aliʼa anupa huʼnae. 
NUM.20.3	Apakaemo Moseseʼeʼmo geletiʼmo kaveta huʼapaeʼmo, Lagaemo konagatimogiʼeʼmo Ala kava neʼmo aulagaleʼmo magokepiʼmo faliʼnonesinana kanale huʼniyesine, huʼa huʼnae. 
NUM.20.4	Na kavaʼmo higekaeʼmo mani kaʼme kotegamo lavalelika eʼnane. Lagaeʼe afu anagatiʼeʼmo mani koteʼmo falisunafeʼmo lavalelika eʼnapiye. 
NUM.20.5	Na kavaʼmo higekaeʼmo Isipi kotegatiʼmo lavalelika eʼnanageta mani hosu kotegamo eʼnone. Mani koteʼmo vitimo ohanege fiki yosamo alagamo ohanege nofi alagamo ohanege pamagalanati yosa alagamo ohanege huʼnigeno aniʼeʼmo alagi ohaneʼniye. 
NUM.20.6	Moseseʼe Eloniʼeʼmo ani gemo afiteʼanaeʼmo anakaemo vayaʼmo apataleʼana uʼana Goti seli mono noʼamo kipateʼmo he tiʼneʼana mopafiʼmo anaugosalegatiʼmo asagauʼana aiʼnaʼae. Ala kava neʼmo hale konali yaʼamoʼmo anaulagaleʼmo afole aiʼniye. 
NUM.20.7	Inagi Ala kava neʼmoʼa Mosesefeʼmo ina gemo huno ha painoʼaeʼmo, 
NUM.20.8	Hayopa kayokamo aliyo. Kagaeʼe nepukamo Eloniʼeʼmo muki vayaʼmo alitana anupa hutana apateʼao. Kagaemo apaulagaleʼmo mani alopa yafapifeʼmo ge nehugenoʼa aniʼmo afole aino. Ge hisanageno aniʼmo afole aisigeʼapaeʼmo muki vayanagi pulumaka anaganagi sipisipi anaganagi huʼa negae. 
NUM.20.9	Inagi Moseseʼmo Ala kava neʼmo geʼamo akame huno uno kotalake kesimo haopaleʼmo haneʼniya hayopa kayoʼmo aliʼniye. 
NUM.20.10	Moseseʼe Eloniʼeʼmo ani yafaʼmo haopaleʼmo vayaʼmo aliʼana anupa huʼana apateʼneʼanaeʼmo Moseseʼmo ina ge huno hapa paiʼniye. Gemo amagitapa neʼatalaya vayanagi afiyo. Laʼagaemo lapakae aniʼmo mani yafapatiʼmo alitaʼa afole aita atesuʼafiye, huno huʼniye. 
NUM.20.11	Inagi Moseseʼmo kayoʼmo alino asagauliʼneno lole kanaleʼmo ani yafapiʼmo amagiʼnigeno alopa aniʼmo emineʼnigeʼa muki vayaʼmogiʼe muki afu anagaʼmogiʼeʼmo neʼnae.
NUM.20.13	Isaleli vayaʼmogimo Ala kava neʼeʼmo geletiʼmo kaveta huʼnayaʼmofeʼmo aniʼmo agiʼamo Melima anine huno ateʼniye. Melimae agimo aepaʼamo geletiʼmo kaveta nehae. Ani afinaʼmo Gotiʼa naote Gotiʼnamo maiʼnove, huno alino apaveliʼniye.
NUM.20.15	Laginago vayaʼmo uʼa Isipi kotegamo asole kafugamo maiʼnageʼapaeʼmo Isipi vayaʼmogimo laginago vayaʼaitegaʼe lagaetegaʼeʼmo asole hosu kavaʼmo huʼnae. 
NUM.20.16	Inagi lagaemo Ala kava neʼmoʼa laha maesiyafeʼmo ge huʼnonageno afitenoʼaeʼmo mago enisole vekaʼamo alino ateʼnigeno emineno Isipi kotegatiʼmo lavalelino eʼniye. Hemenimo lagaemo Kenesi taonifiʼmo kagae koʼmo hakuteʼmo haneʼniya taonifiʼmo eta maiʼnone. 
NUM.20.17	Kahao ke hone. Kagaemo afaʼa latesanageta kagae koteʼmo uta haitetaeʼmo alagi ugune. Lagaemo viti hoyatapifiʼe nofi hoyatapifiʼeʼmo aeta haleta oʼugune. Lagaemo lapakae ani keli kotupatiʼmo oʼnegaune. Lagaemo alopa kaʼmo oʼataleta ani katekeʼmo akame huta uta kagae koʼmo alita ataleta ugune, huʼa huʼnae. 
NUM.20.18	Ani gemo huʼnayaʼmonanafa Iʼnomu kini vekamoʼmo Isaleli vayaʼaifeʼmo hunoʼaeʼmo, haʼao, huno hapa paiʼniye. Lapakaemo lagae koteʼmo umenitata osiyo. Hosu kavanageta lagaemo lapakaeʼeʼmo kame hugune, huno hapa paiʼniye. 
NUM.20.19	Inagi Isaleli vayaʼmogimo ha paiʼapaeʼmo, Lagaemo alopa katekeʼmo akame huta ugune. Lagaemofi afutimogimofi huta anitapimo nesunaʼmoʼmo lagaemo miya faigune. Lagaemo umenitata hulituta kotilegageʼmo alagi ugune, huʼa ha paiʼnageno. 
NUM.20.20	Agaemo hapa painoʼaeʼmo, Haʼao, lapakaemo alagi oʼviyo, huno huʼnigeʼapaeʼmo asole ati vayaʼmo kame hisayafeʼmo eʼnae. 
NUM.20.21	Apakaemo Iʼnomu vayaʼmogimo Isaleli vayaʼmo koʼapileʼmo oʼvisayafeʼmo haʼao, huʼa apateʼnayaʼmofeʼmo Isaleli vayaʼmo Iʼnomu kotetiʼmo ataleʼa alu kateʼmo akame huʼa uʼnae.
NUM.20.22	Muki Isaleli vayaʼmo Kenesi kotegatiʼmo ataleʼa uʼa Ho aveʼmo Iʼnomu koʼmo agiʼnaleʼmo avayi huʼnae. 
NUM.20.23	Ani aveleʼmo maiʼnagenoʼaeʼmo Ala kava neʼmoʼa Moseseʼe Eloniʼefeʼmo hana painoʼaeʼmo, 
NUM.20.24	Lanakaemo Eloniʼe Moseseʼeʼmo Melima anitegamo geʼnimo amagitana ataleʼnaʼaʼmofeʼmo Isaleli vayaʼaina apamiʼnova mopaleʼmo Eloniʼmo oʼugifa faligiye. 
NUM.20.25	Mosesegae, huʼna, Kagaemo Eloniʼe mafaʼneʼamo Iliyesaʼeʼmo anavaleteka lapakaemo Ho aveleʼmo uta haiyo. 
NUM.20.26	Kagaemo Eloniʼmo vailiʼneno mono huno neʼapateya kukena yaʼamo asagika mafaʼneʼamo Iliyesaʼmo vaika ato. Eloniʼmo ani aveleʼmo faligiyaʼmofeʼmae. 
NUM.20.27	Inagi Moseseʼmo Ala kava neʼmo geʼamo akame huno muki Isaleli vayaʼmogi apaulagaleʼmo Eloniʼe Iliyesaʼeʼmo anavaleteno avefiʼmo uʼa haiʼnae. 
NUM.20.28	Apakaemo uʼa avaʼyi huteʼapaeʼmo Moseseʼa Eloniʼmo vailiʼneno monoʼmo huno neʼapateya kukena yaʼamo asagino Iliyesaʼmo Eloni mafaʼnemo vaino ateʼniye. Eloniʼmo avefiʼmo maiʼneno faliʼniye. Inagi Moseseʼe Iliyesaʼeʼmo aveletiʼmo ataleʼana emiʼeʼnaʼae. 
NUM.20.29	Muki vayaʼmogimo ageʼnayana Eloniʼmo ago faliʼnigeʼa ageteʼapaeʼmo tetiʼa afinaʼmo hapau huʼa aviʼyaʼmo huʼnae.
NUM.21.5	Apakaemo Gotiʼe Moseseʼefeʼmo ge hanauteʼa huʼa faipa huʼa anateteʼapaeʼmo, Na kava hugefeʼmo Isipi kotegatiʼmo mani kaʼme koteʼmo falisunafeʼmo lavalelika eʼnane. Neʼyaʼmo ohanege aniʼmo ohanege huʼnigeno mani lamu nosiya neʼyafeʼmo olahauʼniye, huʼa ha paiʼnae. 
NUM.21.6	Ala kava neʼmoʼa huʼnaya gemo afitenoʼaeʼmo Isaleli vayaʼaitegamo haesa nagaloʼyave anagaʼmo alino apateʼnigeʼa eʼa hapaeʼnageʼa asole vayaʼmo faliʼnae. 
NUM.21.7	Inagi Isaleli vayaʼmogimo Mosesetegamo eʼa ha paiʼapaeʼmo, Lagaemo hosu gemo huʼnone. Ala kava netegaʼe kagaetegaʼeʼmo hosu kavaʼmo huʼnone. Ala kava nefeʼmo nunumuʼmo huka lategenoʼao lagaetegatiʼmo nagaloʼyave anagaʼmo alino hapa faino apataleno, huʼa ha paiʼnae. Inagi Moseseʼmo nunumuʼmo huno apateʼniye. 
NUM.21.8	Nunumuʼmo huno apateʼnigenoʼaeʼmo Ala kava neʼmoʼa Mosesefeʼmo ha painoʼaeʼmo, Mago haesa nagaloʼyavemo auneʼamo alo huteka yatala posi yosaleʼmo maleka nofi kiteka alika he tika ato. Ani kavaʼmo hisanageʼapaeʼmo nagaloʼyave anagaʼmogimo hapaesaya vayaʼmogi nagaloʼyavemo auneʼamo aliʼa maku huʼa agesayaʼmoʼmo ofaliʼa afaʼa maigae, huno ha paiʼniye. 
NUM.21.9	Inagi Moseseʼa haesa aeniletiʼmo mago nagaloʼyavemo auneʼamo alo huteno yatala posi yosaleʼmo maleno nofi kiteno alino he tino ateʼniye. Inagi nagaloʼyave anagaʼmogimo hapaeʼnaya vayaʼmogimo aliʼa maku huʼa nagaloʼyavemo auneʼamo ageteʼapaeʼmo ofaliʼa afaʼa maiʼnae.
NUM.21.31	Inagi Isaleli vayaʼmogimo Amo vayaʼmogi mopamo aliteʼa ani mopaleʼmo maiʼnae. 
NUM.21.32	Maiʼneʼapaeʼmo Moseseʼmo mago vayaʼmo alino apateʼnigeʼa uʼa Yesa taonimo ageʼa alagepa hisayafeʼmo alino apateʼnigeʼa uʼa Yesa vayaʼeʼmo kame huteʼa ani taoniʼe haopaleʼmo haneʼniya taoniʼeʼmo aliteʼa Amo vayaʼmo ani koteʼmo maiʼnaya vayaʼmo aliʼa hapa faiʼa apataleʼnae. 
NUM.21.33	Inagi Isaleli vayaʼmo aiʼa atagineʼa Mesani kotegamo uʼniya kateʼmo akame huʼa uʼnae. Apakaemo uʼa avaʼyi huʼnagenoʼaeʼmo Mesani kini vekamo Agiʼmo ati vayaʼaʼeʼmo eʼa Isaleli vayaʼmo Eʼnae taonifiʼmo kamemo hapaeʼnae. 
NUM.21.34	Ala kava neʼmoʼa Mosesefeʼmo ina gemo huno ha painoʼaeʼmo, Nagaemo lapa maesugetapa agaeʼe vayaʼaʼeʼmo kame hutapa aeta apaka setetapa mopaʼapimo aligayaʼmofeʼmo kini vekamo Agifeʼmo koli osiyo. Lapakaemo Amo kini vekamo Saiyoniʼmo Hesimoni taonifiʼmo maiʼniya kini vekamo alita hosu hutapa ataleʼnaya kava hutapa alita hosu hutapa atalegae. 
NUM.21.35	Inagi Isaleli vayaʼmogimo ani agufa kavaʼmo huʼa kini vekamo Agiʼe ati vayaʼaʼenagi muki mafaʼne anagaʼaʼenagi huʼa kamitimo hapaeʼnageno magoke vekamo alagi oʼmaiʼnigeʼa apakae mopamo aliʼnae.
NUM.22.2	Melakiʼmo Sipo mafaʼnemoʼmo Isaleli vayaʼmogimo eʼa Emo vayaʼeʼmo kame huʼnaya kavafeʼmo ava gemo afiʼniye. 
NUM.22.3	Agaeʼe Movapu vayaʼmogiʼeʼmo Isaleli vayaʼmo apakeʼnayana asole nofi vayaʼmo maiʼnayaʼmofeʼmo muki vayaʼmogimo Isaleli vayaʼaifeʼmo lusi kava huʼa koliʼapimo huʼnae. 
NUM.22.4	Inagi Movapu vayaʼmogimo Mitiyani vayaʼaiteʼmo yagaiʼa apateʼnaya vayaʼaifeʼmo huʼapaeʼmo, Hemenimo ani nofi vayaʼmogimo muki lagae haopalegamo haneʼniya yaʼmo ve pulumakamoʼmo kahaumo neʼniya agufa kavaʼmo huʼa aliʼa hano huʼa atalegae. Ani afinaʼmo Melakiʼmo Sipo mafaʼnemoʼmo Movapu vayaʼai kini vekamo maiʼniye. 
NUM.22.5	Inagi Melakiʼmo Melamifeʼmo ge hisayafeʼmo vayaʼmo alino apateʼnigeʼa uʼnae. Melamiʼmo Miyo mafaʼnemoʼmo Pito taonifiʼmo Yufaletisi aniʼmo haopaleʼmo maiʼniye. Ani kotegamo afoʼamo koʼmo haneʼniye. Melakiʼmo ani apa vayaʼaifeʼmo hapa painoʼaeʼmo, Melamifeʼmo ha paitapaeʼmo, Afiyo, hutapa, Mago nofi vayaʼmo Isipi kotegatiʼmo ataleʼa eʼa muki haopalegamo aiʼa atagu faeʼa maiʼnae. Hemenimo lahaopaleʼmo eʼa maiʼnae. 
NUM.22.6	Apakaemo kame huʼa afaʼa aeʼa naga segayaʼmofeʼmo malage huka eka naha maeka aeʼa oʼnagasesayafeʼmo lifanamo huka apategane. Nagaemo ago afiʼnovana aulena gemo hapa paiʼnana vayaʼmo aulena vayaʼmo maiʼnae. Kagaemo lifana huka apateʼnana vayaʼmo lifana vayaʼmo maiʼnae, huʼna ago apakeʼnovaʼmofeʼmo naha maesanageʼna kame huʼna aeʼna apakasesufiye, huno ha paiʼniye.
NUM.22.8	Melamiʼmo hapa painoʼaeʼmo, Manileʼmo haniʼilagamo havaetesageʼnaeʼmo egamo Ala kava neʼmoʼa naha paisiya gemo lahapa paiguve. Inagi ani vayaʼmo Melamiʼeʼmo magokepiʼmo maiʼnae. 
NUM.22.9	Haniʼilagamo Gotiʼa Melamitegamo eno Melamifeʼmo ina ge huno ge huno afigeʼniye, Ani vayaʼmo kagaeʼeʼmo magokepiʼmo maiʼnaya vayaʼmo haiya vayane. 
NUM.22.10	Melamiʼmo Gotifeʼmo hunoʼaeʼmo, Melakiʼmo Movapu kini vekamoʼmo ani vayaʼmo alino apateʼnigeʼa eʼa ina ge huʼa naha paiʼnae. 
NUM.22.11	Afiyo, huʼa, Mago nofi vayaʼmo Isipi kotegatiʼmo ataleʼa ago eʼa ma mopafiʼmo aiʼa ati kaeʼa maiʼnae. Eka naha maesanafeʼmo lifana huka apato. Ani kavaʼmo hisanana nagaemo apakaemo aeʼna apaka seʼna aliʼna hapa faisufiye, huno ha paiʼniye. 
NUM.22.12	Inagi Gotiʼa Melamifeʼmo hunoʼaeʼmo, Kagaemo ani vayaʼeʼmo magokepi lokaeka oʼugane. Ani eʼnaya vayaʼmo aulena vayaʼmo maiʼnayaʼmofeʼmo lifana huka oʼapato, huno ha paiʼniye. 
NUM.22.13	Inagi Melamiʼmo netepiʼmo he tino Melaki vayaʼaifeʼmo hapa painoʼaeʼmo, Ala kava neʼmoʼa apakaeʼeʼmo oʼuvo, huno naha paiʼniyaʼmofeʼmo kotapilegamo viyo, huno hapa paiʼniye. 
NUM.22.14	Movapu koteʼmo yagaiʼnaya vayaʼmogimo afiteʼapaeʼmo Melakitegamo uʼapaeʼmo ina ge huʼa ha paiʼnae. Melamiʼmo lagaeʼeʼmo magokepi lokaeno esiyafeʼmo ohauʼniye.
NUM.22.16	Apakaemo Melamitegamo eʼa ha paiʼapaeʼmo, Melakiʼmo ina ge huno huʼniye. Kahaoke hovanagi, huno, mago yaʼmoʼa kagaemo katafauno katesiyafeʼmo kagesamo oʼafiyo. 
NUM.22.17	Kagaemo esanageʼna nagaemo ala kagimo kamiteʼna muki kahausiya kavaʼmo alagi huguve. Huguvaʼmofeʼmo eka ani vayaʼaifeʼmo lifana huka apato, huno huʼniye. 
NUM.22.18	Huʼniyaʼmonanafa Melamiʼmo ani Melaki aliʼyaʼamo neʼaliya vayaʼaifeʼmo hunoʼaeʼmo, Melakiʼmo noʼafiʼmo siluvaʼe goliʼeʼmo havai teʼnisiya yaʼmo namisiyana nagaemo Ala kava neʼmo Gotiʼnimo geʼamo mago kavatefeʼmo amagiʼna oʼatalegauve. 
NUM.22.19	Oʼatalegauvaʼmofeʼmo alu vayaʼmogimo huʼnaya agufa kavaʼmo hutapa nagae nopiʼmo haniʼilagamo havaetesageʼnaeʼmo Ala kava neʼmoʼa mago gemo naha paisiya gemo afiguve, huno hapa paiʼniye. 
NUM.22.20	Ani haniʼilagamo Gotiʼa Melamitegamo eno ha painoʼaeʼmo, Ani vayaʼmo eʼa apakaeʼeʼmo magokepiʼmo visanafeʼmo ge hisayana he tika apakaeʼeʼmo uvo. Afaʼa uganaʼmonanafa nagaemo kaha paisuva geʼageʼmo afaʼa hugane, huno ha paiʼniye. 
NUM.22.21	Ha paiʼniyaʼmofeʼmo Melamiʼmo netepiʼmo nokiʼaleʼmo fai maiteno Movapu koteʼmo neʼyagaiya vayaʼeʼmo magokepiʼmo uʼniye.
NUM.22.23	Noki afumoʼmo Ala kava neʼmo enisole vekamoʼmo naipemo aliteno kateʼmo he tino maiʼnigeno agetenoʼaeʼmo kaʼmo ataleno agiʼnalegamo uʼnigeno Melamiʼmo nokimo halate kateʼmo visiyafeʼmo amagiʼniye. 
NUM.22.24	Ala kava neʼmo enisole vekamoʼmo uno lole nofi hoyalaʼmo hanetegeno folagapi aise kateʼmo he tino maiʼniye. Ani haopalegamo lole ka agiʼnalateʼmo yafa kegiʼyamo haneʼnigeno kaʼmo oyakiʼniye. 
NUM.22.25	Nokimoʼa ageyana Ala kava neʼmo enisole vekamo he tino maiʼnigeno agetenoʼaeʼmo uno kegiʼyafiʼmo faino kili paetenoʼaeʼmo Melami aiyamo aeno lata paiʼniyaʼmofeʼmo Melamiʼmo halate nokimo amagiʼniye. 
NUM.22.26+NUM.22.27	Inagi Ala kava neʼmo enisole vekamoʼmo uno aise kaʼatoleʼmo he tino maiʼniye. Nokimoʼmo hoga haopalega visiya kaʼmo ohanege lamaga haopalega visiya kaʼmo ohanege huʼnigeno nokimoʼmo ageyana Ala kava neʼmo enisole vekamo agetenoʼaeʼmo aeno aga sesiya agufa kavaʼmo afaʼa osugiyaʼmofeʼmo nokiʼmo kapiʼmo havaeʼniye. Inagi Melamiʼmo aipamo leʼnigenoʼaeʼmo kayoʼaletiʼmo nokiʼmo amagiʼniye. 
NUM.22.28	Inagi Ala kava neʼmoʼa nokimoʼmo age aino ge hisiya kavaʼmo huʼnigenoʼaeʼmo nokiʼmoʼmo Melamifeʼmo hunoʼaeʼmo, Nagaemo kagaetegamo na agufa kavaʼmo huʼnogekaeʼmo loleʼe magoʼe afinaʼmo namagiʼnane, huno ha paiʼnigeno 
NUM.22.29	Melamiʼmo nokieʼmo hunoʼaeʼmo, Kagaemo humi nateʼnanaʼmofeʼmo kamagiʼnove. Nagaemo naipeeʼmo nagesamo afiʼnove. Nagaemo naipemo aliʼnovesinana kamitimo aesugeka faliʼnanesine, huno ha paiʼniye. 
NUM.22.30	Inagi nokimoʼmo Melamifeʼmo hunoʼaeʼmo, Nagaemo kagaika nokimo maiʼnogekaeʼmo neya vekamo maiʼnana afinatetiʼmo nagaeteʼmo faika maime maime eka hemenimo maiʼnane. Nagaemo hemenimo kagaetegamo huʼnova agufa kavaʼmo mago afinaʼmo huʼnofiye, huno ha paiʼnigeno Melamiʼmo hunoʼaeʼmo, haʼao, huno huʼniye.
NUM.22.32	Ala kava neʼmo enisole vekamoʼmo agaefeʼmo hunoʼaeʼmo, Kagaemo na agufa kavaʼmo higekaeʼmo nokikamo loleʼe magoʼe afinaʼmo amagiʼnane. Afiyo, huno, Kagaemo naulagaleʼmo oʼnahauʼniya kavaʼmo nehanaʼmofeʼmo visana kaʼmo akanisuvafeʼmo eʼnove. 
NUM.22.33	Nokikamoʼmo nagetenoʼaeʼmo loleʼe magoʼe afinaʼmo alu kateʼmo uʼniye. Alu kateʼmo oʼuʼniyesinana nagaemo ago kamiti kamagiteʼna nokimo afaʼa atesugeno maiyesine, huno ha paiʼniye. 
NUM.22.34	Melamiʼmo Ala kava neʼmo enisole vekaeʼmo hunoʼaeʼmo, Kagaemo visuva kateʼmo natafauka nateʼnane, huʼna oʼageʼnovaʼmofeʼmo hosu kavaʼmo huʼnove. Nagaemo visuvafeʼmo okahauʼnisiyaʼmoʼmo halate atagineʼna uguve, huno ha paiʼniye. 
NUM.22.35	Inagi Ala kava neʼmo enisole vekamoʼmo Melamifeʼmo hunoʼaeʼmo, Ani vayaʼeʼmo afaʼa uvo. Afaʼa uganaʼmonanafa kaha paisuva geʼageʼmo hugane, huno ha paiʼniyaʼmofeʼmo Melamiʼmo Melaki koteʼmo neʼyagaiya vayaʼeʼmo uʼniye.
NUM.22.36	Melakiʼmo Melamiʼa neʼe, huʼa huʼnaya gemo afitenoʼaeʼmo Melamiʼeʼmo fotu hisaʼafeʼmo Movapu taonimo Anoni aniʼmo haopaleʼmo Movapu koʼmo hakuteʼmo uʼniye. 
NUM.22.37	Melakiʼmo Melamifeʼmo ha painoʼaeʼmo, Afiyo, huno, Nagaemo vayaʼmo aliʼna apateʼnogeʼa kavaleliʼa esayafeʼmo uʼnae. Na agufa kavaʼmo higekaeʼmo nagaetegamo oʼmeʼnane. Alopa yaʼmo afaʼa okamisufiye, huno huʼnigeno 
NUM.22.38	Melamiʼmo Melakifeʼmo hunoʼaeʼmo, Nagaemo kagaetegamo ago eʼnovaʼmonanafa. Nagaemo muki agufa gemo afaʼa hisufiye. Haʼao, nagaemo Gotiʼa naha paisiya geʼageʼmo huguve. Alu gemo hisuva himamuʼnimo ohaneʼniye, huno ha paiʼniye. 
NUM.22.39	Inagi Melamiʼmo Melakiʼeʼmo Kaiyati-Husoti taonifiʼmo uʼnaʼae. 
NUM.22.40	Melakiʼmo ofalinimo hisiyafeʼmo mago pulumakagi sipisipigi huno amagiteno mago ameʼamo Melamiʼe agaeʼeʼmo magokepi lokaeʼa eʼnaya vayaʼeʼmo apamiʼniye.
NUM.23.1	Aveleʼmo maiʼnenoʼaeʼmo Melamiʼmo Melakifeʼmo hunoʼaeʼmo, Kagaemo mani haopalegamo seveniʼa ofalini yafa hiʼyalamuʼmo huteka seveniʼa ve pulumakagi seveniʼa ve sipisipigi huka apavalelika eno. 
NUM.23.2	Inagi Melakiʼmo Melamiʼa ha paiʼniya kavaʼmo huʼnigeʼanaeʼmo agaeʼe Melamiʼeʼmo muki yafa hiyalamuʼaleʼmo magoke magoke huʼana magoke pulumakagi magoke sipisipigi huʼana ofalinimo huʼnaʼae. 
NUM.23.3	Inagi Melamiʼmo Melakifeʼmo hunoʼaeʼmo, Kagaemo atamoʼmo leno sagalisiya ofalini yaʼmo haopaleʼmo he tika maiʼnegeʼna nagaemo mugalegamo vino. Ala kava neʼmoʼa emineno nagaeʼeʼmo fotu hisifi osisifigeʼna agegauve. Agaemo emineno mago kavaʼmo alino nave lisigeʼnaeʼmo kaha paiguve, huno huteno vayaʼmo oʼmaiʼnaya avefiʼmo uno haiʼniye. 
NUM.23.4	Gotiʼa Melamiʼeʼmo fotu huʼnigeno Melamiʼmo Gotifeʼmo ha painoʼaeʼmo, Nagaemo seveniʼa ofalini yafa hiʼyalamuʼmo huteʼna magoke ve pulumakagi magoke ve sipisipigi huʼna muki magoke magoke ofalini yafa hiʼyalamuteʼmo ofalinimo huʼnove, huno ha paiʼniye. 
NUM.23.5	Ala kava neʼmoʼa Melamiʼmo hisiya gemo ha paiteno magoʼe gemo hunoʼaeʼmo, Kagaemo halate atagineka uka ani kaha paiʼnova gemo Melakifeʼmo ha paiyo, huno ha paiʼniye. 
NUM.23.6	Inagi agaemo halate ataginenuno ageyana Melakiʼmo Movapu koteʼmo yagaiʼnaya vayaʼeʼmo magokepi he tiʼa atamoʼmo leno asagalisiya ofalinimo haopaleʼmo maiʼnageno apakeʼniye. 
NUM.23.7	Melamiʼmo ani agufa aune gemo aeno hakalo huno hapa painoʼaeʼmo, Melakiʼmo Movapu kini vekamoʼmo yegemo haine neʼeya haopalegamo Siliya kotega aveletiʼmo navaleʼnigeʼna eʼnove. Agaemo naha painoʼaeʼmo, Kagaemo eka nagaetefeʼmo Isaleli vayaʼaifeʼmo lifana huka apato. Lifana vayane, huka huvo, huno naha paiʼniye. 
NUM.23.8	Naha paiʼniyaʼmonanafa Gotiʼa lifana huno oʼapateʼniyaʼmofeʼmo haiya kava huʼna lifana huʼna apategauve. Ala kava neʼmoʼa, Lifana vayaʼmo maiʼnae, huno osuʼniyaʼmofeʼmo haiya kava huʼna lifana vayaʼmo maiʼnae, huʼna huguve. 
NUM.23.9	Nagaemo avefiʼmo yafateʼmo he tiʼna maiʼneʼnaeʼmo ave kotetiʼmo apakeʼnove. Alu vayaʼeʼmo oʼmaiʼa apaoteʼmo maiʼnae. Ma mopafi nofi vayakana huta oʼmaiʼnone, huʼa apakesamo neʼafiye. 
NUM.23.10	Yekopu nofi vayaʼmo asole vayaʼmo mumusopagana huʼa maiʼnayanagi ina laʼmo apakaemo afaʼa lekana paigiye. Ina laʼmo magokayaga vayaʼamo lekana paigiye. Fatago vayaʼmo alagepa huʼa nefaliya kava huʼna natesanageʼna faligesuve. Kaʼapimo atupaleʼmo alagepa huʼa uʼa avaʼyi nehayanageʼna kaʼnimo atupaleʼmo alagepa huʼna uʼna avaʼyi hugesuve.
NUM.23.12	Melamiʼmo geʼaleʼmo aeno atagaina hunoʼaeʼmo, Ala kava neʼmoʼa naha paiʼniya gemo afiteʼna hapa opaisufiye.
NUM.23.14	Inagi agaemo Melamiʼmo avalelino anaga Pisika ave koteʼmo uno haiʼnigeno Sofimi mopaleʼmo seveniʼa ofalini yafa hiʼyalamuʼmo huteno magoke ve pulumakagi magoke ve sipisipigi huno muki magoke magoke ofalini yafa hiʼyalamuteʼmo ofalinimo huʼniye. 
NUM.23.15	Agaemo Melakifeʼmo hunoʼaeʼmo, Kagaemo ani atamoʼmo leno sagalisiya ofalini yaʼmo haopaleʼmo he tika maiʼnegeʼna nagaemo mugalegamo uʼna Gotiʼeʼmo fotu huguve. 
NUM.23.16	Inagi Ala kava neʼmo Melamiʼeʼmo fotu huteno Ala kava neʼmoʼa Melamiʼmo hisiya gemo ha paiʼniye. Agaemo hunoʼaeʼmo, Kagaemo Melakitegamo halate ataginekuka ani kaha paiʼnova gemo ha paiyo, huno ha paiʼniye. 
NUM.23.17	Inagi agaemo halate uno apakeyana Melakiʼe Movapu kotega yagaiʼnaya vayaʼeʼmo ani atamoʼmo leno sagalisiya ofalini yateʼmo he tiʼa maiʼnageno apakeʼniye. Melakiʼa ha painoʼaeʼmo, Ala kava neʼmoʼa na agufa gemo kaha paiʼniye, huno ge huno afigeʼniye. 
NUM.23.18	Agaemo ani aune gemo hunoʼaeʼmo, Melakigamo Sipo mafaʼnemogamo, he tika geʼnimo afiyo. 
NUM.23.19	Gotiʼa vayalafakana huno oʼmaiʼniyaʼmofeʼmo aigofe gemo nosiye. Gotiʼa vayalafaʼmogi mafaʼnegana huno oʼmaiʼniyanageno alu aipa agesamo oʼafigiye. Agaemo mago gemo huʼnisiyana ani agufa kavaʼmo osisifiye. Haʼao, afaʼa hugiye. Mago kavafeʼmo hapa paiʼnisiyana ani kavaʼmo alino afole aino oʼatesifiye. Haʼao, afaʼa alino afole aino ategaiye. 
NUM.23.20	Afiyo, huno, Gotiʼa hisuva gemo naha paiʼniye. Kagaemo alika auleka apato. Agaemo alino auleno apateʼniyaʼmofeʼmo alu gemo afaʼa osuguve.
NUM.23.22	Gotiʼa vayaʼamo Isipi kotegatiʼmo apavalelino eʼniye. Agaemo kame hisiyafeʼmo afela ve pulumakamo lokiyaʼaletiʼmo kame nehiye.
NUM.23.24	Apakeyo, huno, Isaleli nofi vayaʼmo lokiya laiyonigana huʼa maiʼneʼa maiʼa haga olegae. Hogoteʼa hapaeteʼa apameʼamo nege kolaʼapimo nege huteʼapaeʼmo afaʼa maiʼa haga legae. 
NUM.23.25	Melakiʼmo ani gemo afitenoʼaeʼmo Melamifeʼmo ha painoʼaeʼmo, Kagaemo alagi lifana huka oʼapatege alagi alika auleka oʼapatege huteka afaʼa maiyo, huno huʼnigeno 
NUM.23.26	Melamiʼmo geʼaleʼmo aeno atagaina hunoʼaeʼmo, Nagaemo kagaefeʼmo huʼnaeʼmo, Ala kava neʼmoʼa naha paisiya geʼageʼmo nagaemo kaha paiguve, huno ha paiʼniye.
NUM.23.28	Melakiʼmo Melamiʼa avalelino anagamo Piyo avefiʼmo uno haiʼniye. Ani avefiʼmo uno haino he tisiya vekamoʼmo hau huʼniya kotegamo afaʼa agegaiye. 
NUM.23.29	Inagi Melamiʼmo agaefeʼmo ha painoʼaeʼmo, Kagaemo mani koteʼmo seveniʼa ofalini yafa hiʼyalamuʼmo huteka seveniʼa ve pulumakagi seveniʼa ve sipisipigi huka apavalelika nagaetegamo eno. 
NUM.23.30	Melakiʼmo ani gemo afitenoʼaeʼmo muki magoke magoke ofalini yafa hiʼyalamuʼaleʼmo magoke ve pulumakagi magoke ve sipisipigi huno ofalinimo huʼniye.
NUM.24.2	Agaemo ageʼniyana Isaleli vayaʼmo alu nofi vaya alu nofi vayaʼmogi seli noʼapimo apaote apaote huno haneʼnigeno Goti Aunemeʼamoʼa agaeteʼmo emineʼniye.
NUM.24.3	Agaemo aune gemo aeno hakalo hunoʼaeʼmo, Mani geʼnimo afiyo. Nagaemo Melamiʼnamo Miyo mafaʼnemae. Naulagamo haleʼnigeʼna alagepa huʼna ageʼnove. 
NUM.24.4	Ani gemo Goti gemo afiʼniya vekamoʼmo aeno hakalo nehiya gemae. Agaemo alagamuna agegekana huno ageʼniyana lokiyaʼaʼe Gotiʼa agetenoʼaeʼmo aulagamo haleʼnigeno asagauno aiʼniye. 
NUM.24.5	O Yekopu vayane, huno, Seli notapimo lusi kava huno alagepa apaulagamo neʼagaya seli notapimo haneʼniye. O Isaleli vayane, huno, alagepa apaulagamo neʼagaya notapimo haneʼniye. 
NUM.24.6	Maiʼnayategamo alagepa yatala kagoʼmufilagagana huno hanege hagifeʼmo haneʼniya hoyagana huno hanege Ala kava neʼmoʼa fai maleʼniya alagepa yosagana huno hanege lokiya Sita yosamo ani haigifiʼmo haneʼniya yosagana huno hanege huʼniye. 
NUM.24.7	Isaleli vayaʼmogi koteʼmo asole koʼmo aisigeʼapaeʼmo alagepa mopafiʼmo avina yaʼmo hakalegae.
NUM.24.7	Isaleli kini vekamoʼmo kini vekamo Egakiʼmo aeno agasegaiye. Isaleli kini vekamoʼmo asole nofi vayaʼaiteʼmo yagaino apategaiye. 
NUM.24.8	Gotiʼa Isipi kotegatiʼmo apavalelino eʼniye. Isaleli vayaʼmogimo lokiya afela ve pulumakagana huʼa kame huteʼa kame vayaʼapimo alu nofi vaya alu nofi vayaʼmo kame huʼa aliʼa hano huʼa apatalegae. Apakaemo kame vayaʼapimogi apayamufamo aiʼa lo aegae. Hapaesageno keveʼapimoʼmo apakufafiʼmo hanigiye. 
NUM.24.9	Isaleli vayaʼmo laiyonigana huʼa havaeʼa maiʼnisageʼapaeʼmo mago vayaʼmogimo afaʼa aliʼa he tiʼa oʼapategae.
NUM.24.9	Isaleli vayaʼmogitapae, huʼna, alino auleno lapatesiya vekamo aulena vekamo maigiye. Lifana huno lapatesiya vekamo lifana vekamo maigiye, huno huʼniye.
NUM.24.11	Inagi kagaemo hemenimo ataleka kokalegamo kaune heka uvo. Nagaemo kaha paiʼnaeʼmo, Alopa yaʼmo kamisugeka ala kagikamo aligane, huʼna kaha paiʼnovaʼmonanafa Ala kava neʼmoʼa alisanafeʼmo haʼao, huno kaha paiʼniye. 
NUM.24.12	Melamiʼmo geʼaleʼmo aeno atagaina hunoʼaeʼmo, Kagaemo alika apateʼnanageʼa nagaetegamo eʼnaya vayaʼaifeʼmo hapa paiʼnaeʼmo, 
NUM.24.13	Melakiʼmo noʼafiʼmo siluvaʼe goliʼeʼmo havai teʼnisiya yapatiʼmo namisiyana nagaemo Ala kava neʼmo geʼamo magoke kavatefeʼmo amagiʼna oʼatalegauve. Nagaiʼni nahauʼnisiya kavaʼmo alagepa kavaʼmofi hosu kavaʼmofi huʼna afaʼa osuguve. Nagaemo Ala kava neʼmoʼa naha paiʼniya geʼageʼmo hapa paigesuve. 
NUM.24.14	Hemenimo nagaemo vayaʼnilegamo halate alagi uguve. Uguvaʼmonanafa kagaemo egeʼnao, nagaemo hogoteʼna ani vayaʼmogimo henagaʼamo kagae nofi vayaʼaitegamo hisaya kavafeʼmo kaha pai malegauve.
NUM.24.15	Inagi agaemo ani aune gemo aeno hakalo hunoʼaeʼmo, Mani geʼnimo afiyo. Nagaemo Melamiʼnamo Miyo mafaʼnemae. Naulagamo haleʼnigeʼna alagepa huʼna ageʼnove. 
NUM.24.16	Ani gemo Goti gemo afiʼniya vekamoʼmo aeno hakalo huʼniya gemae. Agaemo muga anaga vekamo muki vayaʼaina aeno apaka seʼniya Gotiʼa neʼage. Agaemo alagamuna agegekana huno lokiyaʼage Gotiʼa agetenoʼaeʼmo aulagamo haleʼnigeno asagauno aiʼniye.
NUM.24.18	Agaemo Itomu vayaʼmo aeno apaka sege Siya koteʼmo maiʼnaya kame vayaʼamo aeno apaka sege huteno apatesigeʼapaeʼmo Isaleli vayaʼmogi lokiya vaiʼa kame hugae. 
NUM.24.19	Yekopu vayapatiʼmo mago yagaisiya vekamo afole aiteno taonifiʼmo magokayaga vayaʼamo alino hosu huno apatalegaiye, huno huʼniye. 
NUM.24.20	Melamiʼmo Amaleki nofi vayaʼmo apaketenoʼaeʼmo ina ge huno aune gemo aeno hakalo hunoʼaeʼmo, Amaleki vayaʼmo hogote vayaʼmo maiʼnayaʼmonanafa henaga vayaʼmo maime maime uʼa hano hugae. 
NUM.24.21	Inagi agaemo Keni vayamo apaketenoʼaeʼmo ina ge huno aune gemo aeno hakalo huno hapa paiʼniye. Keni vayaʼmogitapae, huʼna, hakikiʼmo anoʼmo avefiʼmo yafapiʼmo alagepa huno haneʼniya kava hutapa maiʼnae. 
NUM.24.22	Maiʼnayaʼmonanafa Asiliya vayaʼmogimo eʼa apakaeʼeʼmo kame huteʼa aliʼa hosu huʼa apatege apavaleliʼuʼa kalavusi huʼa apatege hugae. 
NUM.24.23	Agaemo magoʼe aune gemo aeno hakalo huno hapa painoʼaeʼmo, Vae, huno, Gotiʼa ani kavaʼmo hisigeʼapaeʼmo ina lagimo afaʼa maigae. 
NUM.24.24	Saipalusi vayaʼmogimo koʼapilegatiʼmo sipimo aliniʼeʼa Asiliya vayaʼe Imo vayaʼeʼmo kame huteʼa huʼa aeʼa apaka segayaʼmonanafa Saipalusi vayaʼeʼmo alagikeʼmo asagauʼa aigae. 
NUM.24.25	Melamiʼmo geʼamo huno hano hutenoʼaeʼmo agaemo he tino halate koʼalega uʼnigeno Melakiʼmo koʼalegamo uʼniye.
NUM.25.2	Ani aʼne anagaʼmogimo Isaleli vayaʼmo eʼa apakaeʼeʼmo mono nehaya aigofe gotigitefeʼmo ofalinimo hisayafeʼmo keya aeʼa ge huʼnageʼa eʼnae. Mukiʼamogimo ofalini huʼnaya neʼyaʼmo magokepi neteʼa ani gotigitefeʼmo mono huʼnae. 
NUM.25.3	Isaleli vayaʼmogi ani kavatetiʼmo Movapu vayaʼeʼmo magokepiʼmo Meliʼmo Piyo aveleʼmo aigofe gotitefeʼmo mono huʼnageno Ala kava neʼmoʼa Isaleli vayaʼaifeʼmo aipamo leno apateʼniye. 
NUM.25.4	Ala kava neʼmoʼa Mosesefeʼmo ha painoʼaeʼmo, Kagaemo Isaleli vayaʼmogitapaleʼmo muki neʼyagaiya vayaʼaifeʼmo hukaeʼmo, Hosu kavaʼmo huʼnaya vayaʼmo apatafautapa kamitimo apamagitetapa Ala kava neʼmo aulagaleʼmo yegefiʼmo yosalemo aeta asaigeʼapao muki vayaʼmogi apakegayanagi. Hisageʼna nagaemo magoʼe huʼna muki vayaʼaifeʼmo naipamo leʼna afaʼa oʼapatesuvafeʼmae, huno ha paiʼniye. 
NUM.25.5	Inagi Moseseʼmo Isaleli vayaʼmogi agoti gemo neʼafiya vayaʼaifeʼmo hapa painoʼaeʼmo, Mukiʼamogitapamo magoke magoke vayaʼmogitapamo muki lapakae vayapatiʼmo Movapu vayaʼeʼmo Piyo aveleʼmo aigofe gotiʼmo Melitefeʼmo mono nehaya vayaʼmo kamitimo apamagiyo, huno hapa paiʼniye. 
NUM.25.6	Moseseʼe muki Isaleli vayaʼaʼeʼmo seli mono noʼmo kipaʼmo haopaleʼmo maiʼneʼa aviʼyaʼmo nehuʼapaeʼmo agayana mago Isaleli vekamo mago Mitiyani a kanomo avalelino eno seli noʼafiʼmo uno haiʼnigeʼa ageʼnae. 
NUM.25.7	Finiyasiʼmo, Eliyesa mafaʼnemo mono huno neʼapateya vekamo Eloni aginago vekamoʼmo ani kavaʼmo agetenoʼaeʼmo he tino vayaʼmo apataleno uno hayoʼmo aliteno seli noʼafiʼmo uno haiʼniya vekamo akame huno uno haiʼniye. 
NUM.25.8	Agaemo seli nopiʼmo uno haino hayoʼaletiʼmo magokepiʼmo ve kanoʼe a kanoʼeʼmo anakufafiʼmo aeno haniʼnigeʼana faliʼnaʼae. Ani kavatetiʼmo ani alopa kaitaʼmo hano huʼniye. 
NUM.25.9	Ani alopa kaita kayotetiʼmo tuveti fo tauseniʼa vayaʼmo alino hosu huno apateʼnigeʼa faliʼnae. 
NUM.25.10	Inagi Ala kava neʼmoʼa Mosesefeʼmo ha painoʼaeʼmo, 
NUM.25.11	Finiyasiʼmo Eliyesa mafaʼnemo mono huno neʼapateya vekamo Eloni aginago vekamoʼmo Isaleli vayaʼaifeʼmo naipamo leʼna apateʼnova kavaʼmo alino hano huno ataleʼniye. Nagaemo Isaleli vayaʼaifeʼmo kaino faiʼnova kava huno nagaetefeʼmo kaino faiʼniye. 
NUM.25.12	Huʼniyaʼmofeʼmo kagaemo Finiyasifeʼmo ina ge huka ha paiyo. Afiyo, huʼna, nagaemo agaeʼeʼmo mago kotalakemo laʼagaemo magokepiʼmo alagepa hutaʼa maisuʼafeʼmo hu maleʼnove. 
NUM.25.13	Agaemo Gotiʼamotefeʼmo kaino faiteno Isaleli vayaʼai hosu kavaʼapimo aliʼna atalesuvafeʼmo kaʼmo valino nateʼniyaʼmofeʼmo agaegi aginago mafaʼne anaganagi huʼna kotalakemo hu malegauve. Apakaemo mono huʼa apatesaya vayaʼmo muki afinaʼmo maige maige huʼa maigae.
NUM.25.14	Finiyasiʼmo kamitimo amagiʼniya Isaleli vekamo agiʼamo Simaliʼae. Simaliʼmo Salu mafaʼnemo maiʼnigeno Saluʼmo mago Simiyoni nofi vayaʼmo magoke kola vayaʼaiteʼmo yagaino apateʼniye. 
NUM.25.15	Finiyasiʼmo kamitimo amagiʼniya Mitiyani a kanomo agiʼamo Kosamiʼae. Kosami afoʼamoʼmo Suliʼmo mago Mitiyani nofi vayaʼaiteʼmo yagaino apateʼniya vekamae.
NUM.25.16	Ala kava neʼmoʼa Mosesefeʼmo ha painoʼaeʼmo, 
NUM.25.17+NUM.25.18	Mitiyani vayaʼmogi Piyo aveʼmo alita hosu hutapa lapateʼnae. Apakaemo lapakaemo kumai kavaʼmo hisayafeʼmo humi lapateʼnae. Ani afinaʼmo Mitiyani a kanomo agiʼamo Kosamiʼmo yagaino apateʼniya vekamo a mafaʼnemo maiʼneno hosu kavaʼmo huʼnigeno Finiyasiʼmo kamitimo amagiʼniye. Ani agufa hanagekeyaʼmo lapamiʼniyaʼmofeʼmo lapakaemo uta Mitiyani vayaʼeʼmo kame hutetapa alita hosu hutapa apataleyo.
NUM.31.1	Ala kava neʼmoʼa Mosesefeʼmo ina ge huno ha paiʼniye, 
NUM.31.2	Kagaemo Mitiyani vayaʼmogi Isaleli vayaʼmogitapalegamo huʼnaya hosu kavaʼmo anonaʼapilefeʼmo aeka atagaina huka kayoʼmo apamiyo. Kagaemo ani kavaʼmo hutekaeʼmo kagaemo faligane. 
NUM.31.3	Inagi Moseseʼmo Isaleli vayaʼaifeʼmo ina ge huno hapa painoʼaeʼmo, Lapakaemo kame hisaya yaʼmo alitetapa uta Mitiyani vayaʼeʼmo kamemo hiyo. Ala kava netefeʼmo apakaemo lapakaetegamo huʼnaya hosu kavaʼapimo anonaʼapilefeʼmo aetapa atagaina hutapa kayoʼmo apamiyo. 
NUM.31.4	Lapakaemo muki magoke magoke Isaleli nofi vayapatiʼmo vani tauseni vani tauseniʼa vayaʼmo lekana paitapa apatetetapa alita apategeʼa kameleʼmo viyo. 
NUM.31.5	Inagi apakaemo muki magoke magoke Isaleli nofi vayapatiʼmo vani tauseni vani tauseniʼa vayaʼmo lekana paiʼa apavaleʼnageʼa muki vayaʼamogimo tuolofu tauseniʼa vayaʼmogi kamemo hisayafeʼmo alo huʼnae. 
NUM.31.6	Moseseʼmo kame hisayafeʼmo alino apateʼnigeʼa uʼnageno Finiyasiʼmo mono huno neʼapateya vekamo Iliyesa mafaʼnemoʼmo apakaeʼeʼmo magokepi lokaeno uʼniye. Finiyasiʼmo seli mono nopatiʼmo aote yaʼmo alige lole pikulimo alige huteno uʼniye. Apakaemo pikuli huʼa ge hisageʼa Isaleli kame vayaʼmogi afiteʼa akame hugae. Pikulimo huʼa na agufa agemo aisafi huʼa ani agufa kavaʼmo hugae. 
NUM.31.7	Ala kava neʼmoʼa Mosesefeʼmo ha paiʼniya gemo akame huʼa muki Mitiyani vayaʼeʼmo kamemo huteʼa muki ve anagaʼmogi naipeletiʼmo apaiʼnageʼa faliʼnae. 
NUM.31.8	Apakaemo Mitiyani ve anagaʼmogiʼeʼmo faefuʼa Mitiyani kini vayaʼmo Ivaiʼagi Likeniʼagi Suʼagi Huʼagi Limaʼagi huʼa kamitimo apaiʼnae. Apakaemo Melamiʼmo Miyo mafaʼneʼeʼmo naipeletiʼmo kamitimo aiʼnageno faliʼniye. 
NUM.31.9	Isaleli vayaʼmogimo Mitiyani vayaʼmogi aʼne anagaʼe aise mafaʼne anagaʼapiʼeʼmo apatafauʼa kalavusi huʼa apateteʼa apavaleliʼa uʼnae. Apakaemo muki pulumaka anagaʼapimo apavalege sipisipi anagaʼapimo apavalege muki yaʼapimo alige huliʼa uʼnae. 
NUM.31.10	Apakaemo Mitiyani vayaʼmogi muki noʼapiʼe muki maiʼnaya taoniʼapiʼeʼmo ata kaeʼa ataleʼnae. 
NUM.31.11	Apakaemo muki ani vayaʼmogi muki yaʼapimo alige afu anagaʼapimo apavalege huʼnae. 
NUM.31.12	Apakaemo muki kalavusi huʼa apateʼnaya vayaʼmo apavalege muki yaʼapimo alige huliʼa Mosesetegagi mono huno neʼapateya vekamo Iliyesategagi Isaleli vayaʼaitegagi huʼa eʼnae. Isaleli vayaʼmogi Movapu otu koteʼmo Yoneni ani haigileʼmo Yeliko taonimo haopaleʼmo seli noʼapimo aliʼa he tiʼa ateʼnaya yategaʼeʼmo eʼnae.
NUM.31.14	Apakaemo ago fotu huteʼapaeʼmo inagi Moseseʼmo ati vayaʼmo kamelegatiʼmo ago atagineʼa eʼnagenoʼaeʼmo tauseni tauseniʼa ati vayaʼaiteʼmo hataleti hataletiʼa ati vayaʼaiteʼeʼmo neʼyagaiya vayaʼaifeʼmo ge hapauʼniye. 
NUM.31.15	Agaemo ina ge huno ge huno apafigeʼniye. Lapakaemo muki aʼne anagaʼmo oʼapaeʼnafiye. 
NUM.31.16	Afiyo, huno, Mani aʼne anagaʼmogimo Melamiʼmo hiyo, huno huʼniya gemo akame huʼa vayatimogi, lagaemo Piyo kotega maiʼnona afinaʼmo Ala kava netegamo hosu kavaʼmo hisayafeʼmo Isaleli vayaʼai apayateʼmo aliʼnae. Alopa hosu kavaʼmo huʼnayaʼmofeʼmo Ala kava vayaʼalegemo alopa hosu kaitaʼmo afole aiʼniye. 
NUM.31.17	Inagi hemenimo lapakaemo muki ve mafaʼne anaganagi muki veʼeʼmo lokaeʼa havaeʼnisaya aʼne anaganagi hutapa kamitimo apamagiyo. 
NUM.31.18	Apamagigayaʼmonanafa muki a mafaʼne anagaʼmogimo mago vekaʼeʼmo lokaeʼa ohavaeʼnaya a mafaʼne anagaʼmo afaʼa apateʼnetapa lapakaitapimo afaʼa aligae. 
NUM.31.19	Lapakaemo mago vayaʼmo kamitimo apamagiʼnisageʼa faliʼnisafi ago faliʼnisiya vekamo agufaleʼmo ame aliʼnisafi huʼnisaya vayaʼmo notapimo malagamo seveniʼa afinaʼmo maiyo. Napa tali afinaʼe seveni afinaʼeʼmo lapakaeʼe kamefatiʼmo aliʼnisaya a mafaʼne anagaʼeʼmo yaveyave kavaʼmo akame hutapa alita hamaletapa lapategenoʼa lapakaemo Goti aulagaleʼmo yaveyave vayaʼmo hamaleyo. 
NUM.31.20	Lapakaemo kamefatiʼmo muki aliʼnisaya yaʼmo muki kukena yanagi pulumakamo agufaletiʼmo alo huʼnaya yanagi mememo ayokatetiʼmo alo huʼnaya yanagi yosaletiʼmo alo huʼnaya yanagi hutapa Goti aulagaleʼmo yaveyave kavaʼmo akame hutapa alita hamaleta ateyo.
NUM.31.48	Tauseni tauseniʼa ati vayaʼaiteʼe hataleti hataletiʼa ati vayaʼaiteʼeʼmo neʼyagaiya vayaʼmogimo Mosesetegamo eʼnae. 
NUM.31.49	Mosesefeʼmo huʼapaeʼmo, Lagaemo aliʼyakamo neʼaluna vayaʼmogitamo muki ati vayatimo yagaita neʼapatona vayaʼmogi lekana paiʼnonageno magoke vekamo afela oseʼniyaʼmonanafa mukiʼamo afaʼa maiʼnae. 
NUM.31.50	Maiʼnayaʼmofeʼmo lagaemo Ala kava netefeʼmo ofalini hisuna yaʼeʼmo aliʼneta eʼnone. Muki ati vayaʼmogi goli yafatetiʼmo alo huʼnaya konali yaʼmo kame vayaʼaitegatiʼmo aliʼnae. Apayateʼmo vaige linimo vaiʼa alige lugoʼapifiʼmo huʼa alige apakesafiʼmo vaige huʼa neʼaliya konali yaʼmo aliʼniteta Ala kava neʼmoʼa hosu kavatimo aeno ati kaesiyafeʼmo ofalinimo amigesune, huʼa huʼnae. 
NUM.31.51	Inagi Moseseʼe Iliyesaʼeʼmo ani golitetiʼmo alo huʼnaya yaʼmo ofalini hisayafeʼmo aliʼnaʼae.
JOS.1.2	Aliʼyaʼnimo neʼaliya vekamo Moseseʼmo ago faliʼniyaʼmofeʼmo hemenimo kagaeʼe muki Isaleli vayaʼeʼmo lapakaemo Yoneni aniʼmo lakaetapa nagaemo lapamisuva mopaleʼmo utapa avaʼyi hiyo. 
JOS.1.3	Nagaemo Mosesefeʼmo lapamiguve, huʼna ha paiʼnova mopaleʼmo lapakaemo muki umenitata hisaya mopamo lapamiʼnove. 
JOS.1.4	Ani alisaya mopamo hakuʼmo ina kava huno haneʼniye. Kaʼme kotega Lemanoni aveletiʼmo aepa faiteno hanelino alopa aniʼmo Yufaletisi anitegamo ugiye. Hiti vayaʼmogi mopamo muki mopaʼaʼapimo aligae. Yegemo uno lamino nefaleya haopalegamo uteno alopa Metaleniyani solovalategamo ugiye. 
JOS.1.5	Yasuvao, huno, Ma mopafiʼmo maiʼnekaeʼmo muki vayaʼeʼmo kame hisanana huka aeka apakasegane. Nagaemo Moseseʼeʼmo magokepi lokaeʼna maiʼnova kava huʼna kagaeʼeʼmo magokepi lokaeʼna maiguve. Nagaemo alagi kataleʼna oʼuguve, huno ha paiʼniye. 
JOS.1.6	Kagaemo koli osuge kamoʼya oʼaige huteka he tika lokiya vaikageʼmo maiyo. Nagaemo mopamo lapamiguve, huʼna lapakinago vayaʼaifeʼmo nagoʼyamo ataleʼna polomasi gemo ago hu maleʼnove. Vayakamogimo ani mopamo apakaiʼapi mopamo alisayafekeʼmo kagaemo alika fako huka apamiganaʼmofeʼmo koli osuvo. 
JOS.1.7	Kagaemo koli osuka lusi kava huka he tika lokiya vaikageʼmo maiyo. Muki keʼaepa geʼnimo Moseseʼmo aliʼyaʼnimo neʼaliya vekamoʼmo akame huvo, huno kaha paiʼniya keʼaepa gemo akame hisanafeʼmo lokiya vaika maiyo. Kagaemo haiya haopalegamo visapi alagepa huka maisanafeʼmo ani keʼaepa gefatiʼmo magoke aise atupa gemo alagi oʼatalo. Ani kaʼmo ataleka lamaga kotegamofi hoga kotegamofi huka oʼuvo. 
JOS.1.8	Mukufiʼmo haneʼniya gemo muki avoʼmo kae maleʼniya keʼaepa gemo akame hisanafeʼmo kagaemo ani keʼaepa gemo haneʼniya mukufiʼmo keʼaepa geʼaeʼmo felugaʼe haniʼilagaʼeʼmo kagesa afifi huka maiʼneka kavayafatiʼmo hapa paiyo alagepa huka maisanageno aliʼyakamo alagepa huno afole aigiye. 
JOS.1.9	Nagaemo kagaefeʼmo ago kaha opaiʼnogekaepiye. Koli osuka he tika lokiya vaikageʼmo maiyo. Muki visana haopalegamo nagaemo Ala kava neʼmo Gotikamoʼnamo kagaeʼeʼmo magokepiʼmo lokaelitaʼa uguʼaʼmofeʼmo kamoʼyamo aiteka koli osuvo, huno ha paiʼniye.
JOS.1.10	Inagi Yasuvaʼmo Isaleli vayaʼaiteʼmo neʼyagaiya vayaʼaifeʼmo ina ge huno hapa paiʼniye. 
JOS.1.11	Lapakaemo seli noʼmo alitapa he titapa ateʼnaya yategamo uteta hutapa vayaʼaifeʼmo hapa paisageʼa apakaemo neʼyaʼapimo aliʼa alo hiyo. Loleʼe magoʼe afinaʼatomo maiteta lagaemo Yoneni aniʼmo lakaeta ani mopamo alisunafeʼmo Ala kava neʼmo Gotitimoʼmo lagaiti mopamo hanesiyafeʼmo lamigiye, huno hapa paiʼniye. 
JOS.1.12	Manasa nofi vayaʼmo apakaiʼapimo aliʼa fako huʼa lole Manasa nofi vayaʼmo magoke aiyaya huʼa magokayaga Manasa vayaʼmo maiʼnageʼa ani kava huʼa magokayaga alu Manasa vayaʼmo maiʼnae. Inagi Yasuvaʼmo Lumeni nofi vayaʼaifenagi Gati nofi vayaʼaifenagi Manasa nofi vayapatiʼmo magokayaga Manasa vayaʼaifenagi huno ina gemo huno hapa painoʼaeʼmo, 
JOS.1.13	Ala kava neʼmo aliʼyaʼamo neʼaliya vekamo Moseseʼmo hunoʼaeʼmo, Ala kava neʼmo Gotitapimoʼmo ani mopamo lapamisigetapaeʼmo maitapa haga legae, huno lapa paiʼniya geʼaeʼmo lapake okanitapa lapakesamo afiyo. 
JOS.1.14	Aʼne anagatapigi mafaʼne anagatapigi yuna afu anagatapigi huʼa Yoneni aniʼmo magayaga faligamo Moseseʼmo lapamiʼniya mopaleʼmo lapakava maigae. Maigayaʼmonanafa lapakae ati vayaʼmo koli osuʼa lokiya vaiʼa kame nehaya ati vayaʼmogi atigi kevegi naipegi huʼa aliteʼa uʼa hogoteʼa aniʼmo lakaeʼa uʼa konagatapimogi hapa maegae. 
JOS.1.15	Lapakaemo hapa maeme hapa maeme neʼvisagenoʼaeʼmo Ala kava neʼmoʼa lapa maeʼnigetapa maitapa haga leʼnaya kava huno Ala kava neʼmoʼa konagatapimogimo mopamo apamisigeʼa maiʼa haga legae. Inagi ataginetapa eta Ala kava neʼmo aliʼyaʼamo neʼaliya vekamo Moseseʼmo Yoneni aniʼmo magayaga faliga yegemo haine neʼeya haopalegamo lapamiʼniya mopaleʼmo maiʼnetapa lapamogaga aigae.
JOS.1.17	Lagaemo muki kavatefeʼmo Mosese geʼamo akame huʼnona agufa kavaʼmo huta kagae gemo akame hugune. Hugunaʼmonanafa Ala kava neʼmo Gotikamoʼmo Moseseʼeʼmo magokepi lokaeno maiʼniya agufa kava huno kagaeʼeʼmo magokepi lokaeno maino. 
JOS.1.18	Ina lagimo muki hiyo, huka hisana gemo oʼafiʼa amagiʼa atalesagetaeʼmo kamiti apamagigune. Kagaikageʼmo lokiya vaika maiteka koli osuvo, huʼa ha paiʼnae.
JOS.2.2	Maiʼnaʼageʼapaeʼmo mago vayaʼmogimo Yeliko kote kini vekaeʼmo ina ge huʼa ha paiʼnae. Afiyo, huʼa, hemeni haniʼilagageʼmo mago Isaleli vekalaʼmo kagae koʼmo ageʼana alagepa hisaʼafeʼmo eʼana avaʼyi huʼnaʼae. 
JOS.2.3	Yeliko kini vekamoʼmo ani gemo afitenoʼaeʼmo mago vayaʼmo alino apateʼnigeʼa uʼa Lehapifeʼmo huʼapaeʼmo, Kagae nopiʼmo eʼana maiʼnaʼa vekalaʼmoganimo mani koʼmo ageʼana alagepa hisaʼafeʼmo eʼnaʼae. Kagaemo anavalelika eno, huʼa ha paiʼnae. 
JOS.2.4	Hogoteno Lehapiʼa lole vekalaʼmo anavalelino uno ago alino fala kino anateʼniyaʼmofeʼmo ina gemo huno hapa painoʼaeʼmo, He, huno, ani vekalaʼmo nagaetegamo eʼnaʼaʼmonanafa haiya kotegatiʼmo eʼnaʼafi huʼna oʼafiʼnove. 
JOS.2.5	Inagi hani hugefeʼmo nehigeʼanaeʼmo taonifi yafa kegiʼyale kitamo nekiya kanaleʼmo ani haopalegatiʼmo ago ataleʼana uʼnaʼae. Nagaemo oʼanakeʼnovanageʼana haiyaʼalegamo uʼnisaʼafi lapakaemo malage hutapa anavegala aeʼao. Afaʼa anatafausaʼafi, huno hapa paiʼniye. 
JOS.2.6	Ani gemo huno hapa paiʼniyaʼmonanafa agaemo ani lole vekalaʼmo anavalelino uno haino nokatoʼmulegamo kahaugana neʼya hayamo maleʼniya yapiʼmo fala kino anateʼniye. 
JOS.2.7	Inagi Lehapiʼmo huʼniya gemo afiteʼapaeʼmo taonifatiʼmo ataleʼa uʼnageʼapaeʼmo taonile yafa kegiʼya kipateʼmo yagaiʼnaya vayaʼmogimo malage huʼa alopa kitamo kiʼnae. Apakaemo kahauya hume hume Yoneni aniʼmo lakaeʼa neʼvaya haopalegamo uʼnae.
JOS.2.10	Lapakaemo Isipi kotegatiʼmo ataletapa eʼnaya afinaʼmo Ala kava neʼmoʼa lapa maeno haesa solovala aniteʼmo huʼnigeno hau huʼniya kavafeʼmo ava gemo ago afige lapakaemo Yoneni aniʼmo mugagayaga Emo nofi vayaʼmogi kini vekalaʼmo Sihoʼagi Agaʼagi ami vayaʼanigi hutapa kame hutetapa hapaeta hano huʼnaya kavafeʼmo ava gemo ago afige huʼnone. 
JOS.2.11	Lagaemo ani gemo afitetaeʼmo lapakaefeʼmo kolitapimo huʼnonagenoʼaeʼmo lokiyatimo alagi ohaneʼniye. Ala kava neʼmo Gotitapimoʼmo ma mopalenagi kokuʼnatenagi huno Gotiʼa maiʼniyaʼmofeʼmae. 
JOS.2.12	Inagi hemenimo lanakaemo Ala kava neʼmo agiʼaletiʼmo lanakoʼyamo ataletana lokiya gefatiʼmo hiʼao. Nagaemo lahana maeʼna alagepa huʼna yagaiʼna lanateʼnova agufa kavaʼmo hutana afamo anagaʼnimo hapa maetana alagepa hutana yagaitana apatesaʼafeʼmo hiʼao. Lanakaemo ani polomasi getanimo alitana lokiya vaitana atesaʼafeʼmo mago alagena yaʼmo namiʼao. 
JOS.2.13	Isaleli vayaʼmogitapamo itaʼni afoʼnilaʼmoganimo ohanaege naganaʼnimogimo ohapaege nasaʼnimogimo ohapaege muki afamo anagatimo ohapaege hiyo. 
JOS.2.14	Inagi anakaemo geʼaleʼmo aeʼana atagaina huʼanaeʼmo, Lapakaemo laʼagaemo huʼnoʼa kavafeʼmo vayatapieʼmo hapa opaisayana lapakaemo afaʼa maisayafeʼmo falisuʼa kavategatiʼmo afaʼa maiguʼae. Ala kava neʼmoʼa mani koʼmo alino lamisigetaeʼmo lapakaetegamo lama ge kavaʼmo yagu yaga huta hugune, huʼana ha paiʼnaʼae.
JOS.2.16	Agaemo lole vekalafeʼmo hunoʼaeʼmo, Lanakaemo utana avefilaga loleʼe magoʼe afinaʼmo fala kitana maiʼao. Fiku yanageʼa lanavegala aesaya vayaʼmogimo lanakegae. Apakaemo Yeliko taonifiʼmo eʼa haiʼetesagetanaeʼmo lanakaemo halate nofi vayatanilegamo ugaʼae. 
JOS.2.17+JOS.2.18	Lole vekalaʼmoganimo Lehapifeʼmo ha paiʼanaeʼmo, Lagaemo Isaleli vayaʼmo mani taonifiʼmo eta avaʼyi hisuna afinaʼmo kagaemo mani haesa nofiteʼmo alime alime utaʼa lamisuʼa nofiʼmo mani lamisuʼa yasi kateʼmo aeka oʼmalesanana laʼagoʼyamo ataletaʼa lokiya gemo huʼnoʼa gemo akame osuguʼae. Akame hisuʼafeʼmo kagaemo itaka afokalaʼmoganimogi konagakamogomogi muki afamo anagatapigi huka kagae nopiʼmo alika anupa huka apato. 
JOS.2.19	Mago kanomo nopatiʼmo ataleno taoni kategamo neʼvisigeʼa agaemo kamiti haesageno falisiyaʼmoʼmo inagi ani kavaʼmo agaiʼageʼmo hisiya kavaʼmokeʼmae. Laʼagaemo hosu kavatiʼamo ohanegaiye. Hiyaʼmonanafa mago kanomo nopatiʼmo hosu yaʼmo alisiyaʼmoʼmo inagi laʼagaemo hosu kavatiʼamo hanegaiye. 
JOS.2.20	Hiyaʼmonanafa ehekae. Kagaemo laʼagaemo ani nehuʼa kavafeʼmo ava gemo huka hapa paisanaʼmoʼmo laʼagaemo laʼagoʼya ataletaʼa huʼnoʼa polomasi gemo alagi hano hugiye. 
JOS.2.21	Lehapiʼa hunoʼaeʼmo, Lanakaemo haʼa gelefeʼmo kanalene, huʼna huve. Ani gemo hutenoʼaeʼmo alino anateʼnigeʼana uʼnaʼae. Utaʼagenoʼaeʼmo ani haesa nofiʼmo yasi kateʼmo ae maleʼniye. 
JOS.2.22	Inagi ani lole vekalaʼmo avelegamo uʼana avaʼyi huteʼanaeʼmo loleʼe magoʼe afinaʼmo maiʼna ageʼapaeʼmo anavegala aeʼnaya vayaʼmo oʼanakeʼana ataleʼa Yeliko taonifiʼmo atagineʼa uʼnae. Anavegala aeʼnaya vayaʼmogi muki koteʼmo kahauya huliʼa uʼeʼa huʼnayaʼmonanafa oʼanakeʼnae. 
JOS.2.23	Inagi lole vekalaʼmo avefatiʼmo ataleʼana emiʼeʼana Yoneni aniʼmo lakaeʼana Nani mafaʼnemo Yasuvategamo uʼana avaʼyi huteʼanaeʼmo muki afole aiʼniya kavafeʼmo ha paiʼnaʼae. 
JOS.2.24	Anakaemo huʼanaeʼmo, Alagi lama gemo haneʼniyana Ala kava neʼmoʼa muki ani kotega mopamo ago alino layapiʼmo maleʼniye. Muki vayaʼamogimo lagaefeʼmo koli nehaya kavaʼmo apaipafiʼmo afole aiʼnigeno kame hisaya lokiyaʼapimo alagi ago hano huʼniye, huʼana ha paiʼnaʼae.
JOS.3.2+JOS.3.3	Loleʼe magoʼe afinaʼmo utegeʼa yagaiʼa apateʼnaya vayaʼmogimo seli noʼmo aliʼa he tiʼa ateʼnaya yapiʼmo umenitata nehuʼapaeʼmo, Lapakaemo apakesayana mono huʼa neʼapataya Livai nofi vayaʼmogimo Ala kava neʼmo Gotitimo kotalake kesiʼamo aliʼa kofiliʼa visagetapa apaketetapaeʼmo he titapa apakame hutapa viyo. 
JOS.3.4	Lapakaemo ani koteʼmo oʼmeʼnayanagetapa oʼageʼnayaʼmofeʼmo visaya kaʼmo agesayafeʼmo apakame hutapa viyo. Apakame hugayaʼmonanafa kotalake kesimo haopaʼaleʼmo oʼviyo. Haʼao, vani tauseni mita agufa afafaʼmo akamelegamo viyo, huʼa hapa paiʼnae. 
JOS.3.5	Yasuvaʼa muki vayaʼaifeʼmo ina ge huno hapa paiʼniye. Egamo Ala kava neʼmoʼa alopa aune kavaʼmo oʼageʼnaya agufa aune kavaʼmo hugiyaʼmofeʼmo hemenimo lapakaitapimo alita lapaoteʼmo lapateyo, huno hapa paiteno 
JOS.3.6	mono huʼa neʼapataya vayaʼaifeʼmo hapa painoʼaeʼmo, Lapakaemo kotalake kesimo alita kofi litapa uta hogotetapa aniʼmo lakaeyo, huno hapa paiʼniyaʼmofeʼmo kotalake kesimo aliʼa kofiʼa aliteʼa uʼa hogoteʼnae. 
JOS.3.7	Ala kava neʼmoʼa Yasuvafeʼmo ha painoʼaeʼmo, Hemenimo nagaemo aepa faiʼna Isaleli vayaʼmogimo nagaemo Moseseʼeʼmo magokepi lokaeʼna maiʼnova agufa kava huʼna kagaeʼeʼmo magokepi lokaeʼna maiʼnova kavaʼnimo agesayafeʼmo kagikaleʼmo aliʼna asaga huguve. 
JOS.3.8	Kagaemo mono huʼa neʼapataya vayapatiʼmo kotalake kesimo aliʼa kofiliʼa visaya vayaʼaifeʼmo hapa paikaeʼmo, Lapakaemo Yoneni ani agiʼnaleʼmo utapa avaʼyi hutetapaeʼmo anipiʼmo utapa he tita maiyo, huka hapa paiyo. 
JOS.3.9	Inagi Yasuvaʼa Isaleli vayaʼaifeʼmo hunoʼaeʼmo, Lapakaemo etapa hogo huʼnetapa Ala kava neʼmo Gotitapimo geʼamo afiyo, huno, 
JOS.3.10	Hemenimo lapakaemo afole aisiya kavatetiʼmo hutapaeʼmo afaʼa neʼmaiya Gotiʼa lapakae folagapiʼmo maiʼnenoʼaeʼmo uno haino me otalegaifa Kenani vayanagi Hiti vayanagi Haivi vayanagi Pelesi vayanagi Gagasi vayanagi Emo vayanagi Yemusi vayanagi huno laulagaleʼmo alino hapa faino apataleʼniye, hutapa agegae. 
JOS.3.11	Afiyo, huno, Ala kava neʼmo muki ma mopafiʼmo neʼyagaiya Goti kotalake kesiʼamo lapaulagaleʼmo kofiliʼa uʼa Yoneni aniʼmo lakaesagetapa agegae. 
JOS.3.12	Lakaegayaʼmofeʼmo lapakaemo muki tuolofuʼa Isaleli nofi vayapatiʼmo magoke magoke vayaʼmo tuolofuʼa vayaʼmo lekana paitapa apateyo. 
JOS.3.13	Mono huʼa neʼapataya vayaʼmogimo Ala kava neʼmo muki ma mopafiʼmo neʼyagaiya Goti kotalake kesiʼamo kofiliʼa uʼa lamiʼa anipiʼmo apaiyamo neʼaesagenoʼaeʼmo visaya kateʼmo aniʼmo magoʼe huno uno olamino avegana huno aeno kosilino haino hanegaiye, huno hapa paiʼniye. 
JOS.3.14	Inagi ani kavaʼmo afole aiʼniye. Apakaemo seli noʼmo aliʼa he tiʼa ateʼnaya yatetiʼmo ataleʼa Yoneni aniʼmo lakaesayafeʼmo uʼnae. Mono huʼa neʼapataya vayaʼmogimo kotalake kesimo aliʼa kofiliʼa uʼa hogoteʼnae. 
JOS.3.15+JOS.3.16	Ani afinaʼmo neʼyaʼmo neʼaliya afinaʼmogeno Yoneni aniʼmoʼa alopa aniʼmo neheya afinaʼmogeno aniʼmo heʼniye. Kotalake kesimo kofiliʼa ani haigileʼmo uʼa avaʼyi huteʼapaeʼmo apaiyamo anipiʼmo neʼagenoʼaeʼmo aniʼmo magoʼe huno anagatiʼmo emi noʼmeʼniye. Aniʼmo anaga afagiʼaleʼmo Atamu taonimo Saletani taoni haopaleʼmo emiʼnomeno avegana huno haneʼniye. Aniʼmo uno olamino Alama ani kotupiʼmo uno nelamiya aniʼmo alagi laneʼniye. Isaleli vayaʼmo Yeliko taonimo haopaletiʼmo aniʼmo lakaeʼnae. 
JOS.3.17	Mono huʼa neʼapataya vayaʼmo Ala kava neʼmo kotalake kesiʼamo kofiliʼa uʼnagenoʼaeʼmo Yoneni aniʼmo folagapiʼmo mopamo hau huʼniya yateʼmo he tiʼa maite maite huliʼa neʼvageʼapaeʼmo muki Isaleli vayaʼmogi Yoneni aniʼmo lakaeʼnae.
JOS.4.1	Muki Isaleli vayaʼmo Yoneni aniʼmo ago lakaeʼnagenoʼaeʼmo Ala kava neʼmoʼa Yasuvafeʼmo ina ge huno ha paiʼniye. 
JOS.4.2	Kagaemo muki tuolofuʼa Isaleli nofi vayapatiʼmo magoke magoke huka tuolofuʼa vayaʼmo lekana paika apato. 
JOS.4.3	Lekana paika apatetekaeʼmo apakaefeʼmo hapa paikaeʼmo, Yoneni aniʼmo folagapiʼmo he tiʼa maiʼnaya yatetiʼmo alisaya yafaʼmo hemenimo uta havaesaya haopalegamo maleyo, huka hapa paiyo, huno ha paiʼniye. 
JOS.4.4	Inagi Yasuvaʼa tuolofuʼa vayaʼmo lekana paino apateʼniya vayaʼaifeʼmo keya aeʼnigeʼa eʼnae. 
JOS.4.5	Yasuvaʼa hapa painoʼaeʼmo, Lapakaemo mono huʼa neʼapataya vayaʼmogi Ala kava neʼmo Gotitapimo kotalake kesiʼamo kofiliʼa uʼa Yoneni aniʼmo folagapiʼmo he tiʼa maiʼnaya yatetiʼmo uta lamitapa alopa yafaʼmo magoke magoke hutapa tuolofuʼa nofi vayaʼmo maiʼnaya kava hutapa tuolofuʼa yafaʼmo alita kofilitapa haita aniʼmo mugagayaga faligamo maleyo. 
JOS.4.6	Ala kava neʼmoʼa huʼniya aune kavatefeʼmo vayaʼmogimo ani yafaʼmo ageteʼapaeʼmo apakesamo afisaya alagena yafaʼmae. Henagaʼamo lapakinago vayaʼmogimo mani yafaʼmo ageteʼapaeʼmo, na agufa kavaʼmo higenoʼaeʼmo mani yafaʼmo haneʼniye, huʼa ge huʼa lapafi gegae. 
JOS.4.7	Inagi geʼapileʼmo aeta atagaina hutapa hapa paitapaeʼmo, Ala kava neʼmo kotalake kesiʼamo aliʼa kofiliʼa uʼa Yoneni aniʼmo lakaeʼnaya afinaʼmo Gotiʼa aniʼmo alino laneno ataleʼnigeno aniʼmo folagapiʼmo mopamo hau huʼniye. Huʼniyaʼmofeʼmo ani yafaʼmoʼmo muki afinaʼae afinaʼaeʼmo Isaleli vayaʼmogi apaipa apakesamo alino he tino apategaiye.
JOS.4.8	Isaleli vayaʼmogimo Yasuvaʼa hiyo, huno hapa paiʼniya kavaʼmo akame huʼa uʼa Yoneni aniʼmo folagapatiʼmo yafaʼmo aliʼa kofiliʼa uʼa seli nopiʼmo havaeʼnaya yateʼmo maleʼnae. Ala kava neʼmoʼa Yasuvafeʼmo ha paiʼniya kavaʼmo akame huʼa tuolofuʼa Isaleli nofi vayaʼmo maiʼnaya kava huʼa tuolofuʼa yafaʼmo aliʼa kofiliʼa uʼa maleʼnae. 
JOS.4.9	Inagi Yasuvaʼa Yoneni aniʼmo folagapiʼmo mono huʼa neʼapataya vayaʼmo kotalake kesimo aliʼa kofiliʼuʼa he tiʼa maiʼnaya yateʼmo alu tuolofuʼa yafaʼmo faino ateʼniye. Hemenimo ani yafaʼmo afaʼa haneʼniye.
JOS.4.10	Mani kavatefeʼmo mono huʼa neʼapataya vayaʼmogimo kotalake kesimo kofiliʼa uʼnaya vayaʼmo Yoneni aniʼmo folagapiʼmo he tiʼa maite maite huliʼa neʼvageʼapaeʼmo Isaleli vayaʼmo malage huʼa lakaeʼa uʼnae. Ala kava neʼmoʼa Yasuvafeʼmo, hapa paiyo, huno ha paiʼniya kavaʼmo afole aiʼnigeʼapaeʼmo ani aniʼmo lakaeʼnae. Moseseʼa Yasuvafeʼmo ani kavaʼmo huvo, huno ha paiʼniya kavaʼmo huʼnae. 
JOS.4.11	Muki vayaʼmo aniʼmo lakaeʼa mugagayaga faligamo uʼa avaʼyi huʼnageʼapaeʼmo mono huʼa neʼapataya vayaʼmogimo vayaʼmogi apaulagaleʼmo kotalake kesimo kofiʼa aliʼneʼa aniʼmo lakaeʼa eʼnae. 
JOS.4.12	Lumeni nofi vayanagi Gati nofi vayanagi Manasa nofi vayapatiʼmo magokayaga nofi vayanagi huʼa Moseseʼmo hapa paiʼniya gemo afiteʼa kame hisaya yaʼmo aliniʼa uʼa hogoteʼa lakaeʼnae. 
JOS.4.13	Ina kava huʼa foti tauseniʼa agufa vayaʼmogimo kamemo hisayafeʼmo alo huʼa aliteʼa Ala kava neʼmo aulagaleʼmo lakaeʼa mago otu mopamo Yeliko taonimo haopaleʼmo uʼa avaʼyi huʼnae. 
JOS.4.14	Ani afinaʼmo Ala kava neʼmoʼa Isaleli vayaʼmogi apaulagaleʼmo Yasuva agiʼaleʼmo alino asagauno ateʼniye. Apakaemo Mosesefeʼmo koli huteʼa akame huʼnaya agufa kava huʼa Yasuvaʼmo afaʼa maiʼniya afinaʼmo Yasuvafeʼmo koli huteʼa akame huʼnae.
JOS.4.15	Inagi Ala kava neʼmoʼa Yasuvafeʼmo ha painoʼaeʼmo, 
JOS.4.16	Kagaemo mono huʼa neʼapataya vayaʼmogi Gotifeʼmo ava gemo aeno hakalo huno hapa nepaiya kesimo aliʼa kofiliʼnaya vayaʼaifeʼmo hapa paikaeʼmo, Yoneni anipatiʼmo ataletapa haiteyo, huka hapa paiyo, huno ha paiʼniye. 
JOS.4.17	Ha paiʼniyaʼmofeʼmo Yasuvaʼa mono huʼa neʼapataya vayaʼaifeʼmo hapa painoʼaeʼmo, Yoneni anipatiʼmo ataletapa haiteyo, huno hapa paiʼniye. 
JOS.4.18	Mono huʼa neʼapataya vayaʼmo kotalake kesimo kofiliʼa eʼnaya vayaʼmo uʼa haiʼa ani agiʼnaleʼmo ago neʼvagenoʼaeʼmo halate aniʼmo aino atagu faeno noʼaleʼmo uno lamino ani heʼniya kava huno aniʼmo heʼniye.
JOS.4.19	Isaleli vayaʼmo Yoneni aniʼmo hogote kaileʼmo napa teni afinaʼmo lakaeteʼa Giligali koʼmo Yeliko taonimo haopaleʼmo yegemo haine neʼeya haopalegamo haneʼnigeʼa seli noʼapimo aliʼa he tiʼa ateʼnae. 
JOS.4.20	Yasuvaʼa ani tuolofuʼa yafaʼmo Yoneni anipatiʼmo vayaʼmogi aliʼnaya yafaʼmo Giligali koteʼmo faino ateʼniye. 
JOS.4.21	Faino atetenoʼaeʼmo Isaleli vayaʼaifeʼmo hapa painoʼaeʼmo, Henagaʼamo mafaʼne anagatapimogimo eʼa afoʼapimogitapaeʼmo huʼapaeʼmo, Na agufa kava higenoʼaeʼmo mani yafaʼmo haneʼniye, huʼa ge huʼa lapafi gesagetapaeʼmo 
JOS.4.22+JOS.4.23	Mani yafaʼmo Isaleli vayaʼmo eʼa Yoneni aniʼmo lakaeʼnagenoʼaeʼmo Ala kava neʼmoʼa Yoneni aniʼmo alino hau hu maleʼnigeʼa lakaeʼnaya kavafeʼmo alagena yaʼamo haneʼniye. Ala kava neʼmo Gotitapimoʼmo haesa solovala anipiʼmo alino hau hu maleʼnigeta lakaeʼnona agufa kavaʼmo huno Yoneni anipiʼmo alino hau hu maleʼnigeta lakaeʼnone. 
JOS.4.24	Muki ma mopafiʼmo maiʼnaya vayaʼmogimo Ala kava neʼmo lokiyaʼamo agege lapakaemo muki afinaʼmo Ala kava neʼmo Gotitapimofeʼmo koli huʼnetapa mono huge hisayafeʼmae, hutapa hugae.
JOS.5.2	Ani afinaʼmo Ala kava neʼmoʼa Yasuvafeʼmo ha painoʼaeʼmo, Asole haginamo lokiya yafatetiʼmo aveʼmo nesiya agufa haginamo alo huteka napa tu afinaʼmo Isaleli ve anagaʼmogi apakufamo atupamo hatagauka atalo, huno ha paiʼniye. 
JOS.5.3	Ha paiʼnigeno Yasuvaʼa lokiya yafatetiʼmo asole haginamo alo huteno Isaleli ve anagaʼmo aise avefiʼmo agiʼamo apakufa atupamo hatagauno ataleʼniya avefiʼmo apakufa atupamo hatagauno ataleʼniye. 
JOS.5.4+JOS.5.5	Yasuvaʼa huʼniya kavaʼmo aepaʼamo haneʼniyana muki Isaleli ve anagaʼmo Isipi kotegatiʼmo ataleʼa eʼnaya vayaʼmogi apakufamo atupamo hatagauʼa ataleʼnaya vayaʼmo kame nehaya vayaʼmo hau huʼniya kaʼme kateʼmo ago faliʼnae. Faliʼnayaʼmonanafa hau huʼniya kaʼme koteʼmo aliʼa apateʼnaya vayaʼmogi apakufamo atupamo hatagauʼa oʼataleʼnae. 
JOS.5.6	Isaleli vayaʼmo hau huʼniya kaʼme koteʼmo fotiʼa kafugamo umenitata hume hume neʼvageʼapaeʼmo muki kame nehaya ve anagaʼmo Isipi kotegatiʼmo eʼnaya vayaʼmo ago faliʼnae. Ala kava neʼmoʼa agoʼyamo ataleno laginago vayaʼaifeʼmo hunoʼaeʼmo, Nagaemo kanale lanitani mopafatiʼmo alagepa neʼyaʼmo afole neʼaiya mopamo mafaʼne anagatapimo apamiguve, huno hapa paiʼniyaʼmonanafa Ala kava neʼmoʼa hiyo, huno hapa paiʼniya kavaʼmo akame huʼa osuʼnayaʼmofeʼmae. Ala kava neʼmoʼa agoʼyamo ataleno hunoʼaeʼmo, Ani mopaleʼmo lapavaleliʼna oʼuguve, huno hapa paiʼniye. 
JOS.5.7	Inagi Yasuvaʼmo faliʼnaya Isaleli vayaʼmogi ve mafaʼne anagaʼapimo kategamo neʼvagenoʼaeʼmo apakufamo atupamo hatagauno oʼataleʼniyaʼmofeʼmo hatagauno ataleʼniye. Ala kava neʼmoʼa ani ve mafaʼne anagaʼmo afoʼapimogi apaimuʼyaleʼmo alino afole aino apateʼniye. 
JOS.5.8	Apakaemo apakufamo hatagauʼa ataleʼnageʼapaeʼmo seli noʼapifiʼmo hapatesiyaʼaeʼmo agava maiʼnae. 
JOS.5.9	Inagi Ala kava neʼmoʼa Yasuvafeʼmo ha painoʼaeʼmo, Hemenimo nagaemo ani lapavagage huʼniya kavatapimo Isipi kotegamo aliʼnaya kavatapimo aliʼna ataleʼnove, huno ha paiʼniye. Huʼniyaʼmofeʼmo ani taoniyeʼmo agiʼamo Giligaliye, huʼa aeme aeme eʼa hemenimo neʼae. Giligaliye agimo aepaʼamo alino ataleʼniya kone.
JOS.5.11	Egaʼamo apakaemo Kenani mopafatiʼmo afole aiʼniya neʼyaʼmo aliteʼa aeno apafu oleʼniya peleti mayaʼe vitiʼeʼmo kaeʼa neʼnae. 
JOS.5.12	Netagenoʼaeʼmo egaʼamo mana neʼyaʼmo magoʼe huno emiʼnoʼmeʼniye. Apakaemo magoʼe huʼa manamo oʼneʼa aepa faiʼa Kenani kote neʼyakeʼmo neʼnae.
JOS.5.14	agaemo, Haʼao, huno, nagaemo Ala kava neʼmo asole ami vayaʼaleʼmo hogote vekamo yagaiʼna neʼapatova vekamo eʼnove, huno huʼnigeno Yasuvaʼa augosalegatiʼmo mopafiʼmo asagauno aiteno mono huʼniye. Mono hutenoʼaeʼmo, Ala kava neʼnimogae, huno, aliʼyakaleʼmo maiʼnova vekaeʼmo na agufa ge huka naha paigane, huno ge huno afi geʼniye. 
JOS.5.15	Ala kava neʼmo ami vayaʼaleʼmo neʼyagaiya vekamoʼmo Yasuvafeʼmo hunoʼaeʼmo, He tika maiʼnana mopamo aliʼna aote maleʼnova mopalekeʼmo he tika maiʼnanaʼmofeʼmo sukamo asagika malo, huno ha paiʼnigeno Yasuvaʼa ani kavaʼmo huʼniye.
JOS.6.1	Isaleli vayaʼmo ago eʼa hogo huʼa maiʼnayaʼmofeʼmo Yeliko vayaʼmogimo vayaʼmo oʼuge oʼmege hisayafeʼmo muki taonile kegiʼya kipate kitamo ago kiʼa alagi hu maleʼnae. 
JOS.6.2	Ala kava neʼmoʼa Yasuvafeʼmo ha painoʼaeʼmo, Afiyo, huno, Nagaemo Yeliko kini vekagi lokiya ati vayanagi Yeliko taonifi kagemi yanagi huʼna aliʼna kayapiʼmo kamiʼnove. 
JOS.6.3	Kagaeʼe ati vayakaʼeʼmo mani taonileʼmo muki afinaʼae afinaʼaeʼmo magokeʼageʼmo aitapa vego hute hute hume hume viyo. Sigisiʼa afinaʼmo ani kavaʼmo hiyo. 
JOS.6.4	Mono huʼa neʼapataya vayaʼmo seveniʼamogimo kotalake kesileʼmo uʼa hogoteteʼa ve sipisipimogi lokiyaʼapiletiʼmo alo huʼnaya pikulimo seveniʼa pikulimo aliniʼa ugae. Lapakaemo napa seveni afinaʼmo alagi taonimo seveniʼa kanaleʼmo aita vego hutapa neʼvisageʼapaeʼmo mono huʼa neʼapataya vayaʼmogi pikulimo hugae. 
JOS.6.5	Apakaemo pikulimo huʼa yatala hisaya afinaʼmo afitetapaeʼmo mukiʼamogitapamo alopa gefatiʼmo keya aetapa ge hisageno ani taonimo agiʼnaleʼmo faino vego huʼniya yafa kegiʼyamo aino naku paeno mopafiʼmo asagauno aisigeʼapaeʼmo inagi muki Isaleli vayaʼmo apaulagaleʼmo haneʼniya katetiʼmo taonifiʼmo alagi uʼa haigae, huno ha paiʼniye.
JOS.6.7	muki vayaʼaifeʼmo hapa painoʼaeʼmo, Lapakaemo uta taonileʼmo aitapa vego hisageʼapaeʼmo atimo aliʼnaya vayaʼmogi Ala kava neʼmo kesileʼmo uʼa hogotegae.
JOS.6.8	Inagi apakaemo Yasuvaʼa huʼniya agufa kavaʼmo huʼa mono huʼa neʼapataya vayaʼmo seveniʼamogimo Ala kava neʼmo kotalake kesileʼmo seveniʼa pikulimo ve sipisipimogi lokiyaʼapiletiʼmo alo huʼnaya pikulimo huliʼa uʼa hogoteʼnae.
JOS.6.9	Mago ati vayaʼmo mono huʼa neʼapataya vayaʼmo pikulimo huliʼa uʼnaya vayaʼaiteʼmo uʼa hogotetageʼa mago ati vayaʼmo kotalake kesimo akamelegamo eʼnae. Neʼuʼapaeʼmo mono huʼa neʼapataya vayaʼmo seveniʼamogimo pikulimo huliʼa uʼnae. 
JOS.6.10	Yasuvaʼa vayaʼaifeʼmo hapa painoʼaeʼmo, Alopa gefatiʼmo osuge mago agufa ge gunugu gemo osuge mago gemo osuge hulitapa neʼvisageʼnaeʼmo alopa gefatiʼmo hiyo, huʼna huguve. Ani afinaʼmo alopa gefatiʼmo ge hiyo, huno hapa paiʼniye. 
JOS.6.11	Yasuvaʼa ani gemo huʼnigeʼa Ala kava neʼmo kotalake kesimo aliʼa kofiliʼa uʼa magoke afinaʼmo taonileʼmo aiʼa vego huteʼa eʼa seli noʼapifiʼmo havaeʼnae.
JOS.6.12	Yasuvaʼa gotilamiyapiʼmo he tiʼnigeʼapaeʼmo mono huʼa neʼapataya vayaʼmogimo Ala kava neʼmo kotalake kesimo aliʼa kofiliʼa uʼnae. 
JOS.6.13	Ani mono huʼa neʼapataya seveniʼa vayaʼmogi seveniʼa pikulimo aliteʼa kesileʼmo pikulimo huliʼa uʼa hogoteʼnae. Mago ati vayaʼmo mono huʼa neʼapataya vayaʼaiteʼmo uʼa hogotege kesimo akamelegamo ege huʼnae. Mono huʼa neʼapataya vayaʼmogimo pikulimo huliʼa uʼnae. 
JOS.6.14	Napa tu afinaʼmo ani agufa kavakeʼmo huteʼa halate atagineʼa seli noʼapilegamo eʼnae. Apakaemo magoke agufa kavaʼageʼmo sigisiʼa afinaʼmo huʼnae.
JOS.6.15	Seveni afinaʼmo ko netigeʼapaeʼmo he tiʼa uʼa hogoteʼa huʼnaya agufa kavaʼmo huʼnayaʼmonanafa ani afinaʼmo seveniʼa kanaleʼmo taonileʼmo aiʼa vego huʼnae. 
JOS.6.16	Seveniʼa kanaleʼmo taonileʼmo aiʼa vego nehuʼapaeʼmo mono huʼa neʼapataya vayaʼmogimo pikulimo nehagenoʼaeʼmo Yasuvaʼa vayaʼaifeʼmo hapa painoʼaeʼmo, Ala kava neʼmoʼa taonimo ago alino lapamiʼniyanagi alopa gefatiʼmo ge hiyo. 
JOS.6.17	Ala kava neʼmoʼa taonimo heno halagape vaige muki taonifiʼmo maiʼnaya vayaʼmo hosu kava huʼa maige hisayafeʼmo ge hugiye. Ani kate a kanomo Lehapikeʼmo noʼafiʼmo maiʼnaya afamo anagaʼaʼeʼmo afaʼa maigae. Agaemo lagaemo taonimo ageʼana alagepa hisaʼafeʼmo alita anateʼnonageʼana eʼnaʼa vekalaʼmo alino fala kino anateʼniyaʼmofeʼmae. 
JOS.6.18	Lapakaemo taonifatiʼmo magoke lifana hu maleʼnaya yaʼmo alagi haʼao oʼaliyo. Lapakaemo alisayaʼmoʼmo lifana vayaʼmo hamalege muki Isaleli vayaʼmo lifana gemoʼmo lapakenopaleʼmo asagauno aige hisigetapa alopa hanageke yaʼmo alita apamigae. 
JOS.6.19	Muki yaʼamo siluva letinagi goli letinagi haesa aeniletinagi afa aeniletinagi huʼa alo huʼnaya yaʼmo Ala kava neʼmo agaiʼa aote yaʼagekeʼmo haneʼniye. Aliniteta Ala kava neʼmo monimo maleʼnaya seli nopiʼmo malegaune, huno hapa paiʼniye. 
JOS.6.20	Hapa paiʼnigeʼa mono huʼa neʼapataya vayaʼmogimo pikulimo nehageʼapaeʼmo Isaleli vayaʼmogimo malage huʼa alopa gefatiʼmo lusi kava huʼa ge huʼnageno taonileʼmo huʼa ku ai maleʼnaya yafa kegiʼyamo aino nakupaeno mopafiʼmo asagauno aiʼniye. Inagi muki vayaʼamogimo apaulagaleʼmo haneʼniya katetiʼmo uʼa haiʼa taonimo aliʼnae.
JOS.6.21	Apakaemo muki Yeliko taonifi vayaʼmo naipeletiʼmo kamiti apaiʼnae. Apakaemo muki yaʼe vayaʼeʼmo alagi aliʼa hano huʼa ataleʼnae. Apakaemo ve anagaʼmo apaige aʼne anagaʼmo apaige neya vayaʼmo apaige kosunaʼmo apaige pulumakagi sipisipigi nokigi huʼa apaige huʼnae.
JOS.6.23	Inagi ageʼana alagepa huʼnaʼa neya vekalaʼmoganimo nopiʼmo uʼana haiʼana Lehapiʼagi itaʼafoʼalaʼmoganimogi konagaʼamogimogi afamo anagaʼapigi huʼana apavaleliʼana emiʼeʼana Isaleli vayaʼmo seli noʼapimo aliʼa he tiʼa ateʼnaya haopaleʼmo malaga apateʼnaʼageʼa maiʼnae. 
JOS.6.24	Apakaemo atamo kani aeʼa taoniʼapiʼe muki taoniʼapifiʼmo haneʼniya yaʼapiʼeʼmo kaeʼa ataleʼnae. Kaeʼa ataleʼnayaʼmonanafa siluvaletinagi goliletinagi haesa aeniletinagi afa aeniletinagi huʼa alo huʼnaya yaʼmo aliniʼa uʼa Ala kava neʼmo monimo neʼmalaya nopiʼmo maleʼnae. 
JOS.6.25	Yasuvaʼa kate a kanomo Lehapiʼagi muki konagaʼamogiʼenagi kagemiyaʼapiʼenagi afamo anagaʼapiʼenagi huno afaʼa apateʼniye. Lehapiʼa lole vekalaʼmo Yeliko taonimo ageʼana alagepa hisaʼafeʼmo alino anateʼnigeʼana eʼnaʼa vekalaʼmo alino fala kino anateʼniyaʼmofeʼmae. Inagi Lehapiʼa Isaleli vayaʼeʼmo lokaeno maime maime eno hemenimo Isaleli vayaʼekeʼmo maiʼniye.
JOS.6.27	Ani kavatefeʼmo Ala kava neʼmoʼa Yasuvaʼeʼmo magokepi lokaeno maiʼnigenoʼaeʼmo muki kotegamo ala agiʼamoʼmo aino atagu faeno uneno huʼniye.
JOS.7.2	Yasuvaʼa Yeliko taonifiʼmo maiʼnenoʼaeʼmo vayaʼmo alino apateʼnigeʼa Ai taonifiʼmo uʼnae. Meto taonimo hanetegeno yegemo haine neʼeya kotegamo Ai taonimo Meteveni taonimo haopaleʼmo haneʼniye. Yasuvaʼa ina gemo huno hapa paiʼniye. Utapa Ai haopalegamo agetapa alagepa hiyo, huno hapa paiʼnigeʼa uʼa Ai taoni haopalegamo ageʼa alagepa huʼnae. 
JOS.7.3	Apakaemo atagineʼa eʼa Yasuvafeʼmo ha paiʼapaeʼmo. Ai taonifi vayaʼmo aise vayaʼmo maiʼnae. Muki Isaleli vayaʼmo alika apategeʼa oʼuʼa tu tauseniʼa vayaʼmofi tali tauseniʼa vayaʼmofi huka alika apategeʼa uʼa kame hiyo. Fiku yanageno muki Isaleli vayaʼmo alagaʼmo hapaegaiye, huʼa ha paiʼnae. 
JOS.7.4	Ha paiʼnayaʼmofeʼmo tali tauseniʼa agufa ati vayaʼmo uʼa haiʼnageʼa Ai vayaʼmogimo apavegala aeʼa hapaeliʼa eʼnae. 
JOS.7.5	Ai vayaʼmogi taonimo kegiʼya kipatetiʼmo Isaleli vayaʼmo apavegala aeʼa hapaeli hapaeliʼa avelegatiʼmo uʼa nelamiya kateʼmo Semali kotegamo uʼnae. Teti sigisiʼa Isaleli vayaʼmo hapaeʼnayaʼmofeʼmo Isaleli ati vayaʼmogi apaipamoʼmo ani heʼniye.
JOS.7.7	Yasuvaʼa nunumuʼmo hunoʼaeʼmo, Vaehae, huno, Ala kava neʼmo Gotiyo, huno, na kava higekaeʼmo lavalelika eka Yoneni aniʼmo lakaeka eʼnane. Kagaemo Emo vayaʼmogi apayapiʼmo lavaleka apamisanageʼa kamitimo lahaesayafeʼmo huʼnapiye. Lagaemo Yoneni aniʼmo mugagayaga faligamo afaʼa maisunafeʼmo lahauʼniyesinana kanale huʼniyesine. 
JOS.7.8	O Ala kava nene, huno, Isaleli vayaʼmo kame vayaʼapilegatiʼmo apaune heʼa eʼnayaʼmofeʼmo na agufa gemo huguve. 
JOS.7.9	Kenani vayaʼe muki alu vayaʼmo mani koteʼmo maiʼnaya vayaʼmogiʼeʼmo ani kavafeʼmo ava gemo afiteʼapaeʼmo faiʼa vego huʼa lateʼneʼa mukiʼamo kamitimo lahaegae. Ani afinaʼmo ala kagikalefeʼmo na agufa kavaʼmo hugane, huno nunumuʼmo huʼniye.
JOS.7.11	Isaleli vayaʼmogimo hosu kavaʼmo huge kotalake geʼnimo hiyo, huʼna hu maleʼnova geʼnimo amagiʼa atalege huʼnae. Apakaemo mago lifana hu maleʼnova yaʼmo alige kumaya alige aigofe kavaʼmo huge huteʼa ani hosu yaʼmo aliʼa apakaiʼapi yapiʼmo fala ki maleʼnae. 
JOS.7.12	Huʼnayaʼmofeʼmo Isaleli vayaʼmo kame vayaʼapimogi apaulagaleʼmo afaʼa he tiʼa oʼmaiʼa apaune heʼnae. Nagaemo lifana huʼna apateʼnovaʼmofeʼmae. Lapakaepatiʼmo lifana huʼna ateʼnova vekamo kamitimo ohaesayaʼmoʼmo nagaemo lapakaeʼeʼmo magoʼe huʼna magokepi lokaeʼna oʼmaiguve. 
JOS.7.13	He tiyo, huʼna, Kagaemo Isaleli vayaʼmo alika apaoteʼmo apato. Ina gemo huka hapa paiyo, Egamo lapakaitapimo alita lapaoteʼmo lapateyo. Ala kava neʼmo Isaleli vayaʼmogi Gotiʼapimoʼmo lapa painoʼaeʼmo, O Isaleli vayaʼmogitapae, huno, lapakae folagapiʼmo lifana hu maleʼnova yaʼmo haneʼniye. Lapakaemo kame vayatapimo he titapa aeta oʼapaka seme oʼapaka seme neʼvisageʼapaeʼmo lapakaepatiʼmo alita atalegae. 
JOS.7.14	Netepiʼmo lapakae nofi vayapatiʼmo magoke magoke huʼa nagaetegamo eʼa avaʼyi hiyo. Nagaemo magoke nofi vayaʼmo lekana paisugeʼapaeʼmo ani nofi vayapatiʼmo magoke kolaʼageʼmo eʼa avaʼyi hiyo. Nagaemo ani magoke kolapatiʼmo lekana paisugeʼa ani magoke magoke kolapati afamo anagaʼmo eʼa avaʼyi hiyo. Ani afamo anagapatiʼmo magoke afamo anagaʼmo lekana paisugeʼa ani afamo anaga vayaʼmo magoke magoke huʼa eʼa avaʼyi hiyo. 
JOS.7.15	Nagaemo magoke vekamoʼmo lifana hu maleʼnova yaʼmo aliʼniya vekamo lekana paisugetapaeʼmo lapakaemo ani vekagi afamo anagaʼagi muki yaʼaʼenagi hutapa ata kaetapa apasagaliyo. Ani vekamoʼmo Ala kava neʼmo kotalake geʼamo amagino atalege lusi apavagage yaʼmo alino apamige huʼniyaʼmofeʼmae.
JOS.7.16	Inagi gotilamiyapiʼmo Yasuvaʼa he tino muki magoke magoke Isaleli nofi vayaʼaifeʼmo ge huʼnigeʼa eʼa avaʼyi huʼnae. Ala kava neʼmoʼa Yuta nofi vayaʼmo lekana paiʼniye. 
JOS.7.17	Muki Yuta nofi vayaʼmo apavalelineno magoke kolapatiʼmo Sela nofi vayaʼmo lekana paino apateʼniye. Yasuvaʼa muki Sela nofi vayaʼmo magoke magoke afamo anagaʼmo apavalelineno Sapani afamo anagaʼmo lekana paino apateʼniye. 
JOS.7.18	Yasuvaʼa muki magoke magoke vayaʼmo Sapani afamo anagapatiʼmo Ekaniʼmo lekana paino ateʼniye. Ekaniʼmo Kami mafaʼnemo maiʼnigeno Kamiʼmo Sapani mafaʼnemo maiʼnigeno Sapaniʼmo Sela mafaʼnemo Yuta nofi vekamae. 
JOS.7.19	Yasuvaʼa Ekanifeʼmo ha painoʼaeʼmo, Mafaʼneʼnimogae, huno, kahao ke hovanagi, Kagaemo Ala kava neʼmo Isaleli vayaʼmogita Gotitimofeʼmo hosu kavakaeʼmo ha paiteka ala agiʼamo amiyo. Hemenimo hosu kavakaeʼmo naha paiyo. Ati kaeka oʼnato, huno huʼnigenoʼaeʼmo 
JOS.7.20	Ekaniʼa geʼaleʼmo aeno atagaina hunoʼaeʼmo, Alagi lama gemo huʼnaeʼmo, Ala kava neʼmo Gotitimotegamo hosu kavaʼmo ago huʼnove. Inagi hemenimo ani huʼnova kavafeʼmo kaha paiguve. 
JOS.7.21	Lagaemo kame hutetaeʼmo Yeliko vayaʼmogi yaʼmo aliʼnona afinaʼmo ani kagemi yaʼmo folagapiʼmo mago kanale kukena yaʼmo Mamiloni vayaʼmogi kukena yanagi fo kilo siluva monigi magoke kilo goli yafanagi huʼna ageʼnove. Ageteʼna ani yafeʼmo nahaʼye huʼnigeʼna aliʼnove. Nagaemo aliniʼnuʼna seli noʼnifiʼmo haiʼna muki yaʼamo mopafiʼmo keli vai maleʼnove. Siluvaʼmo ema afepiʼmo haneʼniye.
JOS.7.22	Inagi Yasuvaʼa mago vayaʼmo alino apateʼnigeʼa Ekani seli notegamo nagu nagu huʼa uʼa ageʼnayana ani huʼniya yaʼmo hanetegeno siluvaʼmo ema afepiʼmo haneʼniye. 
JOS.7.23	Apakaemo ani yaʼmo aliteʼa aliniʼa Yasuvategaʼe muki Isaleli vayaʼaitegaʼeʼmo eʼa Ala kava neʼmo aulagaleʼmo mopafiʼmo maleʼnae. 
JOS.7.24	Inagi Yasuvaʼe muki Isaleli vayaʼmogiʼeʼmo Ekaniʼmo avaleteʼa ani siluvagi kukenagi goli yafanagi Ekani ve mafaʼne anagaʼagi a mafaʼne anagaʼagi pulumaka anagaʼagi nokiʼagi sipisipi anagaʼagi seli noʼagi huʼa muki yaʼamo alige apavalege huliʼa Eko kotega kagomufilagamo uʼnae. 
JOS.7.25	Yasuvaʼa hunoʼaeʼmo, Na agufa kava higekaeʼmo hanageke yaʼmo alika lamiʼnane. Hemenimo Ala kava neʼmoʼa hanageke yaʼmo kamigiye, huno nehigeʼapaeʼmo muki Isaleli vayaʼmogimo yafa kayotetiʼmo Ekaniʼe muki afamo anagaʼaʼeʼmo kamitimo apamagiteʼa muki yaʼapiʼe apakaeʼeʼmo ata kaeʼa apasagaliʼnae. 
JOS.7.26	Apakaemo Ekani agufaleʼmo asole yafa aluʼmo ai maleʼnageno hemenimo ani yafa aluʼmo haneʼniye. Inagi Ala kava neʼmo aipamoʼmo falu huʼniye. Ani kavaʼmo afole aiʼniyaʼmofeʼmo apakaemo ani koʼmo agiʼamo Eko kagoʼmu kone, huʼa ateʼnae. Eko kone agimo aepaʼamo hanageke yaʼmae. Ani agimo aeme aeme eʼa hemenimo ani agigeʼmo neʼae.
JOS.8.2	Kagaemo Yeliko taonifiʼe kini vekalegaʼeʼmo huʼnana agufa kavaʼmo huka Ai taonifiʼe kini vekalegaʼeʼmo hugane. Huganaʼmonanafa lapakaemo kagemi yaʼapimo afaʼa alige pulumakaʼapimo apavalege hisageno lapakaitapi yaʼmo hanegaiye. Lapakaemo ani taonifiʼmo kamemo hisayafeʼmo kagaemo hogoteka mago ati vayaʼmo alika apategeʼa uʼa taonimo akamelegamo fala kiʼa maigae, huno ha paiʼniye. 
JOS.8.3	Inagi Yasuvaʼe muki ati vayaʼeʼmo Ai taonifilagamo visayafeʼmo alo huʼnae. Yasuvaʼa koli osuʼa lokiya vaiʼa kame hisaya vayaʼageʼmo teti tauseniʼa vayaʼmo lekana paino apateteno haniʼilagamo alino apateʼnigeʼa uʼnae. 
JOS.8.4	Agaemo apakaefeʼmo ina kavaʼmo hiyo, huno ha paiʼniya gemo hapa paiʼniye. Afiyo, huno, Lapakaemo uta taonimo haopaleʼmo hogo hutapa akamelegamo fala kita kafoʼmo maleta maiʼnetapa kame hisayafeʼmo alo hutapa maiyo. 
JOS.8.5	Maigayaʼmonanafa nagaeʼe ati vayaʼniʼeʼmo lagaemo taonifiʼmo ugune. Ai vayaʼmo kamemo hisunafeʼmo eʼa emi neʼesagetaeʼmo lagaemo hogote afinaʼmo huʼnona agufa kavaʼmo huta laune hegaune. 
JOS.8.6	Inagi lagaemo afaʼa apatesunageʼa taoniʼapimo ataleʼa lavegala aeliʼa egae. Apakaemo huʼapaeʼmo, Hogoteʼa apaune heʼnaya kava huʼa apaune nehae, huʼa hisayafeʼmo laune hegaune. 
JOS.8.7	Inagi lapakaemo fala kita maiʼnisayapatiʼmo ataletapa uta taonimo aliyo. Ala kava neʼmo Gotitapimoʼmo ani taonimo alino lapayapiʼmo lapamigiyanagi. 
JOS.8.8	Lapakaemo taonimo ago alitetapaeʼmo Ala kava neʼmoʼa lapa paiʼniya kavaʼmo hutapa atamo kaeyo. Afiyo, huʼna, hiyo, huʼna lapa paiʼnova kavaʼmo akame hutapa hiyo.
JOS.8.9	Inagi Yasuvaʼa alino apateʼnigeʼa uʼa mago yegemo uno lamino nefaleya kotega Ai taonimo hanete Meto taonimo hanete hutegeʼa folagapiʼmo fala kiʼa maiʼnae. Ani haniʼilagamo Yasuvaʼa Isaleli vayaʼeʼmo havaeʼniye. 
JOS.8.10	Inagi Yasuvaʼa gotilamiyapiʼmo he tino ati vayaʼaifeʼmo keya aeʼnigeʼa eʼa aliʼa anupa huʼnae. Agaeʼe Isaleli vayaʼaiteʼmo yagaiʼa apateʼnaya vayaʼeʼmo uʼa hogotetageʼa muki vayaʼamo Ai kotegamo uʼnae. 
JOS.8.11	Apakaemo Yasuvaʼeʼmo magokepi uʼnaya ati vayaʼmo uʼa taoni haopaʼaleʼmo lamaga haopalegamo seli noʼapimo aliʼa he tiʼa ateʼnae. Apakaemo maite Ai taonileʼmo alopa lafi kegiʼyamo hanete hutegeno folagapiʼmo mago kagoʼmu koʼmo haneʼniye. 
JOS.8.12	Yasuvaʼa faefu tauseniʼa agufa vayaʼmo alino apateʼnigeʼa ani taonifiʼmo uʼa yegemo uno nelamiya haopalega Ai taoniʼe Meto taoniʼeʼmo hanetegeno folagapiʼmo fala kiʼa maiʼnae. 
JOS.8.13	Asole ati vayaʼmo taonimo lamaga haopalega haopaʼaleʼmo uʼa maiʼnageʼa mago ati vayaʼmo taonimo akamelegamo yegemo uno nelamiya haopalegamo uʼa maiʼnageno haniʼilagamo Yasuvaʼa uno kagoʼmu koteʼmo maiʼniye.
JOS.8.15	Inagi Yasuvaʼe muki Isaleli ati vayaʼaʼeʼmo humi apatesayafeʼmo apaune hetaleʼa kaʼme kotegamo neʼvaya kateʼmo uʼnae. 
JOS.8.16	Kini vekamoʼmo apaketenoʼaeʼmo muki taonifiʼmo maiʼnaya vayaʼaifeʼmo keya aeno ge huʼnigeʼa taonimo ataleʼa eʼa Yasuvaʼe Isaleli vayaʼeʼmo apavegala aeliʼa uʼnae. Yasuvaʼeʼmo taonimo ataleʼa apavegala aeliʼa uʼnae. 
JOS.8.17	Ai taonifiʼmofi Meto taonifiʼmofi huʼa ve anagaʼmo alagi oʼmaiʼnae. Muki vayaʼamogimo taonimo ataleʼa Isaleli vayaʼmo apavegala aeliʼa uʼnae.
JOS.8.19	Inagi ati vayaʼmo fala kiʼa maiʼnayatetiʼmo ageteʼa malage huʼa he tiʼa taonifiʼmo nagu nagu huʼa uʼa haiʼa taonimo aliteʼa malage huʼa atamo aeʼa kaeʼnae. 
JOS.8.20	Ai taonifi vayaʼmogimo aiʼa afeleʼa apakamelegamo ageʼnayana halinamo ailino uno haiʼnigeʼa ageʼnae. Visaya kaʼapimo alagi ohaneʼnigeʼapaeʼmo apaune heʼnaya Isaleli vayaʼmo aiʼa atagineʼa eʼa Ai vayaʼmo kamitimo hapaeʼnae. 
JOS.8.21	Yasuvaʼe muki Isaleli vayaʼmogiʼeʼmo halinamo ageteʼapaeʼmo fala kiʼa maiʼnaya vayaʼmogimo taonimo aliʼnae, huteʼa aiʼa atagineʼa eʼa hapaeʼnae. 
JOS.8.22	Inagi Isaleli ati vayaʼmo taonifiʼmo uʼa haiʼnaya vayaʼmo emiʼeʼa Ai vayaʼmo faiʼa vego huʼa apateʼnae. Isaleli vayaʼmogimo mukiʼamo kamitimo hapaeʼnageʼa faliʼnae. Magoke vekamo faino kasalo opaige magoke vekamo oʼmaige huʼniye. 
JOS.8.23	Ai kini vekamo afaʼa maiʼnigeʼa atafauʼa Yasuvategamo avaleliʼa uʼnae.
JOS.8.24	Isaleli vayaʼmogimo muki Ai taonifiʼmo maiʼnaya vayaʼmo apavegala aeliʼa kaʼme kotegamo uʼa hapaeʼa hano huʼa apataleteʼa Ai taonifiʼmo uʼa haiʼa muki maiʼnaya vayaʼamo naipeletiʼmo apaiʼnae. 
JOS.8.25	Ani afinaʼmo Ai taonifiʼmo maiʼnaya ve aʼnemo tuolofu tauseniʼa vayaʼmo faliʼnae. 
JOS.8.26	Yasuvaʼa keveʼamo alino Ai taonifiʼmo akoʼya huno maime maime neʼvigeʼapaeʼmo muki ani taonifi vayaʼmo faliʼnae. 
JOS.8.27	Isaleli vayaʼmogimo Ala kava neʼmoʼa Yasuvafeʼmo ha paiʼniya agufa kavaʼmo huʼa muki yuna afumo apavalege Ai taonifiʼmo haneʼniya yaʼmo alige huʼnae. 
JOS.8.28	Yasuvaʼa Ai taonimo ata kaeno ataleʼnigeno alopa aluʼmo haneme haneme eno hemenimo hosu kavakeʼmo huno haneʼniye. 
JOS.8.29	Yasuvaʼa Ai taonifi kini vekamo mago yosaleʼmo aneʼmu aeno asai maleteno agufaʼamo afaʼa ateʼnigeno hanelinuno une tiʼniye. Uneʼamo Yasuvaʼa vayaʼaifeʼmo huʼnigeʼa agufaʼamo aliʼa ani taonimo yafa lafi kegiʼyamo kipateʼmo yaga auʼa ataleʼnae. Apakaemo asole yafaʼmo aliʼa agufaleʼmo aluʼmo ai maleʼnae. Hemenimo ani yafa aluʼmo afaʼa haneʼniye.
JOS.8.30	Yasuvaʼa Ala kava neʼmo Isaleli vayaʼmogi Gotiʼapimotefeʼmo mago ofalini hisiya yafa hiʼyalamuʼmo Emo avefiʼmo hu maleʼniye. 
JOS.8.31	Moseseʼa Ala kava neʼmo aliʼyaʼamo neʼaliya vekamoʼmo Isaleli vayaʼaifeʼmo hiyo, huno hapa paiʼniya gemo Mosese keʼaepa gemo mukufiʼmo avoʼmo kae maleniya geʼamo Yasuvaʼa alagi akame huʼniye. Ani gemo haneʼniyana lapakaemo mago aeni atupaletiʼmo yafaʼmo apalo oʼatiyo. Apalo oʼatiʼnisaya yafatetiʼmo ofalini hiʼyalamuʼmo hiyo. Yasuvaʼa hu maleʼniya hiʼyalamuʼmo agotofuleʼmo atafiʼmo alagi kaeʼa asagalisaya ofalinimo huge Gotiʼa aipamo falu hisiya ofalinimo huge huʼnae. 
JOS.8.32	Yasuvaʼa anileʼmo Isaleli vayaʼmogi apaulagaleʼmo ani yafa hiʼyalamuteʼmo Moseseʼa keʼaepa gemo avoʼmo kae maleʼniya gemo avoʼmo kaeʼniye. 
JOS.8.33	Inagi muki Isaleli vayanagi alu kotega vayanagi apakae folagapiʼmo maiʼneʼa aliʼa apateʼnaya vayanagi yagaiʼa neʼapataya vayanagi avoʼmo nekaya vayanagi agoti gemo neʼafiya vayanagi huʼa aliʼa anupa huʼa maiʼnae. Ala kava neʼmo kotalake kesimo folagapiʼmo haneʼniye. Apakaemo Livai nofi vayaʼmo mono huʼa neʼapataya vayaʼmogimo ani kesimo kofiliʼa neʼvaya vayaʼai apaulagaleʼmo he tiʼa maiʼnae. Muki vayaʼmo aliʼa fako huʼa lole vayaʼmo maiteʼa mago vayaʼmo kotalake kesimo hoga haopalega he tiʼa maiʼnageno apakamelega Gelisimo avemo haneʼnigeʼa alu vayaʼmo kotalake kesimo lamaga haopalega he tiʼa maiʼnageno apakamelegamo Emo avemo haneʼniye. Moseseʼa Ala kava neʼmo aliʼyaʼamo neʼaliya vekamoʼmo muki Isaleli vayaʼmo huʼa auleʼa apatesayafeʼmo ani kavatefeʼmo hiyo, huno hapa paiʼniye. 
JOS.8.34	He tiʼa maiʼnageno Yasuvaʼa muki keʼaepa gemo mukufiʼmo avoʼmo kae maleʼniya gemo lekana paino hapa paiʼniye. Agaemo lifana geʼe aulena geʼeʼmo lekana paiʼniye. 
JOS.8.35	Yasuvaʼa muki Mosese keʼaepa gemo lekana paiʼnigeʼapaeʼmo muki Isaleli vayaʼmogi afiʼnae. Aʼne anaganagi aise mafaʼne anaganagi alu kotega vayanagi huʼa apakaeʼeʼmo magokepi lokaeʼa maiʼnaya vayanagi huʼa afiʼnae.
JOS.9.2	Afiteʼapaeʼmo magoke apaipa apakesamo aliteʼa eʼa Yasuvaʼe Isaleli vayaʼeʼmo kamemo hisayafeʼmo aliʼa anupa huʼa maiʼnae.
JOS.9.3	Maiʼnayaʼmonanafa Haivi nofi vayaʼmo Gimiyoni taonifiʼmo maiʼnaya vayaʼmogimo Yasuvaʼa Yeliko vayaʼaitegaʼe Ai vayaʼaitegaʼeʼmo huʼniya kavafeʼmo ava gemo afiteʼapaeʼmo 
JOS.9.4	Isaleli vayaʼmogi apakesamo faisayafeʼmo gemo aliniʼa neʼaya vayakana huʼa eʼnae. Apakaemo atafa kuʼmo aliteʼa atalagauʼniya atafa meme agufamo halate fakaniteʼa neʼyaʼmo ku aiʼnae. Apakaemo ani yaʼmo nokiʼapimo agotofuleʼmo malege 
JOS.9.5	atafa kukena yaʼmo vaige atafa suʼmo atalagauʼniya suʼmo fakaniteʼa vaige kalakisa aiteno lokiya vaiʼniya peleti mayamo alige huteʼa aliniʼa uʼnae. 
JOS.9.6	Yasuvaʼa Giligali kotega seli noʼmo aliʼa he tiʼa ateʼnaya yateʼmo maiʼnigeʼapaeʼmo ani Haivi vayaʼmo uʼa Yasuvaʼa maiʼniya yateʼmo avaʼyi huteʼa Yasuvaʼe Isaleli vayaʼefeʼmo hapa paiʼapaeʼmo, Lagaemo afagi kotegatiʼmo eʼnonaʼmofeʼmo lagaeʼeʼmo kotalakemo hiyo, huʼa hapa paiʼnae. 
JOS.9.7	Hapa paiʼnayaʼmonanafa Isaleli vayaʼmogi Haivi nofi vayaʼaifeʼmo hapa paiʼapaeʼmo, Na agufa kavaʼmo hinagetaeʼmo lapakaeʼeʼmo kotalakemo hu malegaune. Lapakaemo afagi kotega vayaʼmo maiʼnafi lahaopale vayaʼmo maiʼnae, huʼa huʼnae. 
JOS.9.8	Huʼnayaʼmonanafa Haivi vayaʼmogimo Yasuvafeʼmo ha paiʼapaeʼmo, Lagaemo aliʼyatapimo neʼaliya vayakana huta aliʼyatapimo aligune, huʼa ha paiʼnagenoʼaeʼmo, Haiya nofi vayaʼmo maiʼnae. Haiyategatiʼmo eʼnae, huno ge huno apafi geʼniye. 
JOS.9.9	Apakaemo huʼapaeʼmo, Lagaemo afagi kotegatiʼmo eʼnone. Ala kava neʼmo Gotitapimo ala agiʼalefeʼmo ava gemo afitetaene. Isipi kotegamo muki huʼniya kavafeʼmo ava gemo afiʼnone. 
JOS.9.10	Lagaemo agaemo Yoneni aniʼmo mugagayaga faliga Emo kotega lole kini vekalaʼmo Sihoʼmo Hesimoni taonifi kini vekalegaʼe Agiʼmo Mesani kotega kini vekamo Asatalo taonifiʼmo maiʼniya vekalegaʼeʼmo huʼniya kavafeʼmo ava gemo ago afiʼnone. 
JOS.9.11	Afiʼnonaʼmofeʼmo yagaiʼa lateʼnaya vayaʼmogiʼe muki kotilega vayaʼmogiʼeʼmo ina ge huʼa laha paiʼnae, lapakaemo mago alinitapa visaya neʼyaʼmo alo hutapa alitetapa alinituta ani vayaʼeʼmo fotu hutetapaeʼmo ina ge hutapa hapa paiyo. Lagaemo aliʼyatapimo neʼaluna vayaʼmae. Lagaeʼeʼmo magokepiʼmo kotalakemo hiyo, hutapa hapa paiyo. 
JOS.9.12	Mani peleti mayamo kotiʼmo ataleta eʼnona afinaʼmo kaeta aliʼnonagenoʼaeʼmo amuko huʼniyaʼmonanafa ageyo, kalakisa aeteno lokiya vaiʼniye. 
JOS.9.13	Mani saufa meme agufa kepiʼmo nofi alagafati aniʼmo lakita aliʼnonaʼmonanafa hemenimo ageyo, ago atalagauʼniye. Yatala kateʼmo eʼnonagenoʼaeʼmo kukena yatiʼe sutiʼeʼmo ago hosuʼniye, huʼa hapa paiʼnae. 
JOS.9.14	Inagi Isaleli vayaʼmogimo ani neʼyaʼmo agesayafeʼmo aliʼnayaʼmonanafa Ala kava neʼmoʼa hapa paisigeʼa hisaya kavafeʼmo ge huʼa afi okeʼnae. 
JOS.9.15	Inagi Yasuvaʼa ohapaeʼa apakaeʼeʼmo alagepa huʼa magokepi lokaeʼa maisayafeʼmo apakaeʼeʼmo kotalakemo hu maleʼniye. Ina kava huʼa Isaleli vayaʼaiteʼmo yagaiʼa neʼapataya vayaʼmogiʼeʼmo apagoʼyamo ataleteʼa huʼapaeʼmo ani kotalakemo akame hugune, huʼa huʼnae.
JOS.9.16	Apakaemo kotalakemo hu maleteʼapaeʼmo loleʼe magoʼe afinaʼmo utegeʼa Isaleli vayaʼmogimo afiʼnayana ani vayaʼmo afagi kotega vayaʼmo oʼmaiʼnafa hapaopale vayakeʼmo maiʼnae agufa gemo afiʼnae. 
JOS.9.17	Inagi Isaleli vayaʼmo he tiʼa ani vayaʼmogi taonifiʼmo uʼa loleʼe magoʼe afinaʼmo avaʼyi huʼnae. Ani taonimogi apakiʼapimo Gimiyoni taonifinagi Kefila taonifinagi Miloti taonifinagi Kiyatiyalimi taonifinagi huʼa uʼnae. 
JOS.9.18	Uʼnayaʼmonanafa Isaleli vayaʼaiteʼmo yagaiʼa apateʼnaya vayaʼmogimo apagoʼyamo ataleʼa Ala kava neʼmo Isaleli vayaʼmogi Gotiʼapimo agiʼaletiʼmo kotalakemo ago hu maleʼnayaʼmofeʼmo apakaeʼeʼmo kame osuʼnae. Kame osuʼnayaʼmofeʼmo muki Isaleli vayaʼmogimo yagaiʼa neʼapataya vayaʼaifeʼmo gemo hapauʼnae. 
JOS.9.19	Yagaiʼa neʼapataya vayaʼmogimo muki Isaleli vayaʼaifeʼmo huʼapaeʼmo, Lagaemo lagoʼyamo ataleta Ala kava neʼmo Isaleli vayaʼmogita Gotitimo agiʼaletiʼmo kotalakemo hu maleʼnonaʼmofeʼmo kame osugune. 
JOS.9.20	Lagaemo afaʼa apategaune. Lagoʼyamo ataleta kotalakemo hu maleʼnonaʼmofeʼmo fiku yanageno Ala kava neʼmoʼa aipamo leno lategaiye. 
JOS.9.21	Afaʼa maisayafeʼmo muki Isaleli vayaʼmogi aliʼyaʼapimo aligayanageʼa ataʼapimo lagige aniʼapimo uʼa hefiliʼa ege hugae. Ani kavatefeʼmo yagaiʼa neʼapataya vayaʼmogimo ani vayaʼaifeʼmo polomasi gemo huʼa hapa paiʼnae.
JOS.9.22	Inagi Yasuvaʼa apakaefeʼmo ge huʼnigeʼa eʼnageno ina ge huno hapa paiʼniye. Na agufa kava higetapaeʼmo aigofeʼmo laha paiʼnae. Lapakaemo hutapaeʼmo, Lagaemo mago afagi kotegatiʼmo eʼnone, hutapa huʼnayaʼmonanafa lapakaemo lahaopale vayakeʼmo maiʼnae. 
JOS.9.23	Aigofeʼmo huʼnayaʼmofeʼmo Gotiʼa lifana huno lapateʼninagetapa muki afinaʼmo Gotiʼnimo mono noʼaleʼmo kalavusi aliʼyaʼmo alitetapaeʼmo ata lagige uta aniʼmo hefilita ege hugae, huno hapa paiʼniye. 
JOS.9.24	Apakaemo Haivi nofi vayaʼmogimo geʼaleʼmo aeʼa atagaina huʼa huʼapaeʼmo, Ala kava neʼmo Gotitapimoʼmo Moseseʼa aliʼyaʼamo neʼaliya vekaeʼmo ago ha painoʼaeʼmo, Muki mani mopaleʼmo maiʼnaya vayaʼmo alagi hapaeta hano hutapa apataleyo. Kagaemo mani mopaʼapimo alika vayakamo apamiyo, huno ha paiʼniya gemo ago afiʼnone. Afiʼnonaʼmofeʼmo lusi kava huta lapakaefeʼmo kolitapimo hutetaeʼmo ani humi lapateʼnona gemo ago huʼnone. 
JOS.9.25	Inagi hemenimo kayapiʼmo maiʼnone. Na agufa kavaʼmo alagepa kavaʼmo haneʼniye, huka kagesamo afiʼnisapi lagaetegamo ani kavaʼmo afaʼa hugane, huʼa ha paiʼnae. 
JOS.9.26	Yasuvaʼa hapa paiʼniya kava huno Isaleli vayaʼmogi apayapatiʼmo apakufamo alino katino apateʼnigeʼapaeʼmo Isaleli vayaʼmogimo kamiti ohapaeʼnae. 
JOS.9.27	Ani afinaʼmo Yasuvaʼa Isaleli vayaʼmogi aliʼyaʼapileʼmo apavaleno apateʼnigeʼa ata lagige uʼa aniʼmo hefiliʼa ege Ala kava neʼmo ofalini hisaya yafa hiʼyalamuteʼmo aliʼyaʼmo alige huʼa maiʼnae. Apakaemo Ala kava neʼmoʼa lekana pai maleʼnisiya koteʼmo ani aliʼyaʼmo alisayafeʼmae. Ani aliʼyaʼmo alime alime eʼa hemeniʼeʼmo ani aliʼyakeʼmo neʼaliye.
JOS.10.1	Yulusalemu taonifi kini vekamo Enoniyetekiʼa afiʼniyana Yasuvaʼe Isaleli vayaʼmogiʼeʼmo Yeliko taonifiʼe kini vekalegaʼeʼmo huʼnaya agufa kavaʼmo huʼa Ai taonimo aliteʼa alagi aliʼa hano huʼa ataleteʼa Ai kini vekamo kamitimo haeʼnageʼapaeʼmo Gimiyoni taonifi vayaʼmogi Isaleli vayaʼeʼmo kame osisayafeʼmo kotalakemo huteʼa Isaleli vayaʼeʼmo magokepiʼmo alagepa huʼa lokaeʼa maiʼnae, huʼa huʼnaya gemo afiʼniye. 
JOS.10.2	Gimiyoni taonimoʼmo alu taonifiʼmo maiʼnaya kini vayaʼe taoniʼeʼmo magoke aiyaya huno alopa taonimogeno Ai taonimo ago aeno aga seʼnigeʼa muki Gimiyoni vayaʼmogi kame hisayafeʼmo lokiya vayaʼageʼmo maiʼnayaʼmofeʼmo Yulusalemu taonifi vayaʼmogimo lusi kava huʼa koliʼapimo huʼnae. 
JOS.10.3	Koliʼapimo huʼnayaʼmofeʼmo Yulusalemu taonifi kini vekamo Enoniyetekiʼmo Hipaloni taonifi kini vekamoʼmo Hohamitegagi Yamuti taonifi kini vekamo Pilamutegagi Lakisi taonifi kini vekamo Yafiyategagi Eloni taonifi kini vekamo Nemitegagi huno ge huno atalegeno uʼniye. 
JOS.10.4	Agaemo ani kini vayaʼaifeʼmo hapa painoʼaeʼmo, Lapakaemo etapa naha maesageta Gimiyoni vayaʼeʼmo kamemo hugune. Gimiyoni vayaʼmogimo Yasuvaʼe Isaleli vayaʼeʼmo kamemo osisayafeʼmo kotalakemo ago hu maleʼnayaʼmofeʼmae, huno hapa paiʼniye. 
JOS.10.5	Ani gemo huʼniyaʼmofeʼmo Emo nofi vayaʼaiteʼmo yagaiʼa neʼapataya kini vayaʼmogimo faefuʼa kini vayaʼmo Yulusalemu kini vekagi Hipaloni kini vekagi Yamuti kini vekagi Lekisi kini vekagi Eloni kini vekagi muki ami vayaʼapigi huʼa aliʼa anupa huteʼa uʼa Gimiyoni taonimo haopaleʼmo seli noʼapimo aliʼa he tiʼa ateteʼa Gimiyoni vayaʼeʼmo kame huʼnae.
JOS.10.6	Gimiyoni vayaʼmogimo ge huʼa ataleʼnageno Yasuvategamo Giligali taonifiʼmo seli noʼmo aliʼa he tiʼa ateʼnaya yategamo uʼniye. Apakaemo huʼapaeʼmo, Emo nofi vayaʼmogi avefiʼmo maiʼnaya kini vayaʼapimogimo kame lahaesayafeʼmo magokepiʼmo aliʼa anupa huʼa maiʼnae. Malage huka eka laha mao. Kagaemo aliʼyakamo neʼaluna vayaʼmo lataleka oʼuvo, huʼa ha paiʼnae. 
JOS.10.7	Inagi Yasuvaʼagi muki ami vayaʼagi muki koli nosaya lokiya vayaʼagenagi huʼa Giligali taonifatiʼmo ataleʼa uʼnae. 
JOS.10.8	Inagi Ala kava neʼmoʼa Yasuvafeʼmo ha painoʼaeʼmo, Nagaemo apakaemo ago apavaleʼna kayapiʼmo kamiʼnovaʼmofeʼmo apakaefeʼmo koliʼapimo osuvo. Magoke vekamoʼmo kaulagaleʼmo afaʼa he tino oʼmaisigeka mukiʼamo kame huka aeka apaka segane, huno ha paiʼniye. 
JOS.10.9	Yasuvaʼe ami vayaʼaʼeʼmo mukiʼamogi haniʼilagamo uʼnayaʼmofeʼmo Emo nofi vayaʼaitegamo malage huʼa uʼa avaʼyi huteʼa kame huʼnae. 
JOS.10.10	Ani kavatefeʼmo Ala kava neʼmoʼa Emo vayaʼmo koli yaʼmo alino apamiteno apaipa apakesamo alino hosu huno ataleʼniyaʼmofeʼmo Isaleli vayaʼmogimo asole Emo vayaʼmo Gimiyoni taonifiʼmo kamitimo hapaeteʼa Gimiyoni kotegatiʼmo apavegala aeliʼa uʼnageʼa apaune heʼa Metiholoni taoni haopalega avele kateʼmo uʼa lamiʼa neʼvageʼapaeʼmo Isaleli vayaʼmogi Emo vayaʼmo kamitimo hapaeme hapaeme uʼnageʼa Ayika taonifiʼe Makiʼna taonifiʼeʼmo uʼa avaʼyi huʼnae. 
JOS.10.11	Isaleli vayaʼmogi Emo vayaʼmo apavegala aeliʼa Meti Holoni taonifiʼmo uʼa nelamiya kateʼmo uʼa lamiteʼapaeʼmo apaune heʼa neʼvagenoʼaeʼmo Ala kava neʼmoʼa yafakana agufa koʼmopamo alino atalegeno emineno ani koʼmopa koʼmoʼmo apamagime apamagime uʼnigeʼapaeʼmo uʼa Ayika taonifiʼmo avaʼyi huʼnae. Koʼmopa koʼmoʼmo apamagiʼnigeʼa faliʼnaya vayaʼmogi napamoʼmo Isaleli vayaʼmogi hapaeʼnaya vayaʼmogi napamo ago aeno aga seʼniye. 
JOS.10.12	Ala kava neʼmoʼa Emo vayaʼmo apavalelinuno Isaleli vayaʼai apayapiʼmo apateʼniye. Ani afinaʼmo Yasuvaʼa Ala kava nefeʼmo Isaleli vayaʼai apaulagaleʼmo ina ge huno nunumuʼmo huʼniye. O yegeyo, huno, kagaemo Gimiyoni koteʼmo anagamo anileʼmo he tika haneka maiyo. O kaiyo, huno, kagaemo Aiyaloni kagoʼmufi koteʼmo anagamo anileʼmo he tika haneka maiyo, huno huʼniye. 
JOS.10.13	Yegemo he tino haneno maiʼnigeno kaimo uno olamino anileʼmo haneme haneme neʼvigeʼapaeʼmo Isaleli vayaʼmogimo kame vayaʼapimogi hapaeʼnaya anonaʼapilefeʼmo kame hapaeʼnae. Ani kavafeʼmo ava geʼe fatago vayaʼaifeʼmo apava geʼeʼmo mukufiʼmo avoʼmo kae maleʼnae. Ani kava huno magoke afinaʼmo yegemo afaʼa uno olamino anile haneno maiʼniye. 
JOS.10.14	Akeyaʼvilaga afinatetiʼmo eno hemeniʼeʼmo ani agufa kava huno magoke afinaʼmo afole oʼaiʼniye. Ani afinaʼmo Ala kava neʼmoʼa mago vayaʼmo geʼamo akame huno Isaleli vayaʼmo hapa maesiyafeʼmo kame huno apateʼniye. 
JOS.10.15	Inagi Yasuvaʼe muki ami vayaʼaʼeʼmo halate atagineʼa Giligali kotega seli noʼapimo aliʼa he tiʼa ateʼnaya yategamo eʼnae.
JOS.10.17	Mago vayaʼmogimo apaketeʼapaeʼmo Yasuvafeʼmo ha paiʼapaeʼmo, Ani faefuʼa kini vayaʼmo uʼa Makena taonimo haopaleʼmo haneʼniya yafa kapiʼmo fala kiʼa maiʼnae, huʼa ha paiʼnae. 
JOS.10.18	Inagi Yasuvaʼa ina gemo huno hapa painoʼaeʼmo, Mago alopa yafakoʼmo alita helave helave hulitutapa ani yafa kaʼmo avayaleʼmo aita akani maletetapa mago ati vayaʼaifeʼmo, yagaitapa maiyo, hutapa hapa paiyo. 
JOS.10.19	Mukiʼamo anileʼmo oʼmaitapa kame vayatapimo apakame hutapa uta apakamelegamo neʼvaya vayaʼeʼmo kame hiyo. Lapakaemo afaʼa apatalegeʼa taoniʼapifiʼmo uʼa ohaiyo, Ala kava neʼmo Gotitapimoʼmo apavalelineno lapayapiʼmo apategaiye, huno hapa paiʼniye. 
JOS.10.20	Yasuvaʼe Isaleli vayaʼeʼmo uʼa kame vayaʼapimo apavegala aeʼa hapaeʼa hano nehageʼapaeʼmo mago vayaʼamo apaune heʼa uʼa lokiya yafa kegiʼyamo haneʼniya taoniʼapifi taoniʼapifiʼmo uʼa haiʼa maiʼnae. 
JOS.10.21	Muki Isaleli vayaʼmo seli noʼapimo haneʼniya yategamo Makena taonimo haopaleʼmo Yasuvaʼa maiʼniyategamo halate atagineʼa eʼnae. Kame vayaʼapimogimo ohapaeʼnageʼa mukiʼamo afaʼa alagepa huʼa maiʼnae. Mukli vayaʼmo koli huʼnayaʼmofeʼmo magoke vekamoʼmo Isaleli vayaʼaifeʼmo hosu agufa gemo osuʼniye.
JOS.10.22	Yasuvaʼa hunoʼaeʼmo, Ani yafa kaʼmo avayamo alitapa akoli maleʼnetapa ani faefuʼa kini vayaʼmo apavalelitapa nagaetegamo eyo, huno hapa paiʼnigeʼapaeʼmo 
JOS.10.23	apakaemo uʼa ani kini vayaʼmo Yulusalemu kini vekagi Hipaloni kini vekagi Yamuti kini vekagi Lekisi kini vekagi Eloni kini vekagi huʼa Yasuvategamo apavaleliʼa eʼnae. 
JOS.10.24	Apavaleliʼa eʼnagenoʼaeʼmo Yasuvaʼa muki Isaleli ve anagaʼaifeʼmo keya aeno ge huʼnigeʼa eʼnagenoʼaeʼmo agaeʼeʼmo magokepi lokaeʼa uʼnaya ati vayaʼaiteʼmo yagaiʼa neʼapataya vayaʼaifeʼmo hunoʼaeʼmo, Lapakaemo manileʼmo etapa mani kini vayaʼmogi lugoʼapileʼmo lapaiyamo maleyo, huno hapa paiʼnigeʼa Yasuvaʼa huʼniya agufa kavaʼmo huʼnae. 
JOS.10.25	Inagi Yasuvaʼa apakaefeʼmo hapa painoʼaeʼmo, Ala kava neʼmoʼa lapa maesigetapa lapakaeʼeʼmo muki kame hisaya vayaʼaitegamo ani agufa kavakeʼmo hugayaʼmofeʼmo koli osuge oʼatalege hutetapa he tita lokiya vaita maiyo, huno hapa paiʼniye. 
JOS.10.26	Henagaʼamo Yasuvaʼa ani kini vayaʼmo kamiti hapaeteno faefuʼa yosaleʼmo apaneʼmuʼmo aeno asai maleʼnigeʼa haneliʼa neʼvagenoʼaeʼmo yegemo uno lamino faleʼniye. 
JOS.10.27	Yegemo uno lamino faleʼnigeno Yasuvaʼa hunoʼaeʼmo, Ani fala kiʼa maiʼnaya yafa kapiʼmo apakufaʼamo asaitapa yaga auta apataleyo, huno hapa paiʼnigeʼa ani agufa kavaʼmo huʼnae. Apakaemo mago alopa yafakotetiʼmo ani yafa kaʼmo avayaleʼmo aiʼa akani maleʼnageno hemenimo ani yafakoʼmo afaʼa haneʼniye. 
JOS.10.28	Ani afinaʼmo Yasuvaʼa kame huteno Makena taonimo aliteno kini vekaʼe muki ani taonifiʼmo maiʼnaya vayaʼeʼmo kamitimo hapaeʼnigeʼa faliʼnae. Magoke vekamo alagi afaʼa oʼmaiʼniye. Agaemo Yeliko taonifi kini vekalegamo huʼniya agufa kavaʼmo huno Makena kini vekalegamo huʼniye.
JOS.10.29	Apakaemo Makena taonimo aliteʼapaeʼmo Yasuvaʼe muki Isaleli vayaʼeʼmo Lipana taonifilagamo uʼa Lipana vayaʼeʼmo kame huʼnae. 
JOS.10.30	Ala kava neʼmoʼa apavalelineno Isaleli vayaʼmogi apayapiʼmo apateʼnigeʼa muki taonifiʼmo maiʼnaya vayaʼmo kamitimo hapaeʼnageno magoke vekamo alagi afaʼa oʼmaiʼniye. Apakaemo Yeliko taonifi kini vekalegamo huʼnaya agufa kavaʼmo huʼa Lipana kini vekalegamo huʼnae.
JOS.10.31	Inagi Yasuvaʼe muki Isaleli vayaʼeʼmo Lipana taonimo ataleʼa Lekisi taonifiʼmo uʼa seli noʼapimo aliʼa he tiʼa ateteʼa aepa faiʼa kamemo huʼnae. 
JOS.10.32	Ala kava neʼmoʼa apavalelineno Isaleli vayaʼmogi apayapiʼmo apateʼnigeʼa lole afinaʼmo kame huteʼa huʼa aeʼa apaka seʼa muki vayaʼmo kamiti hapaeʼnae. Lipana taonifiʼmo huʼnaya agufa kavaʼmo huʼa Lekisi taonifiʼeʼmo huʼnae. 
JOS.10.33	Inagi Giya taonifi kini vekamo Holamiʼa Lekisi vayaʼmo hapa maeno kame hisiyafeʼmo eʼnigeno agaemo Yasuvaʼa kini vekamo Holamiʼe vayaʼaʼeʼmo kame huno alagi hapaeno hano huno apataleʼniye.
JOS.10.34	Yasuvaʼe muki Isaleli vayaʼeʼmo Lekisi taonifatiʼmo ataleʼa Eloni kotegamo uʼa seli noʼapimo aliʼa he tiʼa ateteʼa aepa faiʼa kamemo huʼnae. 
JOS.10.35	Magoke afinaʼmo kame huteʼa taonimo aliteʼa muki taonifiʼmo maiʼnaya vayaʼmo hapaeʼa hano huʼa apataleʼnae. Lekisi kotegamo huʼnaya agufa kavaʼmo huʼa Eloni taonifiʼmo huʼnae.
JOS.10.36	Inagi Yasuvaʼe muki Isaleli vayaʼeʼmo Eloni taonifatiʼmo ataleʼa uʼa Hipaloni taonifi maiʼnaya vayaʼeʼmo kame huʼnae. 
JOS.10.37	Apakaemo taonimo aliteʼa muki Hipaloni taonifiʼmo maiʼnaya vayaʼmo hapaeʼa hano huʼa apataleʼnae. Magoke vekamo afaʼa oʼateʼnageʼapaeʼmo mukiʼamo faliʼnae. Eloni taonifiʼmo huʼnaya agufa kavaʼmo huʼnae.
JOS.10.38	Inagi Yasuvaʼe muki Isaleli vayaʼeʼmo atagineʼa Nemi taonifilagamo eʼa kamemo huʼnae. 
JOS.10.39	Apakaemo ani taoniʼe muki hapaoleʼmo haneʼniya taoniʼeʼmo aliteʼa kini vekaʼe muki taonifiʼmo maiʼnaya vayaʼeʼmo hapaeʼa hano huʼa apataleʼnae. Magoke vekamo afaʼa oʼmaiʼniye. Apakaemo Lipana kini vekaʼe vayaʼaʼeʼmo huʼnaya agufa kavaʼmo huʼa Nemi kini vekaʼe vayaʼalegaʼeʼmo huʼnae.
JOS.10.41	Yasuvaʼa uno Kenisi Maniya kotegatiʼmo kame hume hume uno Gasa taonifiʼmo uno avaʼyi huteno kame huno aeno apaka seʼniye. Agaemo muki Goseni mopamo aliteno kame hume hume uno Gimiyoni taonimo haopaleʼmo haneʼniya mopamo alige huteno kame huno aeno apaka seʼniye. 
JOS.10.42	Ala kava neʼmo Isaleli vayaʼmogi Gotiʼapimoʼmo hapa maeʼnigeʼapaeʼmo Yasuvaʼe Isaleli vayaʼmogiʼeʼmo magoke afinaʼmo muki ani kini vayaʼeʼmo kamemo huʼa aeʼa apaka seteʼa mopaʼapimo aliʼnae. 
JOS.10.43	Aliteʼa Yasuvaʼe muki Isaleli vayaʼeʼmo atagineʼa Giligali kotegamo seli noʼapimo haneʼniya yategamo eʼnae.
JOS.11.1+JOS.11.2	Yaminiʼmo Haso taonifi kini vekamoʼmo ani Isaleli ati vayaʼmogi huʼnaya kavafeʼmo apava gemo afitenoʼaeʼmo eʼa agaemo ha maeʼa Isaleli vayaʼeʼmo kamemo hisayafeʼmo ge huno atalegeno uʼniye. Maʼnoni taonifi kini vekamo Yomamitegagi Simaloni taonifi kini vekalegagi Akasapi taonifi kini vekalegagi ave kotega lamaga haopalega kini vekalgagi Yoneni aniʼmo kagoʼmu kotega hoga haopalega Galeliya ani kotutega kini vayaʼaitegagi aise avelega yegemo uno lamino nefaleya haopalega kini vayaʼaitegagi huno solovala haopaleʼmo Noli taonimo haopale kini vayaʼeʼmo kamemo hisayafeʼmo ge huno atalegeno uʼniye. 
JOS.11.3	Agaemo magoʼe huno ge huno atalegeno Kenani vayaʼmo Yoneni aniʼmo magayaga maiʼnaya vayaʼe mugagayaga maiʼnaya vayaʼaitegaʼeʼmo uge ave kotegamo maiʼnaya nofi vayaʼmo Emo vayaʼaitegagi Pelesi vayaʼaitegagi Yemusi vayaʼaitegagi huno uge huʼniye. Agaemo mago gemo huno atalegeno Haivi vayaʼmo Hemoni avemo haopaleʼmo Misipa koteʼmo maiʼnaya vayaʼaitegamo uʼniye. 
JOS.11.4	Apakaemo ani kini vayaʼmogimo ani gemo afiteʼapaeʼmo muki ati vayaʼapiʼeʼmo magokepiʼmo eʼnae. Ani ami vayaʼmo magoʼe huʼa lusi asole vayaʼmo solovala anitega kahaepagana agufa vayaʼmo maiʼnae. Apakaemo asole hosiʼapimo maige kame hisaya talalaʼapimo hanege huʼnigeʼa halauliʼa eʼnae. 
JOS.11.5	Apakaemo ani kini vayaʼmogimo muki ati vayaʼapimo apavaleliʼeʼa Melomi aniʼmo haopaleʼmo aliʼa anupa huteʼa Isaleli vayaʼeʼmo kamemo hisayafeʼmo seli noʼapimo aliʼa he tiʼa ateʼnae. 
JOS.11.6	Inagi Ala kava neʼmoʼa Yasuvafeʼmo ha painoʼaeʼmo, Kagaemo apakaefeʼmo koliʼapimo osuvo. Inagi egamo mani agufa kanaleʼmo nagaemo Isaleli vayaʼmo hapa maesugeʼa muki kame vayaʼapimo kamitimo hapaesageʼa faligae. Lapakaemo hosi anagaʼapimogi apaiyamo apakanunaʼmo hatagauteʼa talalaʼapimo ata kaeʼa atalegae. 
JOS.11.7	Apakaemo kame vayaʼapimogiʼeʼmo kamemo hisayafeʼmo alo osuʼa fikumo maiʼnayaʼaeʼmo Yasuvaʼe muki ati vayaʼaʼeʼmo malage huʼa Melomi anitegamo uʼa kamemo aliʼa he tiʼa ateʼa hapaeʼnae. 
JOS.11.8	Ala kava neʼmoʼa Isaleli vayaʼmo hapa maeʼnigeʼa kame vayaʼapiʼeʼmo kamemo huteʼa huʼa aeʼa apaka seʼnae. Isaleli vayaʼmogimo kame vayaʼapimo apavegala aeʼa hapafaiʼa hapaeliʼa lamaga haopalega Misalefoti Maimi taonifilagamo uge Saitoni taonifilagamo uge yegemo haine neʼeya haopalega Misipa kagoʼmu kotegamo uge huʼnae. Apakaemo kame vayaʼapimo hapafaiʼa hapaeliʼuʼa muki vayaʼamo alagi hapaeʼa hano huʼa apataleʼnae. 
JOS.11.9	Yasuvaʼa Ala kava neʼmoʼa hapaiʼniya agufa kavaʼmo huno hosi anagaʼapimogi apaiyamo apakanunaʼmo hatagauteno talalaʼapimo ata kaeno ataleʼniye.
JOS.11.10	Inagi Yasuvaʼe Isaleli vayaʼeʼmo ataleʼeʼa Haso taonimo aliteʼa Haso taonifi kini vekamo kamitimo haeʼnae. Ani afinaʼmo muki ani koʼafatiʼmo Haso taonimo hogote taonimo haneʼniye. 
JOS.11.11	Isaleli vayaʼmogimo muki Haso vayaʼmo kamitimo hapaeʼnageʼa faliʼnagenoʼaeʼmo magoke vekamo afaʼa alagi oʼmaiʼniye. Apakaemo ani taonimo ata kaeʼa ataleʼnae. 
JOS.11.12	Yasuvaʼa muki kini vayaʼamo apatafauteno muki taoniʼapimo aliʼniye. Yasuvaʼa Moseseʼmo Ala kava neʼmo aliʼyaʼamo neʼaliya vekamoʼmo hiyo, huno huʼniya agufa kavaʼmo huno muki vayaʼmo kamitimo hapaeʼnigeʼa faliʼnae. 
JOS.11.13	Apakaemo Haso taonimo ata kaeʼa ataleʼnayaʼmonanafa alu taonimo kaeʼa ataleʼnaya noʼatufafiʼmo kiʼnaya taonimo kaeʼa oʼataleʼnae. 
JOS.11.14	Isaleli vayaʼmogi muki ani taoniʼafatiʼmo muki monimo alige alopa moniletiʼmo miya nefaiya yaʼmo alige pulumakamo apavalege huʼnae. Apakaemo muki vayaʼmo kamitimo hapaeʼnageno magoke vekamo afaʼa alagi oʼmaiʼniye. 
JOS.11.15	Hogoteno Ala kava neʼmoʼa aliʼyaʼamo neʼaliya vekamo Mosesefeʼmo ani gemo ha paiʼnigeno Moseseʼmo Yasuvafeʼmo ani gegeʼmo ha paiʼnigeno Yasuvaʼa ani gemo akame huʼniye. Ala kava neʼmoʼa Mosesefeʼmo, huvo, huno ha paiʼnigeno muki ani gemo alagi akame huno huʼniye.
JOS.11.17+JOS.11.18	Ani mopamo hakuʼmo Halaki avemo hoga haopalegamo Itomi koʼmo haopaletiʼmo aepa faiteno hanelinuno Lemanoni kagoʼmuleʼmo Meli Gati taonimo haopalegaʼe Hemoni avemo lamaga haopalegaʼeʼmo haneʼniye. Yasuvaʼa ani kote kini vayaʼeʼmo yatala afinaʼmo kame huteno mukiʼamo apatafauno kamitimo hapaeʼnigeʼa faliʼnae. 
JOS.11.19	Gimiyoni taonifiʼmo maiʼnaya Haivi vayaʼageʼmo Isaleli vayaʼeʼmo apayapiʼmo aliteʼa magokepiʼmo lokaeʼa maiʼnae. Maiʼnayaʼmonanafa muki alu taonifi alu taonifiʼmo maiʼnaya vayaʼmogimo ani agufa kavaʼmo osuʼnayaʼmofeʼmo Isaleli vayaʼmogimo muki ani taonifiʼmo maiʼnaya vayaʼeʼmo kame huteʼa hapaeʼa hano huʼa apataleʼnae. 
JOS.11.20	Ala kava neʼmoʼa ani vayaʼmogimo kamemo hisayafekeʼmo apaipamo alino lokiya vaino apateʼniyaʼmofeʼmo kame huʼnageʼapaeʼmo Isaleli vayaʼmogimo hapau huʼa oʼapateʼa hapaeʼa hano huʼa apataleʼnae. Ala kava neʼmoʼa Mosesefeʼmo ani ha paiʼniya gemo alagi akame huʼnae.
JOS.11.22	Anakimi nofi vekamo Isaleli koteʼmo magoke vekamo oʼmaiʼniyaʼmonanafa mago vayaʼamo Gasa taonifiʼmo maige mago vayaʼamo Gati taonifiʼmo maige mago vayaʼamo Asanoti taonifiʼmo maige huʼnae. 
JOS.11.23	Inagi Yasuvaʼa muki ani haopalega mopamo Ala kava neʼmoʼa Mosesefeʼmo ani kavaʼmo hiyo, huno ha paiʼniya agufa kavaʼmo huno aliʼniye. Yasuvaʼa Isaleli vayaʼmogi mopamo hanesiyafeʼmo ani mopamo alino fako huno muki Isaleli nofi vayaʼmo magoke magoke huno apamiʼniye.
JOS.11.23	Inagi Isaleli vayaʼmo magoʼe huʼa kamemo osuʼa maiʼa haga leʼnae.
JOS.12.1	Isaleli vayaʼmogimo kini vayaʼeʼmo kame huteʼa huʼa aeʼa apaka seteʼa mopaʼapimo aliʼnae. Aliʼnaya mopamo haneʼniyana Yoneni aniʼmo mugagayaga yegemo haine neʼeya haopalega koʼmo aliʼnae. Ani aliʼnaya mopamo hakuʼapimo Anoni aniʼmo kagoʼmu kotetiʼmo aepa faiteno hanelinuno Yoneni aniʼmo kagoʼmu kotetiʼmo hanelino Hemoni aveleʼmo uʼniye. 
JOS.12.2	Apakaemo kame huʼa aeʼa aga seʼnaya kini vekamo Saihoniʼmo Emo vayaʼmogi kini vekamo Hesamoni taonifiʼmo maiʼnenoʼaeʼmo Giliyati koʼmo magokayaga haopaʼalegamo yagaiʼniye. Koʼamo hakuʼmo Alove taonimo Anoni ani haigileʼmo haneʼniya taonifatiʼmo aepa faiteno hanelino Anoni aniʼmo folagapatiʼmo hanelino Yamoku anitegamo uʼniye. Yamoku aniʼmo Emo vayaʼmogi hakuʼmo haneʼniye. 
JOS.12.3	Saihoniʼmo yagaiʼniya mopaʼeʼmo haneʼniyana Yoneni kagoʼmu kotegatiʼmo hakuʼmo aepa faiteno hanelino Galeliya ani kotutegamo hoga haopalega uno Meti Yesimoti taonilega neʼvaya katetiʼmo hanelino Pisaga avemo aiyafiʼmo uʼniye. 
JOS.12.4	Isaleli vayaʼmogi alu kini vekamo Mesani kotega kini vekamo Agaʼeʼmo kamemo huteʼa huʼa aeʼa aga seʼnae. Apakaemo muki alopa yatala vayaʼmo hapaeʼnageno ani magoke alopa yatala vekamo agaiʼageʼmo henaga vekamo maiʼniye. Agaemo lole taonilaʼmo Asataloti taonifiʼe Eʼnaleyi taonifiʼeʼmo maiʼniye. 
JOS.12.5	Agaemo yagaiʼniya koʼamo Hemani ave haopalegagi Salika taonifinagi muki Mesani haopalega koʼmoʼa hanelinuno Gesu vayaʼmogi hakutenagi Maka hakutenagi Giliyati koʼmo magokayaga haopaʼalegagi huno yagaiʼniya kotetiʼmo hanelinuno kini vekamo Saihoniʼmo Hesimoni taonifiʼmo maiʼniya kini vekamoʼmo neʼyagaiya kotega hakuteʼmo uʼniye. 
JOS.12.6	Ala kava neʼmo aliʼyaʼamo neʼaliya vekamo Moseseʼe Isaleli vayaʼeʼmo ani lole kini vekalaʼeʼmo kame huteʼa huʼa aeʼa anaka seʼnae. Moseseʼmo Ala kava neʼmo aliʼyaʼamo neʼaliya vekamoʼmo lole kini vekalaʼani mopamo alino Lumeni nofi vayanagi Gati nofi vayanagi Manasa nofi vayapatiʼmo magokayaga vayanagi huno apamiʼniye.
JOS.12.7	Yasuvaʼe Isaleli vayaʼmogiʼeʼmo muki Yoneni aniʼmo magayagamo yegemo uno lamino nefaleya haopalegamo maiʼnaya kini vayaʼeʼmo kame huteʼa huʼa aeʼa apaka seʼnaya kini vayaʼmogi koʼmo haneʼniye Lemanoni kagoʼmu kotega Mali Gati taoniletiʼmo aepa faiʼa kame huteʼa huʼa aeʼa apaka seteʼa uʼa Halaki avemo haopaleʼe Siya avemo haopaleʼeʼmo haneʼniya kotegamo kame huteʼa huʼa aeʼa apaka seʼa aliʼnae Yasuvaʼa ani kotega mopamo muki Isaleli nofi vayapiʼmo afamo anaga vayaʼaitefeʼmo fako huno apamiʼniye. 
JOS.12.8	Aliʼnaya mopamo haneʼniyana aise avemo yegemo uno lamino nefaleya haopalega koʼmo alige Yoneni anitega kagoʼmu koʼmo alige Yoneni aniʼmo haopaleʼmo haneʼniya aise avemo alige hau huʼniya kahaepa koʼmo alige huʼnae. Hogoteʼa Hiti vayanagi Emo vayanagi Kenani vayanagi Pelesi vayanagi Haivi vayanagi Yemusi vayanagi huʼa ani mopaleʼmo maiʼnae. 
JOS.12.9+JOS.12.10+JOS.12.11+JOS.12.12+JOS.12.13+JOS.12.14+JOS.12.15+JOS.12.16+JOS.12.17+JOS.12.18+JOS.12.19+JOS.12.20+JOS.12.21+JOS.12.22+JOS.12.23+JOS.12.24	Isaleli vayaʼmogimo kame huʼa aeʼa apaka seʼnaya kini vayaʼmogi apakiʼapimo haneʼniye. Yeliko taonifi kini vekagi Meto taonimo haopaleʼmo Ai taonifi kini vekagi Yulusalemu taonifi kini vekagi Hipaloni taonifi kini vekagi Yalimuti taonifi kini vekagi Lekisi taonifi kini vekagi Igaloni taonifi kini vekagi Gesa taonifi kini vekagi Nema taonifi kini vekagi Geʼna taonifi kini vekagi Homa taonifi kini vekagi Alati taonifi kini vekagi Limana taonifi kini vekagi Aʼnulami taonifi kini vekagi Makana taonifi kini vekagi Meto taonifi kini vekagi Tapuva taonifi kini vekagi Hefa taonifi kini vekagi Afeki taonifi kini vekagi Lasaloni taonifi kini vekagi Manoni taonifi kini vekagi Heso taonifi kini vekagi Similoni-Meloni taonifi kini vekagi Akasapi taonifi kini vekagi Tanaki taonifi kini vekagi Migino taonifi kini vekagi Kenesi taonifi kini vekagi Yokineyamu taonifi Kamo kotega kini vekagi aveleʼmo haneʼniya taonimo No aveleʼmo haneʼniya No taonifi kini vekagi Giligali taonifi kini vekagi Tisa taonifi kini vekagi huʼa maiʼnae. Isaleli vayaʼmogimo ani teti vaniʼa kini vayaʼeʼmo kamemo huteʼa huʼa aeʼa apaka seʼnae.
JOS.13.2	Oʼaliʼnageno afaʼa haneʼniya mopamo Filisatini vayaʼmogi mopagi Gesayu vayaʼmogi mopagi hutapa oʼaliʼnae. 
JOS.13.3	Ani mopamo hakuʼmo Isipi kotega yegemo haine neʼeya haopalegamo Siho anitetiʼmo aepa faiteno hanelino Isipi vayaʼmogi hakuteʼmo utegeno muki lamaga haopalega Ekaloni taonimo hakuteʼmo utegetapa ani mopamo Kenani vayaʼmogi mopamo oʼaliʼnae. Ani mopaleʼmo Filisatini nofi vayapatiʼmo faefuʼa kini vayaʼmo maiʼnae. Apakaemo Gesa taonifiʼmo maige Asanoni taonifiʼmo maige Asakeloni taonifiʼmo maige Gati taonifiʼmo maige Ekaloni taonifiʼmo maige huʼnae. 
JOS.13.4	Lapakaemo hoga haopalegamo muki Kenani vayaʼmogi mopaʼe Meyala Saitoni nofi vayaʼmogi mopaʼeʼmo oʼaliʼnae. Ani mopamo hakuʼmo alagi hanelino Efeki taonimo Emo vayaʼmogi hakuteʼmo uʼniye. 
JOS.13.5	Lapakaemo Gemali vayaʼmogi mopagi muki Lemanoni haopalega mopamo yegemo haine neʼeya haopalegatiʼmo aepa faiteno hanelino Meli Gati taonimo Hemoni avemo haopaletiʼmo hanelinuno Hamati taonimo ka avayaleʼmo haneʼniya mopagi hutapa oʼaliʼnae. 
JOS.13.6	Nagaemo muki aveʼaleʼmo Lemanoni aveletiʼmo maili uʼa aise aniʼmo Misalefoti haopalega maiʼnaya vayanagi muki Saitoni vayanagi huʼna Isaleli vayaʼmogi apaulagaleʼmo aliʼna hapa faiʼna apatalesugeka kagaemo ani mopamo mopaʼapimo hanesiyafeʼmo fako huka Isaleli vayaʼmo apamigane. Huvo, huʼna kaha paiʼnova agufa kavaʼmo huvo. 
JOS.13.7	Kagaemo ani mopamo fako huka naeniʼa Isaleli nofi vayaʼe Manasa nofi vayapatiʼmo magokayaga vayanagi huka apamiyo.
JOS.13.9	Mopaʼapimo Anoni ani haigileʼmo haneʼniya taonimo Alove taonimo mago taonimo folagapiʼmo ani kagoʼmu kaʼmo muki Meʼnema otu kotetiʼmo aepa faiteno hanelino Nimoni taonileʼmo uʼniye. 
JOS.13.10	Apakaemo Emo kini vekamo Saihoniʼmo Hesamoni taonifiʼmo maiʼnenoʼaeʼmo muki yagaiʼniya taoniʼamo aliʼnae. Mopaʼamo hanelino Emo koʼmo hakuteʼmo uʼniye. 
JOS.13.11	Giliyati kotega mopagi muki Gesu nofi vayaʼmogi mopagi muki Maka nofi vayaʼmogi mopagi muki Hemoni avemo haopalega muki Mesani kotetiʼmo hanelino Salaka taonileʼmo uʼniya mopagi huʼa aliʼnae. 
JOS.13.12	Moseseʼmo muki alopa yatala vayaʼeʼmo kamemo huno ago aeno apaka seʼniye. Mago afaʼa maiʼnaya vayapatiʼmo kini vekamo Agaʼmo alopa yatala vekamoʼmo Asataloti taonifinagi Eʼnaleyi taonifinagi muki Mesani kotegagi huno muki yagaiʼniya koʼamo aliʼniye. 
JOS.13.13	Huʼniyaʼmonanafa Isaleli vayaʼmogimo Gesuli vayaʼe Makati vayaʼeʼmo hapa faiʼa oʼapataleʼnae. Apakaemo Isaleli vayaʼeʼmo magokepiʼmo lokaeʼa maime maime eʼa hemeniʼeʼmo maiʼnae. 
JOS.13.14	Moseseʼmo muki Isaleli nofi vayaʼamo mopamo apamiʼniyaʼmonanafa Livai nofi vayaʼmo mago mopamo oʼapamiʼniye. Ala kava neʼmo Isaleli vayaʼmogi Gotiʼapimoʼmo hunoʼaeʼmo, Livai nofi vayaʼmogimo mopamo oʼaligayaʼmonanafa Isaleli vayaʼmogi atafi kaeʼa neʼnamiya ofalinimo alisageno hetamaʼapimo hanegaiye, huno hapa paiʼniye.
JOS.13.15	Moseseʼmo mago haopalegamo Lumeni nofi vayapiʼmo magoke magoke afamo anagaʼmo mopamo ago apamiʼniye. 
JOS.13.16	Mopaʼapimo Alove taonimo Anoni ani haigimo kagoʼmu kotetiʼmo aepa faiteno hanelino ani taonimo kagoʼmu koʼmo folagapiʼmo haneʼnigeno muki ani Meʼnema koʼmo anaga otu kotegamo hanelino uno 
JOS.13.17+JOS.13.18+JOS.13.19+JOS.13.20	Hesamoni taonifiʼmo uteno muki ani alopa otu kotega taonimo Nimoni taonigi Mamoti Meli taonigi Meti Meli Miyoni taonigi Yehasi taonigi Kenemoti taonigi Mefati taonigi Kiyateyimi taonigi Sima taonigi kagoʼmu koteʼmo aise avefiʼmo haneʼniya taonimo Seleti Saha taonigi Meti Piyo taonigi mugagayaga Pisaga avelega konagi Meti Yesimoti taonigi 
JOS.13.21	muki alu taoniʼenagi huno ani anaga otu kote taonimo haneʼniye. Muki Emo nofi vayaʼmogi taonimogeno kini vekamo Saihoniʼmo Hesimoni taonifiʼmo maiʼneno yagaiʼniye. Moseseʼmo kini vekamo Saihoniʼmo kame huno aeno aga seteno ani yagaiʼa neʼapataya vayaʼmo kini vekamo Saihoniʼmo yagaino neʼapateya vayaʼamo Mitiyani nofi vayaʼmo ani koteʼmo maiʼnaya vayaʼaiteʼmo yagaiʼa neʼapataya vayaʼmo Iviʼagi Lekemiʼagi Suʼagi Heʼagi Lemaʼagi huno kame huno aeno apaka seno kamitimo hapaeʼniye. 
JOS.13.22	Isaleli vayaʼmogimo ani vayaʼmo hapaege Melemiʼmo Miyo mafaʼnemoʼa hosu apaune vayaʼmogi afole aisiya kavaʼmo aliʼa aveliʼnaya kavaʼmo ageʼniya vekaʼeʼmo naipeletiʼmo apaiʼnae. 
JOS.13.23	Yoneni aniʼmo Lumeni nofi vayaʼmogi mopaʼapimo hakuʼmo haneʼniye. Lumeni nofi vayaʼmogi afamo anagaʼaʼe anagaʼaʼeʼmo ani taoniʼe koʼeʼmo magoke magoke huno alagi apakaiʼapi mopamo hanesiyafeʼmo aliʼnae.
JOS.13.24	Moseseʼmo magoʼe huno Gati nofi vayaʼmo magoke magoke afamo anagaʼmo mopamo fako huno apamiʼniye. 
JOS.13.25	Agaemo Yesi kotega mopagi muki Giliyati kotega taonigi Emo nofi vayaʼmogi mopaletiʼmo uno Alove taonimo yegemo haine neʼeya haopalega Lama taonimo haopaleʼmo utegeno apamiʼniye. 
JOS.13.26	Ani mopamo hakuʼmo Hesimoni taoniletiʼmo hanelino Lemati Misipa taonileʼe Metanimi taonileʼeʼmo uteno Mehaneyimi taoniletiʼmo hanelinuno Nima taonimo hakuteʼmo uʼniye. 
JOS.13.27	Yoneni aniʼmo kagoʼmu koʼmo aliteʼa Meti Helami taonigi Meti Nimila taonigi Sukoti taonigi Yafoni taonigi kini vekamo Saihoniʼmo yagaiʼniya mopafatiʼmo Lumeni nofi vayaʼmo oʼaliʼnaya mopamo mago atupa mopaʼagi huʼa aliʼnae. Mago hakuʼmo Yoneni anitega mopamo yegemo haine neʼeya haopalegamo haneʼnigeno alagi lamaga kotetiʼmo hanelino Galeliya ani kotuteʼmo uʼniye. 
JOS.13.28	Gati nofi vayaʼmogimo ani taoniʼe koʼeʼmo apakaiʼapi mopamo hanesiyafeʼmo aliʼnae.
JOS.13.29	Manasa nofi vayaʼmo apakaiʼapimo aliʼa fako huʼa lole Manasa nofi vayaʼmo magoke aiyaya huʼa magokayaga Manasa vayaʼmo maiʼnageʼa ani kava huʼa magokayaga alu Manasa vayaʼmo maiʼnae. Hogoteno Moseseʼmo magokayaga Manasa nofi vayaʼmo afamo anagaʼaʼe anagaʼaʼeʼmo mopamo ago apamiʼniye. 
JOS.13.30	Mopaʼapimo Mehaneyimi taoniletiʼmo aepa faiteno hanelino muki Mesani kotega kini vekamo Agaʼmo yagaiʼniya kotegamo uʼniye. Hogoteno mago vekamo Yeyiʼmo yagaiʼniya taonimo Mesani koteʼmo sigisitiʼa taonimo aliʼnae. 
JOS.13.31	Moseseʼa magokayaga Giliyati koʼmo atupaleʼmo haneʼniya mopagi kini vekamo Agaʼmo hogoteno yagaiʼniya taoniʼamo Asataloti taonigi Eʼnale taonigi huno apamiʼniye. Moseseʼmo muki ani mopamo Manasa mafaʼnemo Meki nofi vayapatiʼmo magokayaga afamo anagaʼaʼe anagaʼaʼeʼmo apamiʼniye. 
JOS.13.32	Moseseʼmo muki ani mopamo yegemo haine neʼeya haopalega Yeliko taonimo Yoneni aniʼmo mugagayaga faligamo haneʼniya mopamo Movapu otu mopamo fako huno apamiʼnigeno apakaiʼapi mopamo haneʼniye. 
JOS.13.33	Apamiʼniyaʼmonanafa Moseseʼmo Livai nofi vayaʼmo mago mopamo oʼapamiʼniye. Ala kava neʼmoʼa ina ge huno hapa paiʼniye. Nagaemo Ala kava neʼmo Isaleli vayaʼmogitapa Gotitapimoʼnamo lapakaemo alagepa yaʼmo aliʼnageno lapakaitapi yaʼmo hanege hanege huno hanesiya yakana huʼna maiʼnovaʼmofeʼmo mago mopamo oʼaliʼnae, huno hapa paiʼniye.
JOS.14.1	Ileyisaʼmo mono huno neʼapateya vekagi Yasuvaʼmo Nani mafaʼnegi Isaleli vayaʼaiteʼmo yagaiʼa apateʼnaya vayanagi huʼa Kenani mopamo fako huʼa apamiʼnageno alagi apakaiʼapi mopamo haneʼniye. 
JOS.14.2	Ala kava neʼmoʼa Mosesefeʼmo ha paiʼniya gemo akame huʼa mago yaʼmo yaga au maleʼneʼa aliteʼapaeʼmo mopamo aliʼa fako huʼa naeniʼa nofi vayaʼe magokayaga nofi vayaʼeʼmo apamiʼnae. 
JOS.14.3	Hogoteno Moseseʼmo Yoneni aniʼmo mugagayaga haopalega haneʼniya mopamo fako huno lole nofi vayaʼe magokayaga nofi vayaʼeʼmo apamiʼniyaʼmonanafa Livai nofi vayaʼmo mago mopamo oʼapamiʼniye. 
JOS.14.4	Yosefe mafaʼnelapatiʼmo lole nofi vayaʼmo Manasa nofi vayaʼe Ifalaimi nofi vayaʼeʼmo maiʼnayaʼmofeʼmo apakaemo Livai vayaʼmo mago mopamo oʼapamiʼnayaʼmonanafa maisaya taoniʼageʼmo apamige taonimo atupaleʼmo haneʼniya mopaleʼmo pulumakaʼapiʼe sipisipiʼapiʼeʼmo apatesaya mopamo apamige huʼnae. 
JOS.14.5	Apakaemo Isaleli vayaʼmogimo Ala kava neʼmoʼa Mosesefeʼmo ha paiʼniya kavaʼmo akame huʼa mopamo fako huʼa apamiʼnae.
JOS.14.7	Ani afinaʼmo nagaemo fotiʼa kafugamo maitogenoʼaeʼmo Ala kava neʼmo aliʼyaʼamo neʼaliya vekamo Moseseʼmo ina ge huno naha paiʼniye. Mani taonimo Kenesi Maneya taonimo ataleka uka mugalegamo haneʼniya koʼmo ageka alagepa huvo, huno naha paiʼnigeʼna uʼna ageteʼnaeʼmo atagineʼna naulagafatiʼmo alagi ageʼnova kavafeʼmo naipafatiʼmo alagi lama gemo ha paiʼnove. 
JOS.14.8	Ha paiʼnovaʼmonanafa nagaeʼeʼmo magokepi lokaeʼa uʼnaya vayaʼmogigeʼmo alu gemo huʼnagenoʼaeʼmo ani gemoʼmo vayaʼmo koli yaʼmo alino apamiʼnigeʼa lokiyaʼapimo alagi hano huʼniye. Huʼnayaʼmonanafa nagaemo Ala kava neʼmo Gotitimoʼmo alagi muki naipafatiʼmo akame huʼnove. 
JOS.14.9	Huʼnovaʼmofeʼmo Moseseʼmo agoʼyamo ataleno ina gemo hunoʼaeʼmo, Kagaemo Ala kava neʼmo Gotitimoʼmo alagi muki kaipafatiʼmo akame huʼnanaʼmofeʼmo kagaeʼe mafaʼne anagakaʼeʼmo ani ukeka nehana mopamo mopatapimo hanesiyafeʼmo aligae, huno naha paiʼniye. 
JOS.14.10	Afiyo, huʼna, Isaleli vayaʼmogita kahaepa kaʼme koteʼmo uteta huʼnaya afinatetiʼmo Ala kava neʼmoʼa Mosesefeʼmo ani yafeʼmo ha paiʼnigeʼna maime maime eʼnogeno foti faefuʼa kafugamo ago uno hano huʼniyaʼmonanafa Ala kava neʼmoʼa naha maeʼnigeʼna hemenimo nagaemo eiti faefuʼa kafugamo ago maiʼnogenoʼaeʼmo lokiyaʼnimo hano osuʼniye. 
JOS.14.11	Haʼao, lokiyaʼnimo akeyaʼvilagamo Moseseʼmo ani umenitata huvo, huteno alino nateʼnigeʼna uʼnova afinaʼmo haneʼniya agufa kavakeʼmo huno haneʼniye. Lokiyaʼnimo afaʼageʼmo haneʼniyanageʼna umenitata huge kamemo afaʼa huge huʼna maiʼnove. 
JOS.14.12	Inagi hemenimo kagaemo Ala kava neʼmoʼa akeyaʼvilagamo ani huʼniya ave koʼmo namiyo. Kagaemo afiʼnanagetaeʼmo, Ani koteʼmo Anakimi vayaʼmo alopa yatala vayaʼmo maiʼnageno alopa taonileʼmo lokiya yafa kegiʼyamo haneʼniye, huta huʼnona gemo afiʼnane. Ala kava neʼmoʼa nagaeʼeʼmo magokepi lokaeno maiʼnisigeʼna inagi nagaemo Ala kava neʼmoʼa ago huʼniya agufa kavaʼmo huʼna ani vayaʼmo afaʼa aliʼna hapa faiʼna apatalegauve, huno ha paiʼniye. 
JOS.14.13	Yasuvaʼa ani gemo afitenoʼaeʼmo Yefane mafaʼnemo Kelepiʼmo alino auleno ateteno Hipaloni taonimo amiʼniye. 
JOS.14.14	Kelepiʼmo Ala kava neʼmo Isaleli vayaʼmogi Gotiʼapimoʼmo alagi muki aipafatiʼmo akame huʼniyaʼmofeʼmo Hipaloni taonimo Kenisaiti nofi vayapatiʼmo Yefane mafaʼnemo Kelepiʼe aginago vayaʼmogiʼeʼmo taoniʼapimo haneme haneme eno hemenimo afaʼa haneʼniye. 
JOS.14.15	Akeyaʼvilagamo Hipaloni taonimo agiʼamo Kiyati Ama taonie, huno haneʼniye. Amaʼmo hogote Anakimi vekamo maiʼniye.
JOS.14.15	Kelepiʼmo kame huteno ani mopamo aliʼnigenoʼaeʼmo inagi kame nehaya kavaʼmo magoʼe huno afole oʼaiʼnigeʼa maiʼa haga leʼnae.
JOS.15.1	Yuta nofi vayapatiʼmo afamo anagaʼaʼe anagaʼaʼeʼmo aliʼnaya mopamo haneʼniyana mopaʼapimo hakuʼmo hoga haopalega atupaʼamo Itomi kotega hakutetiʼmo hanelino Sini kahaepa kaʼme kotegamo uʼniye. 
JOS.15.2	Ani hakuʼmo haopaleʼmo Hage ani kotuʼmo agiʼnaletiʼmo aepa faiteno 
JOS.15.3	hanelinuno Akalamimi avelegamo uʼa nehaiya kageka kaʼmo alino ataleno Sini kahaepa kaʼme kotega hanelinuno hoga haopalega Kenesi Maneya kotetiʼmo alagi hanelinuno Hesaloni taonimo alino ataleno Aʼna taonileʼmo hanelinuno haiteno atagineno hanelino Kaka taonileʼmo uʼniye. 
JOS.15.4	Kaka taonimo alino ataleno Asamoni taonifiʼmo neʼvaya kateʼmo uno Isipi koʼmo hakuteʼmo ani aise aniʼmo akame huno hanelinuno alopa Metaleniyani solovalateʼmo hano huʼniye. Yuta vayaʼmogi mopamo hakuʼmo ani hoga haopalegamo haneʼniye. 
JOS.15.5	Yegemo haine neʼeya haopalega mopaʼapimo hakuʼmo Hage ani kotuʼmo haneʼniye. Hanelino Yoneni aniʼmo avayaleʼmo uʼniye. Lamaga haopalega hakuʼmo aniletiʼmo aepa faiʼniye. 
JOS.15.6	Aepa faiteno hanelino Meti Hokala taonimo lamaga haopaleʼmo uteno hanelino alopa yafaʼmo Lumeni mafaʼnemo Mohani yafateʼmo uʼniye. 
JOS.15.7	Inagi hakuʼmo Eko kagoʼmu kotegatiʼmo hanelinuno haino Nimi taoni haopalegamo uteno atagineno lamaga haopalegamo hanelino Giligali taonileʼmo uʼniye. Kagaemo Giligali taonifiʼmo he tiʼnekaeʼmo hoga haopalega kageka kaʼmo ani kagoʼmu kotega Anamimi avelegamo uno haiʼnisiya kaʼmo agegane. Hakuʼmo Enasimesi meti anitetiʼmo hanelino Enaloge taonimo alino ataleno hanelino 
JOS.15.8	Hinami mafaʼnemo kagoʼmu kotega hoga haopaleʼmo uʼa nehaiya koteʼmo Yemu nofi vayaʼmogi taonimo Yulusalemu taonimo haneʼniya koteʼmo haiʼniye. Hakuʼmo alino ataleno hanelino ani Hinami kagoʼmu kotega aveleʼmo uno haiteno yegemo uno lamino nefaleya haopalegamo uʼniye. Ani avemo lamaga haopalega alopa yatala vayaʼmo Lefayimi vayaʼmogi kagoʼmu koteʼmo haneʼniye. 
JOS.15.9	Alino ataleno hakuʼmo hanelinuno haino Nefatova meti aniteʼmo uteno Ifaloni aveleʼmo haneʼniya taoniʼamo haopaleʼmo uteno atagineno Mela taonimo alu agiʼamo Kiliyati Yiyalimi taonileʼmo uʼniye. 
JOS.15.10	Mela taoniletiʼmo hanelinuno aino vego huno yegemo uno lamino nefaleya haopalegatiʼmo uno Siya aveleʼmo hanelino uteno Yiyalimi avemo alu agiʼamo Kesaloni aveleʼmo hanelinuno lamiteno Meti Semesi taonileʼmo hanelinuno lamiteno Timina taonimo alino ataleno hanelino uʼniye. 
JOS.15.11	Inagi ani hakuʼmo Ekalo taonimo lamaga haopalega haneʼniya aveleʼmo uʼa nehaiya koteʼmo hanelinuteno atagineno hanelino Sikeloni taonileʼmo uteno Mela avemo alino ataleno hanelino Yamaniya taonifiʼmo uʼniye. Ani hakuʼmo hanelinuno alopa Metaleniyani solovalateʼmo hano huʼniye. 
JOS.15.12	Ani hakuʼmo hanelinuno yegemo uno lamino nefaleya mopamo atupaleʼmo alopa Metaleniyani solovalateʼmo uʼniye. Muki Yuta nofi vayaʼmo afamo anagaʼaʼe anagaʼaʼeʼmo ani mopaleʼmo maiʼnae.
JOS.15.13	Ala kava neʼmoʼa hogoteno Yasuvafeʼmo ha painoʼaeʼmo, Kagaemo Yuta vayaʼmogi mopafatiʼmo Kelepiʼmo Yefane mafaʼnemo mopamo amiyo, huno ha paiʼnigeno Yasuvaʼa Hipaloni taonimo alu agiʼamo Kiyati Ama taonimo amiʼniye. Hogoteno Aʼma Enaki afoʼamo taoniʼmae.
JOS.15.15	Kelepiʼmo ani kotetiʼmo atalenuno Nimi taonifi vayaʼeʼmo kamemo huʼniye. Akeyaʼvilagamo ani taonimo agiʼamo Kiliyati Sifa taonie, huʼa agi aeʼnae. 
JOS.15.16	Inagi Kelepiʼmo hunoʼaeʼmo, Kiliyati Sifa taonifi vayaʼeʼmo kame huno aeno apaka sesiya vekamoʼmo nagae a mafaʼnemo Akisaʼmo aligiye, huno huʼniye. 
JOS.15.17	Inagi Atiniyeliʼmo Kelepi aganaʼamoʼmo Kinasi mafaʼnemoʼmo kame huteno ani taonimo aliʼnigenoʼaeʼmo Kelepiʼmo a mafaʼneʼamo Akisaʼmo avaleno amiʼnigeno aliʼniye. 
JOS.15.18	Akisaʼmo Atiniyeliʼmo maiʼniya afinaʼmo enoʼaeʼmo Akisaʼmo Atiniyeli aipa agesamo alisiyafeʼmo hunoʼaeʼmo, Kagaemo afoʼnimofeʼmo, mago mopamo laʼamiyo, huka ge huka afigo, huno huteno nokiʼaletiʼmo emineneʼegenoʼaeʼmo Kelepiʼmo hunoʼaeʼmo, Na agufa yafeʼmo kahauʼniye, huno ge huno afi geʼniye. 
JOS.15.19	Akisaʼmo geʼaleʼmo aeno atagaina hunoʼaeʼmo, Aulena gemo naha paiyo. Hoga haopalega haneʼniya mopamo namiʼnanaʼmofeʼmo mago meti aniʼmo namiyo, huno huʼnigeno Kelepiʼmo anagamo haneʼniya meti aniʼe afelagamo haneʼniya meti aniʼeʼmo amiʼniye.
JOS.15.20	Yuta nofi vayaʼmogi afamo anagaʼaʼe anagaʼaʼeʼmo aliʼnaya taonimo haneʼniye. 
JOS.15.21	Yuta nofi vayaʼmogi hoga haopalega aliʼnaya taonimo agiʼamo Inomi hakuʼmo haopaleʼmo Kepiseyo taonigi Iʼne taonigi Yegu taonigi 
JOS.15.22+JOS.15.23+JOS.15.24+JOS.15.25+JOS.15.26+JOS.15.27+JOS.15.28+JOS.15.29+JOS.15.30+JOS.15.31+JOS.15.32	Kaina taonigi Nimona taonigi Anena taonigi Kinesi taonigi Heso taonigi Itanani taonigi Sifi taonigi Tilemi taonigi Miyaloti taonigi Heso Hanata taonigi Kiliyoti Hesaloni taonimo alu agiʼamo Heso taonigi Emami taonigi Sima taonigi Molana taonigi Hesagana taonigi Hesamoni taonigi Metipileti taonigi Hesa Suvali taonigi Misima taonigi Misiyotaiya taonigi Mela taonigi Ai taonigi Isemi taonigi Elitolati taonigi Kisili taonigi Homa taonigi Sikilaki taonigi Matamana taonigi Sanasana taonigi Lemayoti taonigi Silimi taonigi Eni taonigi Limoni taonigi huno haneʼniye. Ani kotegamo tuveti naeniʼa taoniʼe haopaleʼmo haneʼniya aise taoniʼeʼmo haneʼniye. 
JOS.15.33+JOS.15.34+JOS.15.35+JOS.15.36	Aise avelegamo muki haneʼniya taonimo agiʼamo Esataʼoli taonigi Yola taonigi Asana taonigi Yanova taonigi Ena Ganimi taonigi Tapuva taonigi Enami taonigi Yalamuti taonigi Analami taonigi Soko taonigi Ayeka taonigi Seʼalemi taonigi Anitaimi taonigi Geʼnela taonigi Geʼnelotaimi taonigi fotiniʼa taoniʼe haopaleʼmo haneʼniya aise taoniʼeʼmo haneʼniye. 
JOS.15.37+JOS.15.38+JOS.15.39+JOS.15.40+JOS.15.41	Magoʼe huno alu taonimo Yenani taonigi Haʼnasa taonigi Migana Gati taonigi Niliyani taonigi Miyapa taonigi Yokati taonigi Lakisi taonigi Mosaka taonigi Egaloni taonigi Kamoni taonigi Lamasi taonigi Kitalisi taonigi Geneloti taonigi Meti Negoni taonigi Nama taonigi Makana taonigi huno haneʼniye. Sigisitiniʼa taoniʼe haopaleʼmo haneʼniya aise taoniʼeʼmo haneʼniye. 
JOS.15.42+JOS.15.43+JOS.15.44	Magoʼe huno alu taonimo Lipina taonigi Ite taonigi Asana taonigi Yifati taonigi Asina taonigi Niye taonigi Kila taonigi Akasipi taonigi Malisahanine taonagi huno haneʼniye. Naeniʼa taoniʼe haopaleʼmo haneʼniya aise taoniʼeʼmo haneʼniye. 
JOS.15.45+JOS.15.46+JOS.15.47	Alu kotegamo muki haneʼniya taonimo Ekaloni taonigi muki haopalega haneʼniya aise taoniʼe koʼenagi huno haneʼniye. Asanoni taonimo haopalegamo muki haneʼniya taoniʼaletiʼe Ekaloni taoniletiʼeʼmo aepa faiteno hanelino solovala anitegamo uʼniye. Asinoti taonigi Gasa taonigi muki taonigi haopaleʼmo haneʼniya taoniletinagi aise taoniletinagi huno hanelino aise aniʼmo Isipi koʼmo hakuteʼmo uno alopa Metaleniyani solovala aniteʼmo uʼniye. 
JOS.15.48+JOS.15.49+JOS.15.50+JOS.15.51	Aise avefiʼmo Sami taonigi Yati taonigi Soko taonigi Nana taonigi Kiliyati Sefa taonimo alu agiʼamo Nemi taonigi Enapi taonigi Esatemo taonigi Enimi taonigi Goseni taonigi Holoni taonigi Gailo taonigi huno haneʼniye Leveniʼa taoniʼe haopaleʼmo haneʼniya aise taoniʼeʼmo haneʼniye. 
JOS.15.52+JOS.15.53+JOS.15.54	Magoʼe huno alu taonimo Elapi taonigi Numa taonigi Isani taonigi Yanimi taonigi Meti Tapuva taonigi Afeka taonigi Humata taonigi Hipaloni taonigi Yiyo taonigi huno haneʼniye. Naeniʼa taoniʼe haopaleʼmo haneʼniya taoniʼeʼmo haneʼniye. 
JOS.15.55+JOS.15.56+JOS.15.57	Magoʼe huno alu taonimo Meyoni taonigi Kamo taonigi Yifi taonigi Yuta taonigi Yesalili taonigi Yokaniya taonigi Yanova taonigi Keyini taonigi Gimiya taonigi Timana taonigi huno haneʼniye. Teniʼa taoniʼe haopaleʼmo haneʼniya aise taoniʼeʼmo haneʼniye. 
JOS.15.58+JOS.15.59	Mago taonimo Halihuli taonigi Meti Yuva taonigi Giʼno taonigi Meyalati taonigi Meti Enoti taonigi Etekoni taonigi huno haneʼniye. Sigisiʼa taoniʼe haopaleʼmo haneʼniya taoniʼeʼmo haneʼniye. 
JOS.15.60	Lole taonimo Kiliyati Meli taoniʼe Lama taoniʼeʼmo haneʼniye. Haopaleʼmo haneʼniya aise taoniʼeʼmo haneʼniye. 
JOS.15.61+JOS.15.62	Kahaepa kaʼme koteʼmo haneʼniya taonimo agiʼamo Meti Alama taonigi Mitini taonigi Sekaka taonigi Nipisani taonigi Hage taonigi Enageti taonigi huno haneʼniye. Sigisiʼa taoniʼe haopaleʼmo haneʼniya aise taoniʼeʼmo haneʼniye. 
JOS.15.63	Yuta vayaʼmogimo Yemusi vayaʼmo Yulusalemu taonifiʼmo maiʼnaya vayaʼmogeʼapaeʼmo afaʼa hapa faiʼa oʼapataleʼnae. Oʼapataleʼnayaʼmofeʼmo apakaemo Yemusi vayaʼmo Yuta vayaʼeʼmo Yulusalemu taonifiʼmo magokepiʼmo lokaeʼa maime maime eʼa hemenimo maiʼnae.
JOS.16.1	Mopamo fako hisayafeʼmo mago yaʼmo yaga au maleʼnageʼa aliteʼapaeʼmo Yosefe aginago vayaʼmo lekana paiʼniya mopamo apamiʼnae. Hoga haopalega hakuʼmo Yeliko taonimo meti anitegamo yegemo haine neʼeya haopalega Yoneni anitetiʼmo aepa faiteno hanelino uno Yeliko taonimo aeno aga seno kahaepa kaʼme koʼmo aeno aga seno hanelino avelegamo Meto taonileʼmo uʼniye. 
JOS.16.2	Ani hakuʼmo Meto taoniletiʼmo hanelinuno Layi taonileʼmo uteno hanelino Ataloti taonifiʼmo Akai vayaʼmo maiʼnaya taonileʼmo uʼniye. 
JOS.16.3	Ani taoniletiʼmo hakuʼmo hanelinuno lamino yegemo uno nelamiya haopalegatiʼmo uno Yafala vayaʼmo maiʼnaya haopalegamo hakuteʼmo afelaga Meti Holoni taonifiʼmo uno lamiteno hakuʼmo hanelino Giya taonifiʼmo uteno alopa Metaleniyani solovala aniteʼmo uno hano huʼniye. 
JOS.16.4	Yosefe aginago vayaʼmo Manasa nofi vayaʼe Ifalemi nofi vayaʼmogiʼeʼmo ani mopamo mopaʼapimo hanesiyafeʼmo aliʼnae.
JOS.16.5	Ifalemi afamo anagaʼmogi mopamo ina kava huno haneʼniye. Mopaʼapimo hakuʼmo yegemo haine neʼeya haopalega Ataloti Ana taoniletiʼmo aepa faiteno hanelino anaga Meti Holoni taonileʼmo uʼniye. 
JOS.16.6	Hakuʼmo hanelino alopa Metaleniyani solovalateʼmo uteno Mikimetati taonimo lamaga haopalegamo hanelinuno yegemo haine neʼeya haopalegamo uteno aino atagineno Tenati Sailo taonimo aeno aga seno Yanova taonimo yegemo haine neʼeya haopalegamo uteno Yanova taonimo alino ataleno hanelino 
JOS.16.7	Ataloti taonileʼe Nela taoniletiʼeʼmo hanelinuno lamino Yeliko taonileʼmo uno avaʼyi huteno hanelinuno Yoneni aniteʼmo hanelinuno hano huʼniye. 
JOS.16.8	Hakuʼmo Tapiyuva taoniletiʼmo hanelino yegemo uno lamino nefaleya haopalegamo aise aniʼmo Kena aniteʼmo uno avaʼyi huteno alopa Metaleniyani solovalateʼmo hanelinuno hano huʼniye. Ani mopagi muki taoniʼenagi haopaleʼmo haneʼniya konagi huʼa Ifalemi afamo anaga nofi vayaʼmo apamiʼnae. 
JOS.16.9	Apakaemo Ifalemi vayaʼmogimo mago Manasa vayaʼmogi mopaleʼmo haneʼniya taoniʼe koʼeʼmo aliʼnae. 
JOS.16.10	Ifalemi nofi vayaʼmogi Kenani nofi vayaʼmo Giya taonifiʼmo maiʼnaya vayaʼmo hapa faiʼa oʼapataleʼnageʼa hemenimo ani Kenani vayaʼmo Ifalemi vayaʼeʼmo magokepi lokaeʼa maiʼnae. Maiʼnayaʼmonanafa Ifalemi vayaʼaiteʼmo kalavusi aliʼyaʼmo aliʼa maiʼnae.
JOS.17.1	Yosefe yege mafaʼneʼamo Manasaʼmo maiʼniyaʼmofeʼmo Manasa aginago nofi vayaʼmogi mopamo lekana paiʼa apateteʼa apamiʼnae. Manasa yege mafaʼneʼamo Mekiʼmo Giliyati afoʼamoʼmo lokiya vaino kame nehiya vekamo maiʼniyaʼmofeʼmo apakaemo Giliyati taoniʼe Mesani kotegaʼeʼmo lekana paiʼa ateteʼa amiʼnae. Ani mopamo Yoneni anitega yegemo haine neʼeya haopalegamo haneʼniye. 
JOS.17.2	Manasaʼmo alu aginago mafaʼne anagaʼmogimo Yoneni anitega yegemo uno lamino nefaleya haopalegamo haneʼniya mopamo aliʼnae. Ani Manasa nofi afamo anagaʼamogi apakiʼapimo Emiyesaʼagi Hilekiʼagi Asaliyoʼagi Sikemiʼagi Hifeʼagi Semainaʼagi huʼa maiʼnae. Apakaemo Manasaʼmo Yosefe yege mafaʼneʼamo ve mafaʼne anagaʼamo maiʼnae.
JOS.17.3	Yelofehatiʼmo Hife mafaʼnemo maiʼnigeno Hifeʼmo Giliyati mafaʼnemo maiʼnigeno Giliyatiʼmo Meki mafaʼnemo maiʼnigeno Mekiʼmo Manasa mafaʼnemo maiʼniye. Yelofehatiʼmo mago ve mafaʼneʼamo oʼmaiʼnafa a mafaʼne anagaʼageʼmo maiʼnae. Apakiʼapimo Malaʼagi Novaʼagi Holaʼagi Milikaʼagi Tiyaʼagi huno alino apateʼniye. 
JOS.17.4	Ani aʼne anagaʼmogimo uʼa mono huno neʼapateya vekamo Iliyesaʼagi Nani mafaʼnemo Yasuvaʼagi yagaiʼa apateʼnaya vayaʼaifenagi huʼa ina ge huʼnae. Ala kava neʼmoʼa Mosesefeʼmo ha painoʼaeʼmo, Yelofehati a mafaʼne anagaʼmo mopamo apamiyo, huno huʼniye. Inagi Ala kava neʼmoʼa huʼniya kavaʼmo huʼa apasaʼapimogimo mopamo apamiʼniya kava huno ani a mafaʼne anagaʼmo mopamo apamiʼniye. 
JOS.17.5+JOS.17.6	Manasa a mafaʼne anagaʼe ve mafaʼneʼanagaʼeʼmo mopamo aliʼnayaʼmofeʼmo Manasa nofi vayaʼmogimo naya loleʼa mopa hetamamo aliʼnae. Alu Manasa nofi ve anagaʼmogi Yoneni aniʼmo mugagayaga faliga mopamo Giliyati koʼmo aliʼnae. 
JOS.17.7	Manasa nofi vayaʼmogi mopamo hakuʼmo Asa nofi vayaʼmogi mopaletiʼmo aepa faiteno hanelino Sikemi taoni haopaleʼmo Mikimetati taonimo yegemo haine neʼeya haopalegamo hanelinuno hoga haopalega Enitapuva taonifi maiʼnaya vayaʼai mopaleʼmo uʼniye. 
JOS.17.8	Manasa nofi vayaʼmogi hakuteʼmo Tapuva mopamo Manasa nofi vayaʼmogi mopamae. Haneʼniyaʼmonanafa Tapuva taonifi mopamo Ifalemi nofi vayaʼmogi mopamo haneʼniye. 
JOS.17.9	Hakuʼmo hanelino aise aniʼmo Kena anitegamo uno lamiʼniye. Ani aniʼmo hoga haopalegamo muki haneʼniya taoniʼamo Ifalemi vayaʼmogi taonimo haneʼniye. Manasa nofi vayaʼmogi mopaleʼmo haneʼniyaʼmonanafa muki taoniʼamo Ifalemi vayaʼmogi taonimo haneʼniye. Manasa vayaʼmogi hakuʼmo Kena aniʼmo lamaga haopalegamo hanelino alopa Metaleniyani solovalateʼmo hanelinuno hano huʼniye. 
JOS.17.10	Kena aniʼmo hoga haopalega mopamo Ifalemi nofi vayaʼmogi mopamo haneʼnigeno lamaga haopalegamo haneʼniya mopamo Manasa nofi vayaʼmogi mopamo haneʼniye. Yegemo uno lamino nefaleya haopalega mopamo hakuʼmo alopa Metaleniyani solovalaʼmo haneʼniye. Manasa nofi vayaʼmogi hakuʼmo lamaga haopalega Asa nofi vayaʼmogi hakuteʼmo haneʼniye. Yegemo haine neʼeya haopalega hakuʼmo Isaka nofi vayaʼmogi hakuteʼmo haneʼniye. 
JOS.17.11	Manasa vayaʼmogimo Isaka nofi vayaʼmogi mopaleʼmo haneʼniya taoniʼe Asa nofi vayaʼmogi mopaleʼmo haneʼniya taoniʼeʼmo aliʼnae. Aliʼnaya taonimo Meti Sani taonigi haopaleʼmo haneʼniya taonigi Imeyami taonigi haopaleʼmo haneʼniya taonigi No taonigi Eʼno taonigi Tenaki taonigi Megiʼno taonigi haopaleʼmo haneʼniya taonigi huʼa aliʼnae. 
JOS.17.12	Manasa vayaʼmogi ani muki taoniʼamo aliʼnayaʼmonanafa Kenani vayaʼmo ani muki taoniʼafatiʼmo aliʼa hapa faiʼa oʼapataleʼnayaʼmofeʼmo Kenani vayaʼmo ani taonifiʼmo afaʼa maiʼnae. 
JOS.17.13	Henagaʼamo Isaleli vayaʼmo magoʼe huʼa lokiya vaiteʼapaeʼmo hapa faiʼa oʼapataleʼnayaʼmonanafa aliʼyaʼapileʼmo apavaleʼa apateʼnageʼa kalavusi aliʼyaʼmo aliʼa maiʼnae.
JOS.17.14	Henagaʼamo Yosefe aginago nofi vayaʼmogimo uʼa Yasuvafeʼmo huʼapaeʼmo, Na agufa kavaʼmo higekaeʼmo magoke mopatogeʼmo lamiʼnane. Ala kava neʼmoʼa laha maeme laha maeme neʼegeta hemenimo asole vayaʼmo afole aiʼnone, huʼa ha paiʼnae. 
JOS.17.15	Yasuvaʼa geʼapileʼmo aeno atagaina hunoʼaeʼmo, Lapakaemo asole vayaʼmo maiʼnisageno Ifalemi kotega aise aveleʼmo aise mopamo haneʼnisiyaʼmoʼmo lapakaemo utapa Peliya vayaʼmogi mopaleʼe alopa yatala vayaʼmogi mopaleʼeʼmo yahaofilagamo yahaimo aitapa alita haleyo, huno hapa paiʼniye. 
JOS.17.16	Apakaemo geʼaleʼmo aeʼa atagaina huʼapaeʼmo, Ave kotimoʼmo aise mopamo haneʼnigeno kanale huno nolateyaʼmonanafa otu mopaleʼmo Kenani vayaʼmo Meti Siyani taonifinagi haopaleʼmo haneʼniya taonifinagi Yesali kagoʼmu kotenagi huʼa maiʼnageno kame nehaya aeni talalaʼapimo haneʼniye, huʼa ha paiʼnae. 
JOS.17.17+JOS.17.18	Inagi Yasuvaʼa Ifalemi nofi vayaʼe Manasa nofi vayaʼefeʼmo hapa painoʼaeʼmo, Lapakaemo magoʼe hutapa lokiya vayaʼmo asole vayaʼmo maiʼnae. Magoke mopamo oʼaligayaʼmonanafa ave koʼmo aligae. Alopa yahaomo haneʼniyaʼmonanafa lapakaemo afaʼa alitapa haletetapa muki ani mopamo aligae. Kenani vayaʼmogi haopalegamo lokiya vaiʼnigeno aeni talalaʼapimo haneʼniyaʼmonanafa lapakaemo afaʼa hapa faitapa apatalegae.
JOS.18.1	Isaleli vayaʼmogimo muki kotegamo kame huteʼa ago huʼa aeʼa apaka seteʼapaeʼmo muki Isaleli nofi vayaʼmo uʼa Sailo taonifiʼmo aliʼa anupa huteʼapaeʼmo Ala kava nefeʼmo mono nehaya seli mono noʼmo aliʼa he tiʼa ateʼnae. 
JOS.18.2	Isaleli vayapatiʼmo seveniʼa nofi vayaʼmogi mopaʼapimo oʼaliʼnae. 
JOS.18.3	Inagi Yasuvaʼa Isaleli vayaʼaifeʼmo ina ge huno hapa paiʼniye. Na magi afinaʼmo afaʼa maiʼnetapaeʼmo Ala kava neʼmo lapakinago vayaʼmogi Gotiʼapimoʼmo lapamiʼniya mopaleʼmo uta oʼmaigae. 
JOS.18.4	Muki magoke magoke nofi vayapatiʼmo loleʼe magoʼe vayaʼmo lekana paitapa apatete apatete hiyo. Inagi nagaemo aliʼna apatesugeʼa muki haopalegamo haneʼniya mopaleʼmo uʼeʼa huʼa apakaiʼapigeʼmo aligefeʼmo hisaya mopamo auneʼamo aliteʼa avoʼmo kaeʼa aliniʼa nagaetegamo egae. 
JOS.18.5	Apakaemo ani mopamo fako hisagenoʼaeʼmo seveniʼa mopamo afole aigiye. Yuta nofi vayaʼmo hoga haopalegamo maisageʼa Yosefe nofi vayaʼmo lamaga haopalegamo maigae. 
JOS.18.6	Apakaemo ani seveniʼa mopamo auneʼamo aliteʼa avoʼmo kaeʼa aliniʼa nagaetegamo egae. Nagaemo Ala kava neʼmo Gotitimo aulagaleʼmo mago yaʼmo yaga au maleʼneʼna aliʼna alisaya mopaeʼmo agegauve. 
JOS.18.7	Lapakaemo mopamo aligayaʼmonanafa Livai nofi vayaʼmo Ala kava netefeʼmo mono huʼa neʼapataya vayaʼmo maiʼnayaʼmofeʼmo ani aliʼyaʼapigeʼmo hetamaʼapigana huno hanesigeʼa mopamo oʼaligae. Ala kava neʼmo aliʼyaʼamo neʼaliya vekamo Moseseʼmo Gati nofi vayanagi Lumeni nofi vayanagi Manasa nofi vayapatiʼmo magokayaga vayanagi huno mopamo Yoneni aniʼmo mugagayaga faligamo ago apamiʼniye, huno hapa paiʼniye. 
JOS.18.8	Inagi Yasuva geʼamo afiteʼapaeʼmo visayafeʼmo he tiʼnagenoʼaeʼmo Yasuvaʼa uʼeʼa huʼa mopaʼmo auneʼamo avoʼmo kaesaya vayaʼaifeʼmo lokiya gemo huno hapa painoʼaeʼmo, Uteta hutapa aligefeʼmo hisaya mopamo auneʼamo alitetapa avoʼmo kaetapa alinita nagaetegamo eyo. Nagaemo manile Sailo taonifiʼmo Ala kava neʼmo aulagaleʼmo mago yaʼmo yaga au maleʼneʼna aliʼna alisaya mopaeʼmo agegauve, huno hapa paiʼniye. 
JOS.18.9	Inagi apakaemo muki haopalegamo umenitata huʼa mopamo ageteʼapaeʼmo seveniʼa mopamo auneʼamo aliteʼa mago mukufiʼmo avoʼmo kaeteʼa Sailo taonifi seli noʼapimo haneʼniya yategamo aliniʼa Yasuvategamo eʼnae. 
JOS.18.10	Inagi Yasuvaʼa Sailo taonifiʼmo Ala kava neʼmo aulagaleʼmo mago yaʼmo yaga au maleʼneno alino alisaya mopamo agetenoʼaeʼmo mopamo fako huno Isaleli vayaʼmo apamiʼniye.
JOS.18.11	Yaga auʼa maleʼneʼa ageʼnageno Menisameni afamo anaga nofi vayaʼmogi mopa hetamaʼapimo Yuta nofi vayaʼe Yosefe nofi vayaʼmogi folagapiʼeʼmo haneʼnigeʼa aliʼnae. 
JOS.18.12	Menisameni vayaʼmogi hakuʼapimo lamaga haopalega Yoneni anitetiʼmo aepa faiteno hanelino aise aveʼmo Yeliko taonimo lamaga haopalegamo uno haiteno hanelino ave koʼmo yegemo uno lamino nefaleya haopalegamo uteno hanelino Meti Eveni kahaepa koteʼmo uʼniye. 
JOS.18.13	Hakuʼmo hanelino Layi taonimo alu agiʼamo Meto taonimo hoga haopalega aise aveleʼmo uteno hanelino Ataloti Ana taonileʼmo uno lamiʼnigeno mago avemo hoga haopalega afelaga Meti Holoni taonileʼmo hanelino uʼniye. 
JOS.18.14	Hakuʼmo aino atagineno hanelino yegemo uno lamino nefaleya aise avemo haopalegatiʼmo Meti Holoni taonimo hoga haopalegamo uno Kiliyati Meli taonimo alu agiʼamo Kiliyati Yilimi taonileʼmo uno avaʼyi huʼniye. Ani taonimo Yuta vayaʼmogi taoniye. Ani hakuʼmo Menisameni nofi vayaʼmogi hakuʼmo yegemo uno lamino nefaleya haopalegamo haneʼniye. 
JOS.18.15	Hoga haopalega hakuʼmo Kiliyati Yilimi taoniletiʼmo aepa faiteno hanelino yegemo uno lamino nefaleya haopalega uteno Nefatova meti aniteʼmo hanelino uʼniye. 
JOS.18.16	Ani hakuʼmo avemo aiyafiʼmo Hinomi kagoʼmu koʼmo haopaleʼmo hanelinuno lamiʼniye. Ani Hinomi kagoʼmu kotega hoga haopalegamo alopa yatala vayaʼmogi kagoʼmu koteʼmo hanelinuno Yemusi vayaʼmogi aise ave koteʼmo uteno hanelino Inaloge koteʼmo uʼniye. 
JOS.18.17	Hakuʼmo aino atagineno n lamaga haopalega Enasimesi ani kotuteʼmo hanelinuno alino ataleno Geliloti taonileʼmo uʼniye. Geliloti taonifiʼmo he tika maiʼnekaeʼmo Anumimi avelegamo uno haiʼniya kaʼmo agegane. Geliloti taoniletiʼmo hanelinuno alopa yafaʼmo Lumeni mafaʼnemo Mohani yafateʼmo uno lamiʼniye. 
JOS.18.18	Ani yafatetiʼmo hanelinuno Meti Alama taonimo lamaga haopaleʼmo uteno Alama kagoʼmu kotegamo uʼniye. 
JOS.18.19	Ani hakuʼmo hanelino aise avemo Meti Hola taonimo lamaga haopalega uteno hanelino Yoneni aniʼmo avayaleʼmo Haga ani kotuteʼmo uno avaʼyi huʼniye. Ani hakuʼmo Menisameni nofi vayaʼmogi mopamo hakuʼmo hoga haopalega hakuʼmo haneʼniye. 
JOS.18.20	Yegemo haine neʼeya haopalega hakuʼmo Yoneni aniʼmo haneʼniye. Menisameni nofi vayaʼmogi afamo anagaʼaʼe anagaʼaʼeʼmo aliʼnaya mopamo hakuʼmo haneʼniye. 
JOS.18.21	Menisameni nofi vayaʼmogiʼmo afamo anagaʼaʼe anagaʼaʼeʼmo aliʼnaya taonimo agiʼamo Yeliko taonigi Meti Hola taonigi Ime Kiyi taonigi 
JOS.18.22+JOS.18.23+JOS.18.24	Meti Alama taonigi Semaleyimi taonigi Meto taonigi Evimi taonigi Pela taonigi Ofala taonigi Kefa Amoni taonigi Ofani taonigi Gima taonigi huno tuolofuʼa taonimo haneʼnigeno haopaleʼmo haneʼniya taoniʼenagi huno haneʼniye. 
JOS.18.25+JOS.18.26+JOS.18.27+JOS.18.28	Alu taoniʼapiʼeʼmo haneʼniye, Gimiyoni taonigi Lama taonigi Meyiloti taonigi Misipa taonigi Kefila taonigi Moya taonigi Likemi taonigi Aipeye taonigi Talala taonigi Yila taonigi Ilefi taonigi Yemusi taonimo alu agiʼamo Yulusalemu taonigi Gimeyati taonigi Kiliyati taonigi huno haneʼniye. Ani koteʼmo ani fotiniʼa taonigi haopaleʼmo haneʼniya taoniʼenagi huno haneʼniye. Ani mopamo Menisameni nofi vayaʼmogi afamo anagaʼaʼe anagaʼaʼeʼmo aliʼnaya mopaʼe taoniʼeʼmo hetamaʼapimo haneʼniye.
JOS.19.1	Apakaemo lole afinaʼmo mago yaʼmo yaga au maleʼneʼa aliʼa ageteʼapaeʼmo Simeyoni nofi vayapati afamo anagaʼaʼe anagaʼaʼeʼmo mopa hetamaʼapimo afole aiʼniye. Mopaʼapimo Yuta vayaʼmogi mopamo folagapiʼmo haneʼniye. 
JOS.19.2+JOS.19.3+JOS.19.4+JOS.19.5+JOS.19.6+JOS.19.7+JOS.19.8+JOS.19.9	Simeyoni vayaʼmogimo aliʼnaya taonimo agiʼamo Miyasima Sima taonigi Molana taonigi Heyasuva taonigi Mela taonigi Iyemi taonigi Etolaʼni taonigi Mituli taonigi Homa taonigi Yikilaki taonigi Metimakamati taonigi Heyasusa taonigi Metilemaʼoti taonigi Saluheni taonigi huno haneʼniye. Apakaemo muki tetiniʼa taonimo haopaleʼmo haneʼniya taoniʼeʼmo aliʼnae. Ani kavaʼmo huteʼa Eini taonigi Limoni taonigi Ita taonigi Esani taonigi huʼa foʼa taoniʼe haopaleʼmo haneʼniya koʼeʼmo aliʼnae. Apakaemo Simeyoni nofi vayaʼmogimo muki taoniʼe haopaleʼmo haneʼniya taoniʼeʼmo alime uʼa haopaleʼmo Melatimiye taonimo alu agiʼamo Lama taoniʼeʼmo hoga haopaleʼmo haneʼniya taonimo aliʼnae. Yuta vayaʼmo alopa mopamo lekana paiʼa apateʼnayaʼmofeʼmo Simeyoni nofi vayaʼmogimo Yuta vayaʼmogi mopafatiʼmo magokayaga mopaʼamo aliʼnae.
JOS.19.10+JOS.19.11+JOS.19.12+JOS.19.13+JOS.19.14+JOS.19.15+JOS.19.16	Napa tali mopa hetamamo Yemulani nofi vayaʼmogi afamo anagaʼaʼe anagaʼaʼeʼmo aliʼnae. Apakaemo aliʼnaya mopamo hakuʼmo hanelino Seliʼni taonileʼmo uʼniye. Hakuʼmo hanelino yegemo uno lamino nefaleya haopalega Malala taonileʼmo uteno hanelino Nameseti taonimo haopaletiʼmo hanelino aise aniʼmo haneʼniyategamo akame huno hanelino Yakineyamu taonileʼmo yegemo haine neʼeya haopalega uʼniye. Saliʼni taoniletiʼmo hakuʼmo hanelino yegemo haine neʼeya haopalega Kisiloti Temo taonimo hakuteʼmo uteno hanelino Namelati taoniletiʼmo uno Yafaiya taonimo aeno aga seno hanelino uʼniye. Hakuʼmo hanelino yegemo haine neʼeya haopalegati uno Getihife taonileʼe Etikeyini taonileʼeʼmo uno avaʼyi huteno aino afe leno hanelino Limoni taonileʼmo uʼniye. Limoni taonimo haopaleʼmo Niya taonimo haneʼniye. Hanatoni taonimo lamaga haopalegamo hakuʼmo hanelino uteno aino afe leno hanelino Ifatahe kagoʼmu koteʼmo uno avaʼyi huʼniye. Yemulani vayaʼmogi aliʼnaya taonimo agiʼamo Kata taonigi Nihala taonigi Similoni taonigi Inala taonigi Metalehamu taonigi magoʼe tainogi huʼa aliʼnae. Apakaemo muki tuolofuʼa taoniʼe haopaleʼmo haneʼniya koʼeʼmo aliʼnae.
JOS.19.17	Napa fo mopa hetamamo Isaka nofi vayaʼmogi afamo anagaʼaʼe anagaʼaʼeʼmo aliʼnae. 
JOS.19.18+JOS.19.19+JOS.19.20+JOS.19.21+JOS.19.22+JOS.19.23	Isaka vayaʼmogimo aliʼnaya taonimo agiʼamo Yesiliyo taonigi Kesuloti taonigi Siyunami taonigi Hafeleyimi taonigi Yaiyoni taonigi Enahelati taonigi Lamiti taonigi Kisiyoni taonigi Imeyi taonigi Limeti taonigi Eniganimi taonigi Enihana taonigi Metipayeyi taonigi huʼa aliʼnae. Isaka vayaʼmogimo aliʼnaya mopamo hakuʼmo Temo aveleʼmo hanelino uno avaʼyi huteno hanelino Sahayuma taonileʼe Metisimesi taonileʼeʼmo uteno hanelino Yoneni aniteʼmo uno hano huʼniye. Apakaemo Isaka vayaʼmogimo sigisitiniʼa taoniʼe haopaleʼmo haneʼniya koʼeʼmo aliʼnae.
JOS.19.24	Napa faefu mopa hetamamo Asa nofi vayaʼmo afamo anagaʼaʼe afamo anagaʼaʼeʼmo aliʼnae. 
JOS.19.25+JOS.19.26+JOS.19.27+JOS.19.28+JOS.19.29+JOS.19.30+JOS.19.31	Asa nofi vayaʼmogi hakuʼmo taonimo yuʼilagamo Helikati taonigi Helai taonigi Miteni taonigi Akasafi taonigi Alameleki taonigi Emati taonigi Maisali taonigi huno hanetegeno yuʼilagamo haneʼniye. Hakuʼmo yegemo uno lamino nefaleya haopalegamo hanelino Kameli avemo alino ataleno hanelino uno aise ani kaʼmo agiʼamo Saiholi Limanati ani kateʼmo akame huno hanelino uteno aino lo aeno hanelino yegemo haine neʼeya haopalega uteno hanelino Metinegoni taonileʼmo uteno hanelino Yemulani nofi vayaʼmogi hakuteʼmo uteno Ifitaheli kagoʼmu koteʼmo hanelino uteno lamaga haopalega Metimeki taonigi Neyai taonigi Kema taonigi huno aeno aga seno hanelino uʼniye. Ani hakumo yuʼilagamo Imilani taonigi Lihapi taonigi Hamani taonigi Kena taonigi alopa Sainoni taonigi huno haneʼniye. Hakumo aino atagineno hanelino Lema taonileʼmo hanelinuno Taiya taonileʼmo uno avaʼyi huʼnigeno ani taonileʼmo lokiya yafa kegiʼyamoʼmo faino vego huno ateʼniye. Hakuʼmo ani taoniletiʼmo hanelinuno aino atagineno hanelino Hosa taonileʼmo uteno hanelino alopa Metaleniyani solovalateʼmo Akisipi taonimo haopaleʼmo uno avaʼyi huʼniye. Hakuʼmo taonimo yuʼilagamo Uma taonigi Efeki taonigi Lihopi taonigi huno hanetegeno yuʼilagamo haneʼniye. Apakaemo Asa vayaʼmogimo tuveti tuʼa taoniʼe haopaleʼmo haneʼniya taoniʼeʼmo aliʼnae.
JOS.19.32	Napa sigisi mopa hetamamo Nafatali nofi vayaʼmo afamo anagaʼaʼe anagaʼaʼeʼmo aliʼnae. 
JOS.19.33	Mopaʼapimo hakuʼmo Hilefi taoniletiʼmo aepa faiteno alino ataleno Yenanimi taonifiʼmo mago oka agufa yosamo haneʼniya yateʼmo hanelino uteno hanelino Aʼnami Nikepi taoniletiʼmo hanelinuno Yapini taoniletiʼmo hanelinuno Lakumi taoniletiʼmo hanelinuno Yoneni aniteʼmo hanelinuno hano huʼniye. 
JOS.19.34	Hilefi taonile hakuʼmo alino ataleno hanelino aino lo aeno hanelino yegemo uno lamino nefaleya haopalega Asinoti Temo taoniletiʼmo hanelinuno Hukoki taoniletiʼmo hanelinuno Yemulani nofi vayaʼmogi hakuʼmo hoga haopalega hanege Asa nofi vayaʼmogi hakuʼmo yegemo uno lamino nefaleya haopalega hanege Yuta nofi vayaʼmogi hakuʼmo yegemo haine neʼeya haopalega Yoneni aniʼmo hanege huʼniye. 
JOS.19.35+JOS.19.36+JOS.19.37+JOS.19.38+JOS.19.39	Ani hakuʼmo yuʼilagamo ani taonileʼmo lokiya yafa kegiʼyamoʼmo faino vego huno ateʼniya taonimo yuʼilagamo haneʼniyana Yinimi taonigi Ye taonigi Hamati taonigi Lakati taonigi Sineleti taonigi Enama taonigi Lema taonigi Heso taonigi Kinesi taonigi Enaleyai taonigi Eniheso taonigi Ailoni taonigi Mikinale taonigi Holemi taonigi Metenati taonigi Metisimesi taonigi huno hanetegeno yuʼilagamo haneʼniye. Apakaemo Nafatali nofi vayaʼmogimo muki naetiniʼa taoniʼe haopaleʼmo haneʼniya taoniʼeʼmo aliʼnae.
JOS.19.40	Napa seveni mopa hetamamo Nani nofi vayaʼmogi afamo anagaʼaʼe anagaʼaʼeʼmo aliʼnae. 
JOS.19.41+JOS.19.42+JOS.19.43+JOS.19.44+JOS.19.45+JOS.19.46	Nani nofi vayaʼmogi hakuʼmo taonimo yuʼilagamo Yola taonigi Esitayo taonigi Isimesi taonigi Selami taonigi Eyaloni taonigi Itila taonigi Iloni taonigi Timina taonigi Ekiloni taonigi Eliteke taonigi Gimeto taonigi Melati taonigi Yihuti taonigi Menemilaki taonigi Gatilimoni taonigi Miyakoni taonigi Lakoni taonigi Yapa taonimo haopaleʼmo haneʼniya konagi huno hanetegeno yuʼilagamo haneʼniye. 
JOS.19.47	Henagaʼamo Nani nofi vayaʼmogimo Lisimi taonifimo maiʼnaya vayaʼmo naipeletiʼmo kame huteʼa taonifatiʼmo aliʼa hapa faiʼa apataleteʼa Lisimi taonimo aliteʼa maiʼnae. Nani vayaʼmogimo ani taonimo agiʼamo Lisimi taoniye, huno haneʼniya agimo aliʼa apakinago vekamo agileʼmo Nani taoniye, huʼa agi aeʼnae. 
JOS.19.48	Muki ani mopaleʼmo haneʼniya taoniʼe haopaleʼmo haneʼniya taoniʼeʼmo Nani nofi vayaʼmogi afamo anagaʼaʼe anagaʼaʼeʼmo aliʼnae.
JOS.19.49	Isaleli vayaʼmogimo muki haopalega mopamo fako huʼa apamiʼa hano huteʼapaeʼmo Yasuvaʼmo Nani mafaʼnemo mago mopamo amiʼnae. 
JOS.19.50	Yasuvaʼa Ifalemi vayaʼmogi aveleʼmo haneʼniya Timinati Sila taonimo agaemo amisayafeʼmo apakaefeʼmo ge huʼnigeʼapaeʼmo apakaemo Ala kava neʼmoʼa huʼniya gemo akame huʼa amiʼnae. Yasuvaʼa ani taonimo halate kiteno maiʼniye. 
JOS.19.51	Mono huno neʼapateya vekamo Iliyesaʼagi Nani mafaʼnemo Yasuvaʼagi Isaleli nofi vayapatiʼmo muki magoke magoke afamo anaga vayaʼaiteʼmo yagaiʼa neʼapataya vayanagi huʼa Ala kava neʼmo aulagaleʼmo Sailo taonifiʼmo Ala kava neʼmo seli mono noʼamo kipateʼmo mago yaʼmo yaga au maleʼneʼa aliʼa ageteʼapaeʼmo mopamo fako huʼa apamiʼa hano huʼnae.
JOS.20.1	Ala kava neʼmoʼa Yasuvafeʼmo ha painoʼaeʼmo, 
JOS.20.2	Kagaemo Isaleli vayaʼaifeʼmo ina ge huka hapa paiyo. Lapakaemo fikumo kamiti apamagiʼnisaya vayaʼmo apaune heʼa uʼa fala kiʼa maisaya taonigoʼmo lekana pai maleyo. Nagaemo Mosesetetiʼmo ani kavafeʼmo ago lapa paiʼnove. 
JOS.20.3	Mago vekamoʼmo alu vekamo amagiguve, huno agesamo oʼafiʼniyaʼmonanafa fikumo kamiti amagiʼnisiya vekamo aune hetaleno uno mago ani agufa taonifilagamo uno haino afaʼa maisigeno kamitimo amagiʼniya vekamo anonaʼalefeʼmo amagigefeʼmo hisiya vekamoʼa afaʼa oʼamagigiye. 
JOS.20.4	Amagiʼniya kavaʼmo anonaʼalefeʼmo amagisiyafeʼmo hauʼnisiya vekamoʼmo oʼamagisigeno ani taonifiʼmo afaʼa uno maigiye. Fikumo kamiti amagiʼniya vekamo aune hetaleno uno taonile yafa lafi kegiʼyamo kipateʼmo ani taonifi vayatama vayaʼaifeʼmo hapa painoʼaeʼmo, mago vekamo fikumo amagiʼnove, huno ava gemo huno hapa paisigeʼa afitesageno apakaeʼeʼmo magokepi lokaeno maisiyafeʼmo avaleliʼa uʼa haiʼa taonifilagamo ategae. 
JOS.20.5	Anonaʼalefeʼmo amagisiyafeʼmo hauʼnisiya vekamoʼmo vegala aelino egaiyaʼmonanafa vayatama vayaʼmogimo avaleliʼeʼa oʼamigafa hau vaigae. Hogoteno kameʼamo oʼmaiʼnigeno aini huteno oʼamagiʼnifa fikumo amagiʼniyaʼmofeʼmae. 
JOS.20.6	Agaemo ani taonifiʼmo maiʼnisigeʼapaeʼmo agoti huʼa ategae. Apakaemo huʼapaeʼmo, Agaemo kameʼamo oʼmaiʼnigeno aini huno ateteno oʼamagiʼniye, huʼa hisayaʼmoʼmo fikumo amagiʼniya vekamo ani taonifiʼmo maime maime neʼvisigenoʼaeʼmo hogote vekamo mono huno neʼapateya vekamo falisiya afinaʼmo agaemo aune heno uʼniya taonifatiʼmo ataleno halate uno noʼafiʼmo uno haino maigiye, huno ha paiʼniye. 
JOS.20.7	Ani gemo afiteʼapaeʼmo inagi apakaemo Kiʼnesi taonimo Galeliya kotega Nafatali vayaʼmogi aveleʼmo haneʼniya taonimo lekana paige Sikemi taonimo Ifalemi vayaʼmogi aveleʼmo haneʼniya taonimo lekana paige Kayatama taonimo alu agiʼamo Himoni taonimo Yuta vayaʼmogi aveleʼmo haneʼniya taonimo lekana paige huʼnae. 
JOS.20.8	Yoneni aniʼmo mugagayaga faliga yegemo haine neʼeya haopalega Yeliko taoni haopalega aveleʼmo hau huʼniya kaʼme otu koteʼmo Lumeni nofi vayaʼmogi mopaleʼmo Miye taonimo lekana paige Lemoti taonimo Giliyati kotega Gati nofi vayaʼmogi mopaleʼmo lekana paige Golani taonimo Mesani kotega Manasa nofi vayaʼmogi mopaleʼmo lekana paige huʼnae. 
JOS.20.9	Muki ani taoniʼamo lekana paiʼnayanageʼa Isaleli vayapatiʼmofi alu kotega vayaʼmo eʼa apakaeʼeʼmo magokepi lokaeʼa maiʼnaya vayapatiʼmofi huno ina laʼmo mago vekamo fikumo kamiti amagiʼnisiya vekamo aune hetaleno uno ani agufa taonifilagamo uno haino afaʼa maigiye. Maisigeno anonaʼalefeʼmo kamitimo amagisiyafeʼmo avegala aelino eʼniya vekamoʼmo afaʼa oʼamagigiye. Agaemo maimemaime neʼvisigeʼapaeʼmo muki vayaʼmogimo agoti huʼa atesayafeʼmae.
JOS.21.1	Livai nofi vayaʼmogi afamo anaga vayaʼaiteʼmo yagaiʼa apateʼnaya vayaʼmo eʼa mono huno neʼapateya vekamo Eliyesaʼagi Yasuvaʼmo Nani mafaʼnegi Isaleli nofi vayaʼaiteʼmo yagaiʼa neʼapataya vayaʼenagi huʼa maiʼnayategamo eʼa maiʼnae. 
JOS.21.2	Apakaemo Sailo taonifiʼmo Kenani koteʼmo aliʼa anupa huʼa apateʼneʼapaeʼmo ina gemo huʼa hapa paiʼnae. Ala kava neʼmoʼa Mosese avayafatiʼmo lagaefeʼmo gemo hunoʼaeʼmo, Lapakaemo Livai vayaʼmo taoniʼapiʼe taoniʼapimo haopaleʼmo kahaumo haneʼnisigeʼa pulumaka anagaʼapimogiʼmo nesaya mopaʼeʼmo apamiyo, huno huʼniye, huʼa hapa paiʼnae. 
JOS.21.3	Inagi Isaleli vayaʼmogimo Ala kava neʼmo geʼamo akame huʼa apakae mopafatiʼmo Livai vayaʼmo muki taoniʼapiʼe taoniʼapimo haopaleʼmo haneʼniya mopaʼeʼmo apamiʼnae. 
JOS.21.4	Apakaemo mago yaʼmo yaga au maleʼneʼa aliʼa ageteʼapaeʼmo ani kavatefeʼmo Kohati afamo anaga nofi vayaʼmo mopamo apamiʼnae. Kohati vayapatiʼmo mono huno neʼapateya vekamo Eloni nofi vayaʼamogimo Yuta nofi vayaʼmogi mopalenagi Simeyoni nofi vayaʼmogi mopalenagi Menisameni nofi vayaʼmogi mopalenagi huno haneʼniya tetiniʼa taonimo apamiʼnae. 
JOS.21.5	Apakaemo halate mago yaʼmo yaga au maleʼneʼa aliʼa ageteʼapaeʼmo alu Kohati nofi vayaʼmo Ifalemi nofi vayaʼmogi mopalenagi Neni nofi vayaʼmogi mopalenagi Manasa vayapati magokayaga nofi vayaʼmogi mopalenagi huno haneʼniya teniʼa taonimo apamiʼnae. 
JOS.21.6	Apakaemo halate mago yaʼmo yaga au maleʼneʼa aliʼa ageteʼapaeʼmo ani kavatefeʼmo Geyani nofi vayaʼmo Isaka nofi vayaʼmogi mopalenagi Asa nofi vayaʼmogi mopalenagi Manasa vayapati magokayaga nofi vayaʼmogi Mesani mopalenagi huno haneʼniya tetiniʼa taonimo apamiʼnae. 
JOS.21.7	Milelai nofi vayaʼmo afamo anagaʼaʼe anagaʼaʼeʼmo Lumeni nofi vayaʼmogi mopalenagi Gati nofi vayaʼmogi mopalenagi Yemulani nofi vayaʼmogi mopalenagi huno haneʼniya tetiniʼa taoniʼmo apamiʼnae. 
JOS.21.8	Isaleli vayaʼmogimo ani kavaʼmo Ala kava neʼmoʼa Mosese avayafatiʼmo hapa paiʼniya gemo akame huʼa mago yaʼmo yaga au maleʼneʼa aliʼa ageteʼapaeʼmo Livai vayaʼmo ani taoniʼe haopaleʼmo haneʼniya mopaʼeʼmo apamiʼnae. 
JOS.21.9+JOS.21.10	Isaleli vayaʼmogimo Yuta nofi vayaʼmogi mopaleʼmo haneʼniya taoniʼe Simeyoni nofi vayaʼmogi mopaleʼmo haneʼniya taoniʼeʼmo Livai nofi vayapatiʼmo Kohati nofi vayaʼmo Eloni afamo anaga vayaʼmo taoniʼapimo hogoteʼa mago yaʼmo yaga au maleʼneʼa aliʼa ageteʼapaeʼmo apamiʼnae. Apakaemo agiʼamo ago aeʼnaya taonimo apamiʼnae. 
JOS.21.11	Apakaemo Eloni nofi vayaʼmo Kaliyati Ama taonimo alu agiʼamo Hipaloni taoniʼe haopaleʼmo haneʼniya mopaʼeʼmo apamiʼnae. Amaʼmo Enaki afoʼamoʼmae. Hipaloni taonimo Yuta vayaʼmogi ave koteʼmo haneʼniye. 
JOS.21.12	Apamiʼnayaʼmonanafa apakaemo Hipaloni taonimo haopaleʼmo haneʼniya mopaʼe taoniʼaʼeʼmo Kelepiʼmo Yefane mafaʼnemo hetamaʼamo amiʼnae. 
JOS.21.13+JOS.21.14+JOS.21.15+JOS.21.16	Apakaemo ani kava huʼa mono huno neʼapateya vekamo Eloni afamo anagaʼamo Hipaloni taoniʼe haopaleʼmo haneʼniya mopaʼeʼmo apamiʼnae. Hipaloni taonimo fiku kamitimo apamagiʼnaya vayaʼmo apaune hetaleʼa uʼa fala kisaya taonimo apamiʼnae. Apamiteʼa Limana taonigi haopaleʼmo haneʼniya mopagi Yata taonigi haopaleʼmo haneʼniya mopagi Esitemova taonigi haopaleʼmo haneʼniya mopagi Holani taonigi Nimi taonigi Eyini taonigi Yuta taonigi Metisimesi taonigi ani muki naeniʼa taonimo haopaleʼmo haneʼniya mopaʼenagi huʼa apamiʼnae. Yuta nofi vayaʼmogiʼe Simeyoni nofi vayaʼmogiʼeʼmo aliʼnaya mopafatiʼmo apamiʼnae. 
JOS.21.17+JOS.21.18+JOS.21.19	Menisameni nofi vayaʼmogi aliʼnaya mopaleʼmo haneʼniya Gimeyoni taonigi Gima taonigi Anatoti taonigi Alimoni taonigi muki ani taoniʼamo haopaleʼmo haneʼniya mopaʼenagi huʼa loleʼe loleʼe taonimo apamiʼnae. Eloni mafaʼne anagapatiʼmo mono huʼa neʼapataya vayaʼmogi tetiniʼa taoniʼe haopaleʼmo haneʼniya mopaʼeʼmo aliʼnae. 
JOS.21.20+JOS.21.21+JOS.21.22	Mago yaʼmo yaga au maleʼneʼa aliʼa ageteʼapaeʼmo Livai nofi vayapatiʼmo alu Kohati nofi vayaʼmogimo Ifalemi nofi vayaʼmogi mopaleʼmo mago haneʼniya taoniʼamo apamiʼnae. Ifalemi nofi vayaʼmogi aveleʼmo haneʼniya Sikemu taonifiʼmo fikumo kamiti apamagiʼnaya vayaʼmo apaune hetaleʼa uʼa fala kisaya taonigi Giya taonigi Kimiyaimi taonigi Metiholani taonigi huʼa apamiʼnae. Muki ani taoniʼe haopaleʼmo haneʼniya mopaʼeʼmo apamiʼnaya taonimo loleʼe loleʼe taonimo apamiʼnae. Loleʼe loleʼe taoniʼe haopaleʼmo haneʼniya mopaʼeʼmo apamiʼnae. 
JOS.21.23+JOS.21.24+JOS.21.25	Neni nofi vayaʼmogi mopaleʼmo loleʼe loleʼe taonimo Eliteki taonigi Gimetoni taonigi Eyaloni taonigi Gatilimoni taonigi huno haneʼnigeʼa apamiʼnae. Muki ani taoniʼe haopaleʼmo haneʼniya mopaʼeʼmo apamiʼnae. Manasa vayapatiʼmo magokayaga nofi vayaʼmogi mopaleʼmo Teyanaki taoniʼe Gatilimoni taoniʼeʼmo haneʼnigeʼa Kohati vayaʼmo apamiteʼa taonimo haopaleʼmo haneʼniya mopaʼeʼmo apamiʼnae. 
JOS.21.26	Inagi alu Kohati afamo anaga nofi vayaʼmo muki ani naya loleʼa taoniʼe haopaleʼmo haneʼniya mopaʼeʼmo apamiʼnae. 
JOS.21.27+JOS.21.28+JOS.21.29+JOS.21.30+JOS.21.31+JOS.21.32+JOS.21.33	Livai nofi vayapatiʼmo alu afamo anaga vayaʼmo Geyani nofi vayaʼmogimo lole taonilaʼmo apamiʼnae. Manasa vayapatiʼmo magokayaga alu nofi vayaʼmogi mopaleʼmo Mesani kotegamo haneʼniya taonimo Golani taonifiʼmo fikumo kamiti apamagiʼnaya vayaʼmo apaune hetaleʼa uʼa fala kisaya taoniʼe haopaleʼmo haneʼniya mopaʼeʼmo apamiʼnae. Apamiteʼa Me Esitela taoniʼe haopaleʼmo haneʼniya mopaʼeʼmo apamiʼnae. Apakaemo Isaka nofi vayaʼmogi mopaleʼmo haneʼniya taonimo Kisiyoni taonigi Namelati taonigi Yamati taonigi Eniganimi taonigi huʼa apamiʼnae. Muki ani taonimo haopaleʼmo haneʼniya mopaʼeʼmo apamiʼnae. Apakaemo Asa nofi vayaʼmogi mopafatiʼmo Maisali taonigi Aʼmana taonigi Helikati taonigi Lihopi taonigi huʼa apamiʼnae. Loleʼe loleʼe taoniʼe muki haopaleʼmo haneʼniya mopaʼeʼmo apamiʼnae. Apakaemo Geyani nofi vayaʼmogimo loleʼe magoʼe taonimo Nafatali nofi vayaʼmogi mopaleʼmo haneʼniya taonimo apamiʼnae. Apakaemo Galeliya kotegamo Kinesi taonifiʼmo fikumo kamiti apamagisaya vayaʼmo apaune hetaleʼa uʼa fala kisaya taonigi Hamotano taonigi Katani taonigi huʼa apamiʼnae. Muki ani taoniʼe haopaleʼmo haneʼniya mopaʼeʼmo apamiʼnae. Apakaemo Geyani afamo anaga vayaʼmogimo muki taoniʼamo tetiniʼa taoniʼe haopaleʼmo haneʼniya mopaʼeʼmo apamiʼnae. 
JOS.21.34+JOS.21.35+JOS.21.36+JOS.21.37+JOS.21.38+JOS.21.39+JOS.21.40	Mago yaʼmo yaga au maleʼneʼa aliʼa ageteʼapaeʼmo mago alu Livai nofi vayapatiʼmo Mileli afamo anaga vayaʼmogi Yemulani nofi vayaʼmogi aliʼnaya mopafatiʼmo loleʼe loleʼe taonimo Yakineyimu taonigi Kata taonigi Nimana taonigi Nehalali taonigi huʼa apamiʼnae. Ani taoniʼe haopaleʼmo haneʼniya mopaʼeʼmo apamiʼnae. Mileli afamo anaga vayaʼmogimo Lumeni nofi vayaʼmogi aliʼnaya mopaleʼmo haneʼniya taonimo loleʼe loleʼe taonimo Miye taonigi Yehasi taonigi Kenemoti taonigi Mefati taonigi huʼa apamiʼnae. Ani taoniʼe haopaleʼmo haneʼniya mopaʼeʼmo apamiʼnae. Apakaemo Gati nofi vayaʼmogi aliʼnaya mopaleʼmo haneʼniya taonimo loleʼeʼloleʼe taonimo Giliyati kotegamo Lemoti taonifiʼmo fikumo kamiti apamagisaya vayaʼmo apaune hetaleʼa uʼa fala kisaya taonigi Mehaneyimi taonigi Hesimoni taonigi Yiye taonigi huʼa apamiʼnae. Muki ani taoniʼe haopaleʼmo haneʼniya mopaʼeʼmo apamiʼnae. Inagi Melali afamo anaga vayaʼmogimo muki tuolofuʼa taonimo alagi apamiʼnae. 
JOS.21.41+JOS.21.42	Livai nofi vayaʼmogi Isaleli vayaʼmo aliʼnaya mopaleʼmo haneʼniya taonimo foti eitiʼa taonimo apamiʼnae. Muki magoke magoke taonimo haopaleʼmo haneʼniya mopaleʼmo pulumakaʼapiʼe sipisipiʼapiʼeʼmo apatesaya mopaʼeʼmo apamiʼnae.
JOS.21.43+JOS.21.44+JOS.21.45	Inagi Ala kava neʼmoʼa Isaleli vayaʼmogi apakinago vayaʼaifeʼmo agoʼyamo ataleno polomasi gemo huno hapa painoʼaeʼmo, muki mopamo lapamiguve, huno hapa paiʼniya mopamo ago apamiʼniye. Apakaemo muki ani mopamo aliteʼapaeʼmo ani mopaleʼmo alagi maiʼnae. Maiʼnagenoʼaeʼmo Ala kava neʼmoʼa alagepa afinaʼmo apamiʼnigeʼa kame osuʼa maiʼa haga leʼnae. Ala kava neʼmoʼa agoʼyamo ataleteno hapa paiʼniya kavaʼmo huno muki kame vayaʼapimo apavaleno apayapiʼmo apateʼnigeʼa kame huʼa alagi aeʼa apaka seʼnae. Ala kava neʼmoʼa ani kavaʼmo huguve, huno hapa paiʼniya polomasi gelefeʼmo muki ani kavaʼamo alagi ago huʼniye. Magoke geʼamo alagi asagauno oʼaiʼniye.
JOS.22.2	Agaemo ina gemo huno hapa painoʼaeʼmo, Lapakaemo Ala kava neʼmo aliʼyaʼamo neʼaliya vekamo Moseseʼmo muki lapa paiʼniya gemo alagi ago akame hutapa hano huʼnae. Ani kavaʼmo hutapa muki geʼnimo akame huʼnae. 
JOS.22.3	Lapakaemo yatala afinaʼmo konagatapimo oʼapataletapa hapa maeme hapa maeme etapa hemenimo maiʼnae. Ala kava neʼmo Gotitapimoʼmo akame hiyo, huno huʼniya gemo akame huʼnae. 
JOS.22.4	Hemenimo Ala kava neʼmo Gotitapimoʼmo polomasi gemo huʼniya agufa kavaʼmo huno konagatapimogimo alagepa afinaʼmo apamiʼnigeʼa kame osuʼa afaʼa maiʼa haga leʼnae. Inagi lapakaemo Ala kava neʼmo aliʼyaʼamo neʼaliya vekamo Moseseʼmo Yoneni aniʼmo mugagayaga faliga lapamiʼniya mopaleʼmo seli notapilegamo halate atagi netapa viyo. 
JOS.22.5	Uta maigayaʼmonanafa Ala kava neʼmo aliʼyaʼamo neʼaliya vekamo Moseseʼmo hiyo, huno lapa paiʼniya geʼe Goti keʼaepa geʼeʼmo alagepa hutapa afitetapa akame hiyo. Lapakaemo Ala kava neʼmo Gotitapimofeʼmo lapau lapayamopafi lapauge kaʼaleʼmo oʼataletapa hauʼniya kateʼmo umenitata huge keʼaepa geʼamo akame huge atafautapa alagi huge muki lahapauʼniya yapatiʼe lapaipa lapakesafatiʼenagi hutapa aliʼyaʼamo aliyo, huno hapa paiʼniye. 
JOS.22.6	Yasuvaʼa ina kava huno aulena gemo hapa paiteno alino apateʼnigeʼa seli noʼapilegamo uʼnae.
JOS.22.7	Hogoteno Moseseʼmo Mesani kotegamo Manasa nofi vayapatiʼmo magokayaga nofi vayaʼamo mopamo apamiʼniyaʼmonanafa yegemo uno lamino nefaleya haopalegamo magokayaga alu Manasa nofi vayaʼamo Yoneni aniʼmo malaga mopamo apamiʼniye. Inagi Yasuvaʼa ani kotegamo alino apatetenoʼaeʼmo aulena gemo hapa paitenoʼaeʼmo, 
JOS.22.8	Lapakaemo kame hutetapa kame vayatapimogi kagemiyaʼmo aliʼnae. Lapakaemo ani kagemiyaʼmo asole alagepa yanagi asole pulumakagi siluva yafanagi goli yafanagi haesa aeni yafanagi afa aeni yafanagi asole kukena yanagi hutapa alinitapa viyo. Lapakaemo uta avaʼyi hutetapaeʼmo kame vayatapimogi yapatiʼmo alita fako hutapa konagatapimogimo apamiyo, huno hapa paiʼniye. 
JOS.22.9	Inagi apakaemo Lumeni nofi vayanagi Gati nofi vayanagi Manasa vayapatiʼmo magokayaga nofi vayanagi huʼa Isaleli vayaʼapimo apataleʼa halate koʼapilegamo atagineʼa uʼnae. Apakaemo Kenani kotega Sailo taonifiʼmo maiʼnaya vayaʼapimo apataleʼa Ala kava neʼmoʼa Mosesetetiʼmo apamiʼniya Giliyati kotega mopaleʼmo uʼnae.
JOS.22.10	Apakaemo uʼa Kenani koteʼmo Yoneni aniʼmo haopaleʼmo Lumeni nofi vayanagi Gati nofi vayanagi Manasa vayapati magokayaga nofi vayanagi huʼa uʼa avaʼyi huteʼa mago alopa kanale ofalini hisaya yafa hiʼyalamuʼmo huʼnae. 
JOS.22.11	Inagi mago vayaʼmogimo uʼa Isaleli vayaʼaifeʼmo hapa paiʼapaeʼmo, Afiyo, huʼa, Lumeni vayanagi Gati vayanagi Manasa vayapati magokayaga nofi vayanagi huʼa Yoneni aniʼmo mugagayaga ani haigifiʼmo mago yafa hiʼyalamuʼmo ago hu maleʼnae, huʼa hapa paiʼnae. 
JOS.22.12	Isaleli vayaʼmogi ani gemo afiteʼapaeʼmo apakaeʼeʼmo kamemo hisayafeʼmo muki vayaʼmo eʼa Sailo taonifiʼmo aliʼa anupa huʼnae. 
JOS.22.13	Inagi Isaleli vayaʼmogi Eliyesa mafaʼnemo Finehasiʼmo mono huno neʼapateya vekamo aliʼa atageno Giliyati kotegamo Lumeni nofi vayaʼaitegagi Gati nofi vayaʼaitegagi Manasa vayapati magokayaga nofi vayaʼaitegagi huno uʼniye. 
JOS.22.14	Yagaiʼa apateʼnaya vayaʼmo naya loleʼa vayaʼmogi Finehasiʼmo avagi huʼa uʼnae. Apakaemo ani vayaʼmo naya loleʼa Isaleli nofi vayapatiʼmo apakaiʼapi afamo anaga nofi vayaʼaiteʼmo yagaiʼa neʼapataya vayaʼmae. 
JOS.22.15	Apakaemo Giliyati kotega uʼa avaʼyi huteʼapaeʼmo Lumeni nofi vayaʼaifenagi Gati nofi vayaʼaifenagi Manasa vayapati magokayaga nofi vayaʼaifenagi huʼa ina ge huʼa hapa paiʼnae. 
JOS.22.16	Muki Ala kava neʼmo vayaʼamogimo ge huʼa lapafi geʼnae. Lapakaemo na agufa kavaʼmo higetapaeʼmo ani hosu kavaʼmo Isaleli vayaʼmogi Gotiʼapimotegamo huʼnae. Hemenimo lapakaemo Ala kava neʼmo akame osutapa ataleʼnae. Ala kava neʼmo geʼamo amagitapa atalesayafeʼmo ani ofalini hisaya yafa hiʼyalamuʼmo lapakaitapilefeʼmo huʼnafiye. 
JOS.22.17	Akeyaʼvilagamo lagaemo Piyo kotegamo alopa hosu kavaʼmo huʼnonagenoʼaeʼmo Ala kava neʼmoʼa alopa kaitaʼmo lamiʼnigeta asole vayaʼmo faliʼnone. Ani hosu kavatimo aeno kalo paeno oʼataleʼnigeno hano osuno lagae folagapiʼmo haneme haneme eno hemeniʼeʼmo afaʼageʼmo haneʼniye. Ani hosu kavafekeʼmo haine, hutapa osuʼnafa magoʼe hosu kavakeʼmo huʼnafiye. 
JOS.22.18	Hemenimo lapakaemo Ala kava neʼmo geʼamo amagitapa atalesayana egamo muki Isaleli vayaʼmogitaeʼmo aipamo leno lategaiye. 
JOS.22.19	Mopatapimo aote mopamo ohaneʼnisiyaʼmoʼmo lapakaemo mopatapimo ataleta aniʼmo lakaeta eta lagae mopamo folagapiʼmo Ala kava neʼmo seli mono noʼamo haneʼniya mopamo aligae. Aligayaʼmonanafa Ala kava netefeʼmo magoʼe hutapa lapakaitapilefeʼmo yafa hiʼyalamuʼmo osiyo. Fiku yanagetapa Ala kava neʼmo geʼamo amagitapa ataletetapa getimo amagitapa atalegae. 
JOS.22.20	Ekaniʼmo Yila mafaʼnemoʼmo Ala kava neʼmoʼa lifana hu maleʼniya yatetiʼmo hosu kavaʼmo huʼnigeno Ala kava neʼmoʼa mukiʼamogitaeʼmo aipamo leno lateʼnigeʼa mago Isaleli vayaʼe agaeʼeʼmo faliʼnae. Agaiʼageʼmo ofaliʼniye, huʼa hapa paiʼnae. 
JOS.22.21	Inagi Lumeni nofi vayanagi Gati nofi vayanagi Manasa vayapati magokayaga nofi vayanagi huʼa Isaleli afamo anaga nofi vayaʼaiteʼmo yagaiʼa neʼapataya vayaʼmogi geʼapileʼmo ina ge huʼa aeʼa atagaina huʼnae. 
JOS.22.22	Lokiyaʼamo haneʼniya Gotiʼa magokeʼageʼmo Ala kava neʼmoʼa muki gotigiteʼmo yagaino neʼapateya Gotiʼa huʼnona kavaʼmo aepaʼamo ago ageʼniye. Lapakaeʼeʼmo afaʼa agegae. Lagaemo Ala kava neʼmo geʼamo amagita ataleteta kotalake gemo ataleʼnisunaʼmoʼmo lapakaemo laha oʼmaetapa kamitimo lahaegae. 
JOS.22.23	Lagaemo Ala kava neʼmo atalesunafeʼmo lagaiti ofalini yafa hiʼyalamuʼmo huteta atafiʼmo kaesunageno alagi leno saga lisiya ofalinimo kaesupi viti ofalinimo kaesupi Gotiʼeʼmo magoke laipamo hanesiya ofalinimo ani hiʼyalamuteʼmo malesupi nehisunaʼmoʼmo Ala kava neʼmoʼa agaiʼamo agoti huno lategaiye. 
JOS.22.24+JOS.22.25	Lagaemo lagesa afitaeʼmo, Henagaʼamo lapakinago vayaʼmogimo laginago vayaʼaifeʼmo huʼapaeʼmo, Na agufa kava higetapaeʼmo Ala kava neʼmo Isaleli vayaʼmogita Gotitimofeʼmo monoʼmo nehae. Ala kava neʼmoʼa Yoneni anitetiʼmo hakugana huno lagae folagapiʼe lapakaemo Lumeni vayaʼe Gati vayaʼmogitapa folagapiʼeʼmo haneʼniyaʼmofeʼmo lapakaemo Ala kava neʼmo Gotitapimoʼmo oʼmaiʼniye, huʼa hisaya geeʼmo koli huʼnone. Fiku yanageʼa lapakinago vayaʼmogi laginago vayaʼmo aliʼa he tiʼa apatesageʼa ala kava nefeʼmo magoʼe huʼa koli osuʼa atalegae. 
JOS.22.26+JOS.22.27	Koli hutetaeʼmo ina gemo huʼnone, Lagaemo alo huteta yafa hiʼyalamuʼmo hugune. Ani hiʼyalamuteʼmo ofalini yaʼmo okaege afumo amagita Gotina oʼamige hisunageno mago alagena yaʼmogenoʼa lagaeʼe lapakaeʼenagi afole aisaya laginago vayaʼaitefenagi huno faigoko gemo hugiye. Lagaemo Ala kava nefeʼmo mono nehutaeʼmo ofalini yaʼmo kaege afumo amagige Gotiʼeʼmo magoke laipamo hanesiya ofalinimo amige hisunageʼapaeʼmo henagaʼamo lapakinago vayaʼmogi huʼapaeʼmo, Ala kava netimo Gotitapimoʼmo oʼmaiʼniye, huʼa laha opaisayafeʼmae. 
JOS.22.28	Henagaʼamo ani agufa gemo huʼa laha paisafi afole aisaya laginago vayaʼaifeʼmo hapa paisafi huta ina gemo huta hapa paigune. Ageyo, huta, afotimogimo hu maleʼnaya ofalini yafa hiʼyalamuʼmoʼa Ala kava neʼmo ofalini yafa hiʼyalamukana huno haneʼniye. Ani hiʼyalamuteʼmo ofalini yaʼmo kaege afumo amagige hisunafeʼmo osuʼnopa haneʼneno vitanisimo huno laha paige lapa paige hisiyafeʼmae. 
JOS.22.29	Lagaemo Ala kava neʼmo geʼamo amagita ataleteta hemenimo Ala kava neʼmo ataleta mani yafa hiʼyalamuteʼmo ofalini yaʼmo kaege viti ofalinimo amige afumo amagige osugune. Alagi osugune. Lagaemo Ala kava neʼmo Gotitimo yafa hiʼyalamuʼamo seli mono noʼamo aulagamo haneʼniya hiʼyalamuteʼmo mono hugunaʼmonanafa alita alu kavaʼmo hisunafeʼmo lagesamo oʼafiʼnone, huʼa hapa paiʼnae.
JOS.22.31	Inagi Finehasiʼmo Eliyesa mafaʼnemo mono huno neʼapateya vekamoʼmo ina ge huno Lumeni nofi vayaʼaifenagi Gati nofi vayaʼaifenagi Manasa vayapati magokayaga nofi vayaʼaifenagi huno hapa painoʼaeʼmo, Lapakaemo Ala kava neʼmo ataletetapa geʼamo amagitapa oʼataleʼnayaʼmofeʼmo hemenimo afiʼnonana Ala kava neʼmo lagaeʼeʼmo magokepiʼmo lokaeno maiʼniye, huta ago afiʼnone. Lapakaemo Ala kava neʼmoʼa Isaleli vayaʼmo kayoʼmo oʼapamisiyafeʼmo apakufamo alita katitapa apateʼnae.
JOS.22.33	Isaleli vayaʼmogimo afiteʼapaeʼmo amuse huteʼa Goti agiʼaleʼmo aliʼa asaga huʼa ateʼnae. Apakaemo huʼapaeʼmo, Lagaemo Lumeni vayaʼe Gati vayaʼeʼmo kamemo huteta ani maiʼnaya haopalega mopamo alita hosu huta atalegaune, huʼa huʼnaya agufa gemo magoʼe huʼa osuʼnae. 
JOS.22.34	Lumeni vayaʼe Gati vayaʼmogiʼeʼmo ani ofalini yafa hiʼyalamufeʼmo agi aeʼapaeʼmo, Vitanisi yafa hiʼyalamune, huʼa agi aeʼnae. Huʼapaeʼmo, Ani yafa hiʼyalamuʼmoʼa mukiʼamogitaeʼmo, Ala kava neʼmo magokeʼageʼmo Gotiʼmo maiʼniye, huno vitanisi gemo huno laha nepaiye.
JOS.23.2	Inagi Yasuvaʼa muki Isaleli vayaʼaifeʼmo ge huʼniye. Agaemo vayatama vayaʼaifenagi yagaiʼa neʼapataya vayaʼaifenagi agoti gemo neʼafiya vayaʼaifenagi aliʼyaʼmo neʼaliya vayaʼaiteʼmo yagaiʼa neʼapataya vayaʼaifenagi huno ge huʼnigeʼa eʼnageno ina gemo huno hapa painoʼaeʼmo, Hemenimo nagaemo ago kosunamo leʼnove. 
JOS.23.3	Lapakaemo Ala kava neʼmo Gotitapimoʼmo lapakaetefeʼmo muki kavaʼamo ani kame nofi vayatapilegamo huʼniya kavaʼmo ago ageʼnae. Ala kava neʼmo Gotitapimoʼmo lapa maesiyafeʼmo kamemo huʼniye. 
JOS.23.4	Hemenimo lapakaemo alagepa hutapa afiyo. Lagaemo muki nofi vayaʼmo kame huta ago aeta apaka seʼnona vayaʼmogi mopaʼe kame huta aeta oʼapaka seʼnona nofi vayaʼmogi mopaʼeʼmo nagaemo fako huʼna lapamisuvafeʼmo lapakaemo mago yaʼmo yaga au maleʼnetapa alita ageʼnae. Ani mopamo hakuʼmo yegemo haine neʼeya haopalegamo Yoneni anitetiʼmo aepa faiteno hanelino yegemo uno lamino nefaleya haopalega alopa Metaleniyani solovalategamo uʼniye. 
JOS.23.5	Ala kava neʼmo Gotitapimoʼmo kame vayatapimo lapakaetegatiʼmo alino hapa faino apatalesigeʼa ataleʼa apaune hesaya kavaʼmo hugiye. Lapakaemo mopaʼapimo Gotiʼa polomasi gemo ago hu maleʼniya agufa kavaʼmo hutapa aligae. 
JOS.23.6	Aligayaʼmofeʼmo koli osutapa lokiya vaitapa maiʼnetapa muki kavatefeʼmo Mosese keʼaepa gemo haneʼniya mukufiʼmo haneʼniya gemo akame hiyo. Goti kaʼamo ataletapa hoga haopalegamo oʼuge lamaga haopalegamo oʼuge hutetapa Goti kaʼalekeʼmo viyo. 
JOS.23.7	Lapakae folagapiʼmo maiʼnaya nofi vayaʼeʼmo magokepiʼmo lokaetapa oʼmaige gotiʼapimogi apakiʼapimo oʼaege lapakaemo, ani kavaʼmo hugune, hutapa lapagoʼyamo ataletetapa ani gotigi apakiʼapimo oʼaege aliʼyaʼapimo oʼalige lapaleʼyamo faiʼnetapa apakaetefeʼmo monoʼmo osuge hiyo. 
JOS.23.8	Osugayaʼmonanafa lapakaemo alagepa hutapa Ala kava neʼeʼmo magokepiʼmo lokaetapa maitetapa akame hume hume eta hemenimo akame nehaya agufa kavakeʼmo hiyo. 
JOS.23.9	Ala kava neʼmoʼa asole lokiya nofi vayaʼmo lapakaetegatiʼmo alino hapa faino apataleʼnigeʼa afaʼa he tiʼa kame huʼa aeʼa lapaka osesaya kavaʼmo huʼniye. 
JOS.23.10	Ala kava neʼmo Gotitapimoʼmo polomasi gemo huʼniya agufa kavaʼmo huno lapa maegaiyaʼmofeʼmo lapakaepatiʼmo magoke vekamoʼmo vani tauseniʼa vayaʼmo afaʼa hapa faino apatalegaiye. 
JOS.23.11	Lapakaitapileʼmo alagepa hutapa yagaitetapa Ala kava neʼmo Gotitapimofeʼmo lapau lapayamopafiʼmo lapaino. 
JOS.23.12+JOS.23.13	Lapakaemo halate atagi netapa uta alu nofi vayaʼmo logufaʼamo lapakaeʼeʼmo magokepiʼmo lokaeʼa maiʼnaya vayaʼmogi kavaʼmo hutapa aʼmafaʼneʼapimo alige aʼmafaʼnetapimo apamige hutetapa Goti geʼamo amagitapa atalesayana Ala kava neʼmo Gotitapimoʼmo magoʼe huno alino hapafaino oʼapatalegaiye. Apakaemo alagi kame vayatapimo afole aiteʼapaeʼmo lapakaetefeʼmo aneʼaifiʼmo nehaya yakana huʼa maige alopa keligana huʼa maige lapakufaleʼmo lapamagisaya nofi kayokana huʼa maige lapaulagafiʼmo faisiya nekayakana huʼa maige hugae. Ani kavatetiʼmo lahapaesagetapa mukiʼamo Ala kava neʼmo Gotitapimoʼmo ani alagepa mopamo lapamiʼniya mopaleʼmo oʼmaitapa ago faligae.
JOS.23.15+JOS.23.16	Ala kava neʼmo Gotitapimoʼmo muki alagepa yaʼmo lapamiguve, huno polomasi gemo hu maleʼniya yaʼmo lapamiʼniya kava huno Ala kava neʼmo Gotitapimoʼmo kotalake geʼamo akame hiyo, huno lapa paiʼniya kotalake gemo amagitapa atalesayana agaemo muki hosu kayoʼmo lapamime lapamime uno alagi alino hano huno lapatalegaiye. Lapakaemo kotalake gemo amagitapa ataleteta utapa alu gotigimo apakame huge lapaleʼyamo faiʼnetapa monoʼmo huge hisagenoʼaeʼmo Ala kava neʼmoʼa aipamo leno lapatesigetapa ani alagepa mopamo lapamiʼniya mopaleʼmo oʼmaitapa muki vayaʼamo faligae.
JOS.24.2	Yasuvaʼa muki vayaʼaifeʼmo ina gemo huno hapa painoʼaeʼmo, Ala kava neʼmo Isaleli vayaʼmogi Gotiʼapimoʼmo hunoʼaeʼmo, Akeyaʼvilagamo lapakinago vayaʼmo Yufaletisi aniʼmo mugagayaga faligamo maiʼneʼapaeʼmo alu gotigitefeʼmo monoʼmo huʼnae. Ina kava huno Tilaʼmo Emalehamuʼe Nehaʼeʼmo afoʼanimoʼmo maiʼniye. 
JOS.24.3	Inagi nagaemo Emalehamuʼmo lapakinago vekamo Yufaletisi aniʼmo mugagayaga faligamo haneʼniya kotetiʼmo avaleliʼna eʼnogeno eno muki Kenani haopalega mopaleʼmo umenitata huʼniye. Nagaemo asole aginago vayaʼmo amiʼnove. Nagaemo mago ve mafaʼnemo Aisakiʼmo amiʼnove. 
JOS.24.4	Nagaemo Aisakiʼmo lole mafaʼnelaʼmo Yekopuʼe Isoʼeʼmo amiʼnove. Nagaemo Siya ave koʼmo Isoʼmo agaiʼa mopamo amiʼnovaʼmonanafa Yekopuʼmo mafaʼne anagaʼaʼeʼmo Isipi kotegamo uʼa maiʼnae. 
JOS.24.5	Henagaʼamo nagaemo Moseseʼe Eloniʼeʼmo aliʼna anateteʼnaeʼmo nagaemo Isipi kotegamo muki agufa kavatetiʼmo Isipi vayaʼmo alagi hanageke yaʼmo apamiʼnove. Nagaemo henagaʼamo lapakaemo lapavaleliʼna eʼnogetapaeʼmo Isipi koʼmo ataleʼnae. 
JOS.24.6	Inagi nagaemo afotapimogimo apavaleliʼna eʼnogeʼapaeʼmo Isipi koʼmo ataleʼa eʼnae. Eʼnageʼapaeʼmo Isipi vayaʼmogimo kame hapaesayafeʼmo talalaʼapimo alige hosiʼapimo apavalege huteʼa afotapimogimo apavegala aeliʼa Haesa solovalategamo eʼnae. 
JOS.24.7	Afotapimogimo koli huteʼapaeʼmo nagaemo hapa maesuvafeʼmo lokiya vaiʼa keya aeʼa ge huʼnageʼnaeʼmo nagaemo apakaeʼe Isipi ati vayaʼmogi folagapiʼeʼmo haniʼmo hisiya kavaʼmo Isipi vayaʼaitegamo solovala anitegamo huʼnove. Huteʼna alagi aliʼna aeʼna apati kaeʼnove. Lapakaemo Isipi vayaʼaitegamo huʼnova kavaʼmo ago ageʼnae. Inagi lapakaemo yatala afinaʼmo kaʼme kotegamo umenitata huʼnae. 
JOS.24.8	Nagaemo lapavaleliʼna Emo vayaʼmogi mopaleʼmo yegemo haine neʼeya haopalegamo Yoneni aniʼmo mugagayaga faliga koteʼmo uʼnogeʼapaeʼmo lapakaeʼeʼmo kamemo huʼnayaʼmonanafa nagaemo lapa maeʼnogetapaeʼmo apakaeʼeʼmo kame hutapa aeta apaka seʼnae. Lapakaemo mopaʼapimo alisayafeʼmo apavaleʼna lapayapiʼmo apateteʼnaeʼmo uʼna hogoteteʼna aliʼna hano huʼna apataleʼnove. 
JOS.24.9	Henagaʼamo Melakiʼmo Yipo mafaʼnemo Movapu vayaʼmogi kini vekamoʼmo lapakaemo Isaleli vayaʼeʼmo kamemo hisiyafeʼmo alo hugefeʼmo Melamiʼmo Miyo mafaʼneeʼmo keya aeʼnigeno eno maiʼnigenoʼaeʼmo, Melakiʼmo hunoʼaeʼmo, Isaleli vayaʼmo lifana huka apato, huno ha paiʼniye. 
JOS.24.10	Ha paiʼniyaʼmonanafa nagaemo Ala kava neʼmoʼnamo Melamiʼmo huʼniya hosu geʼamo oʼafiʼnovaʼmofeʼmo magoʼe huno alino auleno lapateʼniye. Nagaemo ani kavatetiʼmo Melaki ayapatiʼmo lapakufamo aliʼna katiʼna lapateʼnove. 
JOS.24.11	Lapakaemo Yoneni aniʼmo lakaetapa eta Yeliko taonifiʼmo avaʼyi huʼnageʼapaeʼmo Yeliko vayaʼmogimo lapakaeʼeʼmo kame huʼnae. Yeliko vayanagi Emo vayanagi Pelesi vayanagi Kenani vayanagi Hiti vayanagi Gagasi vayanagi Haivi vayanagi Yemusi vayanagi huʼa lapakaeʼeʼmo kame hugefeʼmo huʼnayaʼmonanafa nagaemo apavaleʼna lapayapiʼmo apateʼnogetapa kame hutapa aeta apaka seʼnae. 
JOS.24.12	Nagaemo avi lumemo aliʼna apateʼnogeʼa lapakaeteʼmo uʼa hogoteteʼa kame vayatapimo hapa faiʼa aeteʼa apateme apateme uʼa apataleʼnae. Lole Emo kini vekalaʼmo ani kavatetiʼmo lapakaetegatiʼmo ataleʼana anaune heʼnaʼae. Lapakaemo lokiyatapiletinagi naipetapiletinagi atitapiletinagi hutapa hana faitapa oʼanataleʼnae. 
JOS.24.13	Nagaemo mago mopamo lapakaitapimo aliʼyaʼmo oʼaliʼnaya mopamo lapamiʼnove. Nagaemo lapakaemo okiʼnaya taonimo lapamiʼnove. Hemenimo lapakaemo ani taonifiʼmo maiʼnetapaeʼmo lapakaemo lapayapatiʼmo ofaiʼnaya nofi alagafati aniʼe olivi yosa alagaʼeʼmo neʼnae.
JOS.24.15	Lapakaemo Ala kava neʼmo akame hisayafeʼmo olapauʼnisiyana apakame hisaya gotigimo hemenimo lekana paiyo. Lapakaemo lapakinago vayaʼmogi Yufaleti aniʼmo mugagayaga faliga maiʼneʼapaeʼmo aigofe gotigimo apakame huʼnaya gotigimo apakame hisafi hemenimo lapakaemo Emo vayaʼmogi mopaʼapileʼmo maiʼnetapaeʼmo Emo vayaʼmogi gotiʼapimogimo apakame hugae. Lagaetefeʼmo nagaiʼniʼe afamo anagaʼniʼeʼmo lagaemo Ala kava nekeʼmo akame huta aliʼyaʼamo aligune 
JOS.24.16	Isaleli vayaʼmogimo geʼaleʼmo aeʼa atagaina huʼa huʼapaeʼmo, Alu gotigimo apakame hisunafeʼmo Ala kava neʼmo alagi oʼatalegaune. Alagi haʼao, huʼa, 
JOS.24.17	Ala kava neʼmo magokeʼageʼmo lagaemo Gotitimoʼmogeno lagaeʼe afotimogiʼeʼmo Isipi vayaʼmogi kalavusi aliʼyaʼapifatiʼmo lagufamo alino katino lateteno lavalelino eʼniye. Agaemo laulagaleʼmo alopa noʼagona agufa lokiya aune kavaʼmo ago huge alu nofi vayaʼmogi mopaleʼmo uʼnona afinaʼe haiya vayaʼmogi haopalegamo uʼnona afinaʼeʼmo alagepa huno yagaino latege huʼniye. 
JOS.24.18	Ala kava neʼmoʼa laulagaleʼmo muki maiʼnaya vayaʼmo alino hapa faino apataleʼniye. He, Emo nofi vayaʼeʼmo mani mopaleʼmo maiʼnaya vayaʼmo alino hapa faino apataleʼniye. Ala kava neʼmo Gotitimoʼmo maiʼniyaʼmofeʼmo lagaeʼeʼmo akame huta aliʼyaʼamo afaʼa aligune, huʼa ha paiʼnae. 
JOS.24.19	Ani gemo huʼa ha paiʼnayaʼmonanafa Yasuvaʼa ina gemo huno hapa paiʼniye. Ala kava neʼmo alagi aote vekamo maiʼniyaʼmofeʼmo haiya kava hutapa akame hugae. Agaemo kaino nefaiya Gotiʼa maiʼniyaʼmofeʼmo ataletapa visayana hosu kavatapiʼe geʼamo amagitapa atalesaya kavatapiʼeʼmo alino oʼatalegaiye. 
JOS.24.20	Ala kava neʼmoʼa alagepa huno lapa maeʼniyaʼmonanafa lapakaemo ataletapa malaga vayaʼmogi gotiʼapimogimo apakame hisagenoʼaeʼmo kayoʼmo lapamiteno alino hano huno lapatalegaiye, huno hapa paiʼniye. 
JOS.24.21	Hapa paiʼnigeʼapaeʼmo, Alagi haʼao. Lagaemo aigofe gotigimo apakame osuta Ala kava nekeʼmo akame hugune, huʼa ha paiʼnae. 
JOS.24.22	Yasuvaʼa apakaefeʼmo hapa painoʼaeʼmo, Lapakaitapimo Ala kava neʼmo akame hugune, hutapa huʼnayaʼmofeʼmo ani kavatefeʼmo vitanisi vayaʼmo maiʼnae, huno hapa paiʼnigeʼapaeʼmo, He, ani kavatefeʼmo vitanisi vayaʼmo maiʼnone, huʼa ha paiʼnae. 
JOS.24.23	Inagi Yasuvaʼa ina gemo hunoʼaeʼmo, Huʼnayaʼmofeʼmo alu nofi vayaʼmogi aigofe gotiʼapimogi apauneʼamo lapakae folagapatiʼmo alita ataleyo. Ataletetapa lapaipamo alita afe letetapa Ala kava neʼmo Isaleli vayaʼmogita Gotitimoʼmo akame hiyo, huno huʼnigeʼapaeʼmo 
JOS.24.24	apakaemo Yasuvafeʼmo huʼapaeʼmo, Lagaemo Ala kava neʼmo Gotitimo aliyaʼamo alige avayafatiʼmo hisiya gemo afiteta akame huge huta maigune, huʼa ha paiʼnae. 
JOS.24.25	Inagi ani afinaʼmo Yasuvaʼa Sekemi taonifiʼmo vayaʼaʼeʼmo kotalakemo hu maletenoʼaeʼmo akame hisayafeʼmo keʼaepa gemo avoʼmo kaeno apamiʼniye. 
JOS.24.26	Yasuvaʼa ani gemo mago Goti keʼaepa geʼamo haneʼniya mukufiʼmo avoʼmo kae maleteno mago alopa yafaʼmo alino Ala kava netefeʼmo monoʼmo nehaya noʼmo haopaleʼmo haneʼniya yosamo agiʼamo Oki yosamo aepafiʼmo faino ateʼniye. 
JOS.24.27	Inagi Yasuvaʼa muki Isaleli vayaʼaifeʼmo ina gemo huno hapa painoʼaeʼmo, Ageyo, huno, Ani yafaʼmoʼa Ala kava neʼmoʼa muki laha paiʼniya geʼamo ago afiʼniyaʼmofemo ani yafaʼmoʼa vitanisi agufa gemo huno lapa paigiye. Lapakaemo ani yafaʼmo agetetapaeʼmo huʼnaya polomasi getapieʼmo lapakesamo afigae. Lapakaemo Gotitapimoʼmo lapakameʼyamo oʼamisayafeʼmo alagena yakana huno hanegaiye. 
JOS.24.28	Inagi Yasuvaʼa muki vayaʼmo apatalegeʼa halate koʼapilegamo uʼnae.
JOS.24.29	Ani kavaʼmohutageno Yasuvaʼmo Nani mafaʼnemo Ala kava neʼmo aliʼyaʼamo neʼaliya vekamo vani hataleti teniʼa kafugamo maiteno faliʼniye. 
JOS.24.30	Apakaemo agaiʼa koteʼmo Timanati Sila taonifi mopaleʼmo kiʼa ateʼnae. Ani taonimo Ifalemi vayaʼmogi aveleʼmo Geyasi avemo lamaga haopalegamo haneʼniye. 
JOS.24.31	Yasuvaʼmo afaʼa maiʼniya afinaʼmo Isaleli vayaʼmogimo Ala kava neʼmo geʼamo akame huʼa aliʼyaʼamo aliʼnae. Yasuvaʼmo faliʼnigeʼapaeʼmo Ala kava neʼmoʼa Isaleli vayaʼmo hapa maeno aliʼyaʼamo aliʼniya kavaʼmo ageʼnaya Isaleli vayatama vayaʼmo maiʼnageʼapaeʼmo Isaleli vayaʼmogimo Ala kava neʼmo geʼamo akame huʼa aliʼyaʼamo aliʼnae.
JOS.24.32	Isaleli vayaʼmogimo Yosefe ayamufamo Isipi kotegatiʼmo aliniʼa eʼnaya ayamufamo Sekemi taonifiʼmo kiʼa ateʼnae. Akeyaʼvilagamo Yekopuʼa Hemo nofi vayaʼmogi mopamo vani hataleti siluva moniletiʼmo miya fai maleʼniya mopaleʼmo kiʼa ateʼnae. Hemo mafaʼnemo Sekemiʼae. Isaleli vayaʼmogimo kiʼa ateʼnaya mopaeʼmo Yosefe nofi vayaʼmogi mopae, huʼa huʼnae. 
JOS.24.33	Eliyesaʼmo Eloni mafaʼnemo faliʼnigeʼapaeʼmo Gimiya taonimo Finehasiʼmo Eliyesa mafaʼnemo amiʼnaya taonimo Ifalemi vayaʼmogi aveleʼmo haneʼniya taonifiʼmo kiʼa ateʼnae.
RUT.1.2	Ani vekamo agiʼamo Elimelekiʼae, aʼamo agiʼamo Neyomiʼae, mafaʼneʼalaʼmogani anakiʼanimo Maloniʼe Kiliyoniʼene. Ani afamo anagaʼmo Efalata nofi afamo anagane. 
RUT.1.3	Apakaemo Movapu kotegamo uʼa maiʼneʼapaeʼmo Elimelekiʼa ago falitegeʼapaeʼmo Neyomiʼa agaiʼageʼmo mafaʼneʼalaʼeʼmo magokepi lokaeʼa maiʼnae. 
RUT.1.4	Lole mafaʼnelaʼmoganimo Movapu kote atalaʼmo aliteʼanaeʼmo maiʼnaʼae. Ani atalaʼani anakiʼanimo Opaʼe Lutiʼene. Naya loleʼa agufa kafugamo maiteʼapaeʼmo 
RUT.1.5	Maloniʼe Kiliyoniʼeʼmo ago faliʼnaʼae. Falitaʼagenoʼaeʼmo Neyomiʼa anauʼamoʼmogi mafaʼneʼalanagi huʼa ago falitagenoʼaeʼmo agaiʼageʼmo maiʼniye.
RUT.1.7	Yuta kotega ugefeʼmo kateʼmo magokepi lokaeʼa neʼuʼapaeʼmo 
RUT.1.8	Neyomiʼa anakaefeʼmo hunoʼaeʼmo, Kotanilegamo aitana atagi netanutana itatanimoganiʼeʼmo maiʼao. Alagepa kavaʼmo hutana yagaitana natetetana faliʼnaʼa anautanilaʼmoganiʼeʼmo alagepa hutana yagaitana anateʼnaʼae. Ani kava huno Gotiʼa alagepa kavaʼmo huno yagaino lanatenagetana maiʼao. 
RUT.1.9	Ala kava neʼmoʼa alagepa huno lahana maenagetana utana alu vekalateʼmo maitetana alagepa hutana maiʼao, huno hana paiteno hanaeno neʼnigeʼanaeʼmo lusi kava huʼana aviʼyaʼmo huʼnaʼae. 
RUT.1.10	Huteʼanaeʼmo, haʼao, Kagaeʼekeʼmo lokaeta vayakalegamo ugune, huʼana 
RUT.1.11	ha paiʼnaʼagenoʼaeʼmo, Nanofeloʼnilaʼmoganitanae, huno, afaʼa atagi netana viʼao. Na kava higetanaeʼmo nagaeʼeʼmo magokepi lokaeta ugune, hutana nehaʼae. Magoʼe huʼna halate ve mafaʼnelaʼmo aliʼna anatesugetana ani vekalateʼmo maigaʼafiye. 
RUT.1.12	Haʼao, Ago anekalomo leʼnovanageʼna veleʼmo afaʼa oʼmaiguvanagi ataletana aitana atagi netana kotanilegamo viʼao. Hemeni haniʼilagamo veleʼmo maiteʼna ve mafaʼnelaʼmo aliʼna anatesugeʼana 
RUT.1.13	kosisaʼafeʼmo anakava maisaʼafeʼmo nehaʼafiye. Anakava oʼmaitana utana alu vekalateʼmo maigaʼae. Haʼao, kanale osugiye. Ala kava neʼmoʼa nagaetegamo hosu kavaʼmo huʼnigeʼnaeʼmo nahau huʼna nelanatove, huno hana paiʼniye. 
RUT.1.14	Ani gemo huʼnigeʼana afiteʼanaeʼmo magoʼe huʼana aviʼyaʼmo huʼnaʼae. Opaʼa anofeloʼamoʼmo haeno neteno ataleno uʼniyaʼmonanafa Lutiʼa ataleno oʼuʼniye. 
RUT.1.15	Neyomiʼa Lutifeʼmo hunoʼaeʼmo, Kaganakamoʼmo ago kataleno nofi vayaʼalegaʼe gotiʼamotegaʼeʼmo uʼniye. Agaeʼeʼmo kotanilegamo viʼao, huno ha paiʼnigeno 
RUT.1.16	Lutiʼa hunoʼaeʼmo, nagaefeʼmo, Nataleka uvo, huka osuvo. Nagaeʼeʼmo magokepiʼmo lokaeka oʼugane, huka huteka huka natafauka oʼnato. Haiya kotegamo visapi nagaeʼeʼmo afaʼageʼmo uguʼae. Haiya kotega uka maisapi nagaeʼeʼmo utaʼageʼmo maiguʼae. Vayakamo vayaʼnigeʼmo maigae. Gotikamoʼmo Gotiʼnimokeʼmo maigiye. 
RUT.1.17	Haiya kotega uka maiʼneka falisapi nagaeʼeʼmo ani kotegamo uʼna maiʼneʼna falisugeʼa kiʼa nategae. Falisuʼa kavaʼmokeʼmo laʼagaemo alino fako huno laʼategaiye. Alagi lama gemo nehuve. Ani kavaʼmo osisuvaʼmoʼmo Gotiʼa lusi kava huno hanageke yaʼmo namigiye, huno huteno agoʼyamo ataleʼniye. 
RUT.1.18	Lutiʼa lusi lokiya gemo huno, uguʼae, huno ha paiʼnigenoʼaeʼmo Neyomiʼa ge osuʼniye. 
RUT.1.19	Anakaemo uʼana Metelehamu taonifiʼmo avaʼyi huʼnaʼageʼapaeʼmo muki ani taonifi aʼne anagaʼmogimo ageteʼapaeʼmo, Ani a kanomo Neyomiʼa neʼefi, huʼa huteʼa hapau aiʼnae. 
RUT.1.20	Neyomiʼa hunoʼaeʼmo, Nagaefeʼmo Neyomiyo, hutapa nagi oʼaeyo. Ala kava neʼmoʼa nagaetegamo hosu kavaʼmo huʼniyaʼmofeʼmo Malaʼae, hutapa nagi aeyo, huno hapa paiʼniye. (Neyomiʼae agimo aepaʼamo amogaga neʼaiya ane. Malaʼae agimo aepaʼamo hosu aipamo nekaliya ane.) 
RUT.1.21	Neyomiʼa hunoʼaeʼmo, Mani kotetiʼmo ataleʼna uʼnova afinaʼmo anauʼnimoʼe mafaʼneʼnilaʼeʼmo magokepi lokaeta uʼnone. Muki yaʼnimo aliniʼna uʼnovaʼmonanafa Ala kava neʼmoʼa navalelino eʼnigeʼna nagufaʼageʼmo neʼove. Ala kava neʼmoʼa lusi kava huno hanageke yaʼmo namiʼniyaʼmofeʼmo Neyomiʼa amogaga neʼaiya a kanoe hutapa nagi oʼaeyo, huno hapa paiʼniye. 
RUT.1.22	Ani kava huʼana Neyomiʼe anofeloʼamoʼmo Movapu kotega a kanomo Lutiʼeʼmo Movapu kotegatiʼmo eʼana mali neʼyaʼmo laisigana yaʼmo ago leʼnigeʼa nehatagaya afinaʼmo Metelehamu taonifiʼmo eʼana avaʼyi huʼnaʼae.
RUT.2.2	Lutiʼa Neyomifeʼmo hunoʼaeʼmo, Hoyalegamo uteʼna mali avoyamo hatagauʼa atalesaya mali alagamo alime alime uguve. Mago vekamoʼmo he, kanalene, huno hisigeʼna akame huʼna alime alime visuva kavaʼmo kanalepiye, huno afi geʼnigenoʼaeʼmo Neyomiʼa, he kanalenagi, nanofeloʼnimogamo afaʼa uka ani kavaʼmo huvo, huno ha paiʼniye. 
RUT.2.3	Ha paiʼnigeno Lutiʼa hoyalega uteno mali avoyamo hatagauʼa ataleme uʼnaya vayaʼmo apakame huno alime alime uʼniye. Ina la hoyafiʼmo eʼna maiʼnofi huno agesamo oʼafiʼniyana Movasiʼa Elimeleki nofi vayapati vekamo hoyafikeʼmo eno aliʼyaʼmo aliʼniye. 
RUT.2.4	Aliʼyaʼmo neʼaligenoʼaeʼmo Movasiʼa Metelehamu taonifatiʼmo eno avaʼyi huteno aliʼyaʼamo neʼaliya vayaʼaifeʼmo hunoʼaeʼmo, Ala kava neʼmoʼa lapakaeʼeʼmo magokepi lokaeno maino, huno ke apamamaeʼnigeʼapaeʼmo geʼaleʼmo aeʼa atagaina huʼapaeʼmo, Ala kava neʼmoʼa alino auleno kategaiye, huʼa ha paiʼnae. 
RUT.2.5	Movasiʼa kava vekaeʼmo hunoʼaeʼmo, Uma venemo a kanomo haiya kotega a kanoe, huno 
RUT.2.6	afi geʼnigenoʼaeʼmo, Alu kotegatiʼmo Neyomiʼeʼmo lokaeno eʼniya a kanomo Movapu kotega a kanomo maiʼniye.
RUT.2.7	Netepiʼmo eno nagaefeʼmo hunoʼaeʼmo, Aliʼyaʼmo neʼaliya vayaʼmo apakame huʼna mali avoyamo alime alime ugesuve, huno ge huno nafi geʼnigeʼnaeʼmo he, huʼna ha paiʼnogeno aliʼyaʼmo alime alime eno hemenitomo uluna nopiʼmo maino falu huʼniye, huno ha paiʼniye. 
RUT.2.8	Movasiʼa uno Lutifeʼmo hunoʼaeʼmo, Geʼnimo alagepa huka afiyo. Uka alu vayaʼai hoyafatiʼmo mali avoyamo alika anupa osuvo. Mani hoyafikeʼmo aliʼyaʼnimo neʼaliya aʼne anagaʼeʼmo magokepi lokaeka aliʼyaʼmo aliyo. 
RUT.2.9	Malimo nehatagaya vayaʼmo haiyateʼmo aliʼyaʼmo neʼalifigi apakeka alagepa hu malo. Apaketekaeʼmo aliʼyaʼnimo neʼaliya aʼne anagaʼmo apakame huka magokepi lokaeka aliʼyaʼmo aliyo. Nagae aliʼyaʼmo neʼaliya neya vayaʼaifeʼmo huʼnaeʼmo, Hanageke yaʼmo oʼamiyo, huʼna ago hapa paiʼnove. Anifeʼmo kahausigekaeʼmo uka yafa kepiʼmo he fili eʼa maleʼnaya anitetiʼmo no, huno ha paiʼniye. 
RUT.2.10	Ha paiʼnigeno Lutiʼa ape huno mopafiʼmo aleʼya faino maiʼnenoʼaeʼmo, Nagaemo alu kotega a kanomo maiʼnovaʼmonanafa na kava higekaeʼmo alagepa kaulagamo neʼnagane, huno ha paiʼnigeno 
RUT.2.11	Movasiʼa hunoʼaeʼmo, Anaukamoʼmo ago faliʼnigeka kanofelokamofeʼmo alagepa huno kahauʼniya kavafeʼmo kava gemo ago afiʼnove. Afiʼnovana kokamogi itaka afokamogimogi huka ago apataleka oʼapakeʼnana vayaʼeʼmo maiʼnane, huʼa kava gemo huʼnageʼna afiʼnove. 
RUT.2.12	Ala kava neʼmoʼa kaha maeno kamisigeka maiyo. Kagaemo eka Ala kava neʼmo Isaleli vayaʼai Gotiʼapimo hakufiʼmo fala kiʼnananageno alagepa huno yagaino kategaiye, huno ha paiʼniye. 
RUT.2.13	Ha paiʼnigeno Lutiʼa hunoʼaeʼmo, Nagaemo ina agufa a kanomo maiʼneʼna kagae aliʼyaʼmo noʼaluva a kanomo maiʼnovaʼmonanafa kaipamoʼmo falu huka nateʼnane. Aise gemo nehana geʼmoʼmo alika lokiya vaika neʼnatane, huno ha paiʼniye. 
RUT.2.14	Neʼyaʼmo neʼneʼapaeʼmo Movasiʼa Lutifeʼmo hunoʼaeʼmo, Eka peleti mayamo alika nofi alagafati anipiʼmo aeteka no, huno ha paiʼniye. Lutiʼa aliʼyaʼmo neʼaliya vayaʼeʼmo itopaleʼmo maiʼnagenoʼaeʼmo Movasiʼa mali alagamo ago kae maleʼnaya mali alagamo alino amiʼnigeno neno amu hutegenoʼaeʼmo mago neʼyaʼamo afaʼa haneʼniye. 
RUT.2.15	Magoʼe huno mali avoyamo alino anupa hisiyafeʼmo he tino uʼnigenoʼaeʼmo Movasiʼa aliʼyaʼamo neʼaliya vayaʼaifeʼmo, Mali hayamo neʼmalaya yateʼmo mago ataleʼnisaya mali avoyamo afaʼa aligiyanagi ge ohaiyo. 
RUT.2.16	Mali hayafatiʼmo mago alita halauta maleʼnisageno alisigetapaeʼmo ge ohaiyo, huno hapa paiʼniye. 
RUT.2.17	Ani ge huʼnigenoʼaeʼmo Lutiʼa mali avoyamo alino anupa hume hume neʼvigenoʼaeʼmo yegemo uno lamino faleʼniye. Kayotetiʼmo amagiʼnigeno mali alagaʼageʼmo mopafiʼmo asagauno aiʼnigeno kupiʼmo ku aiʼnigeno laisi kukana huno lusi kava huno kana huʼniye. 
RUT.2.18	Taonifilagamo alininuno anofeloʼamoʼmo ave litenoʼaeʼmo Movasiʼa amiʼnigeno neno amu huteno aliʼniya neʼyaʼeʼmo anofeloʼamoʼmo amiʼniye. 
RUT.2.19	Neyomiʼa Lutifeʼmo hunoʼaeʼmo, Hemenimo mali avoyamo haiyatetiʼmo aliʼnane. Ina la hoyafiʼmo aliʼyaʼmo aliʼnane. Ala kava neʼmoʼa kaha maeʼniya vekamo alino auleno ateno, huno ha paiʼnigeno, Mago vekamo agiʼamo Movasi hoyafiʼmo aliʼyaʼmo aliʼnove, 
RUT.2.20	Huno ha paiʼnigeno Neyomiʼa hunoʼaeʼmo, Ala kava neʼmoʼa alino auleno ateno. Ala kava neʼmoʼa faliʼnaya vayaʼaitegaʼe afaʼa neʼmaiya vayaʼaitegaʼeʼmo ani kavaʼmo huguve, huno hapa paiʼniya kavaʼmo age okaniʼnigeno nehiye. Ani vekamo negafotiʼamoʼmogeno laʼaha maesiya vekamo maiʼniye, huno ha paiʼniye. 
RUT.2.21	Huno ha paiʼnigeno Lutiʼa Movapu kotega a kanomoʼmo hunoʼaeʼmo, Movasiʼa alagepa huno naha maeno naha painoʼaeʼmo, Aliʼyaʼnimo neʼaliya aʼne anagaʼeʼmo lokaeka mali avoyamo aliyo. Alime alime neʼugeʼapao ani aliʼyaʼmo aliʼa hano hiyo, huno naha paiʼniye, huno ha paiʼniye. 
RUT.2.22	Neyomiʼa Lutifeʼmo hunoʼaeʼmo, He, Nanofelo, huno, Alu vekamo hoyalegamo visanaʼmoʼmo mago vayaʼmo kagaetegamo egae. Movasi hoyalega uka aʼne anagaʼeʼmo magokepi lokaeka aliʼyaʼmo alisanaʼmoʼmo alagepa huka maigane, huno ha paiʼniye. 
RUT.2.23	Inagi Lutiʼa apakaeʼeʼmo aliʼyaʼmo alime alime neʼvigeʼapaeʼmo mali avoyamo hatagauʼa hano huge viti avoyamo hatagauʼa hano huge huʼnae. Lutiʼa aliʼyaʼmo neʼalinoʼaeʼmo anofeloʼamoʼeʼmo lokaeno maiʼniye.
RUT.3.2	Ani vekamo Movasiʼa negafokamoʼmo maiʼniye. Aliʼyaʼamo neʼaliya aʼne anagaʼeʼmo lokaeka aliʼyaʼamo aliʼnana vekamo maiʼniye. Hemeni haniʼilagamo ve anagaʼmogimo mali alagaʼe haletiʼyaʼaʼeʼmo sipetiletiʼmo faiʼa kateʼa kokuʼnapiʼmo yaga yaga hisageno yasimoʼmo haletiʼyaʼamo alino halelino neʼvisigeno alagaʼageʼmo mopafiʼmo asagauno aigiye. Movasiʼa ani aliʼyaʼmo alisayategamo uno maigiye. 
RUT.3.3	Uno maiʼnisigekaeʼmo aniʼmo faletaleka alagepa atumo neʼaiya uvelimo faleteka hogote alagepa kukena yakamo vaika aliteka aliʼyaʼmo neʼalisayategamo uka maiyo. Ukaeʼmo aulagaleʼmo uka afole oʼaika maiʼnegenoʼao neʼyaʼe aniʼeʼmo neno hano hino. 
RUT.3.4	Neno hano hutenoʼaeʼmo uno haino havaegefeʼmo hisigekaeʼmo uno haino havaesiya yaʼamo ageka alagepa hu maleʼneka havaeʼnisigekaeʼmo palaketimo alika asagauliʼneka aiyalegatiʼmo falekuka haika aiya afafaleʼmo havao. Henagaʼamo ina kava huvo, huno kaha paigiye, huno ha paiʼniye. 
RUT.3.5	Lutiʼa hunoʼaeʼmo, He kanalenageʼna muki naha paina kavaʼmo akame huguve, huno ha paiʼniye. 
RUT.3.6	Inagi aliʼyaʼmo neʼaliyategamo unoʼaeʼmo muki anofeloʼamoʼmo ha paiʼniya kavaʼmo akame huno huʼniye. 
RUT.3.7	Movasiʼa neʼyaʼmo nege aniʼmo nege huʼnigenoʼaeʼmo aipamoʼmo kanale huʼnigeno uno mali alagamo maleʼnaya yateʼmo havaeʼniye. Au kaleʼnigenoʼaeʼmo Lutiʼa sako huno uno palaketimo alino asagauliʼneno aiyalegatiʼmo faleno uno haino havaeʼniye. 
RUT.3.8	Movasiʼa au kaleʼnenoʼaeʼmo haniʼilaga folaguʼmo aino afe leno havaeyategamo a kanomo eno havaeʼnigeno agetenoʼaeʼmo hau aiʼniye. 
RUT.3.9	Hau aiteno atete hutenoʼaeʼmo ina lagae, huno afi geʼnigenoʼaeʼmo, Ala nene, huno, Nagaemo Lutiʼnageʼmae. Negafoʼnimogamo maiʼnanaʼmofeʼmo kukena yakaletiʼmo alika kofika nato, huno ha paiʼnigeno 
RUT.3.10	Movasiʼa hunoʼaeʼmo, Ala kava neʼmoʼa alino auleno kateʼniye. Hemenimo nehana kavakamoʼmo kanofelokamoʼeʼmo maiʼnekaeʼmo nehana alagepa kavakamo ago aeno aga seʼniye. Asole neya vayaʼmo maiʼneʼa mago neya vayaʼmogi kagemi yaʼapimo hanege mago neya vayaʼmo ohanege huʼniya vayaʼmo maiʼnayanageka mago neya vekaleʼmo maiguve, huka kagesamo oʼafiʼnane. 
RUT.3.11	Muki mani kote ve aʼnemogimo kagaemo kageʼnayana kanale a kanomo maiʼnane, huʼa ago kageʼnayaʼmofeʼmo koli osuvo. Naha paiʼnana gemo afiʼnovanageʼna kaha paigesuve. 
RUT.3.12	Negafokamoʼnamo maiʼnovanageʼna miya faiʼna hatu maeʼna katesuva vekamo maiʼnovaʼmonanafa mago hogote vekamo negafokamoʼmo maitegeʼna agae akamelegati vekamo nagaemo maiʼnove. 
RUT.3.13	Hemenimo manile havaeʼnegeʼnao egamo uʼna aipa agesaeʼmo ge huʼna afi gegauve. Yagaiʼna kategauve, huno hisiyana kanalene. Agaemo hunoʼaeʼmo, yagaiʼna okategauve, huno hisiyana nagaemo afaʼa yagaiʼna kategauve. Gotiʼa maiʼniye, huʼa alagi lama gemo nehaya kava huʼna lama gemo kaha nepauve. Hemenimo halate ago havaeʼnegeno kotino, huno ha paiʼniye. 
RUT.3.14	Lutiʼa halate havaeteno kotino ha oleʼnigenoʼaeʼmo ve aʼnemogimo oʼagesayafeʼmo ago he tino uʼniye. Movasiʼa vayaʼmogimo Lutiʼmo agesayafeʼmo ohauʼniyaʼmofeʼmo hanipiʼmo he tino uʼniye. 
RUT.3.15	Movasiʼa Lutifeʼmo hunoʼaeʼmo, lavolavokamo alika ataleka yakai maleno, huno ha paiʼnigeno Lutiʼa alino ataleno yakai maleʼnigeno laisi kukana yaʼmo alino aeno laku faeno maleteno alino asagauno kofino ateʼniye. Kofino ateʼnigeno kofilino taonifilagamo uno haiʼniye. 
RUT.3.16	Lutiʼa uno haino anofeloʼamotegamo avaʼyi huʼnigenoʼaeʼmo, nanofelo, huno, ago neʼapiye, huno afi geʼnigenoʼaeʼmo Lutiʼa Movasiʼmo muki ha maeʼniya gemo ava ge huno ha paiʼniye. 
RUT.3.17	Ha paiteno magoʼe gemo ha painoʼaeʼmo, Movasiʼa mali alagamo alino namitenoʼaeʼmo, Kanofelokamotegamo kagufaʼagekeʼmo oʼuka neʼyaʼekeʼmo alinika uvo, huno naha paiʼniye, huno ha paiʼnigeno 
RUT.3.18	Neyomiʼa hunoʼaeʼmo, ani kavafeʼmo kahausoli osuka haiya kavaʼmo afole aisifigi aise afinaʼmo afaʼa agava maiyo. Movasiʼa hemenimo afaʼa oʼmaiʼnegaifa ani kavaʼmo alino alagepa huno neʼategaiye, huno ha paiʼniye.
RUT.4.1	Movasiʼa taonimo yafa lafi kegiʼyaleʼmo aliʼa anupa huʼa neʼmaiya yateʼmo uno itopaleʼmo maiʼniye. Maiʼnigeno mago vekamo Elimeleki nofi vayapati vekaeʼmo Movasiʼa ava gemo huʼniya vekamo eʼnigeno ageteno Movasiʼa keya aeno ge hunoʼaeʼmo, Veʼnimo, huno, Eka manileʼmo itopaleʼmo maiyo, huno ha paiʼnigeno eno itopaleʼmo maiʼniye. 
RUT.4.2	Movasiʼa naya loleʼa vayatama vayaʼmo taonifiʼmo neʼyagaiya vayatama vayaʼmo apavalelino eʼnigeʼa magokepi itopaleʼmo maiʼnae. 
RUT.4.3	Maiʼneʼapaeʼmo Movasiʼa agaiʼa anaga vayapati vekaeʼmo, Neyomiʼa Movapu kotegatiʼmo ataleno eno manileʼmo maiʼniye. Elimelekiʼa ago falitegeno Neyomiʼa Elimeleki mopamo laʼagae anaga vayapati vekamo mopaʼamo maketi hisiyafeʼmo hauʼniyanageʼna mago gemo kaha paigesuve. 
RUT.4.4	Kagaemo miya faika hatu maeka atesanafeʼmo kahauʼnisiyana mani vayaʼai apaulagaleʼmo miya faiyo. Kagaemo miya faisanafeʼmo hogote vekamo maiʼnanageʼna kagae kakamelegati vekamo nagaemo maiʼnove. Inagi miya faiʼna hatu maeʼna ategauve, huka hisanaʼmoʼmo naha paiyo, huno afi geʼnigeno, miya faiʼna hatu maeʼna ategauve, huno ha paiʼniye. 
RUT.4.5	Movasiʼa hunoʼaeʼmo, Neyomitetiʼmo mopamo miya faisanaʼmoʼmo Lutiʼmo Movapu kotega kogu a kanoʼeʼmo miya faigane. Faliʼniya vekamo nofi vayaʼamogi mopamo hanesiyafeʼmae, huno ha paiʼnigeno, 
RUT.4.6	Nagaemo afaʼa miya faiʼna hatu maeʼna oʼategauve. Falitesugeʼapaeʼmo mafaʼne anagaʼnimogi oʼalisayaʼmo kanale osugiye. Oʼnahaiyanagi kagaikageʼmo miya faiyo, huno ha paiʼniye. 
RUT.4.7	Akeyaʼvilagamo Isaleli vayaʼmogi huʼnaya kavaʼmo haneʼniyana mago yaʼmo miya faiʼa hatu maeʼa ateʼnaya afinaʼmo ani vayaʼmogimo apaiyaletiʼmo suʼapimo asagiʼa neʼapamiya kavaʼmo haneʼniye. Isaleli vayaʼmogimo ani kavaʼmo ago alita kanale huʼnone, huʼa huteʼa nehaya kavaʼmo haneʼniye. 
RUT.4.8	Ani kavaʼmo haneʼniyaʼmofeʼmo ani vekamoʼa Movasifeʼmo hunoʼaeʼmo, Miya faiyo, huno ha paitenoʼaeʼmo aiyaletiʼmo suʼamo asagino amiʼniye. 
RUT.4.9	Movasiʼa neʼyagaiya vayatama vayaʼe muki vayaʼefeʼmo hunoʼaeʼmo, Mukiʼamogitapamo ani kavaʼmo ago ageʼnae. Hogoteno Neyomiʼa Elimeleki yatenagi Kiliyoni yatenagi Maloni yatenagi huno muki yaʼapileʼmo yagaiʼniye. Hemenimo nagaemo muki yaʼapimo ago miya fauve.
RUT.4.10	Ago miya fauvaʼmofeʼmo Lutiʼmo nagae aʼmo maiye. Maloniʼa ani a kanomo Movapu kotega a kanomo aliʼniyatetiʼmo ago ataleno faliʼniya a kanomo nagaemo ago aluve. Aluvaʼmofeʼmo Maloni anaga vayaʼai mopamo hanegaiye. Maloni anaga vayaʼmo faliʼa hano osuʼa maige maige huʼa maigae. Hemenimo lapakaemo mani nehuva kavaʼmo ago ageʼnae, huno hapa paiʼniye. 
RUT.4.11	Neʼyagaiya vayatama vayaʼmogiʼeʼmo, He, ago ageʼnone. Ala kava neʼmoʼa ani nokafiʼmo esiya a kanomo alagepa huno yagaino ateʼnisigeno asole mafaʼnemo Yekopu atalaʼmo Lesoʼe Liyaʼeʼmo aliʼana apateʼnaʼa kava huno asole mafaʼne anagaʼmo alino apategaiye. Ala kava neʼmoʼa kaha maenageka Efalata nofi vayapatiʼmo kagemi yakaʼe vekamo maiʼneka ala kagi vekamo maiyo. 
RUT.4.12	Ala kava neʼmoʼa kaha maenageʼa mafaʼne anagakamogimo Pelesi nofi vayapatiʼmo Yutagani Temagani mafaʼne anaga vayakana huʼa maigae, huʼa ha paiʼnae. 
RUT.4.13	Movasiʼa Lutiʼmo aliʼnigeno Ala kava neʼmoʼa Lutiʼmo alagepa huno ha maeʼnigeno aipaguʼeʼmo maiteno ve mafaʼnemo alino ateʼniye. 
RUT.4.14	Aʼne anagaʼmogimo Neyomifeʼmo huʼapaeʼmo, Lagaemo Ala kava neʼmo alita auleta ategetao. Ala kava neʼmoʼa ve mafaʼnemo kamiʼniyanageno hemenimo miya faino hatu maeno latesiya vekamo maiʼniye. Ani mafaʼnemo ala agi vekamo maino. 
RUT.4.15	Kanofelokamoʼmo kagaefeʼmo hau ayamopafiʼmo hauʼnigeno alagepa huno kaha neʼmaeyaʼmofeʼmo seveniʼa ve mafaʼnemo alika apateʼnanesinana ago aeno apaka seʼniyesine. Agaemo alino ateʼniya ve mafaʼnemoʼa alagepa huno yagaino kategaiye. Anekalomo ago leʼnananageno alagepa huno yagaino kategaiye, huʼa ha paiʼnae. 
RUT.4.16	Inagi Neyomiʼa ani ve mafaʼnemo avaleno anu kiteno yagaino ateʼniye. 
RUT.4.17	Ani kote aʼne anagaʼmogimo agiʼamo Ometiʼae huʼa ateʼnae. Muki vayaʼaifeʼmo huʼapaeʼmo, Neyomiʼa ve mafaʼnemo ago alino ateʼniye, huʼa hapa paiʼnae. Henagaʼamo Ometiʼa Yesimo alino ateʼnigeno Yesiʼa Neviniʼmo alino ateʼniye. 
RUT.4.18+RUT.4.19+RUT.4.20+RUT.4.21+RUT.4.22	Pelesi aginago vayaʼmogi apakiʼapimo haneʼniye. Ani vayaʼai apakiʼapimo Pelesiʼa Hesaloniʼmo alino ateʼnigeno Hesaloniʼa Lamoʼmo alino ateʼnigeno Lamoʼa Aminanapuʼmo alino ateʼnigeno Aminanapuʼa Nesoniʼmo alino ateʼnigeno Nesoniʼa Samoniʼmo alino ateʼnigeno Samoniʼa Movasiʼmo alino ateʼnigeno Movasiʼa Ometiʼmo alino ateʼnigeno Ometiʼa Yesiʼmo alino ateʼnigenoʼaeʼmo Yesiʼa Neviniʼmo alino ateʼniye.
1SA.1.1	Mago vekamo maiʼniya vekamo agiʼamo Elakenaʼae. Agaemo Ifalemi nofi vayapati vekamogeno Ifalemi aveleʼmo Lema taonifiʼmo maiʼniye. Elakenaʼmo Yelohami mafaʼnemo maiʼnigeno Yelohamiʼmo Ilaihu mafaʼnemo maiʼnigeno Ilaihuʼmo Tohu mafaʼnemo maiʼnigeno Tohuʼmo Yufi mafaʼnemo maiʼniye. 
1SA.1.2	Elakenaʼmo lole atalaʼmo Hanaʼe Penainaʼeʼmo aliʼniye. Penainaʼmo mafaʼnemo alino apateʼniyaʼmonanafa Hanaʼmo mafaʼnemo alino oʼapateʼniye. 
1SA.1.3	Elakenaʼmo muki kafugaʼae kafugaʼaeʼmo taoniʼafatiʼmo ataleno Sailo taonifiʼmo uno asole vayaʼaiteʼmo neʼyagaiya Ala kava netefeʼmo mono huteno ofalinimo huʼniye. Lole vekalaʼmo Hafaniʼe Finiyasiʼeʼmo Ilai mafaʼnelaʼmoganimo Ala kava netefeʼmo monoʼmo huʼana neʼapataʼa vekalaʼmo ani taonifiʼmo maiʼnaʼae. 
1SA.1.4	Elakenaʼmo ofalinimo hisiya afinaʼmo afole aiʼnigenoʼaeʼmo agaemo ofalini ameʼamo alino fako huno magoke magoke huno aʼamo Penainaʼmo amige mafaʼne anagaʼamo apamige huʼniye. 
1SA.1.5	Huʼniyaʼmonanafa Elakenaʼmo Hanafeʼmo hauʼniyaʼmofeʼmo lole agufa yaʼmo Hanaʼmo amiʼniye. Ala kava neʼmoʼa Hana aipamo alino akani maleʼnigeno mafaʼnemo alino oʼateʼniyaʼmonanafa Elakenaʼmo Hanafeʼmo lusi kava huno hauʼniye. 
1SA.1.6	Ala kava neʼmoʼa Hana aipamo alino akani maleʼniyaʼmofeʼmo Penainaʼmo Hanaʼmo aipamoʼmo kana hisiya kavaʼmo alisiyafeʼmo lusi kava huno huʼniye. 
1SA.1.7	Inagi Penainaʼmo muki kafugaʼae kafugaʼaeʼmo Ala kava neʼmo mono notegamo uno haiʼniya afinaʼmo ani agufa hosu kavaʼmo Hanategamo huʼnigenoʼaeʼmo Hanaʼmo alino amalagino aviʼyaʼmo huteno neʼyaʼmo oʼneʼniye.
1SA.1.9	Inagi apakaemo Sailo taonifiʼmo maiʼneʼapaeʼmo neʼyaʼmo ago neteʼapaeʼmo Hanaʼmo he tino uno Ala kava neʼmo mono noʼamo haopaleʼmo avaʼyi huʼnigeno mono huno neʼapateya vekamo Ilaiʼmo Ala kava neʼmo seli mono noʼmo kipateʼmo siyaʼaleʼmo fai maiʼniye. 
1SA.1.10	Hanaʼmo ani kana yaʼmo aliteno lusi kava huno alino amalagino aviʼyaʼmo nehunoʼaeʼmo Ala kava nefeʼmo nunumuʼmo huʼniye. 
1SA.1.11	Ani afinaʼmo agaemo mago alagi lokiya polomasi gemo ina ge huno Ala kava nefeʼmo hunoʼaeʼmo, O Ala kava nene, huʼna, Muki vayaʼaiteʼmo yagaiʼnane. Kagaemo aliʼyakamo neʼaluva akanomo kana aliʼnova kavafeʼmo kagesamo afiteka nagaefeʼmo kage kanika oʼnataleka nagaefeʼmo kagesamo afiteka aliʼyakamo neʼaluva a kanomo mago ve mafaʼnemo namisanageʼnaeʼmo inagi agaemo kamisugeno aliʼyakamo alime alime uno faligiye. Apakaemo ayokaʼmo lagauʼa oʼategae, huno huʼniye.
1SA.1.13	Hanaʼmo aipa agesaʼafikeʼmo nunumuʼmo huʼnigeno Ilaiʼa agaemo ageyana avayamoʼmo kanage kanage huʼnigeno ageʼniyaʼmonanafa Hanaʼa ge huʼniya geʼamo oʼafiʼniye. Oʼafiʼniyaʼmofeʼmo Ilaiʼmo agesamo afinoʼaeʼmo Hanaʼa aniʼmo neteno negi nagi nehiye, huno hutenoʼaeʼmo, 
1SA.1.14	Kagaemo hainu afinaʼmo negi nagi kavakamo atalegane. Lokiya aniʼmo alika atalo, huno huʼnigeno 
1SA.1.15	Hanaʼmo geʼaleʼmo aeno atagaina hunoʼaeʼmo, Ala vekae, huno, nagaemo negi nagi nosuve. Nagaemo nofi alagafati aniʼmo oʼnege miya aniʼmo oʼnege huʼnove. Haʼao, naipamoʼmo kana nehiyaʼmofeʼmo Ala kave nefeʼmo kana aliʼnova yaʼnimo aeʼna hakalo huʼna nunumuʼmo nehuve. 
1SA.1.16	Kagaemo nagaefeʼmo mago hosu a kanomae, huka kagesamo oʼafiyo. Nagaemo lusi kava huʼna aliʼna namalagiʼnogenoʼaeʼmo naipa nagesamoʼmo lusi kana huʼniyaʼmofeʼmo nagaemo nunumuʼmo nehugekaeʼmo ani kavaʼnimo nageʼnane, huno ha paiʼniye. 
1SA.1.17	Inagi Ilaiʼmo ha painoʼaeʼmo, Kaipamoʼmo falu huʼninageka uvo. Isaleli vayaʼmogita Gotitimoʼmo ani ge huka afigeʼnana yaʼmo afaʼa kamino, huno ha paiʼnigeno 
1SA.1.18	agaemo hunoʼaeʼmo, Nagaemo aliʼyakamo neʼaluva aʼmo maiʼnove. Fikumo naha maeka namisanafeʼmo nahauʼniye, huno ha paiteno ataleno uʼniye. Agaemo neʼyaʼmo netenoʼaeʼmo henagaʼamo magoʼe huno aipamoʼmo kana osuʼniye.
1SA.1.20	Mago afinaʼmo utegeno Hanaʼa aipaguʼeʼmo maiteno ve mafaʼnemo alino ateʼniye. Agaemo hunoʼaeʼmo, Nagaemo Ala kava nefeʼmo namiyo, huʼna ge huʼna afigeʼnovaʼmofeʼmo agiʼamo Samiyoʼae, huʼna ategauve. Samiyoʼae agimo aepaʼamo Gotiʼa geʼnimo afiʼniye. 
1SA.1.21	Henagaʼamo Elakenaʼe afamo anagaʼaʼeʼmo muki kafugaʼae kafugaʼaeʼmo nehaya agufa kavaʼmo huʼa Ala kava netefeʼmo ofalinimo huge polomasi geʼamo akame huge hisayafeʼmo Sailo taonifiʼmo uʼnae. 
1SA.1.22	Uʼnayaʼmonanafa Hanaʼa apakaeʼeʼmo oʼuʼniye. Agaemo anauʼamofeʼmo ha painoʼaeʼmo, Mafaʼnemo nuʼmo mosisigeʼnaeʼmo avaleliʼna visugeno Ala kava neʼmo aulagaleʼmo he tino muki afinaʼmo mono aliʼyaʼmo alige alige huno maigiye, huno ha paiʼniye. 
1SA.1.23	Elakenaʼmo hunoʼaeʼmo, Kanalene, huno huteno, Alagepa kavaʼmo haneʼniye, huka kagesamo afiʼnisanana ani kavaʼmo huvo. Nuʼmo mosisiyafeʼmo agava maiyo. Ateʼnegenoʼa Ala kava neʼmoʼa geʼamo alino afole aino ateno, huno ha paiʼniye. Inagi Hanaʼmo noʼapileʼmo maiʼneno nuʼmo amime amime uʼnigenoʼaeʼmo nuʼmo mosiʼniye. 
1SA.1.24	Mafaʼnemo nuʼmo ago mosiʼniya afinaʼmo Hanaʼmo avalelino Sailo taonifiʼmo Ala kava neʼmo mono nopiʼmo uʼniye. Agaemo ofalinimo hisiya yaʼeʼmo alinino uʼniya yaʼmo ve pulumakagi naya loleʼa kilo falaovagi magoke kuʼmo mememo agufaletiʼmo alo huʼniya kupiʼmo nofi alagafati aniʼmo lakiʼniya kunagi huno alinino uʼniye. Mafaʼnemo alagi neya mafaʼnemo maiʼniye. 
1SA.1.25	Apakaemo uʼa avaʼyi huteʼapaeʼmo magoke pulumakamo amagiteʼa ani mafaʼnemo avaleliʼa Ilaitegamo uʼnae. 
1SA.1.26	Hanaʼmo Ilaifeʼmo hunoʼaeʼmo, Ala kava vekae, huʼna, alagi lama gemo huve. Nagaemo mani a kanomoʼnamo manileʼmo eʼna kaulagaleʼmo he tiʼneʼna Ala kava nefeʼmo nunumuʼmo huʼnove. 
1SA.1.27	Nagaemo huʼnaeʼmo, Mago ve mafaʼnemo namiyo, huʼna ge huʼna afi geʼnogenoʼaeʼmo afitenoʼaeʼmo mani mafaʼnemo namiʼniye. 
1SA.1.28	Namiʼniyaʼmofeʼmo nagaemo agaemo Ala kava neʼmo amiʼnove. Ala kava neʼmo aliʼyaʼamo alime alime uno faligiye, huno ha paiʼniye. Inagi apakaemo anileʼmo Ala kava nefeʼmo mono huʼnae.
1SA.2.2	Ala kava nene, huʼna, Kagaemo alagi kaote vekamo maiʼnanageno mago vekamo aote vekamo kagaekana huno oʼmaiʼniye. Kagaemo magokeʼageʼmo maiʼnane. Gotitimogamo kagaekeʼmo alopa yafakana huka maiʼnanageta kahaopaleʼmo alagepa huta neʼmaune. 
1SA.2.3	Ala kava neʼmoʼa alagi ageno alagepa huʼniya Gotiʼa maiʼneno kavatimo alino fako nehiyaʼmofeʼmo lapakaitapi lapakitapileʼmo alita neʼasagaya gemo huge himuʼnamu gemo huge osiyo. 
1SA.2.4	Gotiʼa lokiya ati vayaʼmogi atiʼapimo aeno lo aeʼniyaʼmonanafa lokiyaʼapimo ohaneʼniya vayaʼmo lokiya vaino apateʼniye. 
1SA.2.5	Alopa neʼyaʼmo neʼa apamu huʼnaya vayaʼmogi miyaʼapimo alisayafeʼmo aliʼyaʼmo aliteʼa nesaya neʼyaʼmo neʼaliyaʼmonanafa apaka teʼniya vayaʼmogi hemenimo neʼyaʼmo neʼa apamu nehae. Anamo a kanomoʼa seveniʼa mafaʼnemo alino apateʼniyaʼmonanafa asole mafaʼnemo alino apateʼniya a kanomoʼa hemenimo lokiyaʼamo alagi ohaneʼniye. 
1SA.2.6	Ala kava neʼmoʼa kamitimo apamagige faliʼnaya vayaʼaina afaʼa maisaya yaʼmo apamige nehiye. Agaemo kanolufiʼmo alino apatege kanolufatiʼmo alino he tino apatege nehiye. 
1SA.2.7	Ala kava neʼmoʼa mago vayaʼmo kagemi yaʼapimo ohaneʼniya vayaʼmo alino hamaleno apatege mago vayaʼmo kagemi yaʼapiʼe vayaʼmo alino hamaleno apatege nehiye. Agaemo alino afepi apatege alino asagauno apatege nehiye. 
1SA.2.8	Ma mopamo faino ateʼniya posimo Ala kava neʼmo posi yosamo haneʼniye. Agaemo ma mopamo mani posileʼmo faino ateʼniyaʼmofeʼmo kagemi yaʼapimo ohaneʼniya vayaʼmo mumusopafatiʼmo alino asagauno apatege neʼyafeʼmo aukaya nehaya vayaʼmo laʼnefafatiʼmo alino asagauno apatege nehiyanageʼa ala apaki aliteʼa yagaiʼa apatesayafeʼmae. 
1SA.2.9	Alino apaote apateʼniya vayaʼamogi kateʼmo visagenoʼaeʼmo yagaino apategaiyaʼmonanafa hosu vayaʼmogimo hani huʼniya yapiʼmo maiʼnayanageʼa ge osuʼa maigae. Lokiya vayaʼmo lokiyaʼapiletiʼmo alagepa huʼa oʼmaigayaʼmofeʼmae. 
1SA.2.10	Ala kava neʼmoʼa kokuʼnapatiʼmo hakalu huteno kame vayaʼamo alagi alino hano huno apatalegaiye. Ala kava neʼmoʼa muki ma mopafi vayaʼmo agoti huno apategaiye. Agaemo lekana paino ateʼniya kini vekamo lokiyaʼamo amigiye. He, uvelimo faleno ateʼniya kini vekamo agiʼaleʼmo alino asagauno ategaiye, huno nunumuʼmo huʼniye. 
1SA.2.11	Hanaʼmo nunumuʼmo hutenoʼaeʼmo agaemo Elakenaʼeʼmo Lema taonifiʼmo uʼnayaʼmonanafa aise mafaʼnemo Samiyoʼmo ani koteʼmo maiʼneno Ala kava neʼmo aliʼyaʼamo Ilai aulagaleʼmo aliʼniye.
1SA.2.13	Mono huʼa neʼapataya vayaʼmogimo Goti gemo akame osuʼnayana mago vekamoʼmo ofalinimo hisiyafeʼmo eʼnigeno ani lole vekalaʼmo aliʼyaʼanimo neʼaliya vekamo ameʼamo alisiyafeʼmo loleʼe magoʼe aveʼmo haneʼniya fokumo alinino eʼniye. 
1SA.2.14	Ani vekamoʼmo fokuletiʼmo haiya agufa ameʼamo samofatiʼmo amuko anipatiʼmo aeno lanu paiʼnigeno ani fokuleʼmo haneʼnifi inagi alinino uʼniye. Anakaemo ani agufa hosu kavaʼmo muki Isaleli vayaʼaitegamo Sailo taonifiʼmo ofalinimo hisayafeʼmo aliniʼa eʼnaya vayaʼaitegamo huʼnaʼae. 
1SA.2.15	Magoʼe hosu kavaʼmo huʼnaʼae. Ofalini afayaʼamo okaeʼnagenoʼaeʼmo ani mono huʼana neʼapataʼa vekalaʼani aliʼyaʼmo neʼaliya vekamoʼmo eno ofalinimo huʼniya vekaeʼmo hunoʼaeʼmo, Mono huno neʼapateya vekamoʼa samofiʼmo nekaya ameʼaeʼmo ohauʼniye. Okaeʼnana ameʼamo amiyo. 
1SA.2.16	Agaemo ani ofalinimo hisiyafeʼmo huʼniya vekamoʼmo hunoʼaeʼmo, Apakaemo hogoteʼa afayaʼamo atafiʼmo kae maleʼnisageka henagaʼamo haiya agufa ameʼaeʼmo kahauʼnisifigeka aligane, huno ha paiʼniyana, haʼao, huno, Kagaemo hemenigeʼmo namiyo. Oʼnamisanana nagaiʼnigeʼmo lokiyaʼniletiʼmo aliguve, huno ha paiʼniye. 
1SA.2.17	Ani Ilai lole neya mafaʼnelaʼmoganimo huʼnaʼa hosu kavaʼmoʼa Ala kava neʼmo aulagaleʼmo alagi hosu kavaʼmo haneʼniye. Ala kava netefeʼmo ofalinimo hisayafeʼmo aliniʼa eʼnaya vayaʼmogimo Ala kava netefeʼmo ofalinimo hisaya kavafeʼmo alagi ohapauʼniye.
1SA.2.19	Itaʼamoʼmo muki kafugaʼae kafugaʼaeʼmo mago aise alapaʼage yatala kukenamo aeʼniye. Itaʼafoʼalaʼmoganimo muki kafugaʼaeʼmo ofalinimo hisaʼafeʼmo eʼanaeʼmo itaʼamoʼmo ani alapaʼage yatala kukenamo alinineno Samiyoʼmo amiʼniye. 
1SA.2.20	Ani afinaʼmo Ilaiʼa Elakenaʼe aʼaʼeʼmo alino auleno anateteno Elakenafeʼmo hunoʼaeʼmo, Akamoʼmo ani mafaʼnemo Ala kava neʼmo amiʼniyaʼmofeʼmo Ala kava neʼmoʼa ani a kanoletiʼmo asole kaginago vayaʼmo kamino, huno ha paiʼnigeʼana noʼanilegamo uʼnaʼae. 
1SA.2.21	Ala kava neʼmoʼa eno Hanaʼmo ha maeʼnigeno Hanaʼmo loleʼe magoʼe mafaʼnegi lole a mafaʼnelanagi huno alino apateʼniye. Ani afinaʼmo neya mafaʼneʼamo Samiyoʼmo Ala kava neʼmo aulagaleʼmo ko siʼniye.
1SA.2.23	Afiʼniyaʼmofeʼmo hana painoʼaeʼmo, Na kava higetanaeʼmo ani hosu kavaʼmo nehaʼae. Muki vayaʼmogimo eʼa lanakae kavafeʼmo naha nepaiye. 
1SA.2.24	Nagaemo alagepa lanava gemo noʼafuve. Ala kava neʼmo vayaʼamogimo hosu kavaʼmo hisayafeʼmo alitana afole aitana neʼapataʼae. 
1SA.2.25	Mago vekamoʼmo mago vekalegamo hosu kavaʼmo nehisiyaʼmoʼmo agoti gemo neʼafiya vekamoʼa alino fako huno anategaiyaʼmonanafa mago vekamoʼmo Ala kava netegamo hosu kavaʼmo hisiyaʼmoʼmo ina laʼmo ha maegaiye. 
1SA.2.26	Ani afinaʼmo Samiyoʼmo kosime kosime haino yatala huʼnigeʼapaeʼmo Ala kava neʼe vayaʼmogiʼeʼmo huʼniya kavafeʼmo magoʼe huno lusi kava huno hapauʼniye.
1SA.2.28	Nagaemo muki Isaleli nofi vayapatiʼmo Eloni nofi vayaʼmogi mono huʼa neʼapataya vayaʼmo maisayafeʼmo lekana paiʼna oʼapateʼnofiye. He, apakaemo yafa hiʼyalamuteʼmo ofalinimo huge alagepa atumo neʼaiya laʼnefamo kaege naulagaleʼmo mono kukenamo vaige hisayafeʼmo lekana paiʼna apateʼnove. Nagaemo hapa paiʼnaeʼmo, Isaleli vayaʼmogimo atafiʼmo muki kaesaya ofalinimo atupaʼamo afaʼa negae, huʼna hapa paiʼnove. 
1SA.2.29	Ani kavaʼmo huʼnovaʼmofeʼmo na kavaʼmo higetapaeʼmo mono noʼnifiʼmo ofalinimo hiyo, huʼna lapa paiʼnova ofalini kavateʼmo aitapa lanu paiʼnae. Lapafayaʼe vayaʼmo hamalesayafeʼmo Isaleli vayaʼnimogi neʼnamiya ofalini yapatiʼmo hogote ameʼamo aliʼnae. Kagaemo mafaʼnekalaʼmogani anakiʼanileʼmo alika asaga nehanaʼmonanafa nagiʼnileʼmo alika afepiʼmo neʼnatane. 
1SA.2.30	Ani kavaʼmo nehanaʼmofeʼmo Ala kava neʼmoʼnamo Isaleli vayaʼmogi Gotiʼapimoʼnamo huʼnaeʼmo, Hogoteʼna ina ge huʼna kaha paiʼnaeʼmo, Muki afinaʼmo mafaʼnekamogiʼe afokamo mafaʼnemogiʼeʼmo naulagaleʼmo aliʼyaʼnimo aligae, huʼna kaha paiʼnovaʼmonanafa hemenimo ina gemo huve. Haʼao, magoʼe hutapa aliyaʼnimo oʼaligae. Ala nagimo neʼnamiya vayaʼaina ala apakimo apamiguve. Nagaefeʼmo ina agufa gotiʼae, huʼa nehaya vayaʼaifeʼmo, ina agufa vayane, huʼna huguve. 
1SA.2.31	Afiyo, huʼna, Mago afinaʼmo utegeʼna nagaemo muki neya mafaʼnekamo kamitimo apamagisugeʼa kagae afamo anagapatiʼmo kosuna vayaʼmo oʼmaigae. 
1SA.2.32	Agesanana hanageke yaʼmo mono noʼnifiʼmo afole aisigeka agegane. Nagaemo Isaleli vayaʼaitegamo alagepa kavaʼmo nehuvaʼmonanafa hosu yaʼmo agegane. Kagae afamo anagapatiʼmo kosuna vayaʼmo oʼmaigae. 
1SA.2.33	Oʼmaigayaʼmonanafa kamitimo oʼapamagisuva vayaʼmogi kaipa kagesamo aliʼa hosu huʼa katalesagenoʼaeʼmo kaulagamo fali kaegekana hugiye. 
1SA.2.34	Mago alagena kavaʼmo afole aisigeka agegane. Lole mafaʼnekalaʼmo Hafaniʼe Finiyasiʼeʼmo anakaemo magoke afinakeʼmo faligaʼae. 
1SA.2.35	Falisaʼageʼna nagaemo mago mono huno apatesiya vekamo alagepa aliʼyaʼmo alisiya vekamo aliʼna he tiʼna atesugenoʼaeʼmo agaemo muki naipa nagesafiʼmo haneʼniya kavaʼmo hugiye. Nagaemo aginago vayaʼamo lokiya vaiʼna apatesugeʼa alagi he tiʼa lokiya vaigae. Agaemo uvelimo lakiʼna faleʼna ateʼnova kini vekanimo aulagaleʼmo muki afinaʼmo aliʼyaʼmo aligiye. 
1SA.2.36	Henagaʼamo muki kagae nofi vayaʼmogimo agaetegamo eʼa ape huʼneʼa aise moniʼe aise neʼyaʼeʼmo alisayafeʼmo ge huʼa afigegae. Ge huʼapaeʼmo, Kahaoke hove. Aise neʼyaʼmo nesuva aliʼyaʼmo alisuvafeʼmo mono huʼna apatesuva aliʼyateʼmo navaleka nato, huʼa ge huʼa afigegae.
1SA.3.2	Ani agufa afinaʼmo mago haniʼilagamo Ilaiʼmo mono noʼafiʼmo nehavaeya yateʼmo havaeʼniye. Aulagamo fali kaeʼniyaʼmofeʼmo alagepa huno oʼageʼniye. 
1SA.3.3	Samiyoʼmo Goti kotalake kesiʼamo haneʼniya yapiʼmo havaeʼnigeno kotisiyafeʼmo hogo huʼniyaʼmonanafa lamumoʼmo leʼniye. 
1SA.3.4	Inagi Ala kava neʼmoʼa Samiyofeʼmo ge hunoʼaeʼmo, Samiyo, huno huʼnigeno ve, huno, nagaemo maiʼnove, huno huʼniye. 
1SA.3.5	Agaemo he tino nagu nagu huno Ilaitegamo uno hunoʼaeʼmo, Nagaefeʼmo ge huʼnanaʼmofeʼmo eʼnove, huno huʼniyaʼmonanafa Ilaiʼmo hunoʼaeʼmo, Kagaefeʼmo ge osuʼnove. Halate uka havao, huno hapaiʼnigeno uno havaeʼniye. 
1SA.3.6	Ala kava neʼmoʼa halate agaefeʼmo ge huʼnigenoʼaeʼmo Samiyoʼmo he tino uno Ilaifeʼmo hunoʼaeʼmo, Kagaemo nagaefeʼmo ge huʼnanaʼmofeʼmo nagaemo eʼnove, huno huʼniyaʼmonanafa Ilaiʼmo hunoʼaeʼmo, Mafaʼneʼnimogae, huno, nagaemo kagaefeʼmo ge osuʼnove. Kagaemo halate uka havao, huno ha paiʼniye. 
1SA.3.7	Inagi hogoteno Ala kava neʼmoʼa Samiyofeʼmo ge osuʼniyaʼmofeʼmo Samiyoʼa Ala kava neʼmo oʼageʼniye. Ala kava neʼmoʼa geʼamo alino ave oliʼnigeno oʼafiʼniye. 
1SA.3.8	Ala kava neʼmoʼa henagaʼamo halate napa tali afinaʼmo Samiyofeʼmo ge huʼnigeno he tino Ilaitegamo uno hunoʼaeʼmo, Nagaefeʼmo ge huʼnanaʼmofeʼmo eʼnove, huno ha painiye. Inagi Ilaiʼmo afiʼniyana Ala kava neʼmokeʼmo Samiyofeʼmo ge nehiye, huno afiʼniye. 
1SA.3.9	Afiʼniyaʼmofeʼmo Ilaiʼmo ha painoʼaeʼmo, Kagaemo uka halateʼmo havao. Havaeʼnisanagenoʼaeʼmo kagaefeʼmo ge hisigekaeʼmo inagi kagaemo ani gemo huka huvo. Ala kava nene, huka, aliʼyakamo neʼaluva vekamoʼna gekamo nagetafo huʼna afiʼnovaʼmofeʼmo naha paiyo, huka huvo, huno ha paiʼnigeno Samiyoʼa uno hipaleʼmo havaeʼniye.
1SA.3.10	Ala kava neʼmo eno he tiʼnenoʼaeʼmo hogoteno agaefeʼmo ge huʼniya agufa gemo huno, Samiyo, Samiyo, huno ge huʼniye. Samiyoʼa geʼaleʼmo aeno atagaina huno, Aliʼyakamo neʼaluva vekamoʼnamo afiʼnovanagi huvo, huno ha paiʼniye. 
1SA.3.11	Huno ha paiʼnigeno Ala kava neʼmoʼa Samiyofeʼmo hunoʼaeʼmo, Afiyo, huno, nagaemo mago kavaʼmo Isaleli vayaʼmogi folagapiʼmo huguvanageʼa ani kavafeʼmo ava gemo afisaya afinaʼmo lusi kava huʼa hapau aigae. 
1SA.3.12	Ani afinaʼmo muki hosu kavafeʼmo Ilai afamo anagafeʼmo gemo huʼnova agufa kavaʼmo aepa faiʼna huʼna hano huguve. 
1SA.3.13	Lole mafaʼneʼalaʼmo alagi hosu vekalaʼmo aliʼana anateʼnaʼanageno Ilaiʼmo anatafauno oʼanateʼniyaʼmofeʼmo nagaemo ha paiʼnaeʼmo, Ageʼnana hosu kavatefeʼmo afamo anagakamo agoti huʼna apatesugeʼa muki afinaʼmo hosu kavategamo maige maige huʼa maigae, 
1SA.3.14	Huʼniyaʼmofeʼmo nagaemo nagoʼyamo ataleʼna Ilai afamo anagafeʼmo hapa paiʼnaeʼmo, Ofalinimo hisaya kavatetiʼmo hosu kavatapimo aliʼna oʼatalesugeno hanege hanege huno hanegaiye, huʼna hapa paiʼnove.
1SA.3.16	Inagi Ilaiʼmo Samiyofeʼmo keya aenoʼaeʼmo, Samiyo mafaʼneʼnimogae, huno huʼnigeno he, huno, maiʼnove, huno huʼniye. 
1SA.3.17	Ilaiʼmo agaefeʼmo hunoʼaeʼmo, Ala kava neʼmoʼa na agufa gemo kaha paiʼniye. Kagaemo mago gemo nagaefeʼmo fala kika oʼnato. Kagaemo mago kaha paiʼniya gemo fala kisanaʼmoʼmo Gotiʼa kagaetegamo alopa hosu kavaʼmo hino, huno ha paiʼniye. 
1SA.3.18	Inagi Samiyoʼmo mago gemo fala okino muki geʼamo ha paiʼnigeno Ilaiʼmo afitenoʼaeʼmo, Agaiʼageʼmo Ala kava neʼmae. Hauʼnisiya kavaʼmo afaʼa hugiye. 
1SA.3.19	Samiyoʼmo ko nesigenoʼaeʼmo Ala kava neʼmoʼa agaeʼeʼmo magokepiʼmo lokaeno maiʼneno ha maeʼnigeno Samiyo geʼamo mopafiʼmo fiku asagauno oʼaiʼniye. 
1SA.3.20	Muki haopalegamo maiʼnaya Isaleli vayaʼmogimo Neni taonifatiʼe Miyasipa taonifatiʼeʼmo eʼa maiʼnaya vayaʼmogimo Samiyoʼmo ageʼapaeʼmo Ala kava neʼmoʼa agaiʼalegati gemo alinineno aeno hakalo hisiya vekamo maisiyafeʼmo alagi alino he tino ateʼnigeʼa ageʼnae. 
1SA.3.21	Ageʼnageno Ala kava neʼmoʼa Sailo taonifiʼmo halate Samiyotegamo afole aiʼniye. Ala kava neʼmoʼa Sailo taonifiʼmo emineno geʼaletiʼmo agaiʼamo alino aveliʼnigeno Samiyoʼmo ageʼniye. Inagi Samiyo geʼamo muki Isaleli vayaʼaitegamo afole aiʼniye.
1SA.4.2	Filisatini ati vayaʼmogimo kame hisayafeʼmo alo huteʼa eʼa Isaleli ati vayaʼeʼmo kamemo huteʼa huʼa aeʼa apaka seteʼa fo tauseniʼa agufa vayaʼmo kamitimo hapaeʼnae. 
1SA.4.3	Isaleli ati vayaʼmogi seli noʼapilegamo halate eʼnageʼapaeʼmo Isaleli vayatama vayaʼmogi huʼapaeʼmo, Na kavaʼmo higenoʼaeʼmo Ala kava neʼmoʼa Filisatini vayaʼmo apateʼnigeʼapaeʼmo lagaemo aeʼa lagaseʼnae. Lagaemo mago vayaʼmo alita apatesunageʼa uʼa Sailo taonifatiʼmo Ala kava neʼmo kotalake kesiʼamo aliniʼa egae. Ani kesimoʼmo kame vayatimogi apayapatiʼmo lagufamo alino katino lategaiye, huʼa huʼnae. 
1SA.4.4	Inagi apakaemo mago vayaʼmo aliʼa apatageʼa Sailo taonifilagamo uʼa Ala kava neʼmo muki vayaʼaiteʼmo yagaiʼniya vekamo lole enisole vekalaʼmogani anauneʼamo folagapiʼmo haneʼnigeʼa kotalake kesiʼamo aliʼnae. Apakaemo kesimo aliniʼa eʼnageʼana Ilai mafaʼnelaʼmo Hafaniʼe Finiyasiʼeʼmo kesileʼmo yagaitaʼageʼapaeʼmo ani vayaʼeʼmo magokepiʼmo lokaeʼa eʼnae.
1SA.4.6	Filisatini vayaʼmogimo ani ge huʼa keya aeʼa ge huʼnaya gemo afiteʼa huʼapaeʼmo, Na kavaʼmo higeʼapaeʼmo Himulu vayaʼmogi ani agufa gemo huʼa lusi kava huʼa ge nehae, huʼa huʼnageʼa mago vayaʼmogi huʼapaeʼmo, Ala kava neʼmo kesiʼamo seli noʼapileʼmo eʼniye, huʼa hapa paiʼnae. 
1SA.4.7	Ani gemo afiteʼapaeʼmo koli huteʼa ina gemo huʼapaeʼmo, Gotiʼa Isaleli vayaʼmogi seli noteʼmo eʼniye. Vaehae, huʼa, ani agufa kavaʼmo afole oʼaiʼniyaʼmofeʼmo hosu yaʼmo aligune. 
1SA.4.8	Vaehae, huʼa, Ina laʼmo laha maeno ani lokiya gotigi apayapatiʼmo lagufamo alino katino lategaiye. Ani gotigigeʼmo kaʼme kotegamo Isipi vayaʼmo alu hosu kayoteti alu hosu kayotetiʼmo apamagiʼnae. 
1SA.4.9	Lokiya vaita maiyo. Ve anagaʼmogimo nehaya agufa kavaʼmo hutapa he tita lokiya vaita maiʼnetapa kamemo hiyo. Apakaemo lagaeteʼmo kalavusi aliʼyaʼmo aliʼnaya agufa kavaʼmo hutapa Himulu vayaʼaiteʼmo kalavusi aliʼyaʼmo aligae. Ve anagakana hutapa kame hiyo. 
1SA.4.10	Inagi Filisatini vayaʼmogi kame huʼa Isaleli vayaʼmo aeʼa apaka seʼnageʼa muki Isaleli vayaʼmo ataleʼa apaune hetaleʼa seli noʼapilegamo uʼnae. Filisatini vayaʼmogi asole vayaʼmo kamitimo hapaeʼnae. Teti tauseniʼa Isaleli ati vayaʼmo alagi kamitimo hapaeʼnageʼa faliʼnae. 
1SA.4.11	Apakaemo Ilai lole mafaʼneʼalaʼeʼmo kamitimo hanaeteʼapaeʼmo Ala kava neʼmo kotalake kesiʼamo aliʼnae.
1SA.4.13	Eno avaʼyi huʼnigeno Ilaiʼmo ka agiʼnaleʼmo siyateʼmo fai maiʼniye. Agaemo Goti kotalake kesiʼaeʼmo agesa alaʼamo afiteno koli huteno yagaino maiʼniye. Inagi ani ati vekamo eno Isaleli vayaʼmo kame huʼa aeʼa apaka seʼnaya kavafeʼmo ava gemo huno vayaʼaifeʼmo hapa paiʼnigeʼa muki taonifiʼmo maiʼnaya vayaʼmogi lusi kava huʼa koli huteʼa alopa gefatiʼmo huʼnae. 
1SA.4.14+1SA.4.15	Ani afinaʼmo Ilaiʼmo naeti eitiʼa kafugamo maiʼnigeno aulagamo alagi fali kaeʼnigeno oʼageʼniye. Inagi Ilaiʼmo vayaʼmogimo apano aeʼnageno afitenoʼaeʼmo agaemo hunoʼaeʼmo, Na kavaʼmo higeʼapaeʼmo apano neʼae, huno apafi geʼnigeno ani ati vekamoʼmo malage huno Ilaitegamo eno ha paiʼniye. 
1SA.4.16	Agaemo hunoʼaeʼmo, Hemenimo nagaemo kamefatiʼmo naune heʼna eʼnove, huno huʼnigeno Ilaiʼmo, Mafaʼneʼnimo, huno, na kavaʼmo afole aiʼniye, huno ge huno afi geʼniye. 
1SA.4.17	Ani eʼniya ati vekamoʼmo geʼaleʼmo aeno atagaina hunoʼaeʼmo, Filisatini vayaʼmogimo lagaeʼeʼmo kame huteta huʼa aeʼa lagaseʼnageta laune he taleta eʼnonageʼa asole vayaʼmo faliʼnae. Apakaemo Hafaniʼe Finiyasiʼeʼmo kamitimo hanaeteʼa Goti kotalake kesiʼamo ago aliʼnae. 
1SA.4.18	Ilaiʼmo Goti kotalake kesimo aliʼnaya kavafeʼmo ava gemo afitenoʼaeʼmo agaemo siyaʼaletiʼmo akamelegatiʼmo kegiʼya kipateʼmo asagauno aiʼnigeno lugoʼamo aeno apalo tiʼnigeno faliʼniye. Agaemo ago kosuna leʼnigeno afayamoʼmo huʼniyaʼmofeʼmo ago faliʼniye. Agaemo fotiʼa kafugamo Isaleli vayaʼaiteʼmo yagaino apateʼniye.
1SA.4.19	Ani afinaʼmo Ilai anofeloʼamoʼmo Finiyasi aʼmo aipaguʼeʼmo maiʼneno mafaʼnemo alino atesiya kanaʼamo ago hogo huʼniye. Filisatini vayaʼmogimo Goti kotalake kesiʼamo ago alige kanofelokamoʼe anaukamoʼeʼmo anakaemo falige huʼnaʼae, huʼa ha paiʼnageno afiʼniye. Afitenoʼaeʼmo mafaʼnemo alino atesiyafeʼmo agafu kiʼnigeno mafaʼnemo alino ateʼniye. 
1SA.4.20	Agaemo falisiya kanaʼamo hogo huʼnigeʼapaeʼmo ha maeʼnaya aʼne anagaʼmogi huʼapaeʼmo, Kagaemo ve mafaʼnemo ago alika ateʼnanaʼmofeʼmo koli osuvo, huʼa ha paiʼnayaʼmonanafa geʼapieʼmo agesamo oʼafino geʼapileʼmo aeno atagaina osuʼniye. 
1SA.4.21	Osuʼniyaʼmonanafa agaemo hunoʼaeʼmo, Agaemo mafaʼnemo agiʼamo Ikamotiʼae, huno ateʼniye. Ani agimo aepaʼamo hale konali yaʼmo ago lataleno uʼniye. Goti kotalake kesimo ago aliʼnayaʼmofeʼmo Goti ha le konali yaʼamo Isaleli vayaʼmo apataleno uʼniye, huno huʼniye. 
1SA.4.22	Agaemo hunoʼaeʼmo, Goti kotalake kesimo ago aliʼnayaʼmofeʼmo Goti ha le konali yaʼamo Isaleli vayaʼmo apataleno uʼniye, huno hapa paiʼniye.
1SA.5.2	Apakaemo kotalake kesimo aigofe gotiʼapimoʼmo Negoni mono nopiʼmo aliniʼa haiʼa Negoniʼmo yafatetiʼmo alo huʼa maleʼnaya auneʼamo haopaleʼmo maleʼnae. 
1SA.5.3	Inagi egaʼamo netepiʼmo Asanoti vayaʼmo he tiʼa agayana Negoni aunemo mopafiʼmo augosalegatiʼmo Ala kava neʼmo kotalake kesi aulagamo asagauno aiʼnigeʼa ageʼnae. Apakaemo Negoniʼmo aliʼa noʼaleʼmo halate he tiʼa ateʼnae. 
1SA.5.4	Inagi apakaemo haniʼilagamo havaeteʼapaeʼmo netepiʼmo mono notegamo uʼa auneʼamo agayana Ala kava neʼmo kotalake kesi aulagamo halate asagauno aiʼnigeʼa ageʼnae. Negoni agenopaʼe ayaʼeʼmo aino lo aeno kipateʼmo haneʼniye. Negoni alu yaʼageʼmo atupaʼamo haneʼniye. 
1SA.5.5	Ani kavatefeʼmo mono huʼa neʼapataya vayaʼe Negonifeʼmo mono nehaya vayaʼeʼmo asagauno aiʼniya kipateʼmo apaiyamo oʼaeʼa aeʼa haleʼnae.
1SA.5.7	Asinoti vayaʼmogimo ani kavaʼmo ageteʼa huʼapaeʼmo, Isaleli vayaʼai Gotiʼapimoʼmo lagaeʼeʼmo oʼmaigiye. Agaemo lagaeʼe gotitimoʼmo Negoniʼeʼmo lusi kava huno kayoʼmo lamiʼniye, huʼa huʼnae. 
1SA.5.8	Huʼnayaʼmofeʼmo apakaemo mago vayaʼmo aliʼa apateʼnageʼa Filisatini kini vayaʼmo naya magokayagaʼa vayaʼaitegamo uʼa aliʼa anupa huʼa apateʼnae. Apakaemo huʼapaeʼmo, Lagaemo Isaleli vayaʼai Gotiʼapimo kotalake kesiʼalegamo na kavaʼmo hisune, huʼa apafi geʼnageʼapaeʼmo, Alinita Gati taonifiʼmo viyo, huʼa geʼapileʼmo aeʼa atagaina huʼnae. Ani gemo huʼnayaʼmofeʼmo apakaemo Isaleli vayaʼai Gotiʼapimo kesiʼamo aliniʼa uʼnae. 
1SA.5.9	Aliniʼa uʼnageno Ala kava neʼmoʼa ani taonifiʼmo maiʼnaya vayaʼeʼmo lusi kava huno himamuʼaletiʼmo apamagiʼniye. Agaemo afa vayaʼe apaki haneʼniya vayaʼeʼmo hosu apausageʼmo apamaeʼniya kavaʼmo huʼniye.
1SA.5.10	Huʼniyaʼmofeʼmo apakaemo Goti kesiʼamo aliʼa apamiʼnageʼa Ikaloni taonifiʼmo aliniʼa uʼnae. Kotalake kesimo aliniʼa uʼa avaʼyi nehageʼapaeʼmo Ikaloni vayaʼmogimo alopa gefatiʼmo huʼapaeʼmo, Vaehae, huʼa, lagaeʼe vayatiʼeʼmo kamitimo lamagisiyafeʼmo Isaleli vayaʼai Gotiʼapimo kotalake kesiʼamo alini eʼnae, huʼa huʼnae. 
1SA.5.11	Inagi apakaemo Filisatini kini vayaʼaifeʼmo ge huʼnageʼa eʼnageʼapaeʼmo kini vayaʼaifeʼmo huʼapaeʼmo, Lapakaemo Isaleli vayaʼai Gotiʼapimo kesimo halate alita apamigeʼa aliniʼa agaiʼa koʼalegamo viyo. Agaemo lagaeʼe afamo anagatiʼeʼmo kamitimo olamagisiyafeʼmae, huʼa huʼnae. Gotiʼa himamuʼaletiʼmo lusi kava huno taonifiʼmo maiʼnaya vayaʼmo kamitimo apamagiʼniyaʼmofeʼmo ani gemo huʼnae. 
1SA.5.12	Ofaliʼa afaʼa maiʼnaya vayaʼmo apakufaleʼmo apausageʼmo apamaeʼniya vayaʼmogimo yulagefa aiʼnageno taonifatiʼmo yulagefa aiʼnaya gemoʼmo kokuʼnapiʼmo uno haiʼniye.
1SA.6.1	Ala kava neʼmo kotalake kesimo Filisatini vayaʼai kotegamo seveniʼa kaimo hanetegeʼapaeʼmo 
1SA.6.2	apakaemo mono huʼa neʼapataya vayaʼe afole aisiya kavaʼmo neʼagaya vayaʼefeʼmo keya aeʼa ge huʼnageʼa eʼnageʼa ge huʼa apafigeʼnae, Lagaemo Ala kava neʼmo kotalake kesiʼaleʼmo na agufa kavaʼmo hugune. Haiya kava huta alita atesunageno koʼalegamo ugiye, huʼa ge huʼa apafigeʼnae. 
1SA.6.3	Mono huʼa neʼapataya vayaʼe afole aisiya kavaʼmo neʼagaya vayaʼeʼmo huʼapaeʼmo, Lapakaemo Isaleli vayaʼmogi Gotiʼapimo kotalake kesimo alita atesageʼa aliniʼa visayaʼmoʼmo ani yaʼageʼmo alita apatesageʼa aliniʼa oʼviyo. Lapakaemo kavatapimo anonatapimo alita hano hisaya ofaliniʼeʼmo amitetapa alita apatesageʼa aliniʼa ugae. Ani kavaʼmo hisayaʼmoʼmo lapakaemo kaitatapimo lahapagesigetapa ageta alagepa hutetapaeʼmo ani hosu kavaʼmo huʼnonagenoʼaekeʼmo Gotiʼa kayoʼmo nelamiye. 
1SA.6.4	Apakaemo huʼapaeʼmo, Inagi lagaemo na agufa ofalinimo Gotina amisune, huʼa ge huʼa apafigeʼnageʼapaeʼmo, Goliletiʼmo alita lapaya magokayagaʼa lapausageʼmo lapakufaleʼmo lapamaeʼniya auneʼamo alo huge lapaya magokayagaʼa kafamo auneʼamo alo huge hutetapa kotalake kesiʼeʼmo apamigeʼa aliniʼa viyo. Alopa kaitaʼmo lahapauʼniya kava hutapa kini vayatapimo kaitamo hapauʼniyaʼmofeʼmo lapaya magokayagaʼa auneʼamo alo hiyo. Kini vayatapimo lapaya magokayagaʼa vayaʼmo maiʼnaya kavatefeʼmo alo hiyo. 
1SA.6.5	Hiyaʼmofeʼmo lapausageʼmo auneʼamo alo huge kafa anagaʼmogimo muki kotileʼmo aliʼa hosu huʼa neʼataya kafa anagaʼmogi apauneʼamo alo huge hutetapa Isaleli vayaʼai Gotiʼapimo hale konali yaʼmo amiyo. Agaemo magoʼe huno kayoʼmo olapamige gotitapimogimo kayoʼmo oʼapamige kotapimo alino hosu osuge hugiye. 
1SA.6.6	Isipi vayaʼe Isipi kini vekaʼeʼmo apaipamo aliʼa lokiya vaiʼa ateʼnayaʼmonanafa Isaleli vayaʼmogi Gotiʼapimoʼmo himamu kavaʼmo Isipi vayaʼaitegamo huʼnigeʼa Isaleli vayaʼmo afaʼa apataleʼnageʼa Isipi kotegatiʼmo ataleʼa oʼuʼnafiye. Na kava higetapaeʼmo lapaipamo alita lokiya vaitapa nelapatae. 
1SA.6.7	Inagi afiyo. Lapakaemo mago saufa talalamo alo hutetapa aliʼyaʼmo oʼaliʼnaʼa lole a pulumakalaʼmo ananaʼaulaʼmo nuʼmo neʼnaʼaʼmonanafa ananaʼaulaʼmo anavalelituta kegiʼyafiʼmo anateyo. Lapakaemo ani lole pulumakalateʼmo talalamo aeta anateyo. 
1SA.6.8	Inagi Ala kava neʼmo kotalake kesiʼamo alita ani talalafiʼmo maleyo. Hosu kavatapimo anonatapimo hano hisiya ofalinimo goliletiʼmo alo huʼnaya yaʼmo alita mago kesifiʼmo maletetapa talalafiʼmo kotalake kesimo haopaleʼmo maleyo. Inagi lole a pulumakalaʼmoganimo uteʼana ani talalamo halauliʼana visaʼagetapaeʼmo afaʼa anatesageʼana ugaʼae. 
1SA.6.9	Lapakaemo talalamo haiya kotegamo visifi hutapa agelitapa viyo. Kotalake kesiʼmoʼa koʼalegamo Metisemesi taoni kateʼmo akame huno visiyaʼmoʼmo lapakaemo Isaleli vayaʼmogi Gotiʼapimoʼmo lagaetegamo ani alopa hosu kavaʼmo huʼniye, hutapa agegae. Agegayaʼmonanafa ani kateʼmo oʼvisiyaʼmoʼmo lapakaemo ani alopa kana yaʼmo Gotiʼa olamiʼnifa agaiʼamo afaʼa afole aiʼniye. 
1SA.6.10	Ani vayaʼmogimo ani gemo afiteʼapaeʼmo akame huʼnae. Apakaemo ani lole a pulumakalaʼmo anavaleʼa talalamo nofi aeʼana anateteʼana ani lole pulumakalaʼmogani ananaʼaulaʼmo anavaleliʼa uʼa kegiʼyafiʼmo anateʼnae. 
1SA.6.11	Apakaemo goliletiʼmo alo huʼnaya apausageʼmo auneʼe kafamo auneʼeʼmo mago kesifiʼmo maleteʼa ani kesiʼe kotalake kesiʼeʼmo aliʼa talalafiʼmo maleʼnae. 
1SA.6.12	Aliʼa maletageʼanaeʼmo lole pulumakalaʼmoganimo aepa faiʼana uʼanaeʼmo Metisemesi taonifi uʼniya kateʼmo alagi akame huʼana uʼnaʼae. Anakaemo ani kaʼmo aeʼana oʼagaseʼnaʼae. Kaʼmo ataleʼana hogo haopalega oʼuge lamaga haopalega oʼuge huʼnaʼae. Anakaemo anake aime aime uʼnaʼae. Naya magokayagaʼa Filisatini kini vayaʼmogimo talalamo akame huʼa uʼa Metisemesi hakuteʼmo uʼnae.
1SA.6.13	Metisemesi vayaʼmogimo kagoʼmu koteʼmo vitimo hatagauʼa maiʼneʼapaeʼmo kategamo aulu heʼa agayana kotalake kesimo talalafiʼmo eʼnigeʼa ageteʼapaeʼmo apamogaga aiʼnae. 
1SA.6.14+1SA.6.15	Lole pulumakalaʼmoganimo talalamo halauliʼana Yasuvaʼmo mago Metisemesi vekamo mopaleʼmo eʼana mopafiʼmo mago alopa yafaʼmo haneʼniya haopaleʼmo he tiʼana maiʼnaʼae. Livai nofi vayaʼmogi eʼa Ala kava neʼmo kotalake kesiʼaʼe ani goliletiʼmo alo huʼnaya auneʼamo haneʼniya kesiʼeʼmo aliʼa ani alopa yafateʼmo maleʼnae. Inagi talala yosamo aliʼa atamo lagiʼa kaeʼnae. Apakaemo lole a pulumakalaʼmo anamagiʼa atafiʼmo kaeʼa Ala kava netefeʼmo nehaya agufa ofalinimo huʼnae. Ani afinaʼmo Metisemesi vayaʼmogimo magoʼe ofalinimo amiʼnae. 
1SA.6.16	Naya magokayagaʼa Filisatini kini vayaʼmogi ani huʼnaya kavaʼmo ageteʼapaeʼmo ani afinaʼmo Ekiloni taonifilagamo halate uʼnae.
1SA.6.17	Filisatini vayaʼmogimo ani naya magokayagaʼa goliletiʼmo alo huʼnaya apausageʼmo auneʼaletiʼmo hosu kavaʼapimo anonaʼapimo miya faisayafeʼmo Ala kava neʼmo ofalinimo amiʼnae. Faefuʼa auneʼamo magoke magokeʼamoʼmo Asanoti taonigi Gasa taonigi Asakeloni taonigi Gati taonigi Ekiloni taonigi huno haneʼniya taonilefeʼmo amiʼnae. 
1SA.6.18	Ina kava huʼa kafa anagaʼmogi apauneʼamo magoke magokeʼamogimo muki lokiya yafa kegiʼyamo haneʼniya taonigi aise taonigi huʼa faefuʼa Filisatini kini vayaʼmogi yagaiʼa apateʼnaya kotefeʼmo amiʼnae. Hemenimo ani alopa yafateʼmo kotalake kesimo maleʼnaya yafaʼmo Yasuvaʼmo ani Metisemesi vekamo hoyafiʼmo haneʼniye. 
1SA.6.19	Sevetiʼa Metisemesi ve anagaʼmogi Ala kava neʼmo kotalake kesiʼafiʼmo ageʼnayaʼmofeʼmo Ala kava neʼmoʼa kamitimo apamagiʼniye. Agaemo ani taonifi maiʼnaya vayaʼmo sevetiʼa vayaʼmo kamitimo apamagiʼniyaʼmofeʼmo ani taonifi vayaʼmogi yulagefa aiʼnae. Ala kava neʼmoʼa asole vayaʼmo kamiti apamagiʼniyaʼmofeʼmae. 
1SA.6.20	Metisemesi ve anagaʼmogimo huʼapaeʼmo, Haiya vayaʼmogi ani aote Ala kava neʼmo Goti aulagaleʼmo he tiʼa maigae. Lagaemo ani kesimo haiya vayaʼaitegamo alita atalesunageno ugiye, huʼa huʼnae. 
1SA.6.21	Huʼa huteʼa apakaemo apa vayaʼmo aliʼa apatageʼa uʼa Kiyati-Yilami taonifi vayaʼaifeʼmo huʼapaeʼmo, Filisatini vayaʼmogimo Ala kava neʼmo kotalake kesimo halate aliniʼeʼa lagae koteʼmo maleʼnae. Maleʼnayaʼmofeʼmo lapakaemo emitetapa alinita lapakaetegamo uta haiyo, huʼa huʼnae.
1SA.7.3	Inagi Samiyoʼmo muki Isaleli vayaʼaifeʼmo hapa painoʼaeʼmo, Lapakaemo lapaipamo alagi alita afe letetapa Ala kava netegamo halate esayana malaga vayaʼai aigofe gotiʼapimogi alita atalege a kanomo goti auneʼamo mono nehaya auneʼamo alita atalege hiyo. Lapakaemo Ala kava netefekeʼmo lapaipamo alo hutetapa agaiʼageʼmo akame hisayana Filisatini vayaʼai apayapatiʼmo lapakufamo alno katino lapategaiye, huno hapa paiʼniye. 
1SA.7.4	Inagi Isaleli vayaʼmogimo Samiyoʼa huʼniya gemo afiteʼapaeʼmo aigofe goti aunemeʼamo Meliʼmo aliʼa atalege Asataloti auneʼamo aliʼa atalege huteʼa Ala kava nefekeʼmo mono huʼnae. 
1SA.7.5	Samiyoʼmo hunoʼaeʼmo, Muki Isaleli vayaʼmo eta Misipa taonifiʼmo alita anupa hutapa maiʼnigeʼnao Ala kava nefeʼmo nunumuʼmo huʼna lapategauve, huno hapa paiʼniye. 
1SA.7.6	Inagi apakaemo eʼa Misipa taonifiʼmo aliʼa anupa huʼa maiʼneʼa kelifatiʼmo aniʼmo hefiʼa Ala kava neʼmo ani aniʼmo ofalinimo amigekana agufa kavaʼmo huʼa mopafiʼmo lakiʼnae. Apakaemo neteʼe uneʼeʼmo neʼyaʼmo oʼneʼa mosiʼa maiʼneʼa ina gemo huʼapaeʼmo, Ala kava netegamo hosu kavaʼmo huʼnone, huʼa huʼnae. Samiyoʼmo Misipa taonifiʼmo Isaleli vayaʼaiteʼmo yagaino apateʼniye. 
1SA.7.7	Filisatini vayaʼmogimo Isaleli vayaʼmo Misipa taonifiʼmo aliʼa anupa huʼa maiʼnae, huʼa huʼnaya gemo afiʼnae. Afiteʼapaeʼmo Filisatini kini vayaʼmogimo ati vayaʼapimo apavaleliʼa Isaleli vayaʼeʼmo kamemo hisayafeʼmo uʼnae. Isaleli vayaʼmogimo ani kavafeʼmo ava gemo afiteʼapaeʼmo koli huʼnae. 
1SA.7.8	Koli huteʼapaeʼmo Samiyofeʼmo ha paiʼapaeʼmo, Kagaemo Ala kava neʼmo Gotitimoʼmo oʼataleka Filisatini vayaʼai apayapatiʼmo lagufa alino katino latesiyafeʼmo nunumuʼmo huka lato, huʼa huʼnae.
1SA.7.10	Samiyoʼmo ofalinimo nehigeʼapaeʼmo Filisatini vayaʼmo Isaleli vayaʼeʼmo kamemo hisayafeʼmo ago eʼa hogo huʼnageno Ala kava neʼmoʼa Filisatini vayaʼaitegamo alopa gefatiʼmo hakalu huteno Filisatini vayaʼmogi apaipa apakesa afi yaʼmo alino hosuʼnigeʼa Isaleli vayaʼmogi kame huʼa aeʼa apakaseʼnae. 
1SA.7.11	Isaleli vayaʼmo Misipa taonifatiʼmo eʼa Filisatini vayaʼmo apavegala aeʼa asole Filisatini vayaʼmo kategamo kamitimo hapaeliʼuʼa Meti-Ka koʼmo haopaleʼmo uʼa avaʼyi huʼnae. 
1SA.7.12	Inagi Samiyoʼmo mago alopa yafaʼmo alino Misipa taoniʼe Seni koʼmoʼe folagapiʼmo ani yafaʼmo faino atetenoʼaeʼmo mani yafaʼmo agiʼamo Emanisa yafane, huʼna ateʼnove. Ala kava neʼmoʼa laha maeme laha maeme eno manileʼmo laha maeʼniye. Ani yafaʼmo agimo aepaʼamo laha maeʼniya yafane, huno ateʼniye.
1SA.7.14	Akeyaʼvilagamo Filisatini vayaʼmogimo Isaleli vayaʼai taonimo Ekiloni taoniletiʼmo hanelinuno Gati taonileʼmo utegeno muki folagapi haneʼniya taonimo aliʼnae. Aliʼnayaʼmonanafa ani afinaʼmo halate Isaleli vayaʼaina apamiʼnae. Apakaemo Isaleli vayaʼmogi Emo vayaʼeʼmo magoʼe huʼa kame osuʼa alagepa huʼa magokepiʼmo lokaeʼa maiʼnae.
1SA.7.16	Agaemo kafugaʼae kafugaʼaeʼmo noʼamo ataleno uno Meto taonifinagi Giligo taonifinagi Misipa taonifinagi huno uneno huno Isaleli vayaʼmogi agoti geʼapimo afiteno alino api aino apateʼniye. 
1SA.7.17	Agaemo ani kotegamo aliʼyaʼmo alino hano hutenoʼaeʼmo agaemo halate agaiʼa taonimo Lama taonifiʼmo uʼniye. Ani taonifiʼmo agoti gemo afiʼniye. Ani taonifiʼmo Ala kava netefeʼmo ofalini yafa hiyalamuʼamo huʼniye.
1SA.8.2	Yege mafaʼneʼamo agiʼamo Yoveliʼae. Anile mafaʼneʼamo agiʼamo Amiyaʼae. Anakaemo Misima taonifiʼmo maiʼneʼana agoti geʼapimo afiʼnaʼae. 
1SA.8.3	Afiʼnaʼaʼmonanafa anakaemo afoʼanimoʼmo huʼniya kavaʼmo akame osuʼnaʼae. Anakaemo moni alisaʼafeʼmo hosu kavaʼmo huge hosu kavaʼmo hisaʼafeʼmo monimo alige agoti gemo afiʼana hosu huteʼanaeʼmo gemo alagepa huʼana aliʼana api oʼaige huʼnaʼae. 
1SA.8.4	Hunaʼaʼmofeʼmo Isaleli vayatama vayaʼmo aliʼa anupa huteʼa Lama taonifiʼmo Samiyotegamo eʼnae. 
1SA.8.5	Apakaemo huʼapaeʼmo, Afiyo, huʼa, kagaemo ago kosuna leʼnanageʼanaeʼmo lole mafaʼnekalaʼmoganimo kagaemo nehana kavaʼmo akame nosaʼae. Hemenimo kagaemo mago kini vekamo lekana paika ategenoʼao yagaino lateno. Agaemo alu nofi vayaʼai kini vayaʼmogi nehaya agufa kavaʼmo huno yagaino lategaiye, huʼa ha paiʼnae. 
1SA.8.6	Ha paiʼnayaʼmonanafa Samiyoʼmo afigeʼnaya geʼapilefeʼmo amuse osuʼniyaʼmofeʼmo Ala kava nefeʼmo nunumuʼmo huʼniye. 
1SA.8.7	Ala kava neʼmoʼa ha painoʼaeʼmo, Muki kaha paiʼnaya kavafeʼmo geʼapimo afiyo. Apakaemo apakameʼyamo okamiʼnafa nagaemo yagaiʼna oʼapatesuvafeʼmo apakameʼyamo namiʼnae. 
1SA.8.8	Nagaemo Isipi kotegatiʼmo aepa faiteʼna apavaleliʼna eʼnova afinatetiʼmo apakaemo hosu kavaʼmo hume hume eʼa hemenimo nehae. Apakaemo apakameʼyamo namiteʼapaeʼmo aigofe gotigitefeʼmo mono huteʼa aliʼyaʼapimo neʼaliye. Apakameʼyamo namiʼnaya kava huʼa apakameʼyamo kamiʼnae. 
1SA.8.9	Kamiʼnayaʼmofeʼmo geʼapimo afiyo. Afiganaʼmonanafa ehetapiye, huka hapa paikaeʼmo, Yagaino apatesiya kini vekamoʼmo hisiya kavafeʼmo hapa paiyo, huno ha paiʼniye.
1SA.8.10	Inagi Samiyoʼmo Ala kava neʼmoʼa muki ha paiʼniya gemo kini vekaeʼmo ge huʼa afigeʼnaya vayaʼaifeʼmo hapa paiʼniye. 
1SA.8.11	Ina gemo huno hapa painoʼaeʼmo, Yagaino lapatesiya kini vekamoʼmo ani agufa kavaʼmo lapakaetegamo hugiye. Agaemo ve mafaʼne anagatapimogi kame hisayafeʼmo lekana paino apatesigeʼa magoʼamogi kame talalafiʼmo he tiʼa maige magoʼamogi hosileʼmo fai maige huʼneʼa kamemo hugae. Kini vekamoʼmo mago haopalegamo ugefeʼmo hisiya afinaʼmo mago ve mafaʼne anagatapimogi hogoteʼa nagu nagu huʼa ugae, 
1SA.8.12	Kini vekamoʼmo mago vayaʼmo lekana paino apatesigeʼa vani tauseniʼa ati vayaʼaiteʼmo yagaiʼa apatege fifitiʼa ati vayaʼaiteʼmo yagaiʼa apatege hisaya kavaʼmo hugiye. Mago ve mafaʼne anagatapimogimo hoyaʼamo aiʼyumo aige magoʼamogimo hoyaʼafatiʼmo afu lesiya neʼyaʼmo alige magoʼamogimo kame hisaya yaʼmo alo huge magoʼamogimo kame talalaʼafatiʼmo kame hisaya yaʼmo alo huge hugae. 
1SA.8.13	Agaemo magoʼamogi lapakae a mafaʼne anagaʼmo apavalesigeʼa aeto aeto agufa sinaʼamo alo huge magoʼamogi neʼyaʼamo alo huteʼa kaege magoʼamogi peleti mayaʼamo kaege hugae. 
1SA.8.14	Agaemo hogote alagepa neʼya hoyatapigi nofi hoyatapigi olivi yosa hoyatapigi huno aliyaʼamo alisaya vayaʼaina alino apamigiye. 
1SA.8.15	Agaemo teniʼa viti hayafatiʼe teni nofi alaga hetamafatiʼeʼmo alino fako huno magoke yaʼmo agaemo aliteno ani neʼyaʼmo alino yagaiʼa neʼapataya vayaʼe aliʼyaʼamo neʼaliya vayaʼeʼmo apamigiye. 
1SA.8.16	Agaemo aliʼyatapimo neʼaliya ve anagaʼe aʼne anagaʼeʼmo apavalege hogote alagepa neya vayatapimo apavalege nokitapimo apavalege huteno alino agaiʼa aliʼyateʼmo apategaiye. 
1SA.8.17	Agaemo muki teniʼa sipisipi anagatapifatiʼmo magoke magoke sipisipitapimo avalegaiye. Lapakaemo aliʼyaʼamo aligae. 
1SA.8.18	Muki ani agufa kavaʼmo afole aitesigetapaeʼmo lapakaemo Ala kava nefeʼmo lapa maesiyafeʼmo lekana paitapa ateʼnaya kini vekatapimoʼmo hisiya kavafeʼmo alagi olapauʼninagetapa alopa gefatiʼmo keya aegayaʼmonanafa ani afinaʼmo Ala kava neʼmoʼa getapimo oʼafigiye, huno hapa paiʼniye. 
1SA.8.19	Samiyoʼmo ani gemo hapa paiʼniyaʼmonanafa oʼafiʼa haʼao, huʼa, yagaino latesiya kini vekatimo alagi maigiye. 
1SA.8.20	Muki alu kotega vayaʼmo maiʼnaya agufa kava huta maigesune. Kini vekatimoʼa agoti getimo afige yagaino latege kame vayatiʼeʼmo kamemo huge hisiya kini vekaeʼmo lahauʼniye, huʼa huʼnae. 
1SA.8.21	Inagi Samiyoʼmo ani vayaʼmogi muki huʼnaya gemo afitenoʼaeʼmo agaemo uno Ala kava nefeʼmo ani gemo ha paiʼniye. 
1SA.8.22	Inagi Ala kava neʼmoʼa Samiyofeʼmo ina ge huno ha paiʼniye. Kanalene, huno, geʼapimo afiteka mago kini vekaʼapimo alika he tika ato, huno ha paiʼniye. Ha paiʼnigenoʼaeʼmo Samiyoʼmo uno Isaleli vayaʼaifeʼmo hapa painoʼaeʼmo, Mukiʼamogitapae, huno, notapilegamo viyo, huno hapa paiʼniye.
1SA.9.1	Mago vekamo agiʼamo Kisiʼmo Menisameni nofi vayapati vekamo Amaiyo mafaʼnemo maiʼnigeno Amaiyoʼmo Silo mafaʼnemo maiʼnigeno Siloʼmo Mekolati mafaʼnemo maiʼnigeno Mekolatiʼmo Afaiya mafaʼnemo maiʼniye. Kisiʼmo vayatama vekamo maiʼniye. 
1SA.9.2	Agaemo mago alagepa mafaʼneʼamogeʼa alagepa apaulagamo neʼagaya mafaʼnemoʼmo muki Isaleli vayaʼaina aeno apaka seʼniye. Ani mafaʼnemo agiʼamo Soloʼae. Yatala vekamogeno he tiʼnigeʼapaeʼmo muki vayaʼmo he tiʼnaya vayaʼmogi agiʼnaʼaleʼmo haiʼa maiʼnae. 
1SA.9.3	Mago afinaʼmo Kisiʼmo noki anagaʼamo uʼeʼa huʼnayategamo ago uʼa afela heʼnae. Heʼnayaʼmofeʼmo Kisiʼmo Solofeʼmo hunoʼaeʼmo, Kahaoke hovanagi, mago aliʼyakamo neʼaliya vekamo avaleteka lanakaemo utana noki anagafeʼmo kahauya hiʼao. 
1SA.9.4	Inagi anakaemo uʼana Ifalemu vayaʼmogi avelegaʼe Salisa mopaleʼeʼmo uʼnaʼaʼmonanafa noki anagaʼmo oʼapakeʼnaʼae. Anakaemo Salami mopaleʼmo folagapiʼmo uʼnaʼaʼmonanafa noki anagaʼmo ani haopalegamo oʼmaiʼnae. Inagi anakaemo Menisameni nofi vayaʼmogi mopamo folagapiʼmo uʼnaʼaʼmonanafa noki anagaʼmo oʼapakeʼnaʼae. 
1SA.9.5	Anakaemo Sufi mopaleʼmo uʼana avaʼyi huteʼanaeʼmo Soloʼmo aliʼyaʼamo neʼaliya vekaeʼmo ina ge hunoʼaeʼmo, Laʼagaemo halate kotiʼalegamo uguʼae. Fiku yanageno afoʼnimoʼmo laʼagaefeʼmo agesa alaʼamo afiteno magoʼe huno noki anagaʼaeʼmo agesamo oʼafigiye, huno ha paiʼnigeno 
1SA.9.6	Afiyo, huno, Mago Goti vekaʼamo mani taonifiʼmo maiʼniye. Vayaʼmogimo ala agiʼamo amiʼnageno muki nehiya gemoʼa alagikeʼmo afole neʼaiye. Laʼagaemo utaʼa agetetaʼae. Agaemo haiya kateʼmo akame hutaʼa visuʼafigeno laʼahapaigiye, huno ha paiʼniye. 
1SA.9.7	Soloʼmo aliʼyaʼamo neʼaliya vekaeʼmo hunoʼaeʼmo, Uguʼaʼmonanafa na agufa yaʼmo afaʼa fikumo amiguʼae. Neʼyatiʼamo ago hano huʼniye, Fikumo amisuʼa yaʼmo ohaneʼniye. Na agufa yaʼmo aliʼnoʼae, huno ge huno afigeʼniye. 
1SA.9.8	Afigeʼnigenoʼaeʼmo aliʼyaʼamo neʼaliya vekamoʼmo hunoʼaeʼmo, Ago, huno, nagaemo mago aise atupa siluvaʼnimo haneʼniye. Visuʼa kafeʼmo laʼaha paigiye, huno ha paiʼniye. 
1SA.9.9+1SA.9.10+1SA.9.11	Soloʼmo agaefeʼmo ha painoʼaeʼmo, Alagepa gemo hane. Laʼagaemo uguʼae, huno huʼniyaʼmofeʼmo anakaemo Goti vekaʼamo maiʼniya taonifiʼmo uʼnaʼae. Anakaemo aise aveleʼmo haneʼniya taonifiʼmo uʼana haiʼana mago a mafaʼne anagaʼeʼmo fotu huʼnaʼae. Apakaemo aniʼmo he fisayafeʼmo taonifatiʼmo malagamo emiʼeʼnae. Emiʼeʼnageʼanaeʼmo anakaemo huʼanaeʼmo, Neʼageya vekamo manileʼmo maiʼnifiye, huʼana ge huʼana apafi geʼnaʼae.
1SA.9.9+1SA.9.10+1SA.9.11	(Akeyaʼvilagamo mago Isaleli vekamoʼmo Gotifeʼmo ge huno afi gesiyafeʼmo unoʼaeʼmo, Eyo, huno, neʼageya vekalegamo ugune, huno huʼniye, Hemenimo ani agufa vekamo Gotitegati gemo alinineno aeno hakalo nehiya vekae, huʼa agi neʼayaʼmonanafa akeyaʼvilagamo neʼageya vekae, huʼa agi aeʼnae.) 
1SA.9.12	Inagi a mafaʼne anagaʼmogimo lole vekalaʼani geleʼmo ina ge huʼa aeʼa atagaina huʼapaeʼmo, He, huʼa, hemenimo mugalegamo neʼviye. Malage hutana utana haiʼao. Hemenitomo vayaʼmogimo aise avefiʼmo ofalinimo hugayaʼmofeʼmo neʼageya vekamo mani taonifiʼmo eʼniye. 
1SA.9.13	Lanakaemo taonifiʼmo utana haisaʼa afinaʼmo agaemo agegaʼae. Agesaʼageno agaemo neʼyaʼmo nesiyafeʼmo aise avefiʼmo uno haigiye. Vayaʼmogimo ofalini ameʼamo afaʼa oʼnegae. Hogoteno neʼageya vekamoʼmo ofalinimo alino auleno ategaiye. Atetesigeʼa henagaʼamo keya aeʼnigeʼa eʼnaya vayaʼmogimo neʼyaʼmo negae. Hemenimo afaʼa agegaʼaʼmofeʼmo utana haiʼao, huʼa hana paiʼnae. 
1SA.9.14	Anakaemo ani gemo afiteʼanaeʼmo taonifilagamo uʼana haiʼnaʼae. Kegiʼya kipa haopaleʼmo uʼana avaʼyi huʼnaʼagenoʼaeʼmo Samiyoʼmo anakaetegamo uno lamiteno aveleʼmo uno haisiyafeʼmo anakaetegamo eʼniye.
1SA.9.16	Egamo mani agufa kanaleʼmo nagaemo mago vekamo Menisameni nofi vayapatiʼmo aliʼna atesugeno kagaetegamo egaiye. Kagaemo Isaleli vayaʼnileʼmo yagaino apatesiyafeʼmo uvelimo lakika atesanageno agaemo vayaʼnimo Filisatini vayaʼai apayapatiʼmo apakufamo alino katino apategaiye. Vayaʼnimogimo nagaefeʼmo keya aeʼa ge huʼnayaʼmofeʼmo hapa maesuvafeʼmo apakeʼnove, huno ha paiʼniye. 
1SA.9.17	Inagi egaʼamo Samiyoʼmo ani vekamo ageʼnigenoʼaeʼmo Ala kava neʼmoʼa ha painoʼaeʼmo, Egamo ani vekaegeʼmo kaha paiʼnove. Ageʼnana vekamo agaemae. Agaemo muki vayaʼnileʼmo yagaino apategaiye, huno ha paiʼniye. 
1SA.9.18	Inagi Soloʼmo Samiyoʼeʼmo taonimo kipateʼmo fotu huteʼanaeʼmo agaefeʼmo ina ge huno ge huno afi geʼniye, Neʼageya vekamo noʼamo haiyateʼmo haneʼniye, huno ge huno afigeʼnigeno 
1SA.9.19	Samiyoʼmo geʼaleʼmo aeno atagaina hunoʼaeʼmo, Nagaiʼnigeʼmo ani neʼagova vekamo maiʼnove. Lanakaemo aise aveleʼmo utana hogoʼneteʼageʼnao nagaegiʼeʼmo magokepiʼmo neʼyaʼmo negaune. Egamo netepiʼmo muki kaipa kagesa neʼafina kavafeʼmo kaha paiteʼna aliʼna katesugeka ugane. 
1SA.9.20	Noki anagaʼmo hogoteʼa loleʼe magoʼe afinaʼmo afela heʼnaya noki anagafeʼmo kagaemo magoʼe huka kagesa alaʼamo oʼafiyo. Apakaemo ago apakeʼa apavaleʼnae. Inagi muki Isaleli vayaʼmogimo ina lafeʼmo hapauʼniye. Apakaemo kagaeʼe afokamo afamo anaga vayaʼefeʼmo hapauʼniye, huno ha paiʼniye. 
1SA.9.21	Soloʼmo ani gemo afitenoʼaeʼmo Samiyofeʼmo hunoʼaeʼmo, Nagaemo Menisameni nofi vayapatiʼmo lagaemo aise nofi vayaʼatomo Isaleli nofi vayapiʼmo maiʼnone. Afamo anagaʼnimogi apakiʼapimo ohaneʼniye. Ohaneʼniyana na kava higekaeʼmo ani agufa gemo hane, huno ha paiʼniye. 
1SA.9.22	Inagi Samiyoʼmo ani gemo afitenoʼaeʼmo Soloʼe Solo aliʼyaʼamo neʼaliya vekaʼeʼmo anavalelino alopa huʼa aeʼa hanagi maleʼnageno hiʼyalamuʼmo haneʼniya yapilagamo uno haiʼniye. Samiyoʼmo tetiʼa agufa vayaʼaifeʼmo keya aeʼnigeʼa eʼa neʼyateʼmo fai maiʼnae. Samiyoʼmo hana paiʼnigeʼana Soloʼe aliʼyaʼamo neʼaliya vekaʼeʼmo uʼana hogote yateʼmo fai maiʼnaʼae. 
1SA.9.23	Samiyoʼmo neʼyaʼmo nekaeya vekaeʼmo ha painoʼaeʼmo, Ani ameʼaeʼmo maleka maiʼno, huʼna kaha paiteʼna kamiʼnova ameʼamo alikeno, huno ha paiʼniye. 
1SA.9.24	Inagi neʼyaʼmo nekaeya vekamoʼmo afumo aumiʼyaʼafiʼmo alagi alagepa ameʼamo haneʼniya aumiʼyaʼamo alinineno hiʼyalamuteʼmo Solo haopaleʼmo maleʼniye. Maleʼnigenoʼaeʼmo Samiyoʼmo Solofeʼmo ha painoʼaeʼmo, Lagaemo ani ameʼamo kagaikageʼmo kateʼnonagi no. Nagaemo vayaʼaifeʼmo keya aeʼna ge huʼnova afinatetiʼmo maleʼnogetaeʼmo kagaefeʼmo kagava maime maime eʼnone, huno huʼniyaʼmofeʼmo Soloʼmo ani afinaʼmo Samiyoʼeʼmo magokepiʼmo neʼyaʼmo neʼniye. 
1SA.9.25	Henagaʼamo apakaemo ani aise aveleʼmo haneʼniya kotetiʼmo ataleʼa taonifiʼmo uʼa lamiʼnae. Samiyoʼmo Soloʼa avalelino noʼamo anagamo uno haino Soloʼeʼmo kegeʼmo huʼnaʼae. Soloʼmo haniʼilagamo ani anaga nopiʼmo havaeʼniye. 
1SA.9.26	Gotilamiyapiʼmo Samiyoʼmo Solofeʼmo hunoʼaeʼmo, he tiyo. Nagaemo kokalegamo aliʼna katesugeka ugane. Inagi Soloʼmo he tino emineʼnigeʼanaeʼmo agaeʼe Samiyoʼeʼmo notetiʼmo ataleʼana kategamo uʼnaʼae.
1SA.10.2	Hemenimo kagaemo natalekuka Selasa taonifiʼmo Menisameni vayaʼai mopaleʼmo avaʼyi huteka Lesoʼmo kiʼa ateʼnaya haopaleʼmo lole vekalaʼeʼmo fotu hugane. Anakaemo kagaefeʼmo kaha paiʼanaeʼmo, Kagaemo ani kahauya nehana noki anagaʼmo ago apakeʼa apavaleʼnae. Afokamoʼmo hemenimo magoʼe huno noki anagafeʼmo agesamo oʼafiʼniyaʼmonanafa hemenimo agaemo kagaefeʼmo agesa alaʼamo afitenoʼaeʼmo, Nagaemo haiya kava huʼna mafaʼneʼnimo kahauya huʼna agegauve, huno nehiye, huʼana kaha paigaʼae. 
1SA.10.3	Inagi kagaemo anataleka neʼukaeʼmo Temo kotegamo alopa yosamo aepaleʼmo uka avaʼyi nehukaeʼmo loleʼe magoʼe vayaʼeʼmo fotu hugane. Apakaemo Meto taonifilagamo uʼa Gotiʼmo ofalinimo amisayafeʼmo neʼugae. Mago vekamoʼmo loleʼe magoʼe aikeli mememo apavalelino esigeno alu vekamoʼmo loleʼe magoʼe peleti mayamo alinino esigeno napa tali vekamoʼmo meme agufa kepiʼmo nofi alagafati aniʼmo lakino alinino esigeʼa hugae. 
1SA.10.4	Apakaemo kagaemo ge kamamaeteʼapaeʼmo lole peleti mayalaʼmo kamisageka aligane. 
1SA.10.5	Kagaemo apatalekukaeʼmo Goti aise aveleʼmo Filisatini ati vayaʼmogi noʼapimo haneʼniya aveleʼmo ugane. Kagaemo taoni haopaleʼmo uka hogo nehukaeʼmo mago Gotitegati gemo aliniʼeʼa aeʼa hakalo nehaya nofi vayaʼmo aise aveletiʼmo emi neʼesageka fotu hugane. Apakaemo gita amagige tamolini amagige kepatiʼmo feliyopaʼmo huge nehuʼapaeʼmo Gotitegati gemo aliniʼeʼa aeʼa hakalo huge hugae. 
1SA.10.6	Inagi Ala kava neʼmo Aunemeʼamo kagaeteʼmo eminesigeka apakaeʼeʼmo magokepiʼmo Gotitegati gemo alinikeka aeka hakalo hugane. Kagaemo aeto agufa vekamo hamalegane. 
1SA.10.7	Ani alagena kavaʼmo kagaeteʼmo ago afole aitesigekaeʼmo hisana agufa kavaʼmo huvo. Gotiʼa kagaeʼeʼmo magokepi lokaeno maiʼniyaʼmofeʼmo afaʼa hugane. 
1SA.10.8	Kagaemo uka hogoteka Giligo taonifiʼmo seveniʼa afinaʼmo nagava maiʼnegeʼnao nagaemo hisana kavaʼmo aliʼna kaveliguve. Inagi eʼna atamoʼmo leno saga lisiya ofalinimo huge Gotiʼeʼmo magoke laipamo kalisuna ofalinimo huge huguve, huno ha paiʼniye. 
1SA.10.9	Soloʼmo ani gemo afitenoʼaeʼmo Samiyoʼmo ataleno aino afe nelegenoʼaeʼmo Gotiʼa alu aipa agesamo amiʼniye. Muki ani alagena kavaʼmo ani afinaʼmo afole aiʼnigeno ageʼniye. 
1SA.10.10	Soloʼe aliʼyaʼamo neʼaliya vekaʼeʼmo Goti aise avefiʼmo uʼnaʼageʼa mago Gotitegati gemo aliniʼeʼa aeʼa hakalo nehaya vayaʼe Soloʼeʼmo fotu huʼnageno Goti Aunemeʼamoʼmo agaeteʼmo emineno maiʼnigenoʼaeʼmo Goti geʼamo aeno hakalo huno hapa paiʼniye. 
1SA.10.11	Agaemo akeyaʼvilagamo ageʼnaya vayaʼmogimo ageʼnayana Gotitegati gemo aliniʼeʼa aeʼa hakalo nehaya vayaʼeʼmo magokepiʼmo ani agufa kavaʼmo huʼnigeʼa ageteʼapaeʼmo apakaiʼapimo ani ge huʼa ge huʼa apafi geʼnae. Kisi ve mafaʼneleʼmo na agufa kavaʼmo afole aiʼniye. Soloʼmo polofeti vayapiʼmo maiʼnifiye, huʼa huʼnae. 
1SA.10.12	Mago ani kote vekamoʼmo geʼapileʼmo ina ge huno aeno atagaina hunoʼaeʼmo, Nehayaʼmonanafa afoʼapimoʼmo ina laʼae, huno huʼniye. Ani kavaʼmo afole aiʼniyaʼmofeʼmo asole vayaʼmogi huʼapaeʼmo, Soloʼmo polofeti vayapiʼmo maiʼnifiye, huʼa huge huge huʼa maiʼnae. 
1SA.10.13	Soloʼmo ani polofeti agufa kavaʼmo huno hano huteno aise avefiʼmo uno haiʼniye.
1SA.10.14	Henagaʼamo Soloʼmo avuʼamoʼeʼmo fotu huʼnaʼagenoʼaeʼmo avuʼamoʼmo agaeʼe aliʼyaʼamo neʼaliya vekaʼeʼmo ina ge huno ge huno anafi geʼniye. Lanakaemo haiyaʼalegamo uʼnaʼae, huno anafigeʼnigeno Soloʼmo ha painoʼaeʼmo, Laʼagaemo utaʼa noki anagafeʼmo kahauya huʼnoʼae. Kahauya hume hume unoʼaʼmonanafa oʼapakeʼnoʼaʼmofeʼmo Samiyotegamo uʼnoʼae, huno ha paiʼniye. 
1SA.10.15	Inagi Solo avuʼamoʼmo hunoʼaeʼmo, Kahaoke hovanagi Samiyoʼmo kagaefeʼmo huʼniya gemo naha paiyo. 
1SA.10.16	Soloʼmo hunoʼaeʼmo, Apakaemo noki anagaʼmo ago apakeʼa apavaleʼnae, huno huno afole aino laʼaha paiʼniye, huno ha paiʼniyaʼmonanafa kini vekamo maigane, huno huʼniya gemo ha opaiʼniye.
1SA.10.18	Apakaemo eʼa aliʼa anupa huʼa maiʼnagenoʼaeʼmo ani gemo hapa painoʼaeʼmo, Ala kava neʼmo Isaleli vayaʼmogita Gotitimoʼmo hunoʼaeʼmo, Nagaemo Isipi kotegatiʼmo lapavaleliʼna eʼnove. Nagaemo Isipi vayaʼai apayapatiʼe muki kana yaʼmo lapamiʼnaya gamani vayaʼai apayapatiʼeʼmo lapakufamo aliʼna katiʼna lapateʼnove. 
1SA.10.19	Aliʼna katiʼna lapateʼnovaʼmonanafa hemenimo lapakaemo muki kana yatapifatiʼe hanageke yapatiʼeʼmo lapakufamo alino katino lapateʼniya Gotitapimoʼmo lapakameʼyamo amiʼnae. Lapakaemo agaefeʼmo hutapaeʼmo, Haʼao, yagaino latesiya kini vekamo avaleka lamiyo, hutapa ha paiʼnae. Inagi hemenimo lapakaemo Ala kava neʼmo aulagaleʼmo nofi vayatapiʼe afamo anagatapiʼeʼmo etapa he tiyo, huno huʼniye. 
1SA.10.20	Samiyoʼmo ani geletiʼmo muki Isaleli nofi vayaʼmo aino apavayu hulineno haopaleʼmo apateʼnigeno Ala kava neʼmoʼa Menisameni nofi vayaʼmo lekana paino apateʼniye. 
1SA.10.21	Agaemo Menisameni nofi vayaʼmo haopaleʼmo aino apavayu hulineno apateʼnigeno Matali afamo anagaʼmo lekana paino apateʼniye. Ani afamo anagapatiʼmo Soloʼmo Kisi mafaʼnemo lekana paino ateʼniye. Agaefeʼmo apakaemo kahauya huʼnayaʼmonanafa oʼageʼnae. 
1SA.10.22	Oʼageʼnayaʼmofeʼmo apakaemo Ala kava nefeʼmo ina ge huʼa ge huʼa afi geʼnae, Ani vekamo manileʼmo eʼnifi oʼmeʼniye, huʼa afi geʼnae. Ala kava neʼmoʼa geʼapileʼmo aeno atagaina hunoʼaeʼmo, Agaemo kagemi yatapimo folagapiʼmo fala kino maiʼniye. 
1SA.10.23	Inagi apakaemo ani gemo afiteʼapaeʼmo nagu nagu huʼa uʼa Soloʼmo avaleliʼa eʼnae. Agaemo apakaeʼeʼmo magokepiʼmo he tino maiʼnigeʼapaeʼmo muki vayaʼmogimo ageʼnayana muki vayaʼmo aginaʼaleʼmo uʼa haiʼa maiʼnageno agenopaʼamoʼmo ago alino apaka seʼniye. 
1SA.10.24	Ageʼnagenoʼaeʼmo Samiyoʼmo hapa painoʼaeʼmo, Ani vekamo Ala kava neʼmoʼa lekana paino ateʼniyanagi ageyo. Mago vekamoʼmo agaeʼeʼmo magoke aiyaya osuʼniye, huno hapa paiʼnigeʼa muki vayaʼmogimo alopa gefatiʼmo huʼapaeʼmo, ani kini vekatimoʼmo muki afinaʼaeʼmo alagi maige maige huno maino, huʼa huʼnae.
1SA.10.26	Soloʼmo noʼalegamo Gimeya taonifilagamo uʼniye. Gotiʼa kame hisayafeʼmo mago koli nosaya vayaʼmogi apaipa apakesamo alino he tino apateʼnigeʼapaeʼmo apakaemo Soloʼeʼmo magokepiʼmo uʼnae. 
1SA.10.27	Uʼnayaʼmonanafa mago faipa vayaʼmogimo huʼapaeʼmo, Haiya agufa kavaʼmo huno lagufamo alino katino lategaiye, huʼa huʼnae. Huteʼa apakaemo huʼapaeʼmo, Ina agufa vekae, huʼa apakesamo afiteʼa mago yaʼmo fikumo oʼamiʼnae. Oʼamiʼnayaʼmonanafa Soloʼmo mago gemo osuʼniye.
1SA.11.2	Amoni vekamo Nehasiʼmo hunoʼaeʼmo, Magoke kaʼatomo haneʼniyanageʼna nagaemo lapakaeʼeʼmo kotalakemo hu malegauve. Nagaemo muki Yemesi vayaʼmo lamaga lapaulagamo aliʼna katiʼna atalesugeʼapaeʼmo muki Isaleli vayaʼmo apavagage hugiye. 
1SA.11.3	Yemesi taonifi vayatama vayaʼmogi ani gemo afiteʼapaeʼmo Nehasifeʼmo ha paiʼapaeʼmo, Kagaemo afaʼa seveniʼa afinaʼmo lagava maiʼnegetao lagaemo vayaʼmo alita apatesunageʼa muki Isaleli haopalegamo uʼeʼa huʼa eʼa laha maesayafeʼmo ge huʼa apafigegae. Lagufamo aliʼa katiʼa latesaya vayaʼmo oʼmaisayaʼmoʼmo afaʼa katesunageka yagaika lategane. 
1SA.11.4	Inagi apakaemo mago vayaʼmo aliʼa apateʼnageʼa Gimeya taonifiʼmo Soloʼmo maiʼniya taonifiʼmo uʼa avaʼyi huteʼa apakaetegamo afole aiʼniya kavafeʼmo ava gemo huʼa hapa paiʼnae. Gimeya vayaʼmogimo ani gemo afiteʼapaeʼmo lusi kava huʼa aviʼyaʼmo huʼnae. 
1SA.11.5	Ani afinaʼmo Soloʼmo hoyafilagatiʼmo ataleno eno aliʼyaʼmo neʼaliya ve pulumaka anagaʼmo apakame huno neʼenoʼaeʼmo agaemo vayaʼmogimo aviʼyaʼmo nehageno afiʼniye. Afitenoʼaeʼmo, na agufa kavaʼmo higetapaeʼmo mukiʼamogitapamo aviʼyaʼmo nehae, huno ge huno apafi geʼniye. Inagi apakaemo Yemesi vayaʼmogi hapa paiʼnaya gemo ha paiʼnae. 
1SA.11.6	Soloʼmo ani gemo ago afiʼnigenoʼaeʼmo Goti Aunemeʼamoʼmo Soloteʼmo emineʼnigeno lusi kava huno aipamo leʼniye. 
1SA.11.7	Inagi Soloʼmo lole pulumakalaʼmo anamagino anameʼageʼmo lagauno lagauno maleʼniye. Agaemo ani ameʼamo alino vayaʼaina apamiteno muki Isaleli haopalegamo mani ameʼamo alinituta vayaʼaina apaveliyo. Haiya vayaʼmogimo Soloʼe Samiyoʼeʼmo Amoni vayaʼeʼmo kamemo osisafi ani vayaʼmogi pulumakaʼapimo amagino ani ameʼamo lagauʼniya agufa kavaʼmo huno lagaugiye, hutapa hapa paiyo. Vayaʼmogimo ani gemo afiʼnagenoʼaeʼmo Ala kava neʼmoʼa koli yaʼmo alino apamiʼnigeʼapaeʼmo muki vayaʼmo magokepiʼmo he tiʼa eʼnae. 
1SA.11.8	Eʼa Miseki taonifiʼmo aliʼa anupa huʼa maiʼnageno Soloʼmo Isaleli vayaʼmo apakeno lekana paiʼniya vayaʼmo tali hataleti tauseniʼa vayaʼmo maiʼnae. Ina kava huno Yuta vayaʼmo apakeno lekana paiʼniya vayamo teti tauseniʼa vayaʼmo maiʼnae. 
1SA.11.9	Apakaemo eʼnaya vayaʼaifeʼmo hapa paiʼapaeʼmo, Lapakaemo uta Yemesi-Giliyati vayaʼaifeʼmo hapa paitapaeʼmo, Lagaemo egamo yegemo haine neʼesigetaeʼmo eta lapa maegune, huʼa hae, hutapa hapa paiyo. Inagi ani eʼnaya vayaʼmogimo uʼa Yemesi-Giliyati vayaʼaifeʼmo ani huʼnaya gemo hapa paiʼnae. Apakaemo afiteʼapaeʼmo apamogaga aiʼnae. 
1SA.11.10	Apamogaga aiteʼa Nehasifeʼmo ha paiʼapaeʼmo, Lagaemo egamo kagaetegamo esunagekaeʼmo na agufa kavaʼmo lagaetegamo huguve, huka hisapi ani kavaʼmo afaʼa hugane. 
1SA.11.11	Netepiʼmo ko otiʼnigenoʼaeʼmo Soloʼmo ati vayaʼamo alino fako huno loleʼe magoʼe aluʼmo aino apateʼnigeno kotino alino ha nelegeʼapaeʼmo malage huʼa uʼa Amoni vayaʼeʼmo kamemo huʼnae. Apakaemo hapaeme hapaeme neʼvageno uno felugakukuʼmo huʼniye. Apakaemo magoke magoke Amoni vayaʼmo ohapaeʼnaya vayaʼmo apaote apaote huʼa apaune heʼa uʼeʼa huʼnae.
1SA.11.13	Ha paiʼnayaʼmonanafa Soloʼmo hunoʼaeʼmo, Haʼao, huno, lagaemo mago vayatimo kamitimo hapaesunageʼa ofaligae. Mani hemenitomo Ala kava neʼmoʼa Isaleli vayaʼmo kame vayatimogi apayapatiʼmo lagufamo alino katino lateʼniyaʼmofeʼmo magoke vekamo kamitimo ohaegaune, huno huʼniye. 
1SA.11.14	Huno hutenoʼaeʼmo Isaleli vayaʼaifeʼmo hunoʼaeʼmo, Lagaemo Giligo taonifiʼmo uta Soloʼmo kini vekatimo maiʼniye, huta halate huta haleta hapa paigune. 
1SA.11.15	Inagi mukiʼamo Giligo taonifiʼmo uʼa Ala kava neʼmo aulagaleʼmo apakaemo huʼapaeʼmo, Soloʼmo kini vekatimae, huteʼa huʼa haleʼa huʼnae. Apakaemo Gotiʼe magoke apaipamo kalisiya ofalinimo huʼnae. Ani haopalegamo Soloʼe muki Isaleli vayaʼmogiʼeʼmo ani kavafeʼmo lusi kava huʼa apamogaga aiʼnae.
1SA.12.2	Hemenimo yagaino lapatesiya vekamae. Nagaemo ago kosuna leʼnogeno yaveyave nayokamo aeʼnigeʼa ve mafaʼne anagaʼnimogimo lapakaeʼeʼmo maiʼnae. Nagaemo mafaʼnemo maiʼnova afinatetiʼmo lapakaeteʼmo yagaiʼna lapateme lapateme eʼna hemenimo maiʼnove. 
1SA.12.3	Hemenimo manileʼmo maiʼnove. Nagaemo mago hosu kavaʼmo lapakaetegamo huʼnisuvaʼmoʼmo Ala kava neʼmo aulagaleʼe lekana paino ateʼniya kini vekamo aulagaleʼeʼmo agoti hutapa nateyo. Nagaemo ina la ve pulumakaʼamofi nokiʼamofi huʼna avaleʼnove. Ina lafeʼmo aigofe gemo huteʼna kumaya aliʼnove. Nagaemo ina laʼmo kana yaʼmo amiteʼna aliʼna hosu huʼna ateʼnove. Ina laʼmo nagaemo hosu kavaʼmo hisuvafeʼmo mago yaʼmo fikumo namiʼniye. Nagaemo mago ani agufa kavaʼmo lapakaetegamo huʼnisuvaʼmoʼmo ani kava huʼnisuva anonatapilefeʼmo aliʼna alagepa huʼna lapamiguve. 
1SA.12.4	Inagi apakaemo huʼapaeʼmo, Haʼao, huʼa, kagaemo lagaefeʼmo aigofe gemo osuge mago yatimo kumaya oʼalige alika hosu huka olatege huʼnane. Kagaemo mago hosu kavaʼmo hisanafeʼmo layapatiʼmo mago yaʼmo oʼaliʼnane, huʼa ha paiʼnae. 
1SA.12.5	Ha paiʼnageno Samiyoʼmo hunoʼaeʼmo, Ala kava neʼmoʼe lekana paino ateʼniya kini vekamoʼeʼmo lapakaemo ani huʼnaya gemo afiteʼanaeʼmo lapakaemo mago hosu kavaʼnimo oʼageʼnae, huno hapa paiʼnigeʼa apakaemo huʼapaeʼmo, He, Ala kava neʼmoʼa getimo ago afiʼniye, huʼa ha paiʼnae.
1SA.12.7	Inagi lapakaemo alagepa hutapa lapaketafo hiyo. Nagaemo Ala kava neʼmo aulagaleʼmo Ala kava neʼmoʼa lapakaetegaʼe lapakinago vayaʼaitegaʼeʼmo huʼniya fatago kavatefeʼmo agoti huʼna lapategauve. 
1SA.12.8	Laginago vekamo Yekopuʼe afamo anaga vayaʼaʼeʼmo uʼa Isipi kotegamo maiʼnageʼapaeʼmo henagaʼamo Isipi vayaʼmogi nofi vayaʼapimogimo lapakinago vayaʼaitegamo hosu kavaʼmo huʼnae. Huʼnageʼapaeʼmo apakaemo Ala kava neʼmoʼa hapa maesiyafeʼmo keya aeʼa ge huʼnagenoʼaeʼmo agaemo Moseseʼe Eloniʼeʼmo alino anateʼnigeʼana lapakinago vayaʼmo Isipi kotegatiʼmo apavaleliʼana eʼana mani koteʼmo apateʼnaʼae. 
1SA.12.9	Lapakinago vayaʼmo mani koteʼmo maiʼnayaʼmonanafa apakaemo Ala kava neʼmo Gotiʼapimofeʼmo apake kaniʼnigeno agaemo maketi huteno Heso taonifi ami vayaʼaiteʼmo yagaino apateʼniya vekamo Sisela ayapinagi Filisatini vayaʼai apayapinagi Movapu kini vekamo ayapinagi huno apavaleno apateʼnigeʼa Isaleli vayaʼeʼmo kamemo huʼnae. 
1SA.12.10	Kame hapaeʼnageʼa Isaleli vayaʼmogi Ala kava nefeʼmo keya aeʼa ge huʼapaeʼmo, Lagaemo kagaemo kataletuta aigofe gotigimo Meligitefenagi aʼne gotigimo Asatalotigitefenagi huta monoʼmo huʼnonaʼmofeʼmo hosu kavaʼmo huʼnone. Hosu kavaʼmo huʼnonaʼmonanafa kame vayatimogi apayapatiʼmo lagufamo alika katika lategetao kagaetefeʼmo mono huteta aliʼyakamo aligune. 
1SA.12.11	Inagi Ala kava neʼmoʼa nunumuʼmo huʼnaya gemo afitenoʼaeʼmo Yelamameliʼagi Mitaniʼagi Yepataʼagi Samiyoʼagi huno alino apateʼnigeʼa magoke magoke huʼa kame vayaʼai apayapatiʼmo lapakufamo aliʼa katiʼa lapateʼnagetapa alagepa huta maiʼnae. 
1SA.12.12	Muki ani afinaʼmo Ala kava neʼmo Gotitapimoʼmo kini vekatapimo maiʼniyaʼmonanafa lapakaemo ageʼnayana Nehasiʼmo Amoni kini vekamoʼmo eno lapakaeʼeʼmo kamemo huʼnigetapaeʼmo nagaefeʼmo hutapaeʼmo, Haʼao, mago kini vekamoʼmo yagaino lategaiye, hutapa naha paiʼnae. 
1SA.12.13	Inagi ani gemo naha paiʼnayaʼmofeʼmo lapakaemo ani lekana paitapa ateʼnaya kini vekamoʼmae. Lapauʼniya kini vekamo agaemae. Afiyo, huʼna, Ala kava neʼmoʼa yagaino lapatesiyafeʼmo ani kini vekamo lapakaemo lapamiʼniye. 
1SA.12.14	Lapakaemo Ala kava nefeʼmo koli hutetapa aiyafiʼmo maiʼnetapa geʼamo akame hutetapa Ala kava neʼmo keʼaepa gemo amagita oʼataleʼnisayaʼmoʼmo lapakaeʼe yagaino lapateʼniya kini vekatapiʼeʼmo Ala kava neʼmo Gotitapimoʼmo akame hutetapaeʼmo alagepa hutapa maigae. 
1SA.12.15	Alagepa hutapa maigayaʼmonanafa Ala kava neʼmo geʼamo akame osuge keʼaepa geʼamo amagitapa atalege hisayaʼmoʼmo inagi Ala kava neʼmoʼa lapakinago vayaʼmo apamiʼniya agufa kayoʼmo lapamigiye.
1SA.12.17	Lapakaemo ago ageʼnayana hemenimo vitimo ago leʼnigeta nehatagauna afinaʼmogeno koʼmo noʼaiya afinaʼmae. Haneʼniyaʼmonanafa hemenimo Ala kava nefeʼmo keya aeʼna ge hisugeno hiyapatiʼmo hakalu huteno koʼmo alino atalesigeno ailino eminegaiye. Lapakaemo ani kavaʼmo ageteta afigayana Ala kava nefeʼmo mago kini vekatimo lamiyo, hutapa ge huta afi geʼnaya afinaʼmo Ala kava neʼmo aulagaleʼmo alopa hosu kavaʼmo huʼnone, hutapa agegae. 
1SA.12.18	Inagi Samiyoʼmo Ala kava nefeʼmo keya aeno ge huʼnigeno ani afinakeʼmo Ala kava neʼmoʼa hiyapatiʼmo hakalu nehigeno koʼmo ailino emineʼniye. Emineʼnigeʼa muki vayaʼmogimo ageteʼapaeʼmo Ala kava neʼe Samiyoʼeʼmo lusi kava huʼa koliʼanimo huʼnae.
1SA.12.20	Inagi Samiyoʼmo muki vayaʼaifeʼmo hapa painoʼaeʼmo, Lapakaemo koli osiyo. Lapakaemo muki ani hosu kavaʼmo huʼnayaʼmonanafa Ala kava neʼmo oʼataletapa akame hutetapa muki lapaipafatiʼmo aliʼyaʼamo aliyo. 
1SA.12.21	Ala kava neʼmo oʼataleyo. Atalesayaʼmoʼmo afaʼa ina agufa yaʼmo alisayafeʼmo lahapaugiye. Ina agufa yaʼmo haneʼniyaʼmofeʼmo lapakaemo akamelegatiʼmo magoʼe yaʼmo afaʼa oʼaligae. Lapa oʼmaesiya yaʼmo haneʼniye. 
1SA.12.22	Ala kava neʼmoʼa agaiʼamo hauʼnigeno ala agiʼalefeʼmo agaiʼa vayaʼamo alino lapatesiyafeʼmo alino hamaleno lapateʼniyaʼmofeʼmo Ala kava neʼmoʼa vayaʼamo apataleno oʼugiye. 
1SA.12.23	Nagaiʼnieʼmo huʼnaeʼmo, Fiku yanageʼna magoʼe huʼna nunumuʼmo huʼna olapatesuvaʼmoʼmo Ala kava netegamo hosu kavaʼmo huguve. Nagaemo alagepa kavaʼe fatago kavaʼeʼmo hisayafeʼmo aliʼna lapaya malegauve. 
1SA.12.24	Lapakaemo Ala kava neʼmoʼa lokiya kavaʼmo huno lapa maeʼniya kavafeʼmo lapakesa afifi hutapa maiyo. Maiʼnetapaeʼmo Ala kava nefekeʼmo koli huʼnetapa muki lapaipafatiʼmo lama ge kavaʼmo hutapa aliʼyaʼamo aliyo. 
1SA.12.25	Aligayaʼmonanafa lapakaemo magoʼe hosu kavaʼmo hisayaʼmoʼmo Ala kava neʼmoʼa lapakaeʼe kini vekatapiʼeʼmo alino hano huno lapatalegaiye.
1SA.13.1	Soloʼmo fotiʼa kafugamo maiteno kini vekamo maiʼniya afinaʼmo lole kafugamo maiʼniye. 
1SA.13.2	Soloʼmo Isaleli vayapatiʼmo ati vayaʼamo tali tauseniʼa vayaʼmo maisayafeʼmo lekana paino apateteno alu vayaʼmo noʼapilegamo alino apateʼnigeʼa uʼnae. Tu tauseniʼa ati vayaʼmo Meto aveleʼmo Mikimasi taonifiʼmo Soloʼeʼmo maiʼnageʼa vani tauseniʼa vayaʼmo Menisameni vayaʼai mopaleʼmo Gimeya taonifiʼmo Yonataniʼeʼmo maiʼnae. 
1SA.13.3	Inagi Yonataniʼe ati vayaʼaʼeʼmo uʼa Gima taonifiʼmo Filisatini ati vayaʼai seli noʼapilegamo maiʼnaya vayaʼeʼmo kame huʼnageʼa alu Filisatini vayaʼmogimo ani kavafeʼmo ava gemo afiʼnae. Soloʼmo mago vayaʼmo alino apateʼnigeʼa muki Isaleli haopalegamo uʼeʼa huʼa Soloʼmo kame huʼa ha maesayafeʼmo pikulimo huʼa keya aeʼnae. 
1SA.13.4	Mago vayaʼmogi huʼapaeʼmo Soloʼmo Filisatini vayaʼeʼmo kame huʼnigeʼa Filisatini vayaʼai apaulagaleʼmo alagi hosu faipa vayaʼmo hamaleʼnae, huʼa hapa paiʼnageʼa muki Isaleli vayaʼmogi afiʼnae. Afiteʼapaeʼmo eʼa Giligo taonifiʼmo Soloʼeʼmo aliʼa anupa huʼnae.
1SA.13.6	Isaleli vayaʼmogimo ageteʼapaeʼmo falisuna kavaʼmo afole aiʼniye, huʼa apakesamo afiʼnagenoʼaeʼmo apaipamoʼmo kana huʼniye. Inagi Isaleli vayaʼmo apaune heʼa uʼa kelifiʼmo fala kige kahaufilagamo uʼa fala kige yafakapiʼmo uʼa fala kige alopa yafaʼmo folagapiʼmo uʼa fala kige huʼnae. 
1SA.13.7	Mago Isaleli vayaʼmo apaune heʼa Yoneni aniʼmo lakaeʼa Gati nofi vayaʼai mopaleʼmo uteʼa Giliyati taonifiʼmo uʼnae. Soloʼmo oʼuno Giligo taonifikeʼmo maiʼnigeʼa magokepiʼmo lokaeʼa maiʼnaya vayaʼmogi koli huteʼa atete huʼnae.
1SA.13.8	Hogoteno Samiyoʼmo Solofeʼmo hunoʼaeʼmo, Seveniʼa afinaʼmo nagava maiyo, huno huʼniyaʼmofeʼmo Soloʼmo seveniʼa afinaʼmo agava maiʼniyaʼmonanafa Samiyoʼmo Giligo taonifiʼmo oʼmeʼnigeʼa vayaʼmo Soloʼa ataleʼa uʼeʼa huʼnae. 
1SA.13.9	Samiyoʼmo oʼmeʼniyaʼmofeʼmo Soloʼa hunoʼaeʼmo, Atamoʼmo leno saga lisiya ofaliniʼe Gotiʼeʼmo magoke laipamo alisuna ofaliniʼeʼmo alinita nagaetegamo eyo, huʼniye. Aliniʼa eʼnagenoʼaeʼmo Soloʼmo ani ofalinimo huʼniye. 
1SA.13.10	Muki ani ofalinimo huʼniya aliʼyaʼmo hano hutegenoʼaeʼmo Samiyoʼmo eno avaʼyi huʼnigeno Soloʼa agaeʼeʼmo fotu huteno gemo amamaesiyafeʼmo nopatiʼmo kumategamo uno lamiʼniye. 
1SA.13.11	Samiyoʼmo Solofeʼmo ha painoʼaeʼmo, Kagaemo na kavaʼmo huʼnane, huno ge huno afi geʼnigenoʼaeʼmo Soloʼmo hunoʼaeʼmo, Nagaemo apakovana vayaʼmo ago nataleʼa muki haopalegamo uʼeʼa huʼnageka kagaemo egauve, huka lekana paiʼnana afinaʼmo oʼmeʼnanageʼa Filisatini vayaʼmo Mikimasi taonifiʼmo aliʼa anupa huʼa maiʼnayaʼmofeʼmo nagesa alaʼamo afiʼnove. 
1SA.13.12	Nagesamo afiʼnaeʼmo Filisatini vayaʼmo eʼa kamemo nahaesayafeʼmo Giliga taonifiʼmo maiʼnovategamo egayaʼmonanafa nagaemo Ala kava neʼmoʼa naha maesiyafeʼmo haoke heʼna nunumuʼmo osuʼnovaʼmofeʼmo nagesamo afiʼnaeʼmo ofalinimo huguve, huʼna nagesamo afiteʼna ofalinimo huʼnove, huno ha paiʼniye. 
1SA.13.13	Inagi Samiyoʼmo ha painoʼaeʼmo, Kagaemo negi kavaʼmo huʼnane. Kagaemo Ala kava neʼmo Gotikamoʼmo huvo, huno kaha paiʼniya gemo akame osuʼnane. Kagaemo akame huʼnanesinana Isaleli vayaʼaiteʼmo kagaeʼe kaginago vayaʼeʼmo muki afinaʼae afinaʼaeʼmo yagaitapa apateme apateme uʼnaesine. 
1SA.13.14	Akame osuʼnanaʼmofeʼmo yagaika apateme apateme oʼugane. Ala kava neʼmoʼa hauʼniya kavaʼmo hisiya agufa vekamo agaiʼalefeʼmo kahauya huno ageʼniye. Agaemo ani vekaeʼmo hunoʼaeʼmo, Vayaʼnileʼmo yagaika apato, huno ha paiʼniye. 
1SA.13.15	Samiyoʼmo ani gemo huno ha paiteno he tino Giliga taonifatiʼmo ataleno Menisameni vayaʼai mopaleʼmo Gimiya taonifiʼmo uʼniye. Inagi Soloʼmo agaiʼaʼeʼmo maiʼnaya ati vayaʼmo lekana paiʼniyana sigisi hataletiʼa agufa vayaʼatogeʼmo maiʼnae.
1SA.13.16	Soloʼagi mafaʼneʼamo Yonataniʼagi anakaeʼeʼmo maiʼnaya ati vayaʼenagi huʼa Menisameni vayaʼai mopaleʼmo Gimiya taonifiʼmo magoʼe afinaʼmo maiʼnayaʼmonanafa Filisatini vayaʼmo Mikimasi taonifiʼmo seli noʼapileʼmo maiʼnae. 
1SA.13.17	Filisatini ati vayaʼmo aliʼa fako huʼa loleʼe magoʼe aluʼmo aiʼa maiʼneʼa uʼa Isaleli vayaʼeʼmo kame hisayafeʼmo mago aluʼmo Ofila taonifiʼmo Suvali kotega uʼniya kateʼmo uʼnae. 
1SA.13.18	Mago aluʼmo Meti Holoni taonifiʼmo uʼniya kateʼmo uge mago aluʼmo mopamo hakuteʼmo uʼniya kateʼmo uge huʼnae. Mopamo hakuteʼmo maisiya vekamoʼa Semovimi kagoʼmumo kaʼme kotegamo afaʼa agegaiye.
1SA.13.20	Huʼnayaʼmofeʼmo muki Isaleli vayaʼmo Filisatini vayaʼaitegamo uʼa lamiʼnageʼapaeʼmo Filisatini vayaʼmogi aiʼyumo aisaya aenilenagi koʼnelenagi naipelenagi huʼa kuʼme kaneʼa apateʼnae. 
1SA.13.21	Ani agufa aliʼyatefeʼmo miyaʼamo sigisi kina haneʼniye. Aiʼyumo aisaya alopa aenilenagi sipetilenagi koʼnelenagi aise kevemo pulumakamoʼmo aliʼyaʼmo alisigeʼapaeʼmo malagene, huʼa hisaya aenilenagi huʼa kuʼme kaneʼa apatesaya miyaʼamo haneʼniye. 
1SA.13.22	Ani afinaʼmo kamemo hisaya afinaʼmo Soloʼe Yonataniʼekeʼmo hayoʼaniʼe naipeʼaniʼeʼmo haneʼniyana Isaleli ati vayaʼmo ohaneʼniye. 
1SA.13.23	Ani afinaʼmo Filisatini vayaʼmogimo mago aluʼmo Mikimasi katetiʼmo uʼa lole kagoʼmuleʼmo fotu huʼa neʼvaya kateʼmo faiʼa vego huʼnae.
1SA.14.2	Ani afinaʼmo Soloʼmo Gimeya taonimo atupaleʼmo pamagalaneti yosamo aepafiʼmo fai maiʼnigeʼa sigisi hataletiʼa agufa ati vayaʼmo agaeʼeʼmo maiʼnae. 
1SA.14.3	Mono huno neʼapateya vekamo Ahaiyaʼmo Ahaitama mafaʼnemo Aikama nepuʼamoʼmo Finiyasi mafaʼneʼmae. Finiyasiʼmo Ilai mafaʼnemo ani vekamo akeyaʼvilagamo Sailo taonifiʼmo maiʼneno Ala kava netefeʼmo mono huno neʼapateya vekamae. Ahaiyaʼmo hapiliʼneno mono huno neʼapateya kenamo hapiteno apakaeʼeʼmo magokepiʼmo maiʼniye. Inagi Yonataniʼmo kame hisiyafeʼmo ago uʼniyaʼmonanafa vayaʼmogimo oʼageʼnae. 
1SA.14.4	Yonataniʼe avagi huno uʼniya neya vekamoʼeʼmo Filisatini ati vayaʼmogi seli noʼapilegamo visaʼafeʼmo kateʼmo uʼnaʼae. Ani kaʼmo lole avelaʼmo folagapiʼmo haneʼnigeno lole alopa akoʼya yafaʼmo haneʼniye. Kaʼmo hoga haopalega yafaʼmo hanete lamaga haopalega yafaʼmo hanete huʼniye. Mago yafaʼmo agiʼamo Mosese yafane huno haneʼnigeno mago yafaʼmo agiʼamo Sene yafane huno haneʼniye. 
1SA.14.5	Kaʼmo lamaga haopalega haneʼniya yafaʼmo aulagamo Mikimasi taonilegamo haneʼniye. Kaʼmo hoga haopalega haneʼniya yafaʼmo aulagamo Gimeya taonilegamo haneʼniye.
1SA.14.7	Ha paiʼnigenoʼaeʼmo Yonataniʼmo kame hisiya yaʼamo aliʼniya vekamoʼmo hunoʼaeʼmo, Kaipa kagesafi kavaʼmo huvo. Kahauʼniya kavatefeʼmo nagaemo kagaeʼeʼmo magokepiʼmo lokaeʼna maiʼnove, huno ha paiʼniye. 
1SA.14.8	Ha paiʼnigeno Yonataniʼmo hunoʼaeʼmo, Kanalene, huno, Ani ati vayaʼmogimo laʼagesayafeʼmo afaʼa uguʼae. 
1SA.14.9	Apakaemo laʼaha paiʼapaeʼmo, lagava maiʼniʼageta eno, huʼa hisayaʼmoʼmo mani haopalegageʼmo he titaʼa maiguʼae. Apakaetegamo oʼuguʼae. 
1SA.14.10	Oʼuguʼaʼmonanafa apakaemo huʼapaeʼmo, Lanakaemo eʼao, huʼa hisagetaʼaeʼmo laʼagaemo apakaetegamo uguʼae. Ala kava neʼmoʼa laʼayapiʼmo apavalelineno apateʼniyaʼmofeʼmo ani kavaʼapimo alagena yaʼmo haneʼniyanagetaʼa agegauʼae. 
1SA.14.11	Inagi anakaemo uʼana afole yateʼmo he tiʼana maiʼnaʼageʼapaeʼmo Filisatini ati vayaʼmogi huʼapaeʼmo, Anakeyo, huʼa, Himulu vayaʼmo yafa kapiʼmo fala kiʼa maiʼnayatetiʼmo emiʼae, huʼa huʼnae. 
1SA.14.12	Huteʼapaeʼmo Filisatini ati vayaʼmogimo Yonataniʼe kame hisiya yaʼaleʼmo aliʼniya vekaʼefeʼmo keya aeʼa ge huʼapaeʼmo, Lanakaemo haiteʼao. Lagaemo mago yaʼmo alita lanaveligune, huʼa huʼnae. Inagi Yonataniʼmo ani gemo afitenoʼaeʼmo kame hisiya yaʼaleʼmo aliʼniya vekaeʼmo hunoʼaeʼmo, Kagaemo nakame huka egetaʼao laʼagaemo uguʼae. Ala kava neʼmoʼa Isaleli vayaʼai apayapiʼmo apavaleno apateʼniyaʼmofeʼmae, huno ha paiʼniye. 
1SA.14.13	Inagi Yonataniʼmo mago hosuʼniya yapilagamo aiyaletiʼe ayatetiʼeʼmo alime alime uno haiʼnigenoʼaeʼmo kame hisiya yaʼaleʼmo aliʼniya vekamo akame huno uno haiʼniye. Anakaemo Filisatini vayaʼmo maiʼnaya yateʼmo uʼa haiʼana avaʼyi huteʼanaeʼmo Yonataniʼmo apamagiʼnigeʼa mopafiʼmo asagauʼa aiʼnagenoʼaeʼmo kame hisiya yaʼaleʼmo aliʼniya vekamoʼmo naipeletiʼmo kamitimo apaiʼniye. 
1SA.14.14	Yonataniʼe avagi huʼniya vekamoʼeʼmo ani kamemo huteʼanaeʼmo tuvetiʼa agufa vayaʼmo anakaemo kamitimo apamagige apaige huʼnaʼae. Ani kamemo yokalo nelaya mopagana huno haneʼniya mopaleʼmo afole aiʼniye.
1SA.14.16	Inagi Solo ati vayaʼamo Gimeya taonifiʼmo yagaiʼa maiʼnaya ati vayaʼmogimo aulu heʼa apakeʼnayana asole vayaʼmo aliʼa anupa huʼa maiʼnayapatiʼmo nagu nagu huʼa uteʼa eteʼa huʼnageʼa apakeʼnae. 
1SA.14.17	Inagi Soloʼmo agaeʼeʼmo maiʼnaya ati vayaʼaifeʼmo hunoʼaeʼmo, Ati vayatimo lekana paigetao ina lagimo oʼmaiʼnisafigeta agegaune. Apakaemo ani kavaʼmo huʼa lekana paiʼa ageʼnayana Yonataniʼe kame hisiya yaʼaleʼmo neʼaliya vekaʼeʼmo anakaemo oʼmaiʼnaʼae. 
1SA.14.18	Ani afinaʼmo Goti kotalake kesiʼamo Gimeya taonifiʼmo maiʼnaya Isaleli vayaʼeʼmo haneʼniye. Haneʼniyaʼmofeʼmo Soloʼmo mono huno neʼapateya vekamo Ahaiyafeʼmo hunoʼaeʼmo, Kotalake kesimo alinika eno, huno ha paiʼniye. 
1SA.14.19	Soloʼmo ani mono huno neʼapateya vekaeʼmo ge nehigeʼapaeʼmo Filisatini ati vayaʼmo seli noʼapilegamo maiʼnaya ati vayaʼmogi magoʼe magoʼe huʼa alopa gefatiʼmo ge huʼnae. Huʼnayaʼmofeʼmo Soloʼmo afitenoʼaeʼmo mono huno neʼapateya vekaeʼmo, afaʼa ato, huno ha paiʼniye. 
1SA.14.20	Afaʼa ato, huno hutegeʼa Soloʼe ati vayaʼaʼeʼmo aliʼa anupa huteʼa kamemo hisayafeʼmo uʼnae. Apakaemo Filisatini vayaʼmo apakeʼnayana vayatimo maiʼnafi kame vayatimo maiʼnafi huʼa apakeʼa aeto osuʼnayaʼmofeʼmo apakaiʼapi apakaiʼapimo kame huʼnae. Oʼapakesaya agufa alopa kavaʼmo afole aiʼniyaʼmofeʼmo malage huʼa ika ika huteʼa kamemo huʼnae. 
1SA.14.21	Hogoteʼa mago Himulu vayaʼmo muki haopalegatiʼmo eʼa Filisatini vayaʼmo hapa maesayafeʼmo seli noʼapileʼmo uʼa magokepiʼmo lokaeʼa maiʼnaya Himulu vayaʼmogi Filisatini vayaʼmo apataleʼa uʼa Soloʼagi Yonataniʼagi muki Isaleli vayaʼenagi huʼa aliʼa anupa huteʼa hapa maeʼa kame huʼnae. 
1SA.14.22	Ina kava huʼa muki Isaleli vayaʼmo Ifalemu nofi vayaʼai avefiʼmo fala kiʼa maiʼnaya vayaʼmogi afiʼapaeʼmo, Filisatini ati vayaʼmo apaune heʼnae, huʼa huʼnaya gemo afiteʼapaeʼmo Filisatini vayaʼeʼmo kamemo hisayafeʼmo apavegala aeʼnae. 
1SA.14.23	Apavegala aeliʼuʼa Meti Eveni taonifilagamo akame huʼa huʼnae. Ani afinaʼmo Ala kava neʼmoʼa ani kavatetiʼmo Isaleli vayaʼai apakufamo alino katino apateʼniye.
1SA.14.25	Inagi muki vayaʼmo uʼa mago yahaofiʼmo avaʼyi huteʼapaeʼmo agayana mopafiʼmo asole lumemo anuʼamo hanelinuneno huʼnigeʼa ageʼnae. 
1SA.14.26	Ageʼnayaʼmonanafa oʼneʼnae. Soloʼmo agoʼyamo ataleteno lokiya gemo huʼnigeʼa koli huʼnayaʼmofeʼmo oʼneʼnae. 
1SA.14.27	Koli huʼnayaʼmonanafa Yonataniʼmo afoʼamoʼmo ati vayaʼaifeʼmo agoʼyamo ataleteno huʼniya gemo oʼafiʼniyaʼmofeʼmo mago lumemo anuʼamo kayoʼmo atupaletiʼmo faino lanupaino neʼniye. Agaemo netenoʼaeʼmo lokiya vaiʼniye. 
1SA.14.28	Mago vekamoʼmo Yonatanifeʼmo hunoʼaeʼmo, Mukiʼamogita laga teʼnigenoʼaeʼmo lokiyatimo ohaneʼniyaʼmonanafa afokamoʼmo agoʼyamo ataleteno hunoʼaeʼmo, Hemeni afinaʼmo neʼyaʼmo nesiya vekamo lifana vekamo maigiye, huno huʼniye. 
1SA.14.29	Inagi Yonataniʼmo hunoʼaeʼmo, Afoʼnimoʼmo vayatimo hanageke yaʼmo alino apamiʼniye Lapakaemo nageyo. Nagaemo lumemo anuʼamo aiseʼamo neʼnovaʼmofeʼmo halate lokiya vaiʼnove. 
1SA.14.30	Lagaemo kame vayatimogi yaʼmo aliʼnona yapatiʼmo lahauʼniya neʼyaʼmo neʼnonesinana magoʼe huta asole Filisatini vayaʼmo kamemo hapaeʼnonesine, huno hapa paiʼniye.
1SA.14.31	Ani afinaʼmo apakaemo Filisatini vayaʼeʼmo kamemo Mikimasi taonifatiʼmo aepa faiʼa huteʼa huliʼa Aiyaloni taonifiʼmo uʼnayaʼmofeʼmo apaunena aiʼniye. 
1SA.14.32	Yegemo ago uno lamino faleʼnigeʼapaeʼmo inagi apakaemo malage huʼa uʼa kame vayaʼapimogi apavaleʼa aliʼnaya sipisipi anagaʼe pulumaka anagaʼeʼmo apamagiʼa ameʼamo lagauʼa kaeteʼapaeʼmo kolaʼamo afaʼa haneʼnigeʼa neʼnae. 
1SA.14.33	Mago vayaʼamogimo uʼa Solofeʼmo ha paiʼapaeʼmo, Apako, huʼa, vayaʼmogimo ameʼafiʼmo kolaʼmo afaʼa haneʼnigeʼa neʼnayaʼmofeʼmo Ala kava netegamo hosu kavaʼmo huʼnae, huʼa ha paiʼnageno Soloʼmo ani gemo afitenoʼaeʼmo, Vae, huno, lapakaemo Gotiʼmo lapakameʼyamo amiʼnae. Lapakaemo uta mago alopa yafaʼmo alita heleve heleve hulitapa nagaetegamo eyo. 
1SA.14.34	Henagaʼamo lapakaemo ati vayaʼmogi folagapiʼmo uteta nehutapaeʼmo hapa paisageʼa pulumakaʼe sipisipiʼeʼmo apavaleliʼa egae. Ani yafateʼmo apamagiʼa kaeteʼa negae. Fiku yanageʼa apakaemo kolaʼmo haneʼnisiya ameʼamo nesayaʼmoʼmo Ala kava netegamo hosu kavaʼmo hugae, huno hapa paiʼniye. Huno hapa paiʼniyaʼmofeʼmo ani haniʼilagageʼmo pulumakaʼapimo apavaleliʼeʼa ani yateʼmo amagiʼnae. 
1SA.14.35	Inagi Soloʼmo ani haopalegamo mago ofalinimo hisiya yafa hiʼyalamuʼmo huʼniye. Ani yafa hiʼyalamuʼmo Soloʼmo hogote afinaʼmo huʼniye.
1SA.14.37	Ani gemo huʼniyaʼmofeʼmo Soloʼa Gotifeʼmo ina ge huno ge huno afi geʼniye. Lagaemo uta lamita Filisatini vayaʼeʼmo kamemo hisupiye. Kagaemo apavalelikeka Isaleli vayaʼai apayapiʼmo apategapiye, huno ge huno afi geʼniyana ani afinaʼmo Gotiʼa geʼaleʼmo aeno atagaina huno ge osuʼniye. 
1SA.14.38	Osuʼniyaʼmofeʼmo Soloʼmo Isaleli vayaʼaiteʼmo yagaiʼniya vayaʼaifeʼmo hapa painoʼaeʼmo, Eyo, huno, Hemenimo haiya agufa hosu kavaʼmo afole aiʼnifigeta kahauya huta agegaune. 
1SA.14.39	Ala kava neʼmoʼa Isaleli vayaʼamo apakufamo alino katino neʼapateya vekamo alagi afaʼa maiʼniya kava huno ani hosu kavaʼmo huʼniya vekamo alagi faligiye. Haiya vekamoʼmo ani hosu kavaʼmo huʼnifigeno faligiye. Yonataniʼmo mafaʼneʼnimoʼmo ani hosu kavaʼmo huʼnisiyaʼmoʼmo afaʼageʼmo faligiye, huno huʼniyaʼmonanafa magoke vekamoʼmo geʼaleʼmo aeno atagaina huno ge osuʼniye. 
1SA.14.40	Inagi Soloʼmo muki Isaleli vayaʼaifeʼmo hapa painoʼaeʼmo, Mukiʼamogitapamo uta mugagayagamo he tiyo. Nagaeʼe Yonataniʼeʼmo manileʼmo he tiguʼae, huno hapa paiʼnigeʼapaeʼmo, Kanalene, huʼa, Kahauʼnisiya kavaʼmo huvo, huʼa huʼnae. 
1SA.14.41	Soloʼmo Ala kava neʼmo Isaleli vayaʼai Gotiʼapimofeʼmo hunoʼaeʼmo, Ala kava nene, huno, Alika laveliyo, huno ha paiʼnigeno Yonataniʼe Soloʼeʼmo lekana paino anateʼniye. 
1SA.14.42	Inagi Soloʼmo hunoʼaeʼmo, Ina laʼmo hosu kavaʼmo huʼnifigi alika laveliyo. Nagaemo huʼnofi Yonataniʼmo huʼnifigi alika laveliyo, huno huʼnigeno Yonataniʼmo lekana paino ateʼniye. 
1SA.14.43	Soloʼmo Yonatanifeʼmo ge huno afinoʼaeʼmo, Kagaemo na agufa kavaʼmo huʼnane, huno afi geʼnigeno Yonataniʼmo hunoʼaeʼmo, Nagaemo kayoʼmo atupaʼaletiʼmo lumemo anuʼamo aisetoʼamo aliʼna neʼnove. Neʼnovaʼmofeʼmo hemenimo afaʼa faliguve, huno ha paiʼniye. 
1SA.14.44	Soloʼmo ha painoʼaeʼmo, He, huno, Nagaemo huʼnaeʼmo, Yonataniʼmo kamitimo amagiyo, huʼna osisuvaʼmoʼmo Gotiʼa kamitimo namagigiye. Yonataniyo, huno, Alagi faligane, huno ha paiʼniye. 
1SA.14.45	Ha paiʼniyaʼmonanafa Isaleli vayaʼmogi Solofeʼmo ha paiʼapaeʼmo, Yonataniʼmo Isaleli vayaʼmo kame vayatimogi apayapatiʼmo lagufamo alino katino lateʼniya vekamo falisifiye. Alagi haʼao. Ofaligiye. Ala kava neʼmo afaʼa maiʼniya kava huno alagi ofaligiye. Mago agufa hosu kavaʼmo agaetegamo osugune. Hemenimo agaemo Gotiʼeʼmo aliʼyaʼmo aliʼniyaʼmofeʼmae, huʼa huʼnae. Apakaemo ani geʼapiletiʼmo Yonatani agufamo aliʼa katiʼa ateʼnageno ofaliʼniye. 
1SA.14.46	Inagi ani kavaʼmo hutagenoʼaeʼmo Soloʼmo magoʼe huno apavegala oʼaeʼniyaʼmonanafa apataleno eʼniye. Apakaemo Filisatini vayaʼmo halate koʼapilegamo uʼnae.
1SA.14.47	Inagi Soloʼmo kini vekamo maiʼnenoʼaeʼmo Isaleli vayaʼaiteʼmo yagaino apateʼnigeʼapaeʼmo agaeʼe ati vayaʼaʼeʼmo muki haopalega maiʼnaya kame vayaʼapiʼeʼmo kamemo huʼnae. Apakaemo Movapu vayaʼeʼmo kame huge Amoni vayaʼeʼmo kame huge Itomi vayaʼeʼmo kame huge Filisatini vayaʼeʼmo kame huge Soma vayaʼai kini vayaʼapiʼeʼmo kame huge huʼnae. Soloʼmo muki haopalegamo uneno huno alino hosu huno apataleʼniye. 
1SA.14.48	Soloʼmo kame hisayafeʼmo ati vayaʼamogi apaipafiʼmo huno fugali huʼnigeʼapaeʼmo apakaemo magoʼe huʼa lokiya vaiʼa kame huʼa Amaleki vayaʼaina aeʼa apaka seʼnae. Apakaemo kamemo huʼapaeʼmo Isaleli vayaʼmogi kagemi yaʼapimo kumaya aliʼnaya vayaʼai apayapatiʼmo hatu maeʼa apateʼnae.
1SA.14.50	Solo aʼmo agiʼamo Ahinovamiʼmo Ahaimaʼasi a mafaʼnemae. Solo ami vayaʼaleʼmo yagaino apateʼniya vekamo Apanaʼmo Neʼmo mafaʼnemae. Neʼmoʼmo Solo avuʼamoʼmae. 
1SA.14.51	Solo afoʼamoʼmo Kisiʼmae. Kisiʼe Neʼeʼmo anakaemo Amaiyo mafaʼnelane. 
1SA.14.52	Soloʼmo muki afinaʼmo kini vekamo maiʼniya afinaʼmo ati vayaʼamogimo Filisatini vayaʼeʼmo lokiya vaiʼa kamemo huʼnae. Soloʼmo muki afinaʼaeʼmo lokiya vayaʼmo apakege kame hisayafeʼmo koli nosaya vayaʼmo apakege huteno apavaleʼnigeʼa ati vayaʼamo hamaleʼnae.
1SA.15.2	Ala kava neʼmo muki lokiyaʼamo haneʼniya vekamoʼa ina gemo hunoʼaeʼmo, Amaleki vayaʼmogi Isaleli vayaʼaitegamo huʼnaya kavatefeʼmo kayoʼmo apamiguve. Laginago vayaʼmo Isipi kotegatiʼmo ataleʼa neʼageʼapaeʼmo Amaleki vayaʼmogi kafo maleʼneʼa Isaleli vayaʼmo kame hapaeʼnae. 
1SA.15.3	Kamemo hapaeʼnayaʼmofeʼmo kagaeʼe ati vayakaʼeʼmo uta Amaleki vayaʼeʼmo kamemo hutetapa muki yaʼapimo alita hano hiyo. Lapakaemo apakegetapa oʼapateyo. Lapakaemo muki ve anaganagi aʼne anaganagi mafaʼne anaganagi nute mafaʼne anaganagi pulumaka anaganagi sipisipi anaganagi kamo anaganagi noki anaganagi hutapa alagi kamitimo hapaeyo, huno hapa paiʼniye. 
1SA.15.4	Soloʼmo ani gemo afitenoʼaeʼmo Teleyimi taonifiʼmo ati vayaʼamo alino anupa huno apateʼneno lekana paiʼniye. Yuta nofi ati vayaʼmo teni tauseniʼa vayaʼmo maiʼnageʼa Isaleli nofi ati vayaʼmo tu hataleti tauseniʼa vayaʼmo maiʼnae. 
1SA.15.5	Inagi Soloʼmo ati vayaʼamo apavalelino uʼnigeʼa Amaleki vayaʼai taonimo haopaleʼmo uʼa fala kiʼnae. 
1SA.15.6	Soloʼmo Kinaiti vayaʼaifeʼmo hapa painoʼaeʼmo, Lapakaemo Amaleki vayaʼmo apataletapa viyo. Fiku yanageta lagaemo Amaleki vayaʼe lapakaeʼeʼmo lahapaegune. Lapakaemo Isaleli vayaʼmogita laginago vayaʼmo Isipi kotegatiʼmo ataleʼa eʼnaya afinaʼmo apakaetegamo huʼnaya alagepa kavafeʼmo lagesamo neʼafune, huno hapa paiʼnigeʼa Kinaiti vayaʼmo Amaleki vayaʼmo apataleʼa uʼnae. 
1SA.15.7	Soloʼmo Amaleki vayaʼeʼmo hulineno Havila kotegatiʼmo aepa faiteno kamemo uno Suva kotega hau huʼniya koteʼmo kamemo huno aeno apaka seʼniye. Suva koʼmo hanetegeno yegemo haine neʼeya haopalegamo Isipi koʼmo haneʼniye. 
1SA.15.8	Soloʼmo Amaleki vayaʼai kini vekamo agiʼamo Egagiʼmo atafauʼniye. Isaleli vayaʼmogimo muki Amaleki vayaʼmo alagi kamiti hapaeʼnae. 
1SA.15.9	Hapaeʼnayaʼmonanafa apakaemo Egagiʼmo agegeʼa atege hogote alagepa sipisipi anaganagi hogote alagepa pulumaka anaganagi hogote aikeli pulumaka anaganagi hogote aikeli sipisipi anaganagi huʼa apakegeʼa apatege huʼnayaʼmonanafa muki ohapauʼniya afu anagaʼe alagi hosu afu anagaʼeʼmo alagi aliʼa hano huʼa apataleʼnae.
1SA.15.10	Inagi ani afinaʼmo Ala kava neʼmo geʼamo Samiyotegamo emineʼniye. Ani gemoʼmo hunoʼaeʼmo, 
1SA.15.11	Afiyo, huno, Soloʼmo magoʼe huno nakame osuʼnifa nataleno atagi neno uʼniye. Agaemo huvo, huʼna ha paiʼnova gemo osuʼnifa geʼnimo amagino ataleʼniyaʼmofeʼmo kini vekamo aliʼna hamaleʼna ateʼnova kavafeʼmo lusi kava huʼna nahau huve, huno ha paiʼniye. Samiyoʼmo ani gemo afitenoʼaeʼmo aipamo kana huʼnigeno muki ani haniʼilagamo nunumuʼmo hume hume uʼniye. 
1SA.15.12	Gotilamiyapiʼmo Samiyoʼmo he tino Soloʼeʼmo fotu hisiyafeʼmo uʼnigeno mago vekamoʼa ha painoʼaeʼmo, Soloʼmo uno Kamo taonifiʼmo ani kamemo huno aeno apaka seʼniya kavatefeʼmo ala agiʼamo alisiyafeʼmo mago alagena kavaʼmo huʼniyana yafaʼmo faino ateʼniye. Agaemo ago faino atetenoʼaeʼmo inagi Giligo taonifiʼmo uʼniye, huno ha paiʼniye. 
1SA.15.13	Inagi Samiyoʼmo Solotegamo uʼnigeno Soloʼmo agaefeʼmo ge amamaeʼniye. Ala kava neʼmoʼa alino auleno kateno. Nagaemo Ala kava neʼmoʼa huvo, huno naha paiʼniya geʼamo ago huʼnove, huno ha paiʼniye. 
1SA.15.14	Ha paiʼniyaʼmonanafa Samiyoʼmo agaefeʼmo ha painoʼaeʼmo, Ala kava neʼmo geʼamo akame huʼnisanaʼmoʼmo na agufa kavaʼmo hageʼnaeʼmo nagaemo sipisipi anagaʼmogi apakeʼe pulumaka anagaʼmogi apakeʼeʼmo afiʼnove, huno ha paiʼniye. 
1SA.15.15	Soloʼmo geʼaleʼmo ina ge huno aeno atagaina hunoʼaeʼmo, Apakaemo ati vayaʼnimogimo Amaleki vayaʼaitegatiʼmo apavaleliʼa eʼnae. Apakaemo muki sipisipi anagaʼe muki pulumaka anagaʼeʼmo kamitimo hapaeʼnayaʼmonanafa hogote alagepa afuʼamo Ala kava neʼmo Gotikamotefeʼmo ofalinimo hisayafeʼmo apavaleliʼeʼnae, huno ha paiʼniye. 
1SA.15.16	Inagi Samiyoʼmo agaefeʼmo ha painoʼaeʼmo, Ge osuʼno. Ala kava neʼmoʼa ega haniʼilagamo naha paiʼniya kavafeʼmo kaha paiguve, huno huʼnigeno Soloʼmo hunoʼaeʼmo, Kanalenagi naha paiyo, huno huʼniye. 
1SA.15.17	Inagi Samiyoʼmo Solofeʼmo hunoʼaeʼmo, Hogoteka kagaemo kagesamo afikaeʼmo, ina agufa vekamo maiʼnove, huka huʼnanaʼmonanafa muki Isaleli nofi vayaʼaiteʼmo yagaika oʼapateʼnapiye. Ala kava neʼmoʼa Isaleli vayaʼai kini vekamo maisanafeʼmo uvelimo faleno okateʼnifiye. 
1SA.15.18	Hemenimo Ala kava neʼmoʼa aliʼyaʼamo alisanafeʼmo alino kateʼniye. Agaemo kaha painoʼaeʼmo, Kagaemo uka muki Amaleki vayaʼmo hosu kavaʼmo nehaya vayaʼeʼmo kamemo hume hume uka hapaeka hano huka apatalo, huno huʼniye. 
1SA.15.19	Huʼniyaʼmofeʼmo na agufa kavaʼmo higekaeʼmo Ala kava neʼmo geʼamo akame osuʼnane. Na kava higekaeʼmo malage huka uka Amaleki vayaʼai yaʼmo aliʼnane. Ala kava neʼmoʼa ani huʼnana kavafeʼmo alagi ohauʼniye, huno huʼniye. 
1SA.15.20	Huno huʼniyaʼmonanafa Soloʼmo Samiyofeʼmo hunoʼaeʼmo, Haʼao, huno, Nagaemo Ala kava neʼmo geʼamo akame huʼnovana nagaemo alino nateʼniya aliʼyaʼamo alisuvafeʼmo uʼna Amaleki vayaʼeʼmo kamemo huteʼna alagi kamitimo hapaege Amaleki vayaʼai kini vekaʼapimo Egagiʼmo avaleliʼna ege huʼnove. 
1SA.15.21	Huʼnovaʼmonanafa apakaemo Isaleli vayaʼmo Amaleki vayaʼai yapatiʼmo kamitimo apamagisuna agufa hogote alagepa sipisipi anagaʼe hogote alagepa pulumaka anagaʼeʼmo Ala kava neʼmo Gotikamotefeʼmo ofalinimo hisayafeʼmo apavaleliʼa eʼnae. 
1SA.15.22	Samiyoʼa Solofeʼmo ha painoʼaeʼmo, Ala kava neʼmo geʼamo akame hisana kavafeʼmo magoʼe huno hauʼnigeno amogaga aiʼnifi sipisipi heka ofalinimo amisana kavafeʼmo magoʼe huno hauʼnigeno amogaga aiʼniye. Afiyo, Goti geʼamo akame nehaya kavaʼmoʼa ofalinimo neʼamiya kavaʼmo ago aeno age seʼniye. 
1SA.15.23	Goti geʼamo amagiʼa neʼatalaya kavaʼmoʼa apaune gemo neʼafiya agufa kavakana huno haneʼniye. Himuʼnamu kavaʼmoʼa hosu kavakana huno hanege aigofe gotigitefeʼmo mono nehaya agufa kavakana huno haneʼniye. Kagaemo Ala kava neʼmo geʼamo amagika ataleʼnanaʼmofeʼmo agaemo kaha faino kataleʼniyanageka kini vekamo oʼmaigane, huno ha paiʼniye. 
1SA.15.24	Inagi Soloʼmo Samiyofeʼmo hunoʼaeʼmo, Nagaemo Isaleli vayaʼaifeʼmo koli huteʼnaeʼmo geʼapimo afiʼnovaʼmofeʼmo Ala kava neʼmo keʼaepa geʼe kagae geʼeʼmo amagiʼna ataleteʼna hosu kavaʼmo huʼnove. 
1SA.15.25	Hosu kavaʼmo huʼnovaʼmonanafa kahaoke hovanagi, hosu kavaʼnimo alika ataleteka Ala kava nefeʼmo mono hisuvafeʼmo Giligali taonifilagamo aita atagi netaʼa uguʼae, huno ha paiʼnigeno 
1SA.15.26	Samiyoʼmo hunoʼaeʼmo, Kagaemo Ala kava neʼmo geʼamo amagika ataleʼnanagenoʼaeʼmo Ala kava neʼmoʼa kini vekamo maisanafeʼmo ohauʼnigeno akameʼyamo kamiʼniye, huno huʼniyaʼmofeʼmo kagaeʼeʼmo oʼuguve, huno ha paiʼniye. 
1SA.15.27	Samiyoʼmo visiyafeʼmo aino afe leʼnigenoʼaeʼmo Soloʼa Samiyo kukena yaʼamo atupaleʼmo atafauʼnigeno aino apake aiʼniye. 
1SA.15.28	Samiyoʼmo hunoʼaeʼmo, Hemenimo Ala kava neʼmoʼa Isaleli vayaʼaiteʼmo yagaika apatesana kavaʼmo kayapatiʼmo aliteno kahaopaleʼmo maiʼniya vekamo aeno kagaseʼniya vekamo amiʼniye. 
1SA.15.29	Gotiʼa Isaleli vayaʼai lokiyaʼapimo maiʼnenoʼaeʼmo aigofe gemo osuno alu aipa agesamo oʼafigiye. Ma mopafi vekamo oʼmaiʼniyaʼmofeʼmae, huno ha paiʼniye. 
1SA.15.30	Inagi Soloʼmo hunoʼaeʼmo, Nagaemo hosu kavaʼmo huʼnovaʼmonanafa kagaemo Isaleli vayatama vayaʼai apaulagaleʼe muki Isaleli vayaʼai apaulagaleʼeʼmo ala nagimo namiyo. Nagaemo Ala kava neʼmo Gotikaeʼmo mono hisuvafeʼmo Giligali taonifilagamoaitaʼa atagi netaʼa uguʼae. 
1SA.15.31	Inagi Samiyoʼmo Soloʼeʼmo uʼnigeno Soloʼa uno Ala kava nefeʼmo mono huʼniye. 
1SA.15.32	Henagaʼamo Samiyoʼmo hunoʼaeʼmo, Lapakaemo Egagiʼmo Emaleki vayaʼai kini vekaʼapimo avalelitapa eyo, huno hapa paiʼnigeno Egagiʼmo vase vase huno neʼenoʼaeʼmo, kamitimo namagisaya afinaʼmo hano huʼniye, huno huʼniye. 
1SA.15.33	Ani gemo huʼniyaʼmonanafa Samiyoʼmo ha painoʼaeʼmo, Kagaemo asole vayaʼmo kamitimo apamagiʼnana vayaʼmogi itaʼapimogimo mafaʼneʼapimo oʼmaiʼnaya kava huno itakamo mafaʼneʼamo oʼmaigiye, huno huteno Samiyoʼmo naipeletiʼmo heno hatagauno aise aise huʼniye.
1SA.15.34	Inagi Samiyoʼmo Lama taonifiʼmo uʼnigeno Soloʼmo Gimeya taonifiʼmo uno noʼafiʼmo uno haiʼniye. 
1SA.15.35	Henagaʼamo Samiyoʼmo Soloʼmo uno oʼageniye. Afaʼa maime maime neʼvigenoʼaeʼmo Soloʼmo faliʼniye. Agesiyafeʼmo oʼuʼniyaʼmonanafa Solofeʼmo yulagefa aiʼniye. Ina kava huno Ala kava neʼmoʼa Soloʼmo Isaleli vayaiteʼmo yagaino apatesiyafeʼmo kini vekamo lekana paino ateʼniya kavafeʼmo aipamoʼmo kana huʼniye.
1SA.16.2	Samiyoʼa hunoʼaeʼmo, Haiya kava huʼna uʼna ani kavaʼmo huguve. Ani kavaʼmo hisuvana Soloʼa afisiyaʼmoʼmo agaemo kamitimo nahaegaiye, huno huʼniyaʼmonanafa Ala kava neʼmoʼa ha painoʼaeʼmo, Mago aikeli a pulumakamo avalelikuka taonifi vayaʼaifeʼmo ani ge huka hapa paiyo. Nagaemo Ala kava netefeʼmo ofalinimo hisuvafeʼmo neʼove. 
1SA.16.3	Huka hapa paiteka Yesifeʼmo hukaeʼmo, Ofalinimo hisuvategamo eno, huka ha paiyo. Inagi esigekaeʼmo kagaemo na agufa kavaʼmo hisapigeʼna nagaemo kaha paiguve. Kagaemo agi aesuva vekamo agenopafiʼmo uvelimo lakika ategane, huno ha paiʼniye. 
1SA.16.4	Inagi Samiyoʼmo Ala kava neʼmo geʼamo akame huno he tino Metelehamu taonifiʼmo uʼniye. Agaemo uno avaʼyi huʼnigeʼapaeʼmo vayatama vayaʼmogimo ageteʼa atete huteʼapaeʼmo, kagaeʼe lagaeʼeʼmo magokepi lokaeta alagepa huta maisuna kavatefeʼmo neʼapiye, huʼa ge huʼa afigeʼnae. 
1SA.16.5	Samiyoʼmo hunoʼaeʼmo, He, magokepiʼmo alagepa huta lokaeta maisunafeʼmo eʼnovanageʼna Ala kava netefeʼmo ofalinimo huguve. Lapakaemo ofalini kavaʼmo hisayafeʼmo hogoteta alo hutetapa nagaeʼeʼmo viyo, huno hapa paiteno Yesiʼe mafaʼne anagaʼaʼeʼmo apavaleno apaote apateʼniye. Apateʼnenoʼaeʼmo, Gotitefeʼmo ofalinimo hisuvategamo eyo.
1SA.16.7	Agesamo afiʼniyaʼmonanafa Ala kava neʼmoʼa Samiyofeʼmo ha painoʼaeʼmo, kagaemo amega agufalefeʼmo kagesamo oʼafika yatala vekaeʼmo alagepa kaulagamo oʼago. Nagaemo kini vekamo maisiyafeʼmo nagesamo oʼafiʼnove. Vayaʼmogi neʼapakaya agufa kavaʼmo huʼna oʼageʼnove. Ma mopafi vayaʼmogi amega apakufaʼalefekeʼmo neʼapakayaʼmonanafa Ala kava neʼmoʼnamo apaipa apakesafikeʼmo neʼapakove. 
1SA.16.8	Inagi Yesiʼmo napa tu mafaʼneʼamo Aminaʼnapifeʼmo ge huno avalelino Samiyotegamo eʼniyaʼmonanafa Samiyoʼmo hunoʼaeʼmo, Haʼao, huno, Ala kava neʼmoʼa agaeʼeʼmo lekana paino oʼateʼniye, huno ha paiʼinye. 
1SA.16.9	Inagi Yesiʼmo Samaʼa avalelino eʼniyaʼmonanafa Samiyoʼmo hunoʼaeʼmo, Haʼao, huno, Ala kava neʼmoʼa agaeʼeʼmo lekana paino oʼateʼniye, huno ha paiʼniye. 
1SA.16.10	Inagi Yesiʼmo magoʼe ve mafaʼne anagaʼamo loleʼe loleʼe vayaʼmo apavalelino Samiyotegamo eʼniyana Samiyoʼmo hunoʼaeʼmo, Haʼao, huno, Ala kava neʼmoʼa ani vayapatiʼeʼmo mago vekamo lekana opaiʼniye, huno ha paiʼniye. 
1SA.16.11	Inagi Samiyoʼmo Yesifeʼmo hunoʼaeʼmo, Muki neya mafaʼne anagakamo alagi eʼnafiye, huno huʼnigenoʼaeʼmo Yesiʼmo hunoʼaeʼmo, Haʼao, huno, henaga ve mafaʼneʼnimo maiʼniyaʼmonanafa sipisipi anagateʼmo neʼyagaiye. Samiyoʼmo agaefeʼmo ha painoʼaeʼmo, Mago vekamo alika ategenoʼao uno avalelino eno. Agaemo etesigetaekeʼmo lagaemo fai maiʼneta ofalini ameʼamo negaune, huno ha paiʼniye. 
1SA.16.12	Inagi Yesiʼmo mago vekamo alino ateʼnigeno uno ani ve mafaʼneʼamo avalelino eʼniye. Ani vekamo neya vekamogeno kanale alagepa augosamo hanege aulagafatiʼmo aeno ha lege kanale agufamo hanege huʼniye. Inagi Ala kava neʼmoʼa Samiyofeʼmo ina gemo hunoʼaeʼmo, Ani vekamae, huno huteno, he tika uvelimo lakika ato, huno ha paiʼniye. 
1SA.16.13	Samiyoʼmo ani alinino eʼniya uvelimo alino nepuʼamogi apaulagaleʼmo Nevini agenopafiʼmo lakino ateʼniye. Ani afinaʼmo Ala kava neʼmo aunemeʼamo emineno agaeteʼmo maitenoʼaeʼmo ani afinatetiʼmo agaeteʼmo maige maige huno maiʼniye. Inagi Samiyoʼmo halate Lama taonifiʼmo uʼniye.
1SA.16.15	Solo aliʼyaʼamo neʼaliya vayaʼmogimo Solofeʼmo huʼapaeʼmo, Gotiʼa mago hosu aunemeʼmo alino ateʼnigeno eno maiʼnigekaeʼmo kaipamoʼmo kana nehiye. 
1SA.16.16	Kagaemo kahauʼnisiyaʼmoʼmo lagaemo uta mago vekamoʼmo alagepa huno gitaleʼmo amagisiyafeʼmo kahauya huta agegaune. Gotiʼmo hosu aunemeʼmo alino atesigeno eno kagaeteʼmo maisiya afinaʼmo inagi ani vekamoʼmo gita amagisigeno kaipa kagesamo alagepa huno halate hanegaiye, huʼa ha paiʼnae. 
1SA.16.17	Inagi Soloʼmo aliʼyaʼamo neʼaliya vayaʼaifeʼmo hapa painoʼaeʼmo, Lapakaemo uta mago vekamoʼmo gitaleʼmo alagepa huno neʼamagisiya vekamo avalelita nagaetegamo eyo, huno hapa paiʼniye. 
1SA.16.18	Mago aliʼyaʼamo neʼaliya vekamoʼmo Solofeʼmo ha painoʼaeʼmo, Nagaemo mago Yesi mafaʼnemo Metelehamu taonifiʼmo maiʼnigeʼna ageʼnove. Ani neya vekamoʼmo gitaleʼmo neʼamagiya kavaʼmo alagepa huno ageʼniye. Agaemo koli osuno kamemo lokiya vaino nehiya vekamae. Agaemo alagepa huno afiʼniya gemo nehiya vekamo kanale alagepa apaulagamo neʼagaya vekamae. Ala kava neʼmoʼa agaeʼeʼmo magokepi lokaeno maiʼniye. 
1SA.16.19	Soloʼmo ani gemo afitenoʼaeʼmo mago vayaʼmo alino apateʼnigeʼa uʼa Yesifeʼmo ina gemo huʼa ha paiʼnae. Kagaemo mafaʼnekamo Neviniʼmo sipisipileʼmo yagaiʼniyanagi kagaemo alika ategeno nagaetegamo eno. 
1SA.16.20	Inagi Yesiʼmo afitenoʼaeʼmo peleti mayamo mago nokimo agotofuleʼmo malege nofi alagafati aniʼmo mago meme agufa kepiʼmo lakino havaiteno malege mago aikeli mememo malege huteno nofi ki maleteno ani nokimo Neviniʼmo amitenoʼaeʼmo, Ani yaʼmo alinikuka Soloʼmo amiyo, huno huteno alino ateʼnigeno uʼniye. 
1SA.16.21	Neviniʼmo Solotegamo uno avaʼyi hutenoʼaeʼmo aliʼyaʼamo neʼaliya vekamo hamaleʼniye. Soloʼmo Nevinifeʼmo lusi kava huno hauʼnigenoʼaeʼmo Neviniʼa Soloʼmo kame nehiya yaʼmo aliteno Soloʼeʼmo kame hisiyategamo uteno ha maeno kame hisiya vekamo hamaleʼniye. 
1SA.16.22	Soloʼmo Yesitegamo mago gemo huno atalegeno uʼniye. Agaemo hunoʼaeʼmo, Nagaemo Nevinifeʼmo nahauʼniyaʼmofeʼmo kagaemo agaemo afaʼa ategenoʼa eno nagae aliʼyaʼmo alino, huno ha paiʼniye. 
1SA.16.23	Inagi Neviniʼmo Soloʼeʼmo lokaeno maiʼnigenoʼaeʼmo Gotiʼa hosu aunemeʼmo alino ateʼnigeno Solotegamo eʼniya afinaʼmo Neviniʼmo gitaleʼmo amagiʼniye. Soloʼmo ani gita agemo neʼafigenoʼaeʼmo hosu aunemeʼmo ataleno uʼnigeno aipa agesamoʼmo kanale huʼniye.
1SA.17.2	Soloʼe Isaleli ami vayaʼeʼmo eʼa Ila kagoʼmu koteʼmo aliʼa anupa huteʼa seli noʼapimo ani koteʼmo aliʼa he tiʼa ateteʼa Filisatini vayaʼeʼmo kamemo hisayafeʼmo alo huʼa maiʼnae. 
1SA.17.3	Filisatini ati vayaʼmo mugagayaga mago aveleʼmo he tiʼa maiʼnageʼa magayagamo Isaleli ati vayaʼmo mago aveleʼmo he tiʼa maiʼnageno folagapiʼmo kagoʼmu koʼmo haneʼniye. 
1SA.17.4	Ani afinaʼmo mago lokiya vaino kamemo nehiya vekamo agiʼamo Golaiyatiʼmo Gati taonifi vekamo Filisatini vayaʼmo seli noʼapimo aliʼa he tiʼa ateʼnaya yategatiʼmo ataleneno Isaleli vayaʼmogimo agesayafeʼmo afole yateʼmo he tino maiʼniye. Yatalaʼamo tali mitamo hogo huʼniye. 
1SA.17.5	Agaemo aeni kakolitamo maleteno kame kukenaʼamo haesa aeniletiʼmo alo huʼnaya kukenamo kanaʼamoʼmo fifiti kilo haneʼniye. 
1SA.17.6	Agaemo aiyalateʼmo haesa aeniletiʼmo aino ati kae maleʼniye. Agaemo agiʼnaleʼmo mago haesa aeni hayoʼmo kofino aliʼniye. 
1SA.17.7	Hayoʼamo alopa hayokefamo haneʼniye. Hayoʼmo akoyaʼaʼe aveʼaʼeʼmo aeniletiʼmo alo hu maleʼnigeno kanaʼamoʼmo seveni kilo agufa yaʼmo haneʼniye. Mago ati vekamoʼmo Golaiyati haleguʼaleʼmo aliteno uno hogoteʼniye. 
1SA.17.8	Inagi Golaiyatiʼa he tino Isaleli ami vayaʼaifeʼmo alopa gefatiʼmo hunoʼaeʼmo, Na kavaʼmo higetapaeʼmo lapakaemo kame hisayafeʼmo he tita kale kaeta maiʼnae. Lapakaemo Solo afa aliʼyaʼamo neʼaliya vayaʼageʼmo maiʼnayana nagaemo Filisatini vekamo oʼmaiʼnofiye. Lapakaemo mago vekamo lekana paita ategenoʼa eno nagaeʼeʼmo kamemo hino. 
1SA.17.9	Agaemo nagaeʼeʼmo kame huteno kamitimo nahaesigeʼna falisuvaʼmoʼmo inagi lagaemo lapakaeteʼmo afa aliʼyaʼmo alisuna vayaʼmo maigunaʼmonanafa nagaemo aeʼna aga sesuvaʼmoʼmo inagi lapakaemo lagaeteʼmo afa aliʼyaʼmo alisaya vayaʼmo maigae. 
1SA.17.10	Ani Filisatini vekamoʼa magoʼe gemo hunoʼaeʼmo, Afa vayaʼmogitapae, huʼna, Lapakaemo mago vekamo lekana paita ategenoʼa nagaeʼeʼmo kamemo hino, huno lame lame gemo huno hapa paiʼniye. 
1SA.17.11	Soloʼe muki ati vayaʼaʼeʼmo ani gemo afiteʼapaeʼmo apakaemo lusi kava huʼa koli huteʼa kame hisaya lokiyaʼapimo hano huʼniye.
1SA.17.13	Yesi ve mafaʼne anagaʼmo Soloʼmo akame huʼa kameleʼmo uʼnaya vayaʼmo yege mafaʼnemo agiʼamo Iliʼamuʼagi anile mafaʼnemo agiʼamo Aminanapuʼagi eno anile mafaʼnemo agiʼamo Samaʼagi huʼa uʼnae. 
1SA.17.14	Neviniʼmo Yesi henaga ve mafaʼneʼamae. Yesi hogote ve mafaʼne anagaʼamo loleʼe magoʼe mafaʼnemogi Soloʼmo akame huʼa kameleʼmo uʼnae. 
1SA.17.15	Neviniʼmo mago afinaʼae afinaʼaeʼmo apataleno halate Metelehamu taonilagamo uno afoʼamo sipisipileʼmo yagaino apatesiyafeʼmo maiʼniye.
1SA.17.16	Golaiyatiʼmo fotiʼa afinaʼmo muki neteʼae uneʼaeʼmo eno afole yateʼmo he tino maiʼnenoʼaeʼmo Isaleli vayaʼaifeʼmo kame hisayafeʼmo hapa paiʼniye.
1SA.17.17	Mago afinaʼmo Yesi mafaʼnemo Nevinifeʼmo hunoʼaeʼmo, Ani naya loleʼa kilo vitimo aliteka ani naya loleʼa peleti mayamo aliteka malage huka alinikuka Isaleli vayaʼmogi seli noʼmo aliʼa he tiʼnaya yategamo uvo. 
1SA.17.18	Ani naya loleʼa sisiʼmo alika nepukamogimo vani tauseniʼa ati vayaʼapileʼmo yagaino apateʼniya vekamo amiyo. Nepukamogimo alagepa huʼa maiʼnisafi oʼmaiʼnisafigi apaketeka eka apakaefeʼmo faigoko gemo naha paiyo. 
1SA.17.19	Ani afinaʼmo Soloʼagi Nevini nepuʼamogimogi muki ati vayanagi huʼa Ila kagoʼmu koteʼmo Filisatini vayaʼeʼmo kamemo nehae, huno ha paiʼniye. 
1SA.17.20	Inagi Neviniʼmo gotilamiyapiʼmo he tino alu vekaeʼmo, sipisipi anagateʼmo yagaiʼno, huno ha paiʼniye. Agaemo neʼyaʼmo aliteno Yesiʼmo ha paiʼniya agufa kavaʼmo huno seli noʼapimo aliʼa he tiʼa ateʼnaya yategamo uʼniye. Isaleli ati vayaʼmogi kame gemo alopa gefatiʼmo keya aeʼa ge huteʼa neʼvagenoʼaeʼmo Neviniʼa uno avaʼyi huʼniye. 
1SA.17.21	Filisatini ami vayaʼe Isaleli ami vayaʼeʼmo mugagayagamo aliʼa kale kaete magayagamo aliʼa kale kaete huteʼa kamemo hisayafeʼmo alo huʼnae. 
1SA.17.22	Neviniʼmo neʼyaʼapileʼmo neʼyagaiya vekamo neʼyaʼmo amitenoʼaeʼmo ami vayaʼaitegamo nagu nagu huno uno nepuʼamogifeʼmo ge apamamaeʼniye. 
1SA.17.23	Agaemo apakaeʼeʼmo kege nehigenoʼaeʼmo Golaiyatiʼmo lokiya vaino kame nehiya vekamo Filisatini vekamo Gati taonifi vekamoʼa Filisatini ami vayapatiʼmo eno Isaleli vayaʼaifeʼmo huʼniya agufa gemo huʼnigeno Neviniʼmo afiʼniye. 
1SA.17.24	Muki Isaleli vayaʼmogimo ani vekamo ageteʼapaeʼmo lusi kava huʼa koli huteʼa ataleʼa apaune heʼnae. 
1SA.17.25	Isaleli vayaʼmogimo huʼapaeʼmo, Eno haiʼniya vekamo ageʼnafiye. Agaemo lagaeʼeʼmo kamemo hisiyafeʼmo lame lame gemo huno maisiyafeʼmae. Kini vekamoʼa ina gemo huno laha paiʼniye. Ani Filisatini vekamo kamitimo haesiya vekamo asole monimo amiteʼna ani vekamo afaʼa atesugeno a mafaʼneʼnimo aligiye. Ani vekamo afamo anagatetiʼmo takesi monimo oʼaligune, huno huʼniye, huʼa huʼnae. 
1SA.17.26	Neviniʼmo agae haopaleʼmo maiʼnaya vayaʼaifeʼmo ina ge huno ge huno apafi geʼniye. Inagi kini vekamoʼmo ani Filisatini vekamo kamitimo haesigenoʼaeʼmo lagaemo Isaleli vayaʼmo alopa lavagage yaʼmo afole neʼaiya kavaʼmo alino atalesiya vekalegamo na agufa kavaʼmo hugiye. Ani Filisatini vekamo malaga afa vekageʼmae. Ina laʼmo afaʼa maiʼniya Goti ami vayaʼaeʼmo lame lame gemo nehiye. 
1SA.17.27	Apakaemo agaefeʼmo kini vekamoʼmo Filisatini vekamo kamitimo haesiya vekalegamo muki hisiya kavafeʼmo huʼniya gemo ha paiʼnae. 
1SA.17.28	Ilaiyamuʼa yege vekamo Nevini nepuʼamoʼmo Neviniʼa vayaʼeʼmo kege nehigeno afitenoʼaeʼmo aipamo leʼnigeno Nevinifeʼmo hunoʼaeʼmo, Na kava higekaeʼmo manileʼmo eʼnane. Kagaemo ina laʼmo magoke magoke sipisipi anagakaleʼmo yagaino apatesiyafeʼmo kaʼme kotegamo eʼnane. Nagaemo kageʼnovana himuʼnamu kavaʼmo huge ge oʼafige huka maiʼnekaeʼmo kame hisuna kavakeʼmo agesanafeʼmo eʼnane, huno ha paiʼniye. 
1SA.17.29	Neviniʼa hunoʼaeʼmo, Hemenimo na agufa hosu kavaʼmo huʼnove. Loka huʼna afiʼnekove, huno ha paiʼniye. 
1SA.17.30	Ha paiteno aino afe leno alu vayaʼaifeʼmo magoke agufa gemo huno ge huno apafigeʼnigeʼa hogoteʼa ha paiʼnaya vayaʼmogi ha paiʼnaya agufa gemo huʼa ha paiʼnae.
1SA.17.32	Neviniʼa Solofeʼmo hunoʼaeʼmo, Fiku yanageʼa mago ami vayaʼmogi lusi kava huʼa koli huteʼa faliʼnaya vayakana huʼa maigae. Nagaemo aliʼyakamo neʼaluva vekamoʼna uʼna ani Filisatini vekaʼeʼmo kame huguve, huno ha paiʼnigeno. 
1SA.17.33	Soloʼa Nevinifeʼmo hunoʼaeʼmo, Kagaemo neya vekamo maiʼnanageno ani Filisatini vekamo neya mafaʼnemo maiʼniya afinatetiʼmo ati vekamo maime maime eno hemeniʼeʼmo maiʼniyaʼmofeʼmo kagaemo agaeʼeʼmo afaʼa kame osugane, huno ha paiʼniye. 
1SA.17.34	Ha paiʼniyaʼmonanafa Neviniʼa Solo geʼaleʼmo aeno atagaina hunoʼaeʼmo, Aliʼyakamo neʼaluva vekamoʼna afoʼnimo sipisipi anagateʼmo yagaiʼnove. Mago afinaʼmo afela laiyoni afumomofi afela meya afumomofi huno eno sipisipimo anaʼaumo hanilino uʼniye. 
1SA.17.35	Inagi nagaemo avegala aeliʼnuʼna amagiʼna avayafatiʼmo sipisipi anaʼaumo hafaleteʼna kamitimo amagiʼnove. 
1SA.17.36	Nagaemo laiyoniʼe meyaʼeʼmo kamiti anamagiʼnova kava huʼna malaga Filisatini vekamo kamiti amagiguve. Agaemo afaʼa maiʼniya Goti ami vayaʼaeʼmo lame lame gemo huno huno faipa huno apateʼniyaʼmofeʼmae. 
1SA.17.37	Ala kava neʼmoʼa laiyonimoʼa nahaesiyafeʼmo huʼniya kavapatiʼe meyamoʼa nahaesiyafeʼmo huʼniya kavapatiʼeʼmo nagufamo alino katino nateʼniya kava huno ani Filisatini vekamo ayapatiʼmo nagufamo alino katino nategaiye, huno ha paiʼnigeno Soloʼa hunoʼaeʼmo, Afaʼa uvo. Ala kava neʼmoʼa kagaeʼeʼmo lokaeno maino, huno ha paiʼniye.
1SA.17.38	Inagi Soloʼa kame kukenaʼamo alino Neviniʼmo vaino ateʼniye. Haesa aeni kakolitamo agenopaleʼmo maleno ateteno aeniletiʼmo alo huʼnaya kame siotiʼamo vaino ateʼniye. 
1SA.17.39	Neviniʼa Solo naipemo kame siotileʼmo aeno aliteno amalageka huno uno agegeʼniye. Agegeʼnigenoʼaeʼmo kanale osuʼniye. Neviniʼa Solofeʼmo hunoʼaeʼmo, Nagaemo kamemo huʼnaeʼmo amalageka huʼna oʼageʼnovaʼmofeʼmo vailiʼneʼna kamemo osuguve, huno huteno asagino ataleʼniye.
1SA.17.41	Filisatini vekamo Nevinitegamo eʼnigeno haleguʼamo aliʼniya vekamo eno hogoteʼniye. 
1SA.17.42	Agaemo Nevini haopaletiʼmo eno ageyana Neviniʼa neya vekamo alagepa augosaʼe vekamo maiʼnigeno agetenoʼaeʼmo, ina agufa neya kanomo maiʼniye. 
1SA.17.43	Agaemo Nevinifeʼmo hunoʼaeʼmo, Na agufa kavaʼmo higekaeʼmo ani kayoʼmo aliteka neʼane. Nagaemo kalamo maiʼnovanageka namagigapiye, huno huteno gotiʼamofeʼmo lifana gemoʼmo Neviniteʼmo asagauno aisiyafeʼmo keya aeno ge huʼniye. 
1SA.17.44	Nevinifeʼmo ha painoʼaeʼmo, Egeʼnao kamagiʼna kagufaʼamo nama anagaʼe afela afu anagaʼeʼmo apamisugeʼa negae, huno huʼniye. 
1SA.17.45	Neviniʼa geʼaleʼmo aeno atagaina hunoʼaeʼmo, Kagaemo naipekamo alige hayokamo alige huteka nagaetegamo neʼane. Neʼanaʼmonanafa nagaemo Ala kava neʼmo agiʼaletiʼmo muki lokiyaʼamo haneʼniya Gotiʼa agiʼaletiʼmo Isaleli ami vayaʼmogitaleʼmo yagaino nelateya Goti agiʼaletiʼmo kagaetegamo neʼove. Kagaemo ani Gotifeʼmo huka faipa huka ateteka yagaino nelateya ami vayaʼaifeʼmo lame lame gemo huka laha paiʼnane. 
1SA.17.46	Hemeni mani afinaʼatomo Ala kava neʼmoʼa nayapiʼmo kavaleno katesigeʼna kamiti kamagiteʼna lugokamo heʼna hatagauguve. Ani afinaʼmo muki ma mopafi vayaʼmogimo agesayana Isaleli vayaʼai Gotiʼapimoʼmo maiʼniye, huʼa agesayafeʼmo nagaemo Filisatini ati vayaʼai apakufaʼamo nama anagaʼe afela afu anagaʼeʼmo apamisugeʼa negae. 
1SA.17.47	Muki manileʼmo maiʼnaya vayaʼmogimo ageʼapaeʼmo Ala kava neʼmoʼa hayoletiʼe keveletiʼeʼmo apakufamo alino katino noʼapate, huʼa agegae. Agaiʼageʼmo kamemo huno aeno neʼapakaseyanageno layapiʼmo alino lapategaiye.
1SA.17.49	Neviniʼa kuʼafatiʼmo magoke yafaʼmo hefino nofipi ku aiteno aino vego vego huteno yaga auno amagiʼniye. Yafaʼmoʼa Golaiyati hanileʼmo amagiteno agenopafilagamo uno haiʼnigeno augosalegatiʼmo mopafiʼmo asagauno aiʼniye.
1SA.17.50	Ina kavatetiʼmo Neviniʼa Filisatini vekamo nofi atiletiʼe yafatetiʼeʼmo kamiti haeteno aeno aga seʼniye. Nevini ayapiʼmo mago naipemo oʼaliʼniye. 
1SA.17.51	Naipemo oʼaliʼniyaʼmofeʼmo Neviniʼa nagu nagu huno uno haopaleʼmo he tino maiʼnenoʼaeʼmo Filisatini vekamo agaiʼa naipemo asagino lugoʼamo heno hatagauʼnigeno faliʼniye. Filisatini vayaʼmogimo ageʼnayana ani aeno apakaseʼniya hogote ati vekaʼapimo ago faliʼnigeʼa apaune heʼnae. 
1SA.17.52	Inagi Isaleli vayaʼe Yuta vayaʼmogiʼeʼmo alopa gefatiʼmo keya aeʼa ge huteʼa Filisatini vayaʼaina apavegala aeʼa hapaiʼnae. Apavegala aeliʼa kagoʼmufilagamo uge Ekaloni taonile kegiʼya kipateʼmo uge huʼnae. Filisatini vayaʼmogimo hapaeʼnaya vayaʼmo Seyaleyimi taoni kateʼmo asagauʼa aiteʼa uʼa Gati taonifiʼe Ekaloni taonifiʼeʼmo asagauʼa aiʼnae. 
1SA.17.53	Isaleli vayaʼmogimo ago apavegala aeliʼa uʼa apataleteʼa Filisatini vayaʼmo seli noʼmo aliʼa he tiʼa ateʼnaya yateʼmo aiʼa atagineʼa eʼa Filisatini vayaʼai kagemi yaʼapimo ataleʼa uʼnaya yaʼmo seli noʼapifatiʼmo aliʼnae. 
1SA.17.54	Neviniʼa Filisatini vekamo Golaiyati agenopamo Yulusalemu taonifiʼmo alinino uʼniyaʼmonanafa kame kukena yaʼamo seli noʼafiʼmo maleʼniye.
1SA.17.55	Hogoteno Soloʼa ageyana Neviniʼmo Golaiyatiʼeʼmo kame hisaʼafeʼmo uʼnigenoʼaeʼmo agaemo Isaleli ami vayaʼaiteʼmo yagaino apateʼniya vekamo Amanafeʼmo ge huno afigeʼniye. Amanao huno, ani neya vekamo ina la mafaʼneʼmae, huno afi geʼnigenoʼaeʼmo, kini vekae, huno, nagaemo oʼageʼnove. 
1SA.17.56	Ani gemo huʼniyaʼmofeʼmo Soloʼa ha painoʼaeʼmo, kagaemo uka vayaʼaifeʼmo ge huka apafigeka eka naha paiyo. 
1SA.17.57	Neviniʼa Golaiyatiʼmo kamiti amagiʼnigeno falitegenoʼaeʼmo aino atagineno neʼegenoʼaeʼmo Amanaʼmo avalelino Solotegamo uʼniye. Neviniʼa Golaiyati agenopaʼeʼmo aliteno uʼniye. 
1SA.17.58	Soloʼa Nevinifeʼmo hunoʼaeʼmo, Neya vekae, huno, kagaemo ina la mafaʼnemo maiʼnane, huno afi geʼnigeno Neviniʼa ha painoʼaeʼmo, kini vekae, huno, nagaemo aliʼyakamo neʼaliya vekamo mago Metalehamu taonifi vekamo Yesi mafaʼnemo maiʼnove, huno ha paiʼniye.
1SA.18.2	Ani afinaʼmo Soloʼa Neviniʼmo avaleʼnigeno agaeʼeʼmo magokepiʼmo lokaeno maiʼnigeno Soloʼmo halate noʼalegamo ataleneno oʼuʼniye. 
1SA.18.3	Yonataniʼmo agaiʼaeʼmo nehaiya agufa kavaʼmo huno Nevinifeʼmo hauʼniyaʼmofeʼmo agaeʼe Neviniʼeʼmo kotalakemo hu maleʼnaʼae. 
1SA.18.4	Yonataniʼmo yatala kukenaʼamo asagino ataleteno ani kukena yaʼe muki kame hisiya yaʼeʼmo Nevinina amiʼniye. Agaemo naipeʼagi atiʼagi mapuluʼagi huno amiʼniye.
1SA.18.7	Apakaemo ogefage nehuʼapaeʼmo ina ge huʼa yokemo huʼapaeʼmo, Soloʼmo tauseni tauseniʼa kame vayatimo kamitimo hapaeʼniye. Neviniʼmo teni tauseni teni tauseniʼa kame vayatimo kamitimo hapaeʼniye, huʼa huʼnae. 
1SA.18.8	Soloʼmo ani huʼnaya yokemo afitenoʼaeʼmo alagi ohauʼnigeno aipamo leʼnigenoʼaeʼmo Neviniʼmo teni tauseni teni tauseniʼa vayaʼmo kamiti hapaeʼniye, huʼa nehayaʼmonanafa nagaemo tauseni tauseniʼa kame vayaʼatogeʼmo kamiti hapaeʼnove, huʼa nehae. Agaemo ani ala agimo ago aliʼniyaʼmofeʼmo magoʼe huno ala agimo oʼaligiyaʼmonanafa kini vekamo hamalesiyana magoʼe huno ala agimo aligiye, huno huʼniye. 
1SA.18.9	Soloʼmo ani afinatetiʼmo Neviniʼmo yagaino atetenoʼaeʼmo haiya agufa hosu kavaʼmo nagaetegamo hugiye, huno agesamo afiʼniye.
1SA.18.11	Soloʼmo agesa afinoʼaeʼmo, Nagaemo yosaʼeʼmo aeʼna kamaeʼna ategauve, huteno hayoʼamo yaga auʼniyana aeno hatagauʼniye. Aeno hatagauʼniyaʼmofeʼmo Neviniʼmo lole afinaʼmo faino kasalo paeʼniye.
1SA.18.13	Soloʼmo koli huʼniyaʼmofeʼmo Neviniʼmo magoʼe huno noʼafiʼmo afaʼa ategeno magokepiʼmo lokaeno oʼmaiʼniye. Soloʼmo Neviniʼa vani tauseniʼa ami ati vayaʼaiteʼmo yagaino apatesiya vekamo ateʼnigeno Neviniʼa muki vayaʼai apaulagaleʼmo aliʼyaʼamo aliʼniye. 
1SA.18.14	Neviniʼmo muki aliʼyaʼamo afiteno ageʼniya kavaʼaletiʼmo aliʼnigenoʼaeʼmo Ala kava neʼmoʼa magokepiʼmo lokaeno maiʼniye. 
1SA.18.15	Soloʼmo ageyana lusi kava huno afiteno ageʼniya kavaʼmo huʼnigeno agetenoʼaeʼmo agaefeʼmo koli huʼniye. 
1SA.18.16	Huʼniyaʼmonanafa Neviniʼmo kame hisayafeʼmo alagepa huno yagaino apateʼniyaʼmofeʼmo muki Isaleli nofi vayaʼmogiʼe Yuta nofi vayaʼmogiʼeʼmo hapauʼniye.
1SA.18.18	Inagi Neviniʼmo ani gemo afitenoʼaeʼmo Solofeʼmo hunoʼaeʼmo, Nagaemo ina agufa vekageʼmo maiʼnogeʼa afamo anaga vayaʼnimo ala apaki vayaʼmo oʼmaiʼnae. Haiya kava huʼna kini vekamo ayemoʼamoʼna maiguve, huno ha paiʼniye. 
1SA.18.19	Ha paiʼniyaʼmonanafa Soloʼmo a mafaʼneʼamo Melapiʼa Nevinina amisiya afinaʼmo oʼamiʼniyana Etaliyeʼmo Mehola taonifi vekamo aʼamo maisiyafeʼmo amiʼniye. 
1SA.18.20	Inagi Soloʼmo alu a mafaʼneʼamo Maikoʼa Nevinifeʼmo alagi lusi kava huno hauʼnigenoʼaeʼmo agaeteʼmo asagauno aiʼniye. Apakaemo Solofeʼmo ani kavafeʼmo ha paiʼnageno afitenoʼaeʼmo amogagamo aiʼniye. 
1SA.18.21	Afitenoʼaeʼmo nagaemo Maikoʼmo avaleʼna Neviniʼmo amisugeno aneʼmu aegekana huno maigiye. Maikoʼmo ani kava huno maisigeʼa Filisatini vayaʼmogimo agaeʼeʼmo kame hugae, huno agesamo afitenoʼaeʼmo napa tu afinaʼmo Nevinifeʼmo hunoʼaeʼmo, Hemenimo kagaemo nayemoʼnimogamo maigane, huno ha paiʼniye.
1SA.18.23	Inagi apakaemo uʼa Nevinifeʼmo ani gemo ha paiʼnayaʼmonanafa Neviniʼa hunoʼaeʼmo, Nagaemo kini vekamo ayemoʼamoʼnamo maisuva kavaʼmo aise kavaʼmo haneʼniye, hutapa lapakesamo neʼafifiye. Haʼao, kagemi yaʼnimo ohanege ala nagimo ohanege huʼniye, huno hapa paiʼniye. 
1SA.18.24	Apakaemo uʼa Solofeʼmo Neviniʼmo huʼniya gemo ha paiʼnae. 
1SA.18.25	Inagi Soloʼmo hunoʼaeʼmo, Nevinifeʼmo ina ge hutapa ha paiyo, Kini vekamo ina gemo hunoʼaeʼmo, Aʼmo miya faisiya yaʼmo oʼnamigiyaʼmonanafa Neviniʼmo Filisatini vayaʼeʼmo kame huteno kini kame vayaʼmogi hosu kavaʼapimo anonaʼapilefeʼmo kamitimo hapaeteno vani hataletiʼa vayaʼai apakufa atupaʼamo lagauno alinino nagaetegamo egaiye, huno hapa paiʼniye. Soloʼmo agesamo afinoʼaeʼmo, Filisatini vayaʼmogi Neviniʼa kamitimo haegae, huno agesamo afiʼniye. 
1SA.18.26	Solo aliʼyaʼamo neʼaliya vayaʼmo uʼa Nevinifeʼmo Soloʼmo huʼniya gemo ha paiʼnae. Neviniʼmo ani gemo afitenoʼaeʼmo kini vekamo ayemoʼamoʼmo maisiyafeʼmo lusi kava huno hauʼniye. Neviniʼa ani kavaʼmo hisiya afinaʼmo hano osuno afaʼa haneʼniye. 
1SA.18.27	Ani afinaʼmo hano osuʼniyaʼmofeʼmo Neviniʼe ati vayaʼaʼeʼmo uʼa Filisatini vayaʼmo tu hataletiʼa vayaʼmo kamiti hapaeteʼa apakufa atupaʼamo lagauʼa amiʼnageno Neviniʼa alinino kini vekalegamo uno amiʼnigeʼa lekana paiʼnae. Ayemoʼamoʼmo maisiyafeʼmo lekana paiteʼapaeʼmo haine, huʼa huʼnae. Inagi Soloʼmo a mafaneʼamo Maikoʼmo Neviniʼa amiʼnigeno aʼamo hamaleʼniye.
1SA.18.29	Agetenoʼaeʼmo Soloʼmo magoʼe huno Nevinifeʼmo koli huʼniye. Inagi Soloʼmo muki afinaʼaeʼmo kameʼamo hamaleʼniye. 
1SA.18.30	Asole afinaʼmo Filisatini ati vayaʼaiteʼmo yagaiʼa apateʼnaya vayaʼmogimo ati vayaʼapimo apavaleliʼa eʼa Isaleli vayaʼeʼmo kameno huʼnayaʼmonanafa Neviniʼa afiteno ageʼniya kavaʼamo alopa yaʼmo haneʼnigeno muki Solo aliʼyaʼamo neʼaliya vayaʼe ati vayaʼeʼmo aeno apaka seteno ala agiʼamo aliʼniye.
1SA.19.2	Inagi Yonataniʼmo Nevinifeʼmo ha painoʼaeʼmo, Afoʼnimoʼmo kagaemo kamitimo kahaesigeka falisanafeʼmo nehiyaʼmofeʼmo kagaikaleʼmo yagaika kateme kateme neʼugenoʼao neteʼmo afole aino. Okagesaya agufa yapilagamo uka fala kiyo. 
1SA.19.3	Nagaemo afoʼnimoʼeʼmo kagaemo fala kika maiʼnisana haopalegamo utaʼaeʼmo nagaemo afoʼnimoʼeʼmo ani afa mopaleʼmo he tiʼna maiʼneʼnaeʼmo kagaetefeʼmo ha paiguve. Agaemo na agufa kavaʼmo kagaetegamo hisifigeʼna kaha paiguve, huno ha paiʼniye.
1SA.19.5	Agaemo Golaiyatiʼmo amagiʼniya afinaʼmo agaiʼa falisiya kavaʼmo huʼniyaʼmonanafa alopa Filisatini vekamo kamitimo amagiʼnigenoʼaeʼmo Ala kava neʼmoʼa muki Isaleli vayaʼmogita lagufamo alino katino lateʼniye. Kagaikamo ago agetekaeʼmo kamogagamo aiʼnane. Na kava higekaeʼmo hosu kava anonaʼamo ohaneʼniya vekalegamo hosu kavaʼmo hugane. Kamiti amagisanafeʼmo Neviniʼmo hosu kavatetiʼmo alino he tino okateʼniye, huno ha paiʼniye. 
1SA.19.6	Soloʼmo ani gemo afitenoʼaeʼmo Ala kava neʼmo agiʼaletiʼmo agoʼyamo ataleno polomasi gemo hunoʼaeʼmo, Neviniʼmo kamiti amagisugeno ofaligiye, huno huʼniye. 
1SA.19.7	Ani gemo hutegenoʼaeʼmo Yonataniʼmo Nevinifeʼmo keya aeno afoʼamoʼmo muki huʼniya gemo ha paiʼniye. Inagi Yonataniʼmo Neviniʼa avalelino Solotegamo uʼnigenoʼaeʼmo Neviniʼa kini vekaʼeʼmo hogoteno maiʼniya kava huno maiʼniye.
1SA.19.9	Hutagenoʼaeʼmo Ala kava neʼmoʼa ani hosu aunemo alino ateʼnigeno Soloteʼmo emineʼnigeno Soloʼmo noʼafiʼmo maiʼneno hayoʼamo ayapiʼmo aliteno maiʼniye. Maiʼnigeno Neviniʼmo eno agaeʼeʼmo lokaeno maiʼneno gita amagino ateʼniye. 
1SA.19.10	Inagi Soloʼmo agesa afinoʼaeʼmo, Nagaemo yosaʼeʼmo aeʼna kamaeʼna ategauve, huteno hayoʼamo yaga auʼniyana aeno hatagauʼnigeno Neviniʼmo faino kasalo paeʼniye. Solo hayoʼamo yosafiʼmo haniʼnigeno Neviniʼmo ani haniʼilagamo faino kasalo paeno aune heʼniye. 
1SA.19.11	Ani haniʼilagamo Solo aliʼyaʼamo neʼaliya vayaʼmogi yagaiʼa ateteʼa netepiʼmo Neviniʼmo kamitimo haesayafeʼmo alino apateʼnigeʼa noʼalegamo uʼnae. Nevini aʼmo Maikoʼmo Nevinifeʼmo hunoʼaeʼmo, Hemenimo mani haniʼilagageʼmo kagaemo kaune osesanaʼmoʼmo egamo kamitimo kahaesageka faligane, huno ha paiʼniye. 
1SA.19.12	Huʼniyaʼmofeʼmo Maikoʼmo mago nofiʼmo alino nopatiʼmo mago yasi katetiʼmo aetalegeno lamiʼnigeno Neviniʼmo ani nofiteʼmo alime alime uno lamino mopafiʼmo asagauno aiteno aune hetaleno uʼniye. 
1SA.19.13	Utegenoʼaeʼmo Maikoʼmo mago yosaletiʼmo alo hu maleʼnaya aunemo alino Nevini hipaleʼmo havaeno ateʼniye. Ateteno mago mememo ayokamo alino aune yaʼmo agenopaleʼmo maleteno kukena yaʼmo alino aino ati kaeno ateʼniye. 
1SA.19.14	Inagi Solo aliʼyaʼamo neʼaliya vayaʼmogimo eʼa Neviniʼmo avalesayafeʼmo huʼnaya afinaʼmo Maikoʼmo hunoʼaeʼmo, Neviniʼmo kaita hauʼniye, huno hapa paiʼniye. 
1SA.19.15	Inagi apakaemo atagineʼa uʼa Solofeʼmo ha paiʼnageno agaemo hapa painoʼaeʼmo, halate ataginetapa uta noʼafiʼmo haitapa hipaʼaletiʼmo avalelitapa egeʼna nagaemo kamitimo haegauve. 
1SA.19.16	Inagi apakaemo halate uʼa agayana auneʼamo haneʼnigeno meme ayokamo agenopagana huno haneʼnigeʼa ageʼnae. 
1SA.19.17	Apakaemo ageteʼapaeʼmo uʼa Solofeʼmo ha paiʼnageno henagaʼamo Soloʼmo Maikofeʼmo ina ge huno ge huno afi geʼnigenoʼaeʼmo, Kagaemo na agufa kavaʼmo higekaeʼmo nagaemo humi natane. Kagaemo kameʼnimo afaʼa ateʼnanageno faino kasalo paeʼniye, huno afi geʼniye. Inagi Maikoʼmo geʼaleʼmo aeno atagaina hunoʼaeʼmo, Agaemo naha painoʼaeʼmo, Na kava higeʼna kamitimo kamagiguve. Afaʼa nato, huno naha paiʼniye. 
1SA.19.18	Neviniʼmo faino kasalo paeno aune heno Lama taonifiʼmo Samiyotegamo uno Soloʼmo agaetegamo huʼniya kavafeʼmo ava gemo huno ha paiʼniye. Inagi agaeʼe Samiyoʼeʼmo uʼana Naiyoti haopaleʼmo maiʼnaʼae. 
1SA.19.19	Mago vayaʼmogimo Solofeʼmo ha paiʼapaeʼmo, afiyo, huʼa, Neviniʼmo Lama taonimo haopaleʼmo Naiyoti taonifiʼmo maiʼniye, huʼa ha paiʼnae. 
1SA.19.20	Inagi Soloʼmo mago vayaʼmo alino apateʼnigeʼa Neviniʼmo atafaisayafeʼmo uʼnae. Apakaemo uʼa avaʼyi huteʼa apakeʼnayana mago polofeti vayaʼmogi Goti gemo aeʼa hakalo huʼnageno Samiyoʼmo he tino yagaino apateʼnigeʼa apakeʼnageno Goti Aunemeʼamoʼa apakaeteʼmo emineʼnigeʼa apakaeʼeʼmo Gotitegati gemo aliniʼa aeʼa hakalo huʼnae. 
1SA.19.21	Soloʼmo ani kavafeʼmo ava gemo afitenoʼaeʼmo alu vayaʼmo alino apateʼnigeʼa uʼnayana apakaeʼeʼmo Gotitegati aliniʼa gemo aeʼa hakalo huʼnae. Inagi Soloʼmo loleʼe magoʼe afinaʼmo magoʼe vayaʼmo alino apateʼnigeʼa uʼnayaʼmonanafa apakaeʼeʼmo Gotitegati gemo aliniʼeʼa aeʼa hakalo huʼnae. 
1SA.19.22	Inagi Soloʼmo agaiʼamo Lama taonifilagamo uteno Seku kotega alopa ani keli kotuteʼmo uno avaʼyi huteno Seku vayaʼaifeʼmo apafi genoʼaeʼmo, Samiyoʼe Neviniʼeʼmo haiyaʼaleʼmo maiʼnaʼae, huno ge huno apafi geʼnigenoʼaeʼmo mago vekamoʼmo hunoʼaeʼmo, Anakaemo Lama taoni Naiyoti haopaleʼmo maiʼnaʼae, huno ha paiʼniye. 
1SA.19.23	Inagi Soloʼmo kateʼmo neʼvigenoʼaeʼmo Goti Aunemeʼamoʼa agaeteʼmo emineʼnigenoʼaeʼmo Gotitegati gemo alinineno aeno hakalo hume hume uno Lama taonimo Naoyoti haopaleʼmo uno avaʼyi huʼniye. 
1SA.19.24	Agaeʼeʼmo kini kukena yaʼamo asagino ataleʼneno Gotitegati gemo alinineno Samiyo aulagaleʼmo aeno hakalo huteno felugaʼe haniʼilagaʼeʼmo agufaʼalagaʼageʼmo havaeno maiʼniye. Ani agufa kavaʼmo huʼniyaʼmofeʼmo vayaʼmogi ani gemo huʼapaeʼmo, Soloʼeʼmo Gotitegati gemo aliniʼneʼa aeʼa hakalo nehaya vayapatiʼmo maiʼnifiye, huʼa nehae.
1SA.20.2	Yonataniʼmo Nevini geʼaleʼmo aeno atagaina hunoʼaeʼmo, Haʼao, kagaemo afaʼa ofaligane. Afoʼnimoʼmo mago alopa kavaʼmofi aise kavaʼmofi huno afaʼa osugiyaʼmonanafa hogoteno nagaefeʼmo naha paigiye. Na agufa kava hisigenoʼaeʼmo afoʼnimoʼa ani agufa kavafeʼmo fala kino naha opaigiye. Ani agufa kavaʼmo afaʼa osugiye, huno ha paiʼniye. 
1SA.20.3	Ha paiʼnigeno Neviniʼmo hunoʼaeʼmo, Ala kava neʼmo alagi afaʼa maige kagaemo afaʼa maige hutana maiʼnaʼana afokamoʼmo aise afinaʼatomo kamitimo namagigiye. Afokamoʼmo kageʼniyana kagaemo nagaefeʼmo kahauʼnigeno kageʼniye. Agaemo hunoʼaeʼmo, Lapakaemo Yonatanifeʼmo ani hisuva kavafeʼmo ha opaiyo. Fiku yanageno aipamoʼmo kana hugiye, huno hapa paiʼniye. 
1SA.20.4	Yonataniʼmo ani gemo afitenoʼaeʼmo Nevinifeʼmo ha painoʼaeʼmo, Kagaemo na agufa kavaʼmo huʼna kaha maesuvafeʼmo kahauʼnifigeʼna ani kavaʼmo huguve. 
1SA.20.5	Neviniʼmo ha painoʼaeʼmo, Egamo saufa kaimo hopa afinaʼmogeʼna nagaemo uʼna kini vekaʼeʼmo magokepiʼmo neʼyaʼmo nesuva afinaʼmo haneʼniye. Haneʼniyaʼmonanafa natalegeʼnao nagaemo uʼna afa mopalegamo fala kiʼna maime maime neʼvisugeno napa tali afinaʼmo uneʼmo afole aigiye. 
1SA.20.6	Nagaemo hiʼyalamuteʼmo fai oʼmaiguvaʼmofeʼmo nagaefeʼmo haiyaʼaleʼmo uʼniye, huno kafi gesigekaeʼmo ina ge huka ha paiyo. Neviniʼmo naha painoʼaeʼmo, Metalehamu kotega noʼnilegamo mani afinaʼmo muki kafugaʼaeʼmo muki afamo anagaʼnimo aliʼa anupa huʼa maiʼneʼa ofalinimo nehayaʼmofeʼmo nagaemo ugesuve. Kanalepiye. Kanalene, huka hisanana afaʼa uguve, huno nafi geʼnigeʼnaeʼmo nagaemo kanalene, huʼna huʼnogeno uʼniye, huka ha paiyo. 
1SA.20.7	Agaemo hunoʼaeʼmo, Kanalene, huno hisigeʼnaeʼmo alagepa huʼna afaʼa maiguve. Maiguvaʼmonanafa agaemo aipamo lusi kava huno lesigenoʼaeʼmo alino hosu huno nategaiye. Ani agufa kavafeʼmo agesamo neʼafiye. 
1SA.20.8	Kagaemo nagaeʼe Ala Kava neʼeʼmo kotalakemo hu maleʼnanaʼmofeʼmo nagaetegamo alagepa kavaʼmo huvo. Alagepa huka naha maeganaʼmonanafa naipafiʼmo hosu kavaʼmo haneʼnisiyaʼmoʼmo inagi kagaikageʼmo kamiti nahaegane. Na kava higekaeʼmo navalelika afokamotegamo visanageno kamitimo nahaegaiye, huno ha paiʼniye. 
1SA.20.9	Ha paiʼniyaʼmonanafa Yonataniʼmo ha painoʼaeʼmo, ani kavafeʼmo kagesamo oʼafika afaʼa ato. Nagaemo ago agesugeno afoʼnimoʼmo alino hosu huno kategefeʼmo hisigeʼnaeʼmo nagaemo afaʼa kaha opaigufiye. 
1SA.20.10	Inagi Neviniʼmo ha painoʼaeʼmo, Afokamoʼmo aipamo lesigenoʼaeʼmo ge nahausigenoʼaeʼmo ina laʼmo eno naha paigiye, huno afi geʼniye. 
1SA.20.11	Yonataniʼmo Nevinifeʼmo hunoʼaeʼmo, Eno, afaʼa mopaleʼmo uguʼae, huno huʼnigeʼana anakaemo afa mopaleʼmo uʼnaʼae. 
1SA.20.12	Inagi Yonataniʼmo Nevinifeʼmo ha painoʼaeʼmo, Ala kava neʼmo Isaleli vayaʼmogita Gotitimoʼmo geʼnimo afitenoʼaeʼmo faigoko gemo afaʼa hugiye. Egamofi olagamofi huʼna afoʼnimofeʼmo ge huʼna afi gegauve. Agaemo kagaefeʼmo kanalene, huno hisigenaeʼmo ani gemo hutalesugeno kagaetegamo oʼvisiyaʼmoʼmo Ala kava neʼmoʼa hosu yaʼmo afaʼa namino. 
1SA.20.13	Ani kavaʼmo huguvaʼmonanafa afoʼnimoʼmo kagaetegamo hosu kavaʼmo hisiyafeʼmo agesamo afiʼnisiyaʼmoʼmo ani gemo hutalesugeno kagaetegamo visigeka afitekaeʼmo afaʼa ugane. Nagaemo aliʼna katesugeka uka alagepa huka afaʼa maigane. Ala kava neʼmoʼa afonimoʼeʼmo magokepiʼmo lokaeno maiʼniya kava huno kagaeʼeʼmo magokepiʼmo lokaeno maino, huno alino auleno ateʼniye. 
1SA.20.14	Afaʼa maiʼnova afinaʼmo ofalisuvafeʼmo Ala kava neʼmoʼa laha neʼmaeya kava huka alagepa huka fiku namiteka naha mao. 
1SA.20.15	Ani kavaʼageʼmo osuganaʼmonanafa muki afinaʼaeʼmo afamo anagaʼnimo oʼapataleka alagepa huka hapa maeme hapa maeme uka maiyo. Ala kava neʼmoʼa muki kame vayakamo ma mopafiʼmo alagi oʼmaisayafeʼmo alino hano huno apatalesigeka afamo anagaʼnimo hapa maeme hapa maeme uvo, huno ha paiʼniye. 
1SA.20.16	Yonataniʼmo ani geletiʼmo Nevini afamo anagaʼaʼeʼmo kotalakemo hu maleʼniye. Agaemo hunoʼaeʼmo, Nevini kame vayaʼmogi ani kotalakemo amagiʼa atalesayaʼmoʼmo Ala kava neʼmoʼa agoti huno apateno, huno huʼniye.
1SA.20.18	Inagi Yonataniʼmo Nevinifeʼmo hunoʼaeʼmo, Egamo saufa kaimo hopa afinaʼmo afole aisigekaeʼmo kagaemo neʼyateʼmo oʼmaisanagenoʼaeʼmo afoʼnimoʼmo siyakamo afaʼa hanesigeno agetenoʼaeʼmo agesa alaʼamo afigiye. 
1SA.20.19	Inagi loleʼe magoʼe afinaʼmo fala kika maiteka ataleka alu afinaʼmo fala kika maiʼnana kotegamo uka alopa yafateʼmo maiyo. 
1SA.20.20	Nagaemo eʼna loleʼe magoʼe kevemo ani yafa haneʼniya yategamo afaʼa haegauve. 
1SA.20.21	Nagaemo mago mafaʼnemoʼmo uno keveʼnimo akaisiyafeʼmo ha paiʼnaeʼmo, Uka keve kahauya huka akaiyo, huʼna ha paiguve. Nagaemo huʼnaeʼmo, Ago, huʼna, magagayagamo haneʼniye. Alikeno, huʼna ha paisuva gemo afitekaeʼmo kagaemo alino hosu huno oʼnatesigeʼna alagepa huʼna maiguve, huka kagesa afigane. 
1SA.20.22	Afiganaʼmonanafa nagaemo neya vekaeʼmo ha paiʼnaeʼmo, Ago, huʼna, Kevemo mugagayagamo haneʼniye, huʼna ha paisugeno Ala kava neʼmoʼa alino kateʼniyaʼmofeʼmo he tika alu haopalegamo uvo, huno ha paiʼniye. 
1SA.20.23	Kege huʼnoʼa kavatefeʼmo Ala kava neʼmoʼa huʼnoʼa gemo afiʼniyaʼmofeʼmo muki afinaʼmo faigoko hisiya vekamo maige maige huno maigiye.
1SA.20.24	Inagi Neviniʼmo afa mopaleʼmo fala kino maiʼnigeno egamo kini vekamo Soloʼmo saufa kaimo hopa afina neʼyateʼmo fai maiʼniye. 
1SA.20.25	Soloʼmo fai neʼmaiya siyaʼaleʼmo kapamo haopaleʼmo fai maiʼniye. Yonataniʼmo he tiʼnigenoʼaeʼmo Amanaʼmo Solo haopaleʼmo fai maiʼniye. Fai maiʼniyaʼmonanafa Nevini siyamo afaʼa haneʼniye. 
1SA.20.26	Neviniʼmo oʼmaiʼniyaʼmonanafa ani afinaʼmo Soloʼmo ge osuʼniye. Agaemo agesamo afinoʼaeʼmo, Neviniʼmo na agufa kavaʼmo huʼnifi. Agaetegamo mago kavaʼmo afole aiʼnigeno Goti aulagaleʼmo aote maiʼniyaʼmofeʼmo oʼmeʼniye, huno agesamo afiʼniye. 
1SA.20.27	Egamo saufa kaimo napa tu afinaʼmo halate Nevini siyaʼamo afaʼa haneʼniye. Soloʼmo mafaʼneʼamo Yonatanifeʼmo hunoʼaeʼmo, Na kava higenoʼaeʼmo Neviniʼmo egaʼe hemeniʼeʼmo oʼmeʼniye. 
1SA.20.28	Yonataniʼmo geʼaleʼmo aeno atagaina hunoʼaeʼmo, Neviniʼmo naha painoʼaeʼmo, Metalehamu kotega noʼnilegamo ugesugi, kanalepiye, huno lokiya ge huno nafi geʼniye. 
1SA.20.29	Agaemo hunoʼaeʼmo, Kahaoke hovanagi afaʼa nategeʼna vino. Afamo anagaʼnimogi ani taonifiʼmo ofalinimo hisunafeʼmo nepuʼnimoʼmo naha painoʼaeʼmo, Ago eno, huno huʼniyaʼmofeʼmae. Kaulagaleʼmo fiku naha maeka namisana kaʼmo ageʼnisanana kahaoke hovanagi nategeʼna uʼna nepuʼnimogi apakegauve, huno huʼniyaʼmofeʼmo kini neʼyateʼmo oʼmeʼniye, huno ha paiʼniye. 
1SA.20.30	Soloʼmo ani gemo afitenoʼaeʼmo Yonatanifeʼmo lusi kava huno aipamo leʼnigeno ha painoʼaeʼmo, Hosu a kanomo ge noʼafiya a kanomo mafaʼnemogae. Nagaemo kageʼnovana Yesi mafaʼnemo lekana paika ateʼnane. Itakamoʼe kagaikaʼeʼmo lanavagage hisiyafeʼmo lekana paika ateʼnane. 
1SA.20.31	Yesi mafaʼnemo ma mopafiʼmo muki afaʼa maiʼniya afinaʼmo kagaemo lokiya vaika oʼmaisanageno yagaika apatesana kavaʼmo afole oʼaigiye. Oʼaigiyaʼmofeʼmo hemenimo alika apategeʼa uʼa avaleliʼa esageʼna kamitimo haesugeno faligiye, huno ha paiʼniye. 
1SA.20.32	Yonataniʼmo Solo geʼaleʼmo aeno atagaina hunoʼaeʼmo, Na kava higekaeʼmo kamitimo amagigane. Haiya hosu kavaʼmo huʼniye, huno ha paiʼniye. 
1SA.20.33	Soloʼmo ani gemo afitenoʼaeʼmo hayoʼaletiʼmo aeʼniyana Yonataniʼmo aeno hatagauʼniye. Yonataniʼmo ani kavatetiʼmo ageʼniyana afoʼamoʼmo aipa agesamo afinoʼaeʼmo, Neviniʼmo alagi kamitimo haegauve, huno ageʼniye. 
1SA.20.34	Inagi Yonataniʼmo lusi kava huno aipamo leʼnigeno hiʼyalamutetiʼmo ataleno uʼniye. Agaemo ani lole afinaʼmo ani kaileʼmo neʼyaʼmo oʼneʼniye. Afoʼamoʼmo Nevinifeʼmo huno faipa huno ateʼniyaʼmofeʼmo aipamo kana huʼniye.
1SA.20.35	Ega netepiʼmo Yonataniʼmo Nevinifeʼmo lekana paino ateʼniya afinaʼmo afa mopaleʼmo uʼniye. Agaemo mago mafaʼnemo avaleʼnigeʼana lokaeʼana uʼnaʼae. 
1SA.20.36	Agaemo ani mafaʼneeʼmo hunoʼaeʼmo, Nagu nagu huka uvo. Keve hetalesugeno visiya kevemo kahauya huka ago, huno ha paiʼnigeno ani mafaʼnemo nagu nagu huno neʼvigenoʼaeʼmo Yonataniʼmo mago kevemo hetalegeno uno mugagayagamo asagauno aiʼniye. 
1SA.20.37	Asagauno aiʼniya yateʼmo ani mafaʼnemo uno avaʼyi nehigenoʼaeʼmo Yonataniʼmo keya aeno ge hunoʼaeʼmo, Kagaemo magoʼe huka uvo. Kevemo mugagayagamo haneʼnegaiye. 
1SA.20.38	Yonataniʼmo halate ani mafaʼneeʼmo keya aeno ge hunoʼaeʼmo, Malage huka uvo. Kagaemo afaʼa he tika oʼmaiyo, huno huʼniyaʼmofeʼmo ani mafaʼne kanomoʼmo asole kevemo akaino aliteno halate agaetegamo eʼniye. 
1SA.20.39	Eʼniyaʼmonanafa ani mafaʼnemoʼmo mago kavaʼmo oʼageʼniye. Haʼao, Yonataniʼe Neviniʼekeʼmo ani gemo aepaʼamo afinaʼae. 
1SA.20.40	Yonataniʼmo atiʼaʼe keveʼeʼmo ani mafaʼnemo amitenoʼaeʼmo, Kagaemo alinika taonifilagamo halate uvo, huno ha paiʼniye.
1SA.20.42	Inagi Yonataniʼmo Nevinifeʼmo ha painoʼaeʼmo, Laʼagaemo ago Ala kava neʼmo agiʼaletiʼmo polomasi gemo hu maleʼnoʼaʼmofeʼmo kaipamoʼmo falu huʼninageka afaʼa uvo. Laʼagaemo polomasi gemo ina ge hutaʼaeʼmo laʼagaemo alitaʼa laʼao ya hutaʼa maisuʼa kavaʼmoʼa kaginago vayaʼe naginago vayaʼeʼmo muki afinaʼae afinaʼaeʼmo laʼao vayaʼmo maigae. Ala kava neʼmoʼa ani laʼagaemo huʼnoʼa geleʼmo faigoko hisiya vekamo maiʼniye.
1SA.21.2	Neviniʼmo mono huno neʼapateya vekamo Ahimalekifeʼmo hunoʼaeʼmo, kini vekamoʼmo mago aliʼyaʼmo namiʼniye. Naha painoʼaeʼmo, Mago vekaeʼmo hisana kavafeʼmo alagi hapa opaiyo, huno alino huteno nateʼnigeʼna eʼnove. Nagaemo neya vayaʼnimo aliʼna apateʼnogeʼa mago koteʼmo uʼnae. 
1SA.21.3	Inagi na agufa neʼyaʼmo haneʼniye. Mago peleti mayamo haneʼnisiyaʼmoʼmo naya mago kayagaʼamo namiyo. Ohaneʼnisiyaʼmoʼmo afaʼa haneʼnisiya neʼyaʼmo namiyo, huno ha paiʼnigenoʼaeʼmo 
1SA.21.4	mono huno neʼapateya vekamoʼmo ha painoʼaeʼmo, Mago afa peleti mayamo ohaneʼniye. Ohaneʼniyaʼmonanafa mago mono peleti mayamo aote peleti mayamo haneʼniye. Neya vayakamogimo mani afinaʼmo aʼneʼeʼmo magokepi lokaeʼa ohavaeʼnisiyaʼmoʼmo inagi ani peleti mayamo alitapa negae, huno ha paiʼniye. 
1SA.21.5	Neviniʼmo geʼaleʼmo aeno atagaina hunoʼaeʼmo, Lama gemo huve. Loleʼe magoʼe afinaʼmo aʼneʼeʼmo lokaeta ohavaeʼnone. Neya vayaʼnimo apaote maiʼnageno muki yaʼapimo aote haneʼniye. Peleti mayamo alika aote huka maleʼnanaʼmonanafa saufa peleti mayamo aimuʼyaleʼmo maleʼnanaʼmofeʼmo ani peleti mayamo hemenimo afa peleti mayamo haneʼniye. 
1SA.21.6	Inagi mono huno neʼapateya vekamoʼmo aote peleti mayamo alino amiʼniye. Egamo ani atafa peleti mayamo alino ataleteno saufa peleti mayamo Ala kava neʼmo aulagaleʼmo hiʼyalamuteʼmo maleʼniye. Magoʼe peleti mayamo ohaneʼniyaʼmofeʼmo ani aliʼniya aote peleti mayamo Nevinina amiʼniye. 
1SA.21.7	Ani afinaʼmo mago Inomi vekamo agiʼamo Nogiʼmo Goti mono nopiʼmo maiʼniye. Agaemo Solo aliʼyaʼamo neʼaliya vekamo pulumakaleʼmo neʼyagaiya vayaʼaiteʼmo yagaino neʼapateya vekamo maiʼniye. 
1SA.21.8	Neviniʼmo peleti mayamo alitenoʼaeʼmo Ahimalekifeʼmo ina gemo ha painoʼaeʼmo, Mago hayoʼmofi naipemofi huno haneʼnifi ohaneʼniye. Kini vekamo aliʼyaʼamo malage huta alisuna aliʼyaʼmo haneʼniyaʼmofeʼmo nagaemo kamemo hisuva yaʼmo naipeʼe alu kamemo hisuva yaʼeʼmo oʼaliʼnove, huno ha paiʼniye. 
1SA.21.9	Mono huno neʼapateya vekamoʼmo hunoʼaeʼmo, Kagaemo Ela kagoʼmu kotegamo Filisatini vekamo Golaiyatiʼmo kamitimo amagiʼnana vekamo naipemo haneʼniye. Apakaemo lavolavofiʼmo hayaeteʼa mono huʼa neʼapataya vayaʼmogi kukena yaʼmo maleʼnaya akamelegamo maleʼnae. Kagaemo kahauʼnisiyana ani naipemo aliyo, huno ha paiʼnigeno Neviniʼmo hunoʼaeʼmo, Mago naipemo ani naipegana huno ohaneʼniye. Ani naipemo namiyo, huno ha paiʼniye.
1SA.21.11	Apakaemo kini vekamo Ekisi aliʼyaʼamo neʼaliya vayaʼmogimo kini vekaeʼmo huʼapaeʼmo, Ani vekamo Neviniʼmo koʼaleʼmo neʼyagaiya kini vekamoʼmo maiʼniye. Aʼne anagaʼmogimo yokemo huʼa ateʼapaeʼmo ina ge huʼa yoke huʼapaeʼmo, Soloʼmo tauseni tauseniʼa vayaʼmo kamitimo apamagiʼniye. Neviniʼmo teni tauseni teni tauseniʼa vayaʼmo kamitimo apamagiʼniye, huʼa huʼnae. 
1SA.21.12	Neviniʼmo ani gemo afitenoʼaeʼmo lusi kava huno agesamo afiteno Gati taonifi kini vekamo Ekisifeʼmo lusi kava huno koli huʼniye. 
1SA.21.13	Koli huʼniyaʼmofeʼmo apaulagaleʼmo aeto agufa kavaʼmo huʼniye. Agaemo aigofe negi nagi kavaʼmo huʼniye. Agaemo taoni kegiʼya kipateʼmo avoʼmo kaege avayafatiʼmo afaʼa ateʼnigeno avanumoʼmo emineno avenanapa ayokateʼmo uno lamige huʼniye. 
1SA.21.14	Inagi Ekisiʼmo agetenoʼaeʼmo aliʼyaʼamo neʼaliya vayaʼaifeʼmo ina ge huno hapa painoʼaeʼmo, Ageyo, ani vekamo negi nagi kavaʼmo nehiya vekamo maiʼniye. Na kava higetapaeʼmo nagaetegamo avalelitapa eʼnae. 
1SA.21.15	Negi nagi nehaya vayaʼmogi aliʼyaʼnimo alisafiye. Na kava higetapaeʼmo lapakaemo ani vekamo avalelitapa nagae naulagaleʼmo eʼnagenoʼaeʼmo ani negi nagi kavaʼmo nehiye. Ani vekamo noʼnifiʼmo uno haisifiye, huno hapa paiʼniye.
1SA.22.2	Muki alu kana ya alu kana yaʼapimo haneʼniya vayanagi muki anonaʼapimo haneʼniya vayanagi apakaeteʼmo afole aiʼniya kavafeʼmo ohapauʼniya vayanagi huʼa uʼa agaeʼeʼmo aliʼa anupa huʼa maiʼnae. Fo hataletiʼa agufa vayaʼmo agaeʼeʼmo magokepiʼmo lokaeʼa maiʼnae. 
1SA.22.3	Inagi Neviniʼmo ani haopalegatiʼmo ataleno itaʼa afoʼamogimo apavalelino uno Movapu kotegamo Misipa taonifiʼmo apateʼnigeʼa maiʼnae. Agaemo Movapu kini vekaeʼmo ina ge hunoʼaeʼmo, kahaoke hove. Kagaemo itaʼnimoʼe afoʼnimoʼeʼmo anategeʼanao eʼana kagaeʼeʼmo magokepiʼmo maigaʼae. Kagaeʼeʼmo maime maime visaʼageʼna Gotiʼa nagaetegamo na kavaʼmo hisifigeʼna agegauve. 
1SA.22.4	Movapu kini vekamoʼmo Neviniʼmo huʼniya gelefeʼmo kanalene, huno huʼniyaʼmofeʼmo Neviniʼmo itaʼa afoʼalaʼmoganimo anavalelino uno Movapu kini vekaʼeʼmo anateteno yafa kapiʼmo fala kino maiʼniye. 
1SA.22.5	Inagi mago polofeti vekamo Gatiʼmo Nevinitegamo eno ha painoʼaeʼmo, kagaemo yafa kapiʼmo magoʼe huka oʼmaiyo. He tika uka Yuta nofi vayaʼmogi mopaleʼmo maiyo, huno ha paiʼnigeno Neviniʼmo ataleno uno alopa yahaoʼmo agiʼamo Heleti yahaofiʼmo maiʼniye. 
1SA.22.6	Ani afinaʼmo Soloʼmo Gimeya kotegamo aise avefiʼmo mago alopa yosamo aepafiʼmo maiʼneno hayoʼamo ayapiʼmo aliʼniye. Muki aliʼyaʼamo neʼaliya vayaʼmo haopaleʼmo he tiʼa faiʼa vego huʼa ateʼnae. Mago vekamoʼmo Solofeʼmo hunoʼaeʼmo, Mago vayaʼmogi Neviniʼe maiʼnaya vayaʼmo apakeʼnae, huno ha paiʼniye. 
1SA.22.7	Ha paiʼnigeno Soloʼmo aliʼyaʼamo neʼaliya vayaʼaifeʼmo hapa painoʼaeʼmo, Lapakaemo Menisameni vayane, huno, afiyo. Neviniʼmo Yesi mafaʼnemoʼmo mukiʼamogitapamo hoyamo lapamige nofi hoyamo lapamige hisifiye. Agaemo mukiʼamogitapamo vani tauseniʼa ati vayaʼaiteʼmo neʼyagaiya vayaʼmo alino lapatege vani hataletiʼa ati vayaʼaiteʼmo neʼyagaiya vayaʼmo alino lapatege huno lapatesifiye. 
1SA.22.8	Mukiʼamogitapamo nagaemo kini vekamo oʼmaisuvafeʼmo gemo huta fala ki maleʼnae. Lapakaepatiʼmo mago vekamoʼmo nagaefeʼmo hunoʼaeʼmo, Mafaʼnekamoʼmo Neviniʼeʼmo kotalakemo hu maleʼniye, huno naha opaige mago vekamoʼmo hau huno oʼnatege magoke vekamoʼmo hunoʼaeʼmo, Mafaʼnekamoʼmo aliʼyakamo neʼaliya vekamo Neviniʼmo kamitimo kamagisiyafeʼmo alino he tino atege huʼniye, huʼa naha opaiʼnae.
1SA.22.10	Ahimalekiʼmo Neviniʼa haiya kateʼmo visifi huno Ala kava nefeʼmo ge huno afigeʼniye. Agaemo ha maesiyafeʼmo ge huno afige neʼyaʼmo amige Filisatini vekamo Golaiyati naipemo amige huʼniye, huno ha paiʼniye. 
1SA.22.11	Kini vekamoʼmo ani gemo afitenoʼaeʼmo agaemo mago vayaʼmo alino apateʼnigeʼa uʼa mono huno neʼapateya vekamo Ahimalekiʼe Nomi taonifiʼmo maiʼneʼa mono huʼa neʼapataya vayaʼeʼmo kinitegamo apavaleliʼa eʼnae. 
1SA.22.12	Inagi Soloʼmo Ahimalekifeʼmo hunoʼaeʼmo, Ahimalekiyo, huno, afiyo, huno huʼnigeno Ahimalekiʼmo ha painoʼaeʼmo, Ala vekae, huno, afiguve, huno ha paiʼniye. 
1SA.22.13	Soloʼmo ha painoʼaeʼmo, Na kava higetanaeʼmo kagaeʼe Yesi mafaʼneʼeʼmo alitana hosu hutana natalesaʼafeʼmo gemo hutana hayae maleʼnaʼae. Kagaemo neʼyaʼmo amige mago naipemo amige Ala kava neʼmoʼa ha maesiyafeʼmo ge huka afige huʼnane. Ha maeʼnanageno hemenimo kesi kateʼmo eno kamitimo namagigefeʼmo hauʼnigeno maiʼniye. 
1SA.22.14	Ahimalekiʼmo geʼaleʼmo aeno atagaina hunoʼaeʼmo, Neviniʼmo alagi alagepa aliʼyaʼmo neʼaliya vekamo maiʼneno gekamo akame nehiye. Kayemokamoʼmo maiʼneno gekamo afiteno aliʼyakamo alagepa huno neʼaliye. Mago aliʼyakamo neʼaliya vekamoʼmo agaemo aeno oʼagaseʼniye. Afamo anaga vayaʼmogi ala agiʼamo neʼamiye. 
1SA.22.15	Nagaemo ha maesuvafeʼmo Gotifeʼmo ge huʼna afigeʼnofiye. Alagi haʼao. Ani kavaʼmo nagaeteʼe afamo anagaʼnileʼeʼmo oʼmalo. Nagaemo aliʼyakaleʼmo neʼaluva vekamoʼnaeʼmo naha paiʼnana kavatefeʼmo aise kavaʼmo huʼna oʼageʼnove. 
1SA.22.16	Kini vekamoʼa hunoʼaeʼmo, Ahimalekiyo, huno, kagaeʼe muki afokamo afamo anagaʼaʼeʼmo faligae, huno ha paiʼniye. 
1SA.22.17	Inagi kini vekamoʼmo yagaiʼa atesayafeʼmo haopaleʼmo he tiʼa maiʼnaya vayaʼaifeʼmo hapa painoʼaeʼmo, Mono huʼa neʼapataya vayaʼmogi Neviniʼmo ha maeʼa aune heʼniya kavaʼmo ageʼnayaʼmonanafa naha opaiʼnayaʼmofeʼmo kamitimo apamagiyo, huno hapa paiʼniyaʼmonanafa Ala kava neʼmo mono huʼa neʼapataya vayaʼmogi kamitimo apamagisayafeʼmo apayaʼmo aliʼa oʼasagauʼnae. 
1SA.22.18	Oʼapamagiʼnayaʼmofeʼmo kini vekamoʼmo Nogifeʼmo ha painoʼaeʼmo, Kagaemo uka mono huʼa neʼapataya vayaʼmo kamitimo apamagiyo, huno ha paiʼnigeno Itomi nofi vekamo Nogiʼmo uno ani afinaʼmo eiti faefuʼa vayaʼmo mono huʼa neʼapataya vayaʼmo kamitimo apamagiʼniye. 
1SA.22.19	Soloʼmo ati vayaʼamo alino apateʼnigeʼa uʼa Nomu taonifiʼmo maiʼnaya vayaʼmo mono huʼa neʼapataya vayaʼmo ve anaganagi aʼne anaganagi mafaʼne anaganagi nuʼmo neʼnaya mafaʼne anaganagi ve pulumaka anaganagi sipisipi anaganagi noki anaganagi huʼa kamitimo apamagiʼnae.
1SA.22.21	Amiyataʼmo Nevinifeʼmo ha painoʼaeʼmo, Soloʼmo Ala kava netefeʼmo mono huʼa neʼapataya vayaʼamo kamitimo apamagiʼniye, huno huʼniye. 
1SA.22.22	Neviniʼmo Amiyatafeʼmo hunoʼaeʼmo, Itomu vekamo Nogiʼmo Nomu taonifiʼmo maiʼniya afinaʼmo nagaemo afiʼnovana Nogiʼmo Solofeʼmo ha paigiye, huʼna ago afiʼnove. Nagaetefeʼmo muki afokamo afamo anagaʼapimo ago falinae. 
1SA.22.23	Nagaeʼeʼmo magokepiʼmo lokaeka maiteka koli osuvo. Namagigefeʼmo hauʼniya vekamoʼmo kamagigefeʼmo hauʼniyaʼmonanafa nagaeʼeʼmo lokaeka maisanana afaʼa maigane.
1SA.23.2	Neviniʼmo ani gemo afitenoʼaeʼmo Ala kava nefeʼmo ge huno afinoʼaeʼmo, Nagaemo uʼna ani Filisatini vayaʼeʼmo kamemo hisufiye, huno ge huno afigeʼnigeno Ala kava neʼmoʼa ha painoʼaeʼmo, Kagaemo uka Filisatini vayaʼeʼmo kame huteka Keyila taoni vayaʼai apakufamo alika katika apato, huno ha paiʼniye. 
1SA.23.3	Ani gemo ha paiʼniyaʼmonanafa Nevini ati vayaʼamogi ha paiʼapaeʼmo, Afiyo, huʼa, Lagaemo Yuta mopaleʼmo maiʼneta koli nehune. Lagaemo Filisatini ami vayaʼeʼmo kamemo hisunafeʼmo Keyila taonilegamo visunana magoʼe huta koli hisuna kavaʼmo afole aigiye. 
1SA.23.4	Inagi Neviniʼmo Ala kava nefeʼmo halate ge huno afigeʼnigeno Ala kava neʼmoʼa ha painoʼaeʼmo, He tika Keyila taonifilagamo uvo. Nagaemo Filisatini vayaʼmo apavaleliʼneʼna kayapiʼmo apategauve, huno huʼniye. 
1SA.23.5	Inagi Neviniʼe vayaʼaʼeʼmo Keyila taonilegamo uʼa Filisatini vayaʼeʼmo kamemo huteʼa asole Filisatini vayaʼmo kamitimo hapaeteʼa pulumakaʼapimo apavaleʼnae. Neviniʼmo ani kavatetiʼmo Keyila taonifi vayaʼai apakufamo alino katino apateʼniye.
1SA.23.7	Mago vayaʼmogi Solofeʼmo huʼapaeʼmo, Neviniʼmo uno Keyila taonifiʼmo maiʼniye, huʼa ha paiʼnageno Soloʼmo hunoʼaeʼmo, kanalene, huno, hemenimo Gotiʼa agaemo avaleno nayapiʼmo namiʼniye. Neviniʼmo yafa kegiʼyamo haneʼnigeno lokiya kipaʼmo haneʼniya taonifiʼmo uno haiʼniya kavatetiʼmo agaiʼamo kalavusi huno ateʼniye, huno huʼniye. 
1SA.23.8	Inagi Soloʼmo muki ati vayaʼaeʼmo ge huʼnigeʼa eteʼapaeʼmo Keyila taonifiʼmo uʼa Neviniʼe vayaʼaʼeʼmo faiʼa vego hisayafeʼmo uʼnae. 
1SA.23.9	Neviniʼmo Soloʼmo nagaetegamo hosu kavaʼmo hisiyafeʼmo aipa agesamo afiʼniye. Agesamo afitenoʼaeʼmo mono huno neʼapateya vekamo Amiyatafeʼmo hunoʼaeʼmo, Mono huʼa neʼapataya vayaʼmo nehapiya kenaʼe lole yafatalaʼeʼmo alinika eno, huno huʼnigeno alinino eʼniye. 
1SA.23.10	Inagi Neviniʼmo nunumuʼmo hunoʼaeʼmo, Ala kava neʼmo lagaemo Isaleli vayaʼmogita Gotitimogamo nagaemo aliʼyakamo neʼaluva vekamoʼnamo afiʼnovana Soloʼmo natafausiyafeʼmo Keyila taonifiʼmo eno ani taonimo heno halagape vaigiye, huʼna afiʼnove. 
1SA.23.11	Keyila taonifi vayaʼmogimo navaleʼa Soloʼmo amisafiye. Nagaemo afiʼnovana Soloʼmo egaiye, huʼna afiʼnovanageno esifiye. O Ala kava neʼmo Isaleli vayaʼmogita Gotitimogae, huʼna, Aliʼyakamo neʼaluva vekaeʼmo naha paiyo, huno huʼnigeno Ala kava neʼmoʼa hunoʼaeʼmo, Agaemo egaiye, huno ha paiʼniye. 
1SA.23.12	Neviniʼmo halate magoʼe huno ge huno afinoʼaeʼmo, Keyila taonifi vayaʼmogimo nagaeʼe vayaʼniʼeʼmo lavaleʼa Soloʼmo amigafiye, huno afi geʼnigeno Ala kava neʼmoʼa hunoʼaeʼmo, Apakaemo lapavaleʼa Soloʼmo amigae, huno ha paiʼniye. 
1SA.23.13	Ani gemo afitenoʼaeʼmo Neviniʼe vayaʼaʼeʼmo sigisi hataletiʼa agufa vayaʼmo Keyila taonifatiʼmo ataleʼa uʼa aliʼa fako huʼa muki haopalegamo uʼeʼa huʼnae. Solofeʼmo huʼapaeʼmo, Neviniʼa Keyila taonifatiʼmo faino kasalo paeʼniye, huʼa huʼnageno Soloʼmo afitenoʼaeʼmo kamemo hisiyafeʼmo magoʼe huno agesamo oʼafino ataleʼniye.
1SA.23.15	Neviniʼmo ageʼniyana Soloʼmo kamitimo namagisiyafeʼmo eʼniye, huno ageteno Sifa yahaofilagamo maiʼniye. 
1SA.23.16	Inagi Yonataniʼmo Solo mafaʼnemo Neviniʼmo maiʼniya yahaofilagamo uno Neviniʼmo Gotifeʼmo agesamo afino fatago hisigeno Gotiʼa ha maesiyafeʼmo alino lokiya vaino ateʼniye. 
1SA.23.17	Yonataniʼmo ina gemo huno ha painoʼaeʼmo, koli osuvo. Afoʼnimoʼmo kagaemo afaʼa alino hosu huno okategaiye. Afoʼnimoʼmo ago ageʼniyana kagaemo Isaleli vayaʼai kini vekamo maisanageʼnaeʼmo nagaemo napa tu vekamo maiguve, huno ageʼniye, huno ha paiʼniye. 
1SA.23.18	Anakaemo Ala kava neʼmo aulagaleʼmo alagi aliʼana anao yaʼmo huʼana maisaʼafeʼmo kotalakemo hu maleʼnaʼae. Neviniʼmo yahaofilagamo maiʼnigeno Yonataniʼmo noʼalegamo uʼniye.
1SA.23.20	Lagaemo kageʼnonana kagaemo Neviniʼmo atafausanafeʼmo lusi kava huno kahauʼniyaʼmofeʼmo kagaemo eka atafauvo. Lagaemo avaleta kayapiʼmo kamigune, huʼa ha paiʼnae. 
1SA.23.21	Ha paiʼnageno Soloʼmo hapa painoʼaeʼmo, Lapakaemo nagaefeʼmo lapakesamo afitetapaeʼmo alagepa hutapa nahamaesayafeʼmo nehayaʼmofeʼmo Ala kava neʼmoʼa alino auleno lapateno. 
1SA.23.22	Agaemo humi neʼapateya vekamo maiʼniyaʼmofeʼmo lapakaemo utapa fala kino maiʼniya yaʼamo agetetapa ageʼnaya vayaʼmogi apakeyo. 
1SA.23.23	Lapakaemo muki fala kino neʼmaiya koʼmo agetapa alagepa hu maletetapaeʼmo nagaetegamo egeʼnao lapakaeʼeʼmo uguve. Agaemo ani koteʼmo maiʼnisiyaʼmoʼmo nagaemo muki Yuta haopalegamo kahauya huʼna agegauve, huno hapa paiʼniye.
1SA.23.24	Inagi apakaemo ataleʼa hogoteʼa Sifa yahaofilagamo uʼnae. Uʼnayaʼmonanafa Neviniʼe vayaʼaʼeʼmo Maonu yahaofilaga Yuta koteʼmo hoga haopalegamo maiʼnae. 
1SA.23.25	Soloʼe vayaʼaʼeʼmo Nevinifeʼmo kahauya huʼa agesayafeʼmo uʼnageʼapaeʼmo mago vayaʼmogi Nevinifeʼmo ha paiʼapaeʼmo, Neviniʼmo uno Maonu yahaofilagamo maiʼniye. Soloʼmo afitenoʼaeʼmo Maonu koteʼmo uteno Neviniʼmo akame huno uʼniye. 
1SA.23.26	Soloʼe vayaʼaʼeʼmo avemo megagayaga haopalegamo uʼnayaʼmonanafa Neviniʼe vayaʼaʼeʼmo avemo magagayaga haopalegamo uʼnae. Soloʼe vayaʼaʼeʼmo eʼa Neviniʼe vayaʼaʼeʼmo faiʼa vego hisayafeʼmo eʼnayaʼmofeʼmo Neviniʼmo malage huno aune hetaleno uʼniye.
1SA.23.27	Faiʼa vego huʼnayaʼmonanafa mago vekamoʼmo eno Solofeʼmo ha painoʼaeʼmo, Filisatini vayaʼmogimo kame hisayafeʼmo eʼnae. Malage huka atagineka eno, huno ha paiʼniye. 
1SA.23.28	Ha paiʼniyaʼmofeʼmo Soloʼe vayaʼaʼeʼmo Neviniʼmo ataleʼa Filisatini vayaʼeʼmo kamemo hisayafeʼmo uʼnayaʼmofeʼmo apakaemo ani kofeʼmo agiʼamo faino kasalo paeʼniya kone, huʼa agi ateʼnae. 
1SA.23.29	Inagi Neviniʼmo ani haopalegatiʼmo atalenuno Eni Geti taonimo haopaleʼmo afaʼa maisiyafeʼmo yahaofilagamo maiʼniye.
1SA.24.2	Soloʼmo ani gemo afitenoʼaeʼmo ati vayapatiʼmo tali tauseniʼa alagepa ati vayaʼmo lekana paino apavalelino Neviniʼe vayaʼaʼeʼmo kahauya huno apakesiyafeʼmo uʼniye. Apakaemo afela mememogi yafa kaʼmo haneʼniya mopaleʼmo uʼnae. 
1SA.24.3	Apakaemo uʼa avaʼyi huʼnageno ka agiʼnaleʼmo sipisipi anagaʼmogi kegiʼyamo haneʼniya haopaleʼmo mago alopa yafa kaʼmo haneʼniye. Soloʼmo aifaʼamo lesiyafeʼmo ani yafa kapiʼmo uno haiʼnigeʼa Neviniʼe vayaʼaʼeʼmo ani yafa kapiʼmo atupaleʼmo fala kiʼa maiʼnae. 
1SA.24.4	Inagi Nevini vayaʼamogimo Nevinifeʼmo huʼapaeʼmo, Ala kava neʼmoʼa hemenimo afole aiʼniya afina kavafeʼmo kaha paiʼniye. Kaha painoʼaeʼmo, Afiyo, huno, Kagaemo kame vekakalegamo kahauʼnisiya kavaʼmo hisanafeʼmo kamekamo avaleʼna kayapiʼmo ategauve, huno kaha paiʼniye, huʼa ha paiʼnae. Inagi Neviniʼmo vase huno Solo haopaleʼmo uno yatala kukenaʼamo aise atupaʼamo hatagauʼniyaʼmonanafa Soloʼmo oʼageʼniye. 
1SA.24.5	Henagaʼamo Neviniʼmo Solo kukenaʼamo hatagauʼniya kavafeʼmo lusi kava huno alino amalagiʼniye. 
1SA.24.6	Agaemo vayaʼalegamo uno hapa painoʼaeʼmo, Ala kava neʼmoʼa kini vekaʼnimo aliʼna hosu huʼna atesuvana afaʼa oʼnatalegaiye. Ala kava neʼmoʼa lekana paino ateteno uvelimo lakino ateʼniyaʼmofeʼmo nagaemo lekana paino ateʼniya kini vekalegamo mago hosu kavaʼmo afaʼa osuguve. 
1SA.24.7	Neviniʼmo ani gemo huʼniyaʼmofeʼmo vayaʼamogimo afaʼa ataleʼa Soloʼmo kamitimo oʼamagiʼa afa ateʼnae. Inagi Soloʼmo yafa kapatiʼmo he tino uno lamiʼniye. 
1SA.24.8	Neviniʼmo ani kava huno yafa kapatiʼmo uno laminoʼaeʼmo Solofeʼmo keya aeno ge hunoʼaeʼmo, Ala Kini vekaʼnimogae, huno huʼnigeno Soloʼmo ani gemo afitenoʼaeʼmo aino afeleʼnigenoʼaeʼmo Neviniʼmo ape huno ateʼniye. 
1SA.24.9	Agaemo hunoʼaeʼmo, Na kava higekaeʼmo kagaemo ani vayaʼmogimo nagaefeʼmo huʼapaeʼmo, Neviniʼmo alino hosu huno katalegaiye, huʼa nehaya gemo kagetafo huʼneka neʼafine. 
1SA.24.10	Ago, huno, Hemenimo ageʼnana yafa kapiʼmo Ala kava neʼmoʼa kagaemo kavalelineno nayapiʼmo kateʼnigeʼa vayaʼnimogimo kamitimo amagiyo, huʼa naha paiʼnayaʼmonanafa afaʼa kagegeʼna kateʼnove. Nagaemo huʼnaeʼmo, Haʼao, Ala kava neʼmoʼa uvelimo lakino ateʼniyaʼmofeʼmo oʼamagiguve, huʼna hapa paiʼnove. 
1SA.24.11	Afoʼnimogae, huʼna, Magoʼe gemo afiyo. Kukena yakamo atupaʼaleʼmo ago. Kukenakamo hatagauʼnovaʼmonanafa kamitimo okamagiʼnove. Kagaemo ageka alagepa huteka afiyo. Nagaemo kagaetegamo hosu kavaʼmo huge aliʼna hosu huʼna katege hisuvafeʼmo nagesamo oʼafiʼnove. Nagesamo oʼafiʼnovaʼmonanafa kagaemo kamitimo namagisanafeʼmo nagaefeʼmo kahauya nehane. 
1SA.24.12	Ala kava neʼmoʼa laʼagae kavaʼmo alino fako hino. Ala kava neʼmoʼa nagaetegamo nehana hosu kavaʼmo anonakalefeʼmo kayoʼmo kamigiyaʼmonanafa nagaiʼnimo kagaemo okamagiguve. 
1SA.24.13	Ani akeyaʼvilaga vayaʼmogi huʼnaya geeʼmo huʼapaeʼmo, Hosu vayaʼmogimo hosu kavaʼmo nehae, huʼa nehaya gemo haneʼniya kava huno hemenimo lama gemo haneʼniye. Haneʼniyaʼmofeʼmo nagaemo okamagiguve. 
1SA.24.14	Isaleli vayaʼmogita kini vekae, huʼna, Kagaemo ina laʼmo avegala neʼane. Navegala neʼapiye. Nagaemo ina laʼnamae. Nagaemo ago faliʼniya kalagana huʼna maiʼnofiye. Nagaemo apakenopafi namagana huʼna maiʼnofiye. 
1SA.24.15	Inagi Ala kava neʼmoʼa laʼagaepatiʼmo ina laʼmo hosu kavaʼmo huʼnifigeno alino fako huno laʼategaiye. Agaemo ani kavatefeʼmo ageteno naha maeno nagufamo alino katino nateno, huno ha paiʼniye.
1SA.24.17	Agaemo Nevinifeʼmo ha painoʼaeʼmo, Kagaemo nagaetegamo alagepa kavaʼmo huʼnanaʼmonanafa nagaemo kagaetegamo hosu kavaʼmo huʼnovaʼmofeʼmo fatago kavatefeʼmo ago aeka naga seʼnane. 
1SA.24.18	Ala kava neʼmoʼa navalelineno kagae kayapiʼmo nateʼniyana kamitimo oʼnahaeʼnane. Hemenimo kagaemo ani kavakaletiʼmo nagaetegamo alagepa kavakamo alika nave liʼnane. 
1SA.24.19	Nagaemo ageʼnovana mago vekamoʼmo kameʼamo alino hosu huno atesiya kaʼmo haneʼnisiyaʼmoʼmo afaʼa atalesigeno visifiye. Haʼao. Oʼategaiyaʼmonanafa kagaemo nateʼnanaʼmofeʼmo Ala kava neʼmoʼa nagaetegamo huʼnana kavaʼmo anonakalefeʼmo alino alagepa huno kateno. 
1SA.24.20	Hemenimo ago kageʼnovana kagaemo kini vekamo maigane. Kagaemo Isaleli vayaʼaiteʼmo yagaika apatesanageʼa lokiya vaiʼa maigae. 
1SA.24.21	Maiganaʼmofeʼmo hemenimo kagaemo Ala kava neʼmo agiʼaletiʼmo kagoʼyamo ataleteka polomasi gemo hukaeʼmo, Kaginago vayaʼmogi kamitimo oʼapamagiguve. Kagaeʼe kaginago nofi vayakaʼeʼmo aliʼna hano huʼna oʼapatalegauve, huka naha paiyo, huno ha paiʼniye. 
1SA.24.22	Inagi Neviniʼmo agoʼyamo ataleteno polomasi gemo Solofeʼmo ha paiʼnigeno Soloʼmo noʼalegamo uʼniyaʼmonanafa Neviniʼe vayaʼaʼeʼmo kamitimo oʼapamagisayafeʼmo yahaofilagamo uʼa haiʼa maiʼnae.
1SA.25.4	Neviniʼmo yahaofilagamo maiʼnenoʼaeʼmo afiʼniyana Nemoʼmo sipisipi anagaʼamo apayokaʼmo nelagae, huʼa huʼnageno afiʼniye. 
1SA.25.5	Afitenoʼaeʼmo naya loleʼa neya vayaʼaifeʼmo hapa painoʼaeʼmo, Kamo kotegamo utapa Nemofeʼmo nagiʼniletiʼmo ge amamaeyo. 
1SA.25.6	Lapakaemo alagepa huno maiʼniya vekamo Nemofeʼmo ina hutapa ha paiyo. Kagaegi afamo anagakagi muki yakagi huno alagepa huno hanege alagepa huʼa maige hiyo. 
1SA.25.7	Neviniʼmo ago afiʼniyana vayaʼmogimo kagae sipisipi anagaʼmogi apayokaʼmo nelagae, huno afiʼniye. Sipisipikaleʼmo neʼyagaiya vayaʼmo lagaeʼeʼmo Kamo kotegamo magokepiʼmo lokaeta maiʼnona afinaʼmo lagaemo alita hosu huta oʼapatege kumayaʼmo oʼapavalege huta maiʼnone. 
1SA.25.8	Kagaemo neya vayakaeʼmo ge huka apafi gesanaʼmoʼmo apakaemo ani kegeʼmo kaha paigae. Lagaemo alopa neʼyaʼmo yagita nehana afinaʼmo kagaetegamo eʼnonaʼmofeʼmo Neviniʼmo amuse huka latesanafeʼmo hauʼniye. Kahao ke hone. Kahauʼnisiyaʼmoʼmo aliʼyakamo neʼaluna vayaʼe mafaʼnekamo Neviniʼeʼmo laha maeka lamiyo. 
1SA.25.9	Inagi Nevini vayaʼamogimo uʼa ani gemo huʼa Nemofeʼmo Nevini agiʼaletiʼmo ha paiteʼa yagaiʼa maiʼnae.
1SA.25.11	Lapakaemo haiyategatiʼmo eʼnafi huʼna oʼageʼnovaʼmofeʼmo nagae peleti mayagi nagae aninagi nagaemo amagiʼnova afugi huʼna sipisipi anagaʼnimogi apayokaʼmo nelagaya vayaʼaina apamisuva yaʼmo oʼapakeʼnova vayaʼaina apamisufiye, huno ge huno apafi geʼniye. 
1SA.25.12	Nevini neya vayaʼamogimo ani gemo afiteʼapaeʼmo ge osuʼa aiʼa afe leʼa apakameʼyamo amiteʼa halate Nevinitegamo uʼa Nemoʼmo muki huʼniya geʼamo ha paiʼnae. 
1SA.25.13	Inagi Neviniʼmo vayaʼaeʼmo hunoʼaeʼmo, Mukiʼamogitapamo naipetapimo aliteta alo hiyo, huno hapa paiʼnigeʼa mukiʼamogimo naipeʼapimo aliteʼa alo huʼnageno Neviniʼeʼmo naipeʼamo aliteno alo huʼniye. Fo hataletiʼa agufa vayaʼmo Neviniʼeʼmo uʼnageʼa tu hataletiʼa vayaʼmogimo muki yaʼapileʼmo yagaiʼa maiʼnae.
1SA.25.15	Ani vayaʼmogi lagaetegamo hosu kavaʼmo osuʼnayaʼmonanafa lagaetegamo alagepa kavaʼmo huʼnae. Yahaoleʼmo apakaeʼeʼmo magokepiʼmo lokaeta maiʼnona afinaʼmo mago yatimo lageso osuʼniye. 
1SA.25.16	Muki afinaʼmo lagaemo sipisipileʼmo yagaiʼnonageʼapaeʼmo Nevini vayaʼamogimo felugaʼe haniʼilagaʼeʼmo mago yafa kegiʼyagana huʼa maiʼneʼa alagepa huʼa yagaiʼa lateʼnae. 
1SA.25.17	Aliʼyaʼmo afoʼamoʼmo himuʼnamo vekamo ge noʼafiya vekamo maiʼniyaʼmofeʼmo Neviniʼe vayaʼaʼeʼmo eʼa lagaemo ala vekatiʼe muki afamo anagaʼaʼeʼmo aliʼa hosu huʼa apategae. Kagaemo alagepa huka kagesamo afitekaeʼmo afole aisiya hanagekeyaʼmo atafauka ato, huno ha paiʼniye.
1SA.25.19	Agaemo aliʼyaʼamo neʼaliya vayaʼaifeʼmo hapa painoʼaeʼmo, Lapakaemo noki anagaʼmo apavalelitapa uta hogoteyo. Nagaemo lapakame huʼna uguve, huno hapa paiʼniyaʼmonanafa anauʼamofeʼmo ha opaiʼniye. 
1SA.25.20	Amigeʼmo mago nokileʼmo fai maiteno mago kateʼmo akame huno Neviniʼmo kahauya huno agesiyafeʼmo uʼniye. Neviniʼe vayaʼaʼeʼmo ani katekeʼmo eʼa emiʼeʼnae. Amigeʼmo mago avemo kagekaʼmo aino vego huno uʼniya kateʼmo akame huno uno Neviniʼeʼmo fotu huʼniye. 
1SA.25.21	Neviniʼmo ago hunoʼaeʼmo, Na kava higeʼnaeʼmo ani vekamo muki yateʼmo yahaofilagamo alagepa huʼna yagaiʼna ateʼnove. Muki yaʼamo lageso osuge afela osege huteno alagepa huno hanege alagepa huʼa maige huʼniye. Nagaemo agaetegamo alagepa kavaʼmo huʼnovaʼmonanafa nagaetegamo anonaʼnilefeʼmo hosu kavaʼmo huʼniye. 
1SA.25.22	Nagaemo ani haniʼilagamo muki ani vekamo ve anagaʼamo kamitimo apamagiguve. Ani kavaʼmo osisuvaʼmoʼmo Gotiʼa kame vayaʼnimo kamitimo apamagino.
1SA.25.24	Agaemo Nevini aiyafiʼmo asagauno aiteno aleʼyamo faiʼneno ape huʼniye. Agaemo Nevinifeʼmo ha painoʼaeʼmo, Ala vekae, huno, Kagaeteʼmo afole aiʼniya hanageke kavaʼmo nagaeteʼmo hanegaiye. Natesanageʼna aliʼyakamo neʼaluva aʼmoʼnamo kaha paisuva gemo afiyo. 
1SA.25.25	Kagaemo hosu vekamo Nemofeʼmo kagesamo oʼafiyo. Agiʼamo aepaʼamo haneʼniyana negi vekamo maiʼniye. Kavaʼamoʼmo ani agufa kavaʼmo haneʼniye. Nagaiʼnimo kagaemo alika apateʼnageʼa lagaetegamo eʼnaya neya vayakamo oʼapakeʼnove. 
1SA.25.26	Ala kava neʼmoʼa kagaemo katafauno kateʼnigeka kame vayakamogimo kagaetegamo huʼnaya hosu kavaʼmo anonaʼapilefeʼmo aeka atagaina huka kamitimo oʼapamagiʼnane. Inagi Ala vekaʼnimogae, huʼna, Ala kava neʼmo afaʼa maiʼnigeka kagaemo afaʼa maiʼnana kavaʼmo haneʼniyana Gotiʼa Nemoʼmo amisiya agufa kayoʼmo kame vayakamo apamino. 
1SA.25.27	Inagi nagaemo aliʼyakamo neʼaluva a kanomo mani fikumo kamiʼnova yaʼmo aliteka Ala vekamo kakame nehaya neya vayaʼaina apamiyo. 
1SA.25.28	Nagaemo hosu kavaʼmo huʼnisuvaʼmoʼmo kahao ke hovanagi alika atalo. Ala vekaʼnimogamo Ala kava neʼmo kame vayaʼaʼeʼmo kamemo huge maiʼnekaeʼmo hosu kavaʼmo osuge huka maiʼnanaʼmofeʼmo Ala kava neʼmoʼa kini vekamo alino katesigeʼapaeʼmo Isaleli kini vayaʼmo kagae kaginago vayapatiʼmo afole aigae. 
1SA.25.29	Afole aigayaʼmonanafa hemenimo kamekamo afole aiteno kamitimo kahaesiyafeʼmo kahauya nehiyaʼmonanafa Ala kava neʼmo Gotikamoʼmo alagepa huno yagaino katesigeka afaʼa maigane. Afaʼa maiganaʼmonanafa kamekamogi alino yaga auno apatalegaiye. 
1SA.25.30+1SA.25.31	Ala kava neʼmoʼa kagaetegamo muki alagepa kavaʼmo huguve, huno kaha paiʼniya gemo akame huteno Isaleli vayaʼmogi kini vekaʼapimo alino katesigeka mago vayaʼmogi fiku kamitimo oʼapamagika mago vayaʼaitegamo hosu kavaʼmo oʼsuʼnisanana kaipamoʼmo kana osuge kavagage yaʼmo oʼalige huka maigane. Ala vekaʼnimogae, huʼna, Ala kava neʼmoʼa kagaetegamo alagepa kavaʼmo hisiya afinaʼmo nagaemo aliʼyakamo neʼaluva akanoeʼmo kagesamo afiyo, huno ha paiʼniye. 
1SA.25.32	Neviniʼmo ani gemo afitenoʼaeʼmo Amigefeʼmo ha painoʼaeʼmo, Ala kava neʼmo Isaleli vayaʼmogita Gotitimoʼmo alino kateʼnigeka eka nagaeʼeʼmo fotu huʼnanaʼmofeʼmo aliʼna auleʼna ateʼnove. 
1SA.25.33	Nagaemo kamitimo apamagiʼna hosu kavaʼmo anonaʼalefeʼmo nagae nayapatiʼmo kamitimo hapaesugeʼa falisaya kavaʼmo osisuvafeʼmo natafauka nateʼnanaʼmofeʼmo aliʼna auleʼna kateʼnove. 
1SA.25.34	Ala kava neʼmoʼa aliʼna hosu huʼna okatesuvafeʼmo natafauno nateʼniya agiʼaletiʼmo nagaemo alagi lama gemo huʼnaeʼmo kagaemo malage huka nagaetegamo oʼmeʼnanesinana gotilamiyapiʼmo Nemo ve vayapatiʼmo magoke vekamo alagi afaʼa oʼmaiyesine, huno ha paiʼniye. 
1SA.25.35	Ha paiteno Neviniʼmo Amigeʼmo alinino eʼniya yaʼamo alitenoʼaeʼmo agaefeʼmo hunoʼaeʼmo, Kagaemo halate nokalegamo uka kaipamoʼmo falu hino. Alagepa a kanomo maiʼnanageʼna gekamo afiʼnove, huno ha paiʼniye.
1SA.25.37	Kotiʼnigenoʼaeʼmo Nemo agenopamoʼmo halate haleʼnigenoʼaeʼmo Amigeʼmo afole aiʼniya kavafeʼmo ha paiʼnigeno lutunopamo faliʼnigeno Nemoʼmo yafakana huno hamaleʼniye. 
1SA.25.38	Naya loleʼa afinaʼmo utegeno Ala kava neʼmoʼa Nemoʼmo kamitimo amagiʼnigeno faliʼniye.
1SA.25.40	Apakaemo kamo kotegamo Amigetegamo uʼa avaʼyi huteʼapaeʼmo Amigefeʼmo ina ge huʼa ha paiʼapaeʼmo, Neviniʼmo kagaemo alisiyafeʼmo hauʼniyaʼmofeʼmo alino lateʼnigeta eʼnone, huʼa ha paiʼnae. 
1SA.25.41	Amigeʼmo ani gemo afitenoʼaeʼmo he tino aleʼyamo faiʼneno ape huʼniye. Agaemo hunoʼaeʼmo, Nagaemo agaeteʼmo afa aliʼyaʼmo neʼaluva akanokana huʼna maiʼnove. Nagaemo ani ala vekaʼnimo aliʼyaʼamo neʼaliya vayaʼai apaiyamo sese huguve, huno huʼniye. 
1SA.25.42	Huteno malage huno he tino nokiʼaleʼmo haino fai maiʼniye. Naya magokayagaʼa a mafaʼne anagaʼmo yagaiʼa atesayafeʼmo magokepiʼmo uʼnae. Apakaemo Nevini apa vayaʼamogi apakame uʼa avaʼyi huteʼapaeʼmo Amigeʼa Nevini aʼmo hamaleʼniye. 
1SA.25.43	Neviniʼmo hogoteno Ahinovimu Yesali taonifi a kanomo aliʼniyaʼmofeʼmo ani lole atalaʼmo Nevini atalaʼmo maiʼnaʼae. 
1SA.25.44	Soloʼmo a mafaʼnemo Maiko Nevini aʼmo maiʼniyaʼmonanafa Soloʼmo avaleno Patiʼmo Leyisi mafaʼnemo Galimi taonifi vekamo amiʼniye.
1SA.26.1	Mago Sifa nofi vayaʼmo Gimeya taonifiʼmo eʼa Solofeʼmo ha paiʼapaeʼmo, Neviniʼmo Yuta vayaʼai mopaleʼmo Hakila avemo yahaofilagamo fala kino maiʼniye, huʼa ha paiʼnayaʼmofeʼmo 
1SA.26.2	Soloʼmo tali tauseniʼa alagepa Isaleli ati vayaʼmo apavalelino Sifa yahaofilagamo uno Nevinifeʼmo kahauya huʼnae. 
1SA.26.3	Soloʼmo Hakila aveleʼmo ka haopaleʼmo maige kumategamo havaege huno maiʼniye. Maiʼniyaʼmonanafa Neviniʼmo yahaofilagamo maiʼnenoʼaeʼmo Soloʼmo nagaefeʼmo kahauya hisiyafeʼmo yahaofilagamo eʼniye, huno afiʼniye. 
1SA.26.4	Afiʼniyaʼmofeʼmo agaemo Soloʼmo ago eʼnifi oʼmeʼnifi huʼa apamasa huʼa kahauya huʼa agesayafeʼmo mago vayaʼmo alino apateʼnigeʼa uʼa ageʼnayana ago eʼniye, huʼa ageʼnae. 
1SA.26.5	Inagi Neviniʼmo he tino Soloʼmo kumategamo neʼyaʼmo nege havaige huno maiʼniyategamo uno Soloʼe ami vayaʼaleʼmo neʼyagaiya vekamo Amina Ne mafaʼneʼeʼmo nehavaʼa yaʼmo ageno alagepa huʼniye. Soloʼmo mopafiʼmo folagapiʼmo havaeʼnigeʼa ati vayaʼamo havaeʼa vego huʼa ateʼnae. 
1SA.26.6	Inagi Neviniʼmo Ahimalekiʼmo Hiti nofi vekaʼe Amisaiʼmo Yeluya mafaʼnemo Yomu aganaʼamoʼeʼmo hana painoʼaeʼmo, Lanakaepatiʼmo ina laʼmo nagaeʼeʼmo lokaetaʼa Soloʼmo neʼmaiya yategamo uguʼae, huno anafi geʼnigeno Amisaiʼmo hunoʼaeʼmo, Nagaemo kagaeʼeʼmo uguʼae, huno huʼniye. 
1SA.26.7	Inagi ani haniʼilagamo Neviniʼe Amisaiʼeʼmo Soloʼmo mopafiʼmo havaeʼniya yategamo uʼana lamiʼnaʼae. Anakaemo agaʼana Soloʼmo ati vayaʼai folagapiʼmo havaeʼnigeno hayoʼamo agenopamo haopaleʼmo mopafiʼmo aeno he ti maleʼnigeʼana ageʼnaʼae. Aminaʼe ati vayaʼaʼeʼmo Soloteʼmo havaeʼa vego huʼa ateʼnae. 
1SA.26.8	Inagi Amisaiʼmo Nevinifeʼmo hunoʼaeʼmo, Hemenimo Gotiʼa kagae kayapiʼmo kamekamo avaleno ateʼniye. Kahaoke hovanagi afaʼa natenegeʼna agaiʼa hayoletiʼmo haegauve. Lole afinaʼmo ohaegauve, huno ha paiʼniye. 
1SA.26.9	Huno ha paiʼniyaʼmonanafa Neviniʼmo agaefeʼmo ha painoʼaeʼmo, Haʼao, alika hosu huka oʼato. Ala kava neʼmoʼa lekana paino ateʼniyaʼmofeʼmo mago vekamoʼmo amagisiyaʼmoʼmo hosu kavaʼmo anonaʼamo alagi hanegaiye, huno huteno 
1SA.26.10	magoʼe huno ina gemo hunoʼaeʼmo, Ala kava neʼmoʼa afaʼa maiʼniya kava huno faligiye. Ala kava neʼmoʼa Soloʼmo amagisifi falisiya afinaʼmo afole aisigeno falisifi kame vayaʼmogimo kamefatiʼmo kamitimo haesafi hugae. 
1SA.26.11	Ala kava neʼmoʼa lekana paino ateʼniya vekamo amagisuva kaʼmo akani maleno. Oʼamagiganaʼmonanafa hayoʼaʼe ani keʼaʼeʼmo agenopamo haopaleʼmo haneʼniya yaʼmo alita uguʼae, huno ha paiʼniye. 
1SA.26.12	Inagi Neviniʼmo hayoʼaʼe ani keʼaʼeʼmo Solo agenopa haopaleʼmo haneʼnigeno alinino uʼniye. Anakaemo neʼvaʼageno mago vekamo anakaemo oʼanakege ani anakaemo huʼnaʼa kavaʼmo oʼagege he otige maiʼniye. Ala kava neʼmoʼa muki vayaʼamo alagi havaesayafeʼmo alino apateʼnigeʼa havaeʼnae. 
1SA.26.13	Neviniʼmo lole avelaʼmo kagoʼmuʼmo aino lakaeno uno afagitega aveleʼmo he tino maiʼniye. 
1SA.26.14	Agaemo Solo ami vayaʼalegaʼe Aminategaʼeʼmo keya aeno ge huʼniye. Agaemo ina ge hunoʼaeʼmo, Amanao, huʼna, Kagaemo keya neʼaova geʼnimo afiʼnapiye, huno huʼnigeno Aminaʼmo keya aeʼniye. Kagaemo ina lagamo kini vekaeʼmo keya neʼane. 
1SA.26.15	Neviniʼmo Aminafeʼmo hunoʼaeʼmo, Isaleli vayapiʼmo haiya vekamoʼmo kagaekana huno maiʼniye. Kagaemo aeka apaka seʼnanaʼmofeʼmo na kava higeka kagaemo ala kini vekakaleʼmo alagepa huka yagaika noʼatane. Hemenitomo mago vekamoʼmo kini vekamo kamitimo haesiyafeʼmo havaeʼnayategamo uʼniye. 
1SA.26.16	Kagaemo alagepa huka aliʼyaʼmo noʼaline. Muki afinaʼmo neʼmaiya Ala kava neʼmo agiʼaletiʼmo nagaemo alagi lama gemo huʼnaeʼmo, Ala kava neʼmoʼa kini vekamo lekana paino ateʼniya kini vekakaleʼmo alagepa huka yagaika oʼateʼnanaʼmofeʼmo hosu kavaʼmo anonakalefeʼmo afaʼa faligane. Kagaemo kini vekamo agenopamo haopaleʼmo haneʼniya hayoʼe ani keʼeʼmo ageyo. Afaʼa haneʼniyana hemenimo ohaneʼniye. 
1SA.26.17	Soloʼmo ani Nevini agemo afitenoʼaeʼmo Nevinifeʼmo keya aeno ge huʼniye. Neviniyo, Mafaʼneʼnimogae, huʼna, Kagae gepiye, huno ge huno afi geʼnigenoʼaeʼmo Neviniʼmo hunoʼaeʼmo, Ala vekaʼnimogae, huʼna, he kini vekae, huʼna, nagae geʼmae. 
1SA.26.18	Ala vekaʼnimogae, huʼna, Na kava higekaeʼmo aliʼyakamo neʼaluva vekamo natafausanafeʼmo kahauya nehane. Na agufa hosu kavaʼmo huʼnove. 
1SA.26.19	Kini vekae, huʼna, kahaoke hovanagi geʼnimo afiyo. Ala kava neʼmoʼa alika hosu huka natesanafeʼmo alino he tino kateʼnisiyaʼmoʼmo ofalinimo amiguve. Vayaʼmogimo kagesamo faiʼnisayaʼmoʼmo Ala kava neʼmoʼa lifana huno apateno. Apakaemo Ala kava neʼmoʼa agae vayaʼaina fikumo neʼapamiya yapatiʼmo oʼalisuvafeʼmo naha faiʼa nataleʼnae. Apakaemo huʼapaeʼmo, Kagaemo uka alu gotigitefeʼmo mono hiyo, huʼa nehae. 
1SA.26.20	Inagi Ala kava neʼmo aulagaleʼmo kamitimo oʼnamagiyo. Kagaemo apakenopafi namamo atafaugefeʼmo nehapiye. Eka avelegamo mago namamo haegapiye. 
1SA.26.21	Soloʼmo ani gemo afitenoʼaeʼmo Nevinifeʼmo hunoʼaeʼmo, Nagaemo hosu kavaʼmo huʼnove. Neviniyo mafaʼneʼnimogae, huʼna, Kagaemo halate nagaetegamo eno. Kagaemo kolanilefeʼmo kagesamo afikaeʼmo, alopa monimo aeno agaseʼniya yaʼmo haneʼniye, huka kagesamo afiʼnanaʼmofeʼmo magoʼe huʼna aliʼna hosu huʼna okatalegauve. Negi kavaʼmo huʼnaeʼmo lusi kava huʼna hosu kavaʼmo huʼnove, huno ha paiʼniye. 
1SA.26.22	Neviniʼmo geʼaleʼmo aeno atagaina hunoʼaeʼmo, Kini hayoʼmo manileʼmo haneʼnigi mago neya vekamo alika ategeno eno alino. 
1SA.26.23	Ala kava neʼmoʼa hemenimo kavaleno nayapiʼmo kateʼniyaʼmonanafa Ala kava neʼmoʼa kagaemo kini vekamo maisanafeʼmo lekana paino kateʼniyaʼmofeʼmo aliʼna hosu huʼna okateʼnove. Ala kava neʼmoʼa muki vayaʼmogi fatago kavaʼe geʼapimo oʼataleʼa akame nehaya kavaʼeʼmo anonaʼapilefeʼmo alagepa miyaʼmo apamino. 
1SA.26.24	Nagaemo kolakaeʼmo nagesamo afiʼnaeʼmo alopa monileʼyaʼmo aeno agaseʼniya yaʼmo haneʼniye, huʼna nagesamo afiʼnova kavaʼmo Ala kava neʼmoʼa nagaetegamo hino. Agaemo muki hanageke kavapatiʼmo nagufamo alino katino nateno. 
1SA.26.25	Inagi Soloʼmo Nevinifeʼmo ina ge huno ha painoʼaeʼmo, Neviniyo mafaʼneʼnimogae, huʼna, Gotiʼa kaha maeno. Kagaemo lusi kavaʼmo huka aeka apaka seka maigane, huno ha paiʼnigeno Neviniʼmo ataleno uʼnigeno Soloʼmo halate koʼalegamo uʼniye.
1SA.27.2	Inagi Neviniʼmo agaeʼeʼmo maiʼnaya sigisi hataletiʼa vayaʼaʼeʼmo Gati kini vekamo Akisiʼmo Maoki mafaʼnelegamo uʼnae. 
1SA.27.3	Neviniʼe vayaʼaʼe afamo anagaʼapiʼeʼmo Gati taonifiʼmo maiʼnae. Neviniʼmo lole aʼalaʼmo agaeʼeʼmo magokepiʼmo lokaeʼa maiʼnae. Mago aʼmo agiʼamo Ahinovimiʼmo Yesali taonifi a kanomo maiʼnigeno alu aʼmo Amigeʼmo Kamo taonifi aʼmo ani hogote anauʼamoʼmo Neʼmo ago faliʼniya a kanomae. 
1SA.27.4	Soloʼmo Nevinifeʼmo faigoko gemo afiʼniye. Neviniʼmo aune hetaleno uno Gati taonifilagamo maiʼniye, huʼa ha paiʼnageno magoʼe huno avegala oʼaiʼniye. 
1SA.27.5	Inagi Neviniʼmo Akisifeʼmo ha painoʼaeʼmo, Kagaemo nao vekamo maiʼnisanaʼmoʼmo afaʼa natalegeʼna mago taonifilagamo uʼna maiguve. Fiku yanageʼna aliʼyakamo neʼaluva vekamoʼna kini vayaʼai taonifiʼmo kagaeʼeʼmo lokaeʼna maiguve, huno ha paiʼnigeno. 
1SA.27.6	Akisiʼmo Nevini gemo afitenoʼaeʼmo Sikalagi taonimo amiʼniye. Amiʼniyaʼmofeʼmo Sikalagi taonimo Yuta kini vayaʼmogi taonimo haneʼnigeʼa hemeniʼeʼmo afaʼageʼmo maiʼnae. 
1SA.27.7	Neviniʼmo Filisatini kotegamo magoke kafugaʼe loleʼe loleʼe kaiʼeʼmo maiʼniye.
1SA.27.9	Neviniʼe vayaʼaʼeʼmo kamemo huteʼapaeʼmo muki ve anaganagi aʼne anaganagi huʼa kamitimo hapaeteʼapaeʼmo sipisipiʼapigi ve pulumakaʼapigi nokiʼapigi kamoluʼapigi kukena yaʼapigi huʼa aliteʼa Ekisitegamo halate atagineʼa eʼnae. 
1SA.27.10	Eʼnagenoʼaeʼmo Nevinifeʼmo ina ge huno ge huno afinoʼaeʼmo, Hemenimo lapakaemo haiyategamo uta kamemo huʼnae, huno ge huno afigeʼnigeno Neviniʼmo ha paiʼniye. Mago afinaʼmo ha painoʼaeʼmo, Lagaemo hoga kotegamo uta Yuta vayaʼeʼmo kamemo huʼnone, huno huge, mago afinaʼmo ha painoʼaeʼmo hoga kotegamo uta Yelami vayaʼeʼmo kamemo huʼnone, huno huge mago afinaʼmo ha painoʼaeʼmo, Lagaemo hoga kotegamo uta Keni vayaʼeʼmo kamemo huʼnone, huno ha paiʼniyaʼmonanafa aigofe gemo ha paiʼniye. 
1SA.27.11	Neviniʼmo agesamo afinoʼaeʼmo fiku yanageno mago vekamoʼmo uno Gati taonifiʼmo maiʼnaya vayaʼaifeʼmo nagaeʼe vayaʼniʼeʼmo nehuna kavafeʼmo hapa paigiye, huno agesamo afiʼniyaʼmofeʼmo mago hapa paisiya vekamo oʼmaisiyafeʼmo muki vayaʼmo ve anagaʼe aʼne anagaʼeʼmo kamitimo apamagiʼniye. Muki afinaʼmo Neviniʼmo Filisatini koteʼmo maiʼnenoʼaeʼmo ani kavaʼmo huʼniye. 
1SA.27.12	Inagi Ekisiʼmo Neviniʼa ha paiʼniya geeʼmo aipafiʼmo agesamo afinoʼaeʼmo, Lama ge hiye, huno afiʼniyaʼmofeʼmo ina gemo hunoʼaeʼmo, Neviniʼmo Isaleli vayaʼamogiʼeʼmo kamemo nehiyaʼmofeʼmo apakaemo lusi kava huʼa apaini huʼa ategae. Apaini huʼa atesageno Neviniʼmo aliʼyaʼnimo neʼaliya vekamo maige maige huno maigiye, huno huʼniye.
1SA.28.2	Neviniʼmo Ekisifeʼmo ha painoʼaeʼmo, Kagaemo afaʼa hisuva kavaʼmo ago ageʼnane, huno huʼnigeno Ekisiʼmo ha painoʼaeʼmo, Kanalene, huno, muki afinaʼmo yagaiʼa neʼnataya vayaʼaiteʼmo yagaika apategane, huno ha paiʼniye.
1SA.28.4	Filisatini ami vayaʼmogimo aliʼa anupa huteʼa uʼa Sunemi taonifilagamo uʼnayaʼmofeʼmo Soloʼmo Isaleli ati vayaʼmo apavaleno alino Gimova taonileʼmo anupa huno apateʼniye. 
1SA.28.5	Soloʼmo Filisatini ami vayaʼmo apaketenoʼaeʼmo koli huteno aipafiʼmo atete huʼniye. 
1SA.28.6	Soloʼmo Ala kava nefeʼmo ge huno afi geʼniyaʼmonanafa Ala kava neʼmoʼa ha opaiʼniye. Agaemo mago alagamuna oʼamige hisaya kavaʼmo neʼagaya yafatetiʼmo Soloʼmo alino ave olige polofeti geʼapiletiʼmo ha opaige huʼniye. 
1SA.28.7	Inagi Soloʼmo aliʼyaʼamo neʼaliya vayaʼaifeʼmo hapa painoʼaeʼmo, Lapakaemo uta mago faliʼnaya vayaʼai apauneʼeʼmo kege nehiya a kanolegamo afi ge huʼna afi gesuvafeʼmo kahauya hiyo, huno hapa paiʼnigeʼa apakaemo ha paiʼapaeʼmo, Ani agufa a kanomo Eno taonifiʼmo maiʼniye, huʼa ha paiʼnae. 
1SA.28.8	Inagi Soloʼmo vayaʼmogimo ageʼa aeto osisayafeʼmo kini kukenaʼamo asagino maleteno alu kukenamo alino vaiʼniye. Haniʼilagamo agaemo aliʼyaʼamo neʼaliʼa vekalaʼmo anavaleʼnigeʼa uʼa ani a kanomo ageʼnae. Soloʼmo ani a kanoeʼmo ha painoʼaeʼmo, Mago faliʼniya vekamo auneʼamo avalelika haikeno. Agiʼamo aeʼna kaha paiguve, huno ha paiʼniye. 
1SA.28.9	Inagi a kanomoʼmo hunoʼaeʼmo, Afiyo, huno, Soloʼmo huʼniya kavaʼmo ago ageʼnane. Agaemo muki Isaleli vayaʼmogimo faliʼnaya vayaʼai apauneʼeʼmo kege nehaya vayaʼmo ago alino hapa faino apataleʼniye. Na kava higekaeʼmo kagaemo humi nateʼnananageno Soloʼmo kamitimo namagigiye. 
1SA.28.10	Soloʼmo agoʼyamo ataleteno polomasi gemo huno ha painoʼaeʼmo, Ala kava neʼmo agiʼaletiʼmo alagi kayoʼmo okamigae, huno ha paiʼnigeno 
1SA.28.11	A kanomoʼmo ina ge huno ge huno afi geʼniye, Ina laʼmo avaleliʼna hai nesuve, huno huʼnigeno Soloʼmo hunoʼaeʼmo, Samiyoʼmo avalelika haikeno, huno ha paiʼniye. 
1SA.28.12	Inagi a kanomoʼmo Samiyoʼmo avalelino haineʼniyaʼmonanafa ani a kanomo agetenoʼaeʼmo alopa gefatiʼmo keya aeno Solofeʼmo ha painoʼaeʼmo, Na kavaʼmo higekaeʼmo humi nateʼnane. Kagaemo Sologamae. 
1SA.28.13	Kini vekamoʼmo hunoʼaeʼmo, Kagaemo koli osuvo. Kagaemo na agufa yaʼmo ageʼnane, huno huʼnigeno a kanomoʼmo Solofeʼmo ha painoʼaeʼmo, Nagaemo mago auneʼmo mopafatiʼmo haineʼnigeʼna ageʼnove. 
1SA.28.14	Soloʼmo agaefeʼmo ge huno afi geʼniye, Haiya agufa auneʼmo maiʼniye, huno huʼnigeno a kanomoʼmo hunoʼaeʼmo, Agaemo kosuna vekamoʼmo yatala kukenamo vaino aliteno haine neʼe, huno ha paiʼniye. Inagi Soloʼmo ageʼniyana Samiyogeʼmae, huteno mopafiʼmo aleʼyamo faiʼneno ape huʼniye 
1SA.28.15	Samiyoʼmo Solofeʼmo ha painoʼaeʼmo, Nagaemo alagepa huʼna maiʼnogi na kava higekaeʼmo navalelika haikekane, huno huʼnigeno Soloʼmo geʼaleʼmo aeno atagaina hunoʼaeʼmo, Nagaemo alopa kana yaʼnimo haneʼniye. Filisatini vayaʼmogimo eʼa nagaeʼeʼmo kamemo hugefeʼmo maiʼnae. Gotiʼa ago nataleʼniye. Nagaemo uʼna ge huʼna afigeʼnovana geʼnileʼmo aeno atagaina huno naha nopaiye. Agaemo polofeti geʼapiletiʼmo naha opaige alagamuna kavatetiʼmo alino nave olige huʼniye. Ani kavaʼmo huʼniyaʼmofeʼmo hisuva kavaʼmo alika nave lisanafeʼmo kagaefeʼmo keya aeʼnove. 
1SA.28.16	Inagi Samiyoʼmo agaefeʼmo ha painoʼaeʼmo, Ala kava neʼmoʼa katalenuno kamekamo hamaleʼniyaʼmofeʼmo na kava higeka ge huka nafi keʼnane. 
1SA.28.17	Ala kava neʼmoʼa nagae navayafatiʼmo kaha paiʼniya kavaʼmo ago huʼniye. Agaemo kayapatiʼmo Isaleli vayaʼaiteʼmo yagaika apatesana himamukamo alino kahafaleno ataleteno kahaopaleʼmo maiʼniya vekamo Nevinina amiʼniye. 
1SA.28.18	Kagaemo Ala kava neʼmo geʼamo amagika ataleteka Ala kava neʼmoʼa Emaleki vayaʼaifeʼmo aipamo leno apateteno kagaefeʼmo hunoʼaeʼmo, Muki Emaleki vayaʼmo alino hosu huno apatalesiyafeʼmo kaha paiʼniya gemo akame osuʼnanaʼmofeʼmo hemenimo Ala kava neʼmoʼa kagaetegamo ani kavaʼmo huʼniye. 
1SA.28.19	Ala kava neʼmoʼa magoʼe kavaʼmo huno kagaeʼe Isaleli vayaʼeʼmo lapavaleno Filisatini vayaʼai apayapiʼmo apamigiye. Egamo kagaeʼe mafaʼne anagakaʼeʼmo emiʼeʼa nagaeʼeʼmo lokaeta maigune. Ala kava neʼmoʼa magoʼe kavaʼmo huno Isaleli ami vayaʼmo Filisatini vayaʼai apayapiʼmo apavaleno apamigiye, huno ha paiʼniye. 
1SA.28.20	Soloʼmo ani gemo afitenoʼaeʼmo lusi kava huno koli huteno malageʼatomo mopafiʼmo asagauno aiteno havaeno maiʼniye. Soloʼmo ani afinaʼmo neteʼe uneʼe haniʼinagaʼeʼmo neʼyaʼmo oʼneʼniyaʼmofeʼmo lokiyaʼamo ohaneʼniye. 
1SA.28.21	Ani a kanomoʼmo Solotegamo uno ageʼniyana lusi kana yaʼmo aliʼniye, huno agetenoʼaeʼmo, Afiyo, huno, aliʼyakamo neʼaluva a kanomoʼna gekamo akame huʼnove. Falisuva agufa kavaʼmo huʼnaeʼmo naha paiʼnana gemo afiteʼnaeʼmo huʼnove. 
1SA.28.22	Huʼnovaʼmofeʼmo hemenimo aliʼyakamo neʼaluva aʼmoʼna geʼnimo afiyo. Kahao ke hove, nagaemo mago neʼyaʼmo kamisugeka negane. Kagaemo ago neka lokiya vaitekaeʼmo halate afaʼa ugane. 
1SA.28.23	Ani gemo huʼniyaʼmonanafa Soloʼmo hunoʼaeʼmo, Haʼao, neʼyaʼmo oʼnegauve, huno huʼnigeʼa aliʼyaʼamo neʼaliʼa vekalaʼe ani a kanoʼeʼmo Solofeʼmo haʼao, huʼa, neʼyaʼmo no, huʼa huʼnae. Agaemo huʼnaya gemo afiteno he tino hipaleʼmo fai maiʼniye. 
1SA.28.24	Ani a kanomoʼmo malage huno afayaʼaʼe aikeli pulumakaʼamo amagiteno ameʼamo kaeʼniye. Agaemo falaovaʼmo alino aeno apafu noleya peleti mayamo alo huteno kaeʼniye. 
1SA.28.25	Neʼyaʼmo ago leʼnigenoʼaeʼmo ani a kanomoʼmo alinino Solotegaʼe aliʼyaʼamo neʼaliʼa vekalaʼeʼmo apamiʼnigeʼa neʼnae. Ago neteʼapaeʼmo ani haniʼilagakeʼmo he tiʼa uʼnae.
1SA.29.2	Faefuʼa Filisatini kini vayaʼmogimo ami vayaʼapifatiʼmo aliʼa fako huʼa vani hataleti vani hataleti huʼa aliʼa alu aiʼa maige vani tauseni vani tauseni huʼa aliʼa alu aiʼa maige huʼnaya vayaʼmogi apaulagaleʼmo uʼnae. Filisatini ati vayaʼmo uʼa hogotetageʼa Neviniʼe ati vayaʼaʼeʼmo henagamo kini vekamo Ekisiʼeʼmo uʼnae. 
1SA.29.3	Filisatini ati vayaʼaiteʼmo neʼyagaiya vayaʼmogimo huʼapaeʼmo, Ani Himulu vayaʼmo manileʼmo na kavaʼmo nehae, huʼa huʼnageno Ekisiʼmo Filisatini vayaʼaiteʼmo neʼyagaiya vayaʼaifeʼmo hapa painoʼaeʼmo, Ani vekamo Neviniʼmo hogoteno Soloʼmo Isaleli vayaʼai kini vekaleʼmo aliʼyaʼmo aliʼniya vekamo maiʼniyaʼmonanafa Soloʼmo ataleʼneno yatala afinaʼmo agaemo nagaeʼeʼmo magokepi lokaeno maiʼniye. Agaemo muki afinaʼaeʼmo nagaeʼeʼmo magokepiʼmo lokaeno maiʼniyana nagaemo mago hosu kavaʼamo oʼageʼnove. 
1SA.29.4	Agaemo ani gemo hapa paiʼniyaʼmonanafa Filisatini vayaʼaiteʼmo neʼyagaiya vayaʼmogi Ekisifeʼmo apaipamo leʼnigeʼa Ekisifeʼmo ha paiʼapaeʼmo, Kagaemo halate alika atagineka ategenoʼa amiʼnana taonifiʼmo vino. Agaemo lagaeʼeʼmo magokepi lokaeno kamelegamo oʼvino. Fiku yanageno agaemo lagaeʼeʼmo kamemo lahaegaiye. Agaemo ani kavaʼmo hisiyaʼmoʼmo lahaesiya kavatetiʼmo ala vekaʼaʼeʼmo alino nanu aeno ategaiye. 
1SA.29.5	Ani Nevinifekeʼmo aʼne anagaʼmogimo ohageteʼapaeʼmo agaefeʼmo yokemo huʼa ateʼapaeʼmo, Soloʼmo tauseni tauseniʼa vayaʼmo kamitimo hapaeʼniyaʼmonanafa Neviniʼmo teni tauseni teni tauseniʼa vayaʼmo kamitimo hapaeʼniye, huʼa huʼnae, huʼa ha paiʼnae. 
1SA.29.6	Inagi Ekisiʼmo Nevinifeʼmo keya aeno ge huno ha painoʼaeʼmo, Nagaemo maige maige huno neʼmaiya Isaleli vayaʼai Gotiʼapimo agiʼaletiʼmo nagaemo kagaefeʼmo alagi lama gemo huʼnaeʼmo, Kagaemo ati vayaʼmogitaʼeʼmo ukeka nehana afinaʼmo kanale kavaʼmo huʼnane. Kagaemo nagaetegamo eʼnana afinatetiʼmo maime maime uka hemenimo maiʼnana afinaʼmo hosu kavaʼmo kagaepiʼmo oʼageʼnove. Oʼageʼnovaʼmonanafa neʼyagaiya vayaʼmogimo amuse huʼa nokatae. 
1SA.29.7	Amuse huʼa nokatayaʼmofeʼmo halate ataginekuka nokalegamo alagepa huka maiyo. Fiku yanageʼa Filisatini vayaʼaiteʼmo neʼyagaiya vayaʼmogi hosu apaipamo kaliʼa kategae, huno ha paiʼniye. 
1SA.29.8	Inagi Neviniʼmo Ekisifeʼmo ha painoʼaeʼmo, Nagaemo na agufa hosu kavaʼmo huʼnove. Na kava higeʼnaeʼmo nagaemo kagaeʼeʼmo lokaeʼna uʼna kamemo osuguve, huno ge huno afigeʼniye. 
1SA.29.9	Inagi Ekisiʼmo Nevini geʼaleʼmo aeno atagaina hunoʼaeʼmo, Naulagaleʼmo kagaemo Goti enisole vekaʼagana huka maiʼnanageno mago hosu kavakamo ohaneʼniyaʼmonanafa Filisatini vayaʼaiteʼmo neʼyagaiya vayaʼmogi huʼapaeʼmo, Agaemo lagaeʼeʼmo lokaeno kameleʼmo oʼugiye, huʼa huʼnae. 
1SA.29.10	Huʼa huʼnayaʼmofeʼmo egamo kagaeʼe ati vayakaʼeʼmo haniʼilagamo he titapa alita alo hiyo. Inagi lapakaemo gotino hanelesigetapaeʼmo he tita kamiʼnova taonifiʼmo halate viyo, huno ha paiʼniye. 
1SA.29.11	Gotilamiyapiʼmo Neviniʼe ati vayaʼaʼeʼmo Filisatini kotegamo visayafeʼmo he tiʼa uʼnageʼa Filisatini vayaʼmogimo Yesali taonilegamo uʼnae.
1SA.30.2	Amaleki vayaʼmogi magoʼamo kamitimo ohapaeʼnayaʼmonanafa Sikalagi taonifiʼmo maiʼnaya aʼne anaganagi ina agufa vayanagi apaki haneʼniya vayanagi kalavusi huʼa apateteʼa apava leliʼa uʼnae. 
1SA.30.3	Neviniʼe ati vayaʼaʼeʼmo Sikalagi taonifiʼmo uʼa avaʼyi huteʼapaeʼmo agayana taonimo ago ata leʼnigeʼa aʼne anagaʼapigi mafaʼne anagaʼapigi a mafaʼne anagaʼapigi huʼa apatafauʼa apavaleliʼa uʼnae. 
1SA.30.4	Inagi Neviniʼe avagi huʼa uʼnaya vayaʼeʼmo lusi kava huʼa aviʼyaʼmo hume hume uʼnageno aviʼyaʼmo hisaya lokiyaʼapimo ago hano huʼniye. 
1SA.30.5	Apakaemo Nevini aʼalaʼmo Ahinovamiʼagi Amigeʼagi huʼa anavaleliʼa uʼnae. 
1SA.30.6	Muki vayaʼamogi ve mafaʼneʼapilefenagi a mafaʼneʼapilefenagi huʼa apakesamo afiteʼapaeʼmo hosu apaipamo kaliʼniyaʼmofeʼmo apakaemo huʼapaeʼmo, Yafa kayotetiʼmo Neviniʼmo kamitimo amagigune, huʼa hagenoʼaeʼmo Neviniʼmo lusi kana yaʼmo aliʼniye. Kana yaʼmo alitenoʼaeʼmo Neviniʼmo agaiʼamo Ala kava neʼmo Gotiʼamotetiʼmo lokiya vaino ateʼniye. 
1SA.30.7	Inagi Neviniʼmo mono huno neʼapateya vekamo Amiyataʼmo Ahimeleki mafaʼneeʼmo ha painoʼaeʼmo, Kahoke hove, huno, Mono huʼa neʼapataya lavolavomo alinikeno Gotiʼa hisuna kavaʼmo alino laveligiye, huno huʼnigeno alinino eʼniye. 
1SA.30.8	Neviniʼmo Ala kava nefeʼmo ina ge huno ge huno afinoʼaeʼmo, Nagaemo uʼna ani vayaʼmo apavegala aegaufiye. Visuvana apakaetegamo uʼna avaʼyi hisufiye, huno ge huno afigeʼnigenoʼaeʼmo, Uka apavegala ao. Kagaemo uka apakaetegamo avaʼyi hutekaeʼmo muki kagemi yatapimo halate alige ane anagatapiʼe mafaʼne anagatapiʼeʼmo halate apavalege hugane, huno ha paiʼniye. 
1SA.30.9	Huno ha paiʼniyaʼmofeʼmo Neviniʼe sigisi hataletiʼa vayaʼeʼmo uʼa Emaleki vayaʼmo apavegala aeʼnae. Apakaemo Mesoli aise aniteʼmo uʼa avaʼyi huteʼapaeʼmo mago vayaʼamo magoʼe huʼa afaʼa oʼuʼnae. Tu hataletiʼa agufa vayaʼmo apakufafilagatiʼmo lusi kava huno alagaʼmo hapaeʼnigeʼapaeʼmo aniʼmo lakaeʼa afaʼa oʼuʼnae. 
1SA.30.10	Neviniʼe fo hataletiʼa vayaʼaʼeʼmo alagaʼmo hapaeʼniya vayaʼmo apataleʼneʼa apavegala aeʼnae. 
1SA.30.11	Neʼuʼapaeʼmo mago Isipi neya vekamo ageteʼapaeʼmo avaleliʼa Nevinitegamo eʼnae. Apakaemo mago peleti mayamo amiʼnageno neʼniye. Ateʼnageno aniʼmo neʼniye. 
1SA.30.12	Apakaemo mago fiki alagamo vaiʼniya hayagi vaiʼniya nofi alagamo lole hayalanagi huʼa amiʼnageno ago netenoʼaeʼmo halate lokiya vaiʼniye. Agaemo loleʼe magoʼe afinaʼmo neʼyaʼmo oʼnege aniʼmo oʼnege huʼniyaʼmofeʼmo neʼyafeʼmo fali kavaʼmo huʼnigeno lokiyaʼamo ohaneʼniyaʼmofeʼmae. 
1SA.30.13	Inagi Neviniʼmo ina ge huno ge huno afi geʼniye. Kagaemo yagaino nekateya vekamo ina laʼae. Kagaemo haiya kotega vekamae. Agaemo hunoʼaeʼmo, Nagaemo Isipi neya vekamoʼnamo mago Emaleki vekamo aliʼyaʼamo neʼaluva vekamae. Nagaemo kaitaʼmo nahauʼnigenoʼaeʼmo aliʼyaʼnimo afoʼamoʼmo nataleno uʼnigeʼnaeʼmo nagaiʼnigeʼmo loleʼe magoʼe afinaʼmo maiʼnove. 
1SA.30.14	Lagaemo lamaga haopalegamo Yuta kotegamo uta Keleti vayanagi Kelepi vayaʼenagi huta kame huteta Sikalagi taonimo kaeʼnone, huno ha paiʼniye. 
1SA.30.15	Huno ha paiʼnigeno Neviniʼmo ge huno afinoʼaeʼmo, Kagaemo afaʼa navalelika ani Emaleki vayaʼaitegamo ugapiye, huno ge huno afi geʼnigenoʼaeʼmo, Kagaemo Goti agiʼaletiʼmo polomasi gemo hukaeʼmo, Nagaemo kamitimo okamagige yagaino nekateya vekamo kavaleʼna oʼamige huguve, huka hutegeʼnao, nagaemo kavaleliʼna uguve.
1SA.30.17	Inagi Neviniʼe ati vayaʼaʼeʼmo haniʼmo nehisigenoʼaeʼmo kamemo hume hume uno egamo haniʼmo nehisigenoʼaeʼmo kamemo huʼa hano huʼnae. Apakaemo muki Emaleki vayaʼmo kamitimo hapaeʼnayaʼmonanafa fo hataletiʼa neya vayaʼmogi kamo afuleʼmo fai maiʼneʼa faiʼa kasalo paeʼnae. 
1SA.30.18	Neviniʼmo muki yaʼmo Emaleki vayaʼmogi aliniʼa uʼnaya yaʼmo halate alige halate lole aʼalaʼmo anavalege huʼniye. 
1SA.30.19	Neviniʼmo muki yaʼmo alige vayaʼe afuʼeʼmo halate apavalege hulino eʼniye. Magoke yaʼapimo alagi lageso osuʼniye. Muki vayaʼmogi muki ve mafaʼne anagaʼapimo a mafaʼne anagaʼapimo afaʼa maiʼnageʼa apavaleʼnae. 
1SA.30.20	Apakaemo Emaleki vayaʼmogi apavaleliʼa uʼnaya pulumaka anagaʼapigi sipisipi anagaʼapigi huʼa apavaleliʼuʼa hogoteʼnaya afu anagaʼaifeʼmo Neviniʼmo hunoʼaeʼmo, Ani afu anagaʼmo nagaiʼni afue, huno hapa paiʼniye. 
1SA.30.21	Apakaemo ani tu hataletiʼa vayaʼmo Neviniʼeʼmo lokaeʼa visaya lokiyaʼapimo ohaneʼnigeʼa Mesoli aniteʼmo apakava maiʼnaya yateʼmo uʼa avaʼyi huʼnae. Apakaemo ani vayaʼmo eʼa Neviniʼe ve aʼneʼeʼmo fotu huʼnagenoʼaeʼmo Neviniʼmo eno gemo apamamaeʼniye 
1SA.30.22	Inagi mago alagi hosu vayaʼmogi Neviniʼeʼmo magokepi lokaeʼa uʼnaya ati vayaʼmogimo huʼapaeʼmo, Ani vayaʼmogi lagaeʼeʼmo magokepiʼmo oʼuʼnayaʼmofeʼmo lagaemo kamemo huteta kamefatiʼmo alinita eʼnona yapatiʼmo oʼaligae. Apakaemo aʼne mafaʼneʼapigekeʼmo apavaleliʼa ugae, huʼa huʼnae. 
1SA.30.23	Ani gemo huʼnayaʼmonanafa Neviniʼmo hunoʼaeʼmo, Konagaʼnimogitapae, huno, Lapakaemo Ala kava neʼmoʼa fikumo lamiʼniya yatefeʼmo ani gemo osiyo. Ala kava neʼmoʼa alagepa huno yagaino lateteno lagaeʼeʼmo kamemo hisaya vayaʼmo apavaleno layapiʼmo apateʼniye. 
1SA.30.24	Ina laʼmo lapakae gelefeʼmo hunoʼaeʼmo, Kanale gemo nehae, huno hugiye. Lagaemo alagepa huta alita fako huta muki vayaʼaina magoke aiyaya huta apamigune. Apakaemo kagemiyatileʼmo yagaiʼa maiʼnaya vayaʼmogiʼe kamefiʼmo uʼnaya vayaʼmogiʼeʼmo magoke aiyaya huʼa aligae, huno hapa paiʼniye. 
1SA.30.25	Neviniʼmo ani kavatefeʼmo huʼniya gemo alino Isaleli vayaʼmogimo muki afinaʼmo akame hisaya keʼaepa gemo hu maleʼniye.
1SA.30.27	Neviniʼmo ani fiku apamiʼniya yaʼmo muki mani taoniʼafiʼmo maiʼnaya vayaʼaina apamiʼniye. Meto taonifi maiʼnaya vayanagi lamaga Lamoti taonifi maiʼnaya vayanagi Yati taonifi maiʼnaya vayanagi 
1SA.30.28	Alove taonifi maiʼnaya vayanagi Sifamoti taonifi maiʼnaya vayanagi Esatemova taonifi maiʼnaya vayanagi 
1SA.30.29	Leka taonifi maiʼnaya vayanagi Yelami taonifi maiʼnaya vayanagi kini vayaʼmogi taonifi maiʼnaya vayanagi 
1SA.30.30	Homa taonifi maiʼnaya vayanagi Kolasa taonifi maiʼnaya vayanagi Etaki taonifi maiʼnaya vayanagi 
1SA.30.31	Himaloni taonifi maiʼnaya vayanagi huno apamiʼniye. Agaemo mago yaʼamo agaeʼe ati vayaʼaʼeʼmo uʼeʼa huʼa maiʼnaya kote maiʼnaya vayaʼaina apamiʼniye.
1SA.31.2	Soloʼe mafaʼne anagaʼaʼeʼmo apaune heʼnayaʼmonanafa Filisatini vayaʼmogimo apavegala aeliʼuʼa Soloʼmo loleʼe magoʼe mafaʼne anagaʼamo Yonataniʼagi Aminanapiʼagi Makisuvaʼagi huʼa kamitimo hapaeʼnageʼa faliʼnae. 
1SA.31.3	Filisatini ati vayaʼmogi Soloʼeʼmo lusi kava huʼa kamemo huteʼa keveletiʼmo aeʼnageno falisiya kavaʼmo huʼniye. 
1SA.31.4	Faligefeʼmo hunoʼaeʼmo neya vekamoʼmo kame nehiya yaʼaleʼmo neʼaliya vekaeʼmo ha painoʼaeʼmo, naipekaletiʼmo nagaemo naigeʼna falino. Fiku yanageʼa Goti gemo noʼafiya vayaʼmo malaga vayaʼmogi eʼa nagaetefeʼmo apamogaga aiʼa nagufaleʼmo hosu kavaʼmo hugae, huno ha paiʼniye. Huno ha paiʼniyaʼmonanafa ani neya vekamoʼmo lusi kava huno koli huteno Soloʼmo naipeletiʼmo oʼaeʼniye. Oʼaeʼniyaʼmofeʼmo Soloʼmo agaiʼa naipemo akoʼyaʼaleʼmo asagauno aino yagalu neteno faliʼniye. 
1SA.31.5	Ani neya vekamoʼmo ageʼniyana ago faliʼnigeno agetenoʼaeʼmo agaiʼamo naipemo akoʼyaʼaleʼmo asagauno aino yagalu neteno Soloʼeʼmo magokepiʼmo faliʼniye. 
1SA.31.6	Ani afinakeʼmo Soloʼe loleʼe magoʼe mafaʼne anagaʼagi ani neya vekagi muki ati vayanagi huʼa ago faliʼnae. 
1SA.31.7	Kagoʼmu koʼmo mugagayaga aveleʼmo maiʼnaya vayaʼmogi apakeʼnayana Isaleli ati vayaʼmo apaune heʼnageʼa apakege Soloʼe mafaʼne anagaʼaʼeʼmo faliʼnageʼa apakege huteʼa taoniʼapifatiʼmo ataleʼa apaune heʼnae. Apakaemo taoniʼapimo ataleʼnageʼapaeʼmo Filisatini vayaʼmogimo eʼa ani taonimo aliteʼa maiʼnae. 
1SA.31.8	Kamemo ago huʼa hano huteʼapaeʼmo egaʼamo Filisatini vayaʼmo eʼa faliʼnaya Isaleli vayaʼai yaʼapimo alisayafeʼmo eʼa apakayana Soloʼe loleʼe magoʼe mafaʼne anagaʼamogi huʼa ago faliʼnageʼa apakeʼnae. 
1SA.31.9	Apakaemo Solo agenopamo heʼa hatagauteʼa kame kukenaʼamo asagiʼa maleʼnae. Apakaemo mago vayaʼmo aliʼa apateʼnageʼa Filisatini kotegamo uʼeʼa huʼa ani faigoko gemo aigofe gotigi nopiʼmo aeʼa hakalo huʼa hapa paige muki vayaʼaifeʼmo hapa paige huʼnae. 
1SA.31.10	Apakaemo Solo kame kukenaʼamo aigofe goti a kanomo agiʼamo Asatalo mono nopiʼmo maleteʼa Solo agufaʼe loleʼe magoʼe mafaʼneʼamogi apakufaʼeʼmo aliniʼuʼa Metasani taonimo kegiʼyaleʼmo nili aiʼnae.
1SA.31.11+1SA.31.12	Yemesi–Giliyati taonifiʼmo maiʼnaya vayaʼmogimo Filisatini vayaʼmogimo Solotegamo huʼnaya kavafeʼmo ava gemo afiteʼapaeʼmo koli osuʼa lokiya vayaʼmogi he tiʼa muki haniʼilagamo uʼa Metasani taoni kegiʼyaletiʼmo Solo agufaʼe mafaʼne anagaʼmogi apakufaʼeʼmo akaiʼa taoniʼapilegamo aiʼa atagineʼa eʼa apakufaʼamo atafiʼmo kaeʼnae. 
1SA.31.13	Apakaemo kaeteʼa apayamufamo Yemesi taonifiʼmo mago yosa aepafiʼmo kiʼa apateteʼa seveniʼa afinaʼmo neʼyaʼmo mosiʼa maiʼnae.
2SA.11.2	Mago uneʼmo Neviniʼa hipaʼaleʼmo havaeno maigeno he tino nokatomuʼmo otuleʼmo uno haino uneno huʼniye. Agaemo aulu heno mugalegamo ageyategamo mago a kanomoʼmo aniʼmo nefalegeno ageʼniye. Ani a kanomo alagi alagepa apaulagamo neʼagaya a kanoe. 
2SA.11.3	Inagi agaemo ina laʼmofi huno agesiyafeʼmo Neviniʼa mago vekamo alino ateʼnigeno uʼniye. Ani vekamoʼa hunoʼaeʼmo, Matasimaʼmo Eliyamu a mafaʼnemo Hiti nofi vekamo Yulaiya aʼmo maiʼniye. 
2SA.11.4	Neviniʼa afitenoʼaeʼmo mago vayaʼmo alino apateʼnigeʼa uʼa Matasimaʼmo avaleliʼa eʼnae. Ani afinaʼmo Matasimaʼmo aigu yaʼmo hauno hano hutegeno Yuta aʼne anagaʼmogi mono nehaya kavaʼmo akame huno halate alino kanale huʼniye. Inagi Nevinitegamo eʼnigeno Neviniʼa agaeʼeʼmo lokaeno havaeʼniye. Halate Matasimaʼa noʼalegamo uʼniye. 
2SA.11.5	Henagaʼamo ageʼniyana aipaguʼeʼmo maitenoʼaeʼmo, naipaguʼeʼmo mauve, huno Nevinitegamo ge huno atalegeno uʼniye.
2SA.11.7	Yulaiyaʼmo Nevinitegamo eno avaʼyi huʼnigenoʼaeʼmo Neviniʼa ina ge huno ge huno afi geʼniye. Yovapuʼe ati vayaʼeʼmo alagepa huʼa maiʼnafiye. Kame huʼnaya kavaʼmo haiya kava huʼnae. 
2SA.11.8	Neviniʼa Yulaiyafeʼmo ha painoʼaeʼmo, Hemenimo nokalegamo uka aniʼmo faletaleka maika haga lo, huno ha paiʼnigeno Yulaiyaʼa kini vekamo noʼamo ataleno kumatega uno lamiʼniye. Neviniʼa Yulaiyaʼmo fiku ha maeno amisiyafeʼmo mago vekamo mago yaʼmo amiteno Yulaiyategamo alino ategeno alinino uʼniye. 
2SA.11.9	Yulaiyaʼa noʼalegamo oʼuʼnifa kini vekaʼamo aliʼyaʼamo neʼaliya vayaʼekeʼmo kini vekamo no kipa haopaleʼmo havaeʼniye. 
2SA.11.10	Nevinifeʼmo ha paiʼapaeʼmo, Yulaiyaʼmo noʼalegamo oʼuʼniye, huʼa ha paiʼnagenoʼaeʼmo Neviniʼa Yulaiyafeʼmo hunoʼaeʼmo, Yatala kateʼmo eʼnananafa na kava higeka nokalegamo oʼuʼnane, huno afi geʼniye. 
2SA.11.11	Inagi Yulaiyaʼmo geʼaleʼmo ina ge huno aeno atagaina huno ha paiʼniye. Apakaemo Isaleli ati vayaʼe Yuta ati vayaʼeʼmo seli noʼapifiʼmo maiʼnageno kotalake kesimo apakaeʼeʼmo haneʼniye. Ala vekaʼnimo Yovapuʼe vayaʼaiteʼmo yagaiʼa neʼapataya ati vayaʼaʼeʼmo kahaufilaga maiʼnayaʼmofeʼmo nagaemo nagaiʼnigeʼmo noʼnilega uʼna neʼyaʼmo nege aniʼmo nege huteʼna aʼniʼeʼmo lokaeʼna havaesufiye. Haʼao, alagi ani agufa kavaʼmo osuguve. Nagaemo alagi lama ge nehuve, ani kavaʼmo afa osuguve, huno ha paiʼniye. 
2SA.11.12	Ha paiʼnigeno Neviniʼa hunoʼaeʼmo, Kanalenagi manileʼmo maiteka egamo aliʼna katesugeka ugane, huno ha paiʼniye. Inagi Yulaiyaʼmo Yulusalemu taonifi lole afinaʼmo maiʼniye. 
2SA.11.13	Inagi ega uneʼmo Neviniʼa Yulaiyafeʼmo ge huʼnigeno eʼnigeʼana neʼyaʼmo nege aniʼmo magokepiʼmo nege huteʼanaeʼmo agaemo Yulaiyaʼmo aniʼmo amiʼnigeno neteno negi nagi hisiyafeʼmo amiʼniyaʼmonanafa ani haniʼilagamo Yulaiyaʼa noʼalegamo uno ohavaeʼnifa Nevini aliʼyaʼamo neʼaliya vayaʼeʼmo yakaiʼnonaleʼmo havaeʼniye.
2SA.11.15	Neviniʼa ani avopiʼmo ina ge huno kaeʼniye. Yulaiyaʼmo lokiya vaiʼa kame hisaya haopalegamo alika ato. Inagi lapakaemo ataletapa alime alime neʼegeʼa kame vayaʼmogi Yulaiyaʼmo haeyo. 
2SA.11.16	Yovapuʼe ati vayaʼaʼeʼmo Lama taonimo alisayafeʼmo huʼnaya kamefiʼmo ani kavaʼmo afole aiʼniye. Yovapuʼa koli osuʼa lokiya vaiʼa kame nehaya haopalegamo Yulaiyaʼmo alino ateʼniye. 
2SA.11.17	Lama taonifi vayaʼmogi taonifatiʼmo emiʼeʼa Yovapu ati vayaʼaʼeʼmo kamemo huʼnae. Ani kamefatiʼmo mago Nevini vayaʼe Hiti vekamo Yulaiyaʼeʼmo faliʼnae. 
2SA.11.18	Yovapuʼmo ani kamemo huʼniya kavafeʼmo ava gemo hutalegeno Nevinitegamo uʼniye. 
2SA.11.19	Yovapuʼa gemo alinino ugefe huʼniya vekaeʼmo ha painoʼaeʼmo, kagaemo kini vekaeʼmo muki mani kamefiʼmo afole aiʼniya kavafeʼmo ava gemo huka ha paiyo. 
2SA.11.20	Kini vekamoʼa aipamo lesigenoʼaeʼmo, na kava higetapaeʼmo kame hisayafeʼmo taoni kegiʼyamo haopaleʼmo uʼnae. Lapakaemo ago ageʼnayana kame vayatapimogi yafa kegiʼyaleʼmo maiʼnaya vayaʼmogimo, lahaegae, hutapa osuʼnae. 
2SA.11.21	Akeyaʼvilaga Amimalekitegamo afole aiʼniya kavafeʼmo ava gemo ago afiʼnae. Amimalekiʼa Yalumaseti mafaʼnemo Temesi taonimo kegiʼya haneʼniya haopaleʼmo he tino maiʼnigenoʼaeʼmo ina laʼmo amagiʼniye. Mago a kanomoʼmo kegiʼyaleʼmo he tino maiʼneno alopa yafa kayotetiʼmo yaga auno amagiʼnigeno faliʼniye. Na kava higetapaeʼmo lapakaemo kegiʼya haopaleʼmo utapa hogo huʼnae, huno kafi gesigekaeʼmo, aliʼyakamo neʼaliya vekamo Hiti vekamo Yulaiyaʼeʼmo magokepi faliʼniye, huka ha paiyo, huno ha paiʼniye.
2SA.11.22	Gemo alinino uʼniya vekamoʼmo Nevinifeʼmo Yovapuʼa ha paiʼniya gemo ha paiʼniye. 
2SA.11.23	Agaemo hunoʼaeʼmo, Apakaemo kame vayaʼmogimo lokiya vaiʼa kame huteʼa taonifatiʼmo ataleʼa emiʼeʼa afole yateʼmo malagamo eʼnageta kame huteta hapaelita uta taoni kipateʼmo apateʼnone. 
2SA.11.24	Apateʼnonaʼmonanafa mago ati vayaʼmogi kegiʼyaleʼmo maiʼneʼa aliʼyakamo neʼaliya vayaʼmo hapaeʼnageʼa faliʼnae. Mago aliʼyakamo neʼaliya vekamo Hiti vekamo Yulaiyaʼeʼmo magokepi faliʼniye, huno ha paiʼniye. 
2SA.11.25	Neviniʼa ani apa vekaeʼmo ha painoʼaeʼmo, Yovapufeʼmo ina gemo huka ha paigeno lokiya vaino atesigeno kamemo hino. Yovapuo, huka, kaipamoʼmo kana osino. Ina laʼmo kamefiʼmo faligifi huta oʼagegaune. Emoni vayaʼeʼmo lokiya vaika kamemo huteka ani taonimo alika hosu huka atalo, huka ha paiyo.
2SA.11.26	Matasimaʼmo afiʼniyana anauʼamoʼmo ago faliʼniye, huʼa huʼnageno afitenoʼaeʼmo hau huno anauʼamofeʼmo aviʼyaʼmo huʼniye. 
2SA.11.27	Hau huʼniya kanaʼamo uno hano hutegenoʼaeʼmo inagi Neviniʼa, Matasimaʼmo avalelitapa eyo, huno huʼnigeʼa avaleliʼa eʼa Nevini noʼafiʼmo ateʼnae. Neviniʼa ago aliʼnigeno mago mafaʼnemo Nevinitetiʼmo alino ateʼniye. Huʼniyaʼmonanafa Ala kava neʼmoʼa Neviniʼmo huʼniya kavafeʼmo ohauʼniye.
2SA.12.1	Ala kava neʼmoʼa agaetegati gemo alinineno aeno hakalo huno hapa nepaiya vekamo Netaniʼa alino ateʼnigeno Nevinitegamo uʼniye. Agaemo Nevinifeʼmo hunoʼaeʼmo, Lole vekalaʼmo magoke taonifiʼmo maiʼnaʼae. Mago vekamo asole kagemiyaʼamo haneʼnigeno alu vekamo kagemiyaʼamo ohaneʼniya vekamo maiʼniye. 
2SA.12.2+2SA.12.3	Ani asole kagemiyaʼamo haneʼniya vekamo sipisipiʼamo asole yaʼmo maige pulumakaʼamo asole yaʼmo maige huʼniyaʼmonanafa kagemiyaʼamo ohaneʼniya vekamo mago yaʼamo alagi ohaneʼniyaʼmonanafa magokeʼage a sipisipi aikelitomo maiʼniye. Agaemo ani sipisipitomo alagepa huno yagaino ateʼniye. Sipisipiʼamoʼmo noʼafiʼmo maiʼneno ani vekamo mafaʼne anagaʼaʼeʼmo magokepi kosiʼniye. Ani sipisipimoʼa ani vekamo neʼyaʼmo nege kapuʼafatiʼmo aniʼmo nege huteno ani vekamo haifiʼyaleʼmo havaeno maiʼneno alagi agaiʼa a mafaʼneʼagana huno maiʼniye. 
2SA.12.4	Mago afinaʼmo mago nata vekamo kagemiyaʼamo haneʼniya vekamo notegamo eʼnigenoʼaeʼmo kagemiyaʼaʼe vekamoʼa agaiʼa sipisipifatiʼmo oʼamagige pulumakafatiʼmo oʼamagige huʼniyaʼmonanafa kagemiyaʼamo ohaneʼniya vekamo magoke aikeli sipisipitoʼamo amagiteno kaeno nata vekamo eno noʼafiʼmo maiʼniya vekamo amiʼniye, huno ha paiʼniye. 
2SA.12.5	Neviniʼa ani gemo afitenoʼaeʼmo kagemiyaʼamo haneʼniya vekaeʼmo aipamo leʼnigeno Netanifeʼmo ha painoʼaeʼmo, Nagaemo nagoʼyamo ataleteʼna Ala kava neʼmo agiʼaletiʼmo huʼnaeʼmo, ani vekamo falisiya kavaʼmo huʼniye. 
2SA.12.6	Agaemo anonaʼalefeʼmo loleʼe loleʼe sipisipimo kagemiyaʼamo ohaneʼniya vekamo aeno amigiye. Alagi hosu kavaʼmo huteno mago aiseʼamo hau huno oʼateʼniye.
2SA.12.8	Nagaemo kini vekamo Soloʼa yagaiʼniya kavaʼmo aliʼna kamige aʼne anagaʼamo apavaleʼna kamige Isaleli nofi vayaʼmo apavaleʼna kamige Yuta nofi vayaʼmo apavaleʼna kamige huʼnove. Ho kaeno okateʼniyesinana magoʼe yaʼmo kamiʼnovesine. 
2SA.12.9	Na kava higekaeʼmo Ala kava neʼmo geeʼmo ina agufa ge, huteka kakameʼyamo amiteka aulagaleʼmo hosu kavaʼmo huʼnane. Kagaemo naipeletiʼmo Yulaiyaʼmo aiʼnanageno falitegeka aʼamo aliʼnane. Kagaemo Amoni vayaʼai apayapatiʼmo amagiʼnanageno faliʼniye. 
2SA.12.10	Inagi kagaemo nagaefeʼmo ina agufa vekamo maiʼniye, huka kagesamo afiteka Yulaiya aʼmo aliʼnanaʼmofeʼmo naipeletiʼmo kame huʼa katesageno hanageke kavaʼmoʼmo kagaeteʼe afamo anaga vayakaleʼeʼmo hanegaiye. 
2SA.12.11	Ala kava neʼmoʼa kaha painoʼaeʼmo, Afiyo, huno, Nagaemo afamo anagakafatiʼmo mago kame vayakamo aliʼna he tiʼna apatesugeʼa kana yaʼmo kamigae. Nagaemo kaulagaleʼmo aʼnekamo apavaleʼna kahaopaleʼmo maiʼniya vekamo amisugeno afole yateʼmo kumai kavaʼmo hugiye. 
2SA.12.12	Kagaemo fala kika hosu kavaʼmo huʼnanaʼmonanafa nagaemo mani kavaʼmo afole yateʼmo muki Isaleli vayaʼai apaulagaleʼmo huguve, huno kaha paiʼniye, huno ha paiʼniye. 
2SA.12.13	Neviniʼa Netanifeʼmo ha painoʼaeʼmo, Nagaemo Ala kava netegamo hosu kavaʼmo huʼnove, huno huʼnigeno Netaniʼmo hunoʼaeʼmo, Ala kava neʼmoʼa hosu kavakamo alino ataleʼniyanageka afa ofaligane. 
2SA.12.14	Kagaemo ani hosu kavatetiʼmo Ala kava neʼmo kame vayaʼamogimo huʼa faipa huʼa natesaya kaʼmo valika apateʼnanaʼmofeʼmo Matasimaʼa alino atesiya mafaʼnekamo faligiye, huno ha paiteno 
2SA.12.15	Netaniʼa noʼalegamo uʼniye.
2SA.24.16	Mago enisole vekamo Yulusalemu taonifiʼmo eno avaʼyi huteno taonifiʼmo maiʼnaya vayaʼmo kamitimo apamagisiyafeʼmo alo huno maiʼnigenoʼaeʼmo Ala kava neʼmoʼa apamagisiya kavafeʼmo ohauʼnigeno hau huno apateteno alu aipa agesamo afiteno apamagisiyafeʼmo huʼniya enisole vekaeʼmo ina ge huno ha paiʼniye. Alaginagi afaʼa ato, huno ha paiʼniye. Ani afinaʼmo enisole vekamo mago vitimo haitaʼamo aliʼa neʼatalaya yateʼmo haopaleʼmo he tino maiʼniye. 
2SA.24.17	Inagi Neviniʼmo ageyana mago enisole vekamoʼmo Isaleli vayaʼaina kamitimo apamagiʼnigeno agetenoʼaeʼmo Ala kava nefeʼmo hunoʼaeʼmo, Lama gemo haneʼniyana nagaemo alopa hosu kavaʼmo huʼnovaʼmonanafa mani vayaʼmogi sipisipigana huʼa maiʼnaya vayaʼmogimo haiya agufa hosu kavaʼmo huʼnae. Kagaemo nagaeʼe afamo anaga vayaʼniʼeʼmo kayoʼmo lamiyo, huno ha paiʼniye. 
2SA.24.18	Ani afinaʼmo Gotitegati gemo alinineno aeno hakalo huno hapa nepaiya vekamo Gatiʼa Nevinitegamo eno ina ge huno ha paiʼniye. Kagaemo uka haika Alaunaʼmo Yemusi nofi vayapati vekamo mopaleʼmo viti alagamo haletiʼyaʼamo nehalaya mopaleʼmo Ala kava netefeʼmo ofalini yafa hiʼyalamuʼmo huvo. 
2SA.24.19	Inagi Neviniʼmo Gatiʼa ha paiʼniya gemo Ala kava neʼmo geʼamo akame huvo, huno huʼniya gemo akame huno uno haiʼniye. 
2SA.24.20	Haiʼnigenoʼaeʼmo Alaunaʼmo apakeyana kini vekaʼe vayaʼaʼeʼmo agaetegamo eʼnageno apakeʼniye. Alaunaʼmo uno lamiʼnigeʼa fotu huteʼaeʼmo kini vekamo haopaleʼmo uno aleʼya faiʼneno ape huʼniye. 
2SA.24.21	Alaunaʼmo Nevinifeʼmo hunoʼaeʼmo, Na kava higekaeʼmo ala vekaʼnimo kini vekaʼnimogamo nagaeteʼmo aliʼyakamo neʼaluva vekalegamo eʼnane, huno ha paiʼnigeno Neviniʼmo hunoʼaeʼmo, Muki vayaʼnilegamo alopa kaitaʼmo afole aiʼniya kaitaʼapimo hapagesiyafeʼmo viti alagamo haletiʼyaʼamo nehalana mopamo miya faiteʼna Ala kava netefeʼmo ofalini yafa hiʼyalamuʼmo hugesuve, huno ha paiʼniye. 
2SA.24.22	Ha paiʼnigeno Alaunaʼmo Nevinifeʼmo hunoʼaeʼmo, Ala vekaʼnimo kini vekaʼnimogae, huʼna, ani mopamo afaʼa aliteka kahauʼnisiya yaʼmo alika ofalinimo amiyo. Ago, huno, ani pulumaka anagaʼamo apamagika kaeka ofalinimo Gotina amiyo. Haletiʼyaʼamo nehalona yosaʼe pulumakamo maleta neʼapatafauʼna yosaʼeʼmo alika ata kaeka ofalinimo amiyo. 
2SA.24.23	O kini vekae, huno, Alaunaʼnamo muki ani yaʼmo kini vekamo fiku amiʼnove. Ala kava neʼmo Gotikamoʼmo amuse huno kateno, huno ha paiʼniye.
2SA.24.25	Inagi Neviniʼmo ofalini amisiya hiʼyalamuʼmo huteno ata kaeno ofalinimo amige alino nanu aeno atesiya ofalinimo amige huʼniye. Inagi Ala kava neʼmoʼa Neviniʼmo Isaleli vayaʼaifeʼmo nunumuʼmo huʼniya gemo afiteno Isaleli vayaʼaitetiʼmo alopa kaitaʼapimo alino ataleʼniye.
1KI.17.2	Inagi Ala kava neʼmoʼa Ilaiyafeʼmo ha painoʼaeʼmo, 
1KI.17.3	Kagaemo mani kotetiʼmo ataleka uka yegemo haine neʼeya haopalegamo aise aniʼmo Kiliti aniʼmoʼa Yoneni anipiʼmo uno nelamiya aniʼmo haopaleʼmo fala kika maiyo. 
1KI.17.4	Kagaemo ani aniʼmo negane. Nagaemo mago nama anagaʼmogi apakiʼapimo Leveni nama anagaʼaifeʼmo, aniʼmo haopaleʼmo neʼyaʼmo hanilitutapa amiyo, huʼna ago hapa paiʼnove, huno ha paiʼniye. 
1KI.17.5	Ha paiʼniyaʼmofeʼmo Ilaiyaʼmo Ala kava neʼmo geʼamo akame huno uno Kiliti aniʼmo Yoneni anipiʼmo uno nelamiya aniʼmo haopaleʼmo maiʼniye. 
1KI.17.6	Maiʼnigeʼapaeʼmo Leveni nama anagaʼmogimo netepiʼmo peleti mayaʼe afumo ameʼaʼeʼmo haniliʼuʼa amige uneʼmo peleti mayaʼe afumo ameʼaʼeʼmo haniliʼuʼa amige huʼnae. Agaemo ani aniʼmo neʼniye. 
1KI.17.7	Mago afinaʼmo ago utegeno Isaleli kotegamo koʼmo oʼaiʼniyaʼmofeʼmo ani aniʼeʼmo ago leno laneʼniye.
1KI.17.9	Kagaemo he tika uka Yalefati taonimo Sainoni koʼmo haopaleʼmo maiyo. Ani taonifiʼmo mago kogu a kanoeʼmo, yagaika ato, huʼna ha paiʼnove, huno ha paiʼniye. 
1KI.17.10	Ha paiʼnigeno Ilaiyaʼmo he tino Yalefati taonifiʼmo uno taonile yafa kegiʼya kipateʼmo avaʼyi hutenoʼaeʼmo ageyana mago kogu aʼmoʼa yosa akopa atamo alino anupa nehigeno ageʼniye. Agaemo a kanoeʼmo, Kahaoke hove, huno, aniʼmo he fika alinikeka namiyo, huno huʼnigenoʼaeʼmo 
1KI.17.11	geʼamo afiteno aniʼmo he filino esiyafeʼmo neʼvigenoʼaeʼmo Ilaiyaʼmo hunoʼaeʼmo, Mago aise peleti mayaʼeʼmo alinikeno, huno ha paiʼniye. 
1KI.17.12	Kogu a kanomoʼmo, Ala kava neʼmo Gotikamoʼmo afaʼa maiʼniye, huʼna alagi lama gemo nehuva kava huʼna ina gemo huʼnaeʼmo, Peleti mayaʼnimo alagi ohaneʼniye. Nagaemo mago talamufiʼmo aise falaovageʼmo hanete aise olivi uvelimo alu samofiʼmo hanete huʼniye. Hemenimo nagaemo ani falaovaʼmo kaesuvafeʼmo yosa akopa atamo aliniʼna visuvafeʼmo neʼaluve. Inagi laʼagaemo mafaʼneʼniʼeʼmo ani atupa neʼyaʼmo netetaʼaeʼmo faliguʼae, huno ha paiʼniye. 
1KI.17.13	Huʼniyaʼmonanafa Ilaiyaʼmo ha painoʼaeʼmo, koli osuvo. Nehana agufa kavaʼmo huganaʼmonanafa hogoteka ani falaovafatiʼmo aiseʼamo alika uvelikafiʼmo kaeteka alinikeka namiyo. Henagaʼamo lanakae peleti mayamo kaeka kagaeʼe mafaʼnekaʼeʼmo negaʼae. 
1KI.17.14	Ala kava neʼmo Isaleli vayaʼmogi Gotiʼapimoʼmo hunoʼaeʼmo, Talamufiʼmo haneʼniya falaovaʼe uveliʼeʼmo hano osuno haneme haneme neʼvisigeʼnaeʼmo Ala kava neʼmoʼnamo, mopafiʼmo koʼmo aliʼna atalesugeno emiʼnegaiye, huno huʼniyaʼmofeʼmo koli osuvo, huno ha paiʼniye. 
1KI.17.15	Inagi a kanomo notegamo uno Ilaiyaʼmo ha paiʼniya agufa kavaʼmo huʼniye. Agaiʼagi Ilaiyaʼagi mafaʼneʼagi huʼa asole afinaʼmo ani neʼyaʼmo neʼnae. 
1KI.17.16	Ala kava neʼmoʼa Ilaiya avayafatiʼmo ha paiʼniya kavaʼmo huno talamufi falaovaʼamo hano osuge samofiʼmo haneʼniya uveliʼamo hano osuge huʼniye.
1KI.17.18	Faliʼnigenoʼaeʼmo a kanomoʼmo Ilaiyafeʼmo hunoʼaeʼmo, Goti vekamogae, huno, na kava higekaeʼmo nagaetegamo ani kavaʼmo huʼnane. Nagaemo hosu kavaʼnieʼmo nagesamo afisugeka mafaʼneʼnimo amagisanafeʼmo eʼnapiye, huno ha paiʼniye. 
1KI.17.19	Ilaiyaʼmo ha painoʼaeʼmo, Mafaʼnekamo avaleka namiyo, huno huteno ayapatiʼmo ani mafaʼnemo agufamo aliteno agaiʼamo nehavaeya yapilagamo alinino uno haino hipaleʼmo maleʼniye. 
1KI.17.20	Maleʼnenoʼaeʼmo lokiya vaino nunumuʼmo hunoʼaeʼmo, O Ala kava neʼmo Gotiʼnimogae, huno, Ani kogu a kanomo yagaino neʼnateya a kanomo alopa kana yaʼmo amiteka mafaʼneʼamo amagiʼnapiye, huno nunumuʼmo huteno 
1KI.17.21	Ilaiyaʼmo ani mafaʼnemo amulagepaleʼmo loleʼe magoʼe kanaleʼmo havaeʼneno Ala kava nefeʼmo lokiya vaino nunumu hunoʼaeʼmo, O Ala kava neʼmo Gotiʼnimogae, huno, mani mafaʼnemo aunemeʼamo afaʼa ategeno eno halate agufafiʼmo faleno haino, huno huʼniye. 
1KI.17.22	Nunumuʼmo huʼnigenoʼaeʼmo Ala kava neʼmoʼa Ilaiya geʼamo afitenoʼaeʼmo mafaʼnemo aunemeʼamo alino ategeno eno ani mafaʼnemo agufafiʼmo faleno haiʼnigeno he tiʼniye. 
1KI.17.23	Ilaiyaʼmo avalelino uno lamino itaʼamoʼmo amitenoʼaeʼmo, Ago, huno, mafaʼnekamo he tino afaʼa maiʼniye, huno ha paiʼniye. 
1KI.17.24	Inagi ani a kanomoʼmo Ilaiyafeʼmo hunoʼaeʼmo, Ani kavatetiʼmo kageʼnovana kagaemo Goti vekaʼamo maiʼnane. Kavayafatiʼmo Ala kava neʼmo geʼamo alagi lama geʼageʼmo nehane, huno ha paiʼniye.
1KI.18.2	Inagi Ilaiyaʼmo Ehapi aulagaleʼmo uno he tisiyafeʼmo uʼniye. Ani afinaʼmo Samaliya kotegamo neʼyafeʼmo lusi kava huʼa kafu huʼnae. 
1KI.18.3	Kafu huʼnageno kini vekamo Ehapiʼmo alopa noʼaleʼmo neʼyagaiya vekamo Omanaiyafeʼmo keya aeno ge huʼnigeno eʼniye. Omanaiyaʼmo Ala kava nefeʼmo lusi kava huno koli huʼniya vekamae. 
1KI.18.4	Koli huʼniyaʼmofeʼmo kuvini a kanomo Yeyemeliʼmo Ala kava neʼmo geʼamo aliniʼeʼa aeʼa hakalo nehaya vayaʼmo kamitimo apamagiʼnigeʼa faliʼnagenoʼaeʼmo Omanaiyaʼmo ani agufa vayaʼmo Ala kava neʼmo geʼamo aliniʼeʼa aeʼa hakalo nehaya vayaʼmo vani hataletiʼa vayaʼmo apavaleno alino alopa yafa kapiʼmo fala kino apateʼniye. Agaemo alu yafa kapiʼmo fifitiʼa vayaʼmo fala kino apateteno alu yafa kapiʼmo fifitiʼa vayaʼmo fala kino apateʼniye. Agaemo yagaino apateʼnenoʼaeʼmo neʼyaʼmo apamige aniʼmo apamige huʼniye. 
1KI.18.5	Omanaiyaʼmo ago eʼnigenoʼaeʼmo Ehapiʼmo ha painoʼaeʼmo, Laʼagaemo muki nagaemo yagaiʼnova kotegamo utaʼa meti anitegagi muki aise anitegagi hutaʼa umenitata huguʼae. Inagi ani haopalegamo hosimogiʼe nokimogiʼeʼmo nesaya kahauveʼmo kahauya hutaʼa agesuʼafi oʼagesuʼafigetaʼa kahaumo haneʼnisiyaʼmoʼmo yuna afumo oʼapamagigune, huno huʼniye. 
1KI.18.6	Inagi anakaemo mopamo aliʼana fako huteʼanaeʼmo Ehapiʼmo agaiʼageʼmo mago kotegamo uʼnigeno Omanaiyaʼmo agaiʼageʼmo alu kotegamo uʼniye. 
1KI.18.7	Omanaiyaʼmo neʼvigenoʼaeʼmo Ilaiyaʼmo kateʼmo neʼegeʼana fotu huʼnaʼae. Omanaiyaʼmo, Ilaiyaʼa maiʼniye, huno agetenoʼaeʼmo mopafiʼmo augosalegatiʼmo asagauno aiteno ina ge huno ge huno afi geʼniye. Kava vekaʼnimo Ilaiyagamo maiʼnapiye, huno huʼniye. 
1KI.18.8	Ilaiyaʼmo geʼaleʼmo aeno atagaina hunoʼaeʼmo, He, nagaemo Ilaiyaʼnageʼmae. Uka kava vekaeʼmo, Ilaiyaʼmo manileʼmo maiʼniye, huka ha paiyo. 
1KI.18.9	Omanaiyaʼmo ha painoʼaeʼmo, Na agufa hosu kavaʼmo huʼnovaʼmofeʼmo Ehapiʼmo kamitimo namagisiyafeʼmo kagaemo navalelika uka ayapiʼmo amigane. 
1KI.18.10	Ala kava neʼmo Gotikamoʼmo afaʼa maiʼniye, huʼna alagi lama gemo nehuva kava huʼna ina gemo huʼnaeʼmo, Agaemo kini vekamoʼmo halate kagaemo kagesiyafeʼmo vayaʼmo muki kotegamo uʼeʼa huʼa kahauya huʼa kagesayafeʼmo alino apateʼnigeʼa uʼnae. Apakaemo oʼmaiʼniye, huʼa huʼnageno Ehapiʼmo ani koteʼmo yagaiʼniya vekaeʼmo, Anagatiʼmo alagi lama gemo huʼnaeʼmo, mani koteʼmo oʼmaiʼniye, huka huvo, huno huʼniye. 
1KI.18.11	Huʼniyaʼmonanafa hemenimo kagaemo nagaefeʼmo, uka kava vekaeʼmo, Ilaiyaʼmo manileʼmo maiʼniye, huka ha paiyo, huka naha paiʼnane. 
1KI.18.12	Nagaemo kataleʼna neʼvisugenoʼaeʼmo Ala kava neʼmo Aunemeʼamoʼmo nagaemo mago oʼageʼnisuva kotegamo kavalelino ugiye. Nagaemo uʼna Ehapifeʼmo ha paisugeno Ehapiʼmo eno kagaefeʼmo kahauya hisiyana okagenoʼaeʼmo kamitimo namagigiye. Nagaefeʼmo kagesa afiyo. Nagaemo aliʼyakamo neʼaluva vekamoʼnamo neya mafaʼnemo maiʼnova afinatetiʼmo Ala kava nefeʼmo koli hume hume eʼna hemenimo maiʼnove. 
1KI.18.13	Yeyemeliʼmo Ala kava neʼmo geʼamo aliniʼeʼa aeʼa hakalo nehaya vayaʼmo kamitimo apamagiʼnigeʼa faliʼnageʼnaeʼmo Gotitegati gemo aliniʼeʼa aeʼa hakalo nehaya vayaʼmo vani hataletiʼa vayaʼmo fifiti fifti huʼna lole yafa katalapiʼmo aliʼna fala kiʼna apateʼnove. Yagaiʼna apateteʼna neʼyaʼmo apamige aniʼmo apamige huʼnove. Mago vekamoʼmo huʼnova kavafeʼmo ava gemo huno kaha opaiʼnifiye. 
1KI.18.14	Ani kavaʼmo huʼnovaʼmonanafa hemenimo hukaeʼmo, Uka kava vekaeʼmo, Ilaiyaʼmo manileʼmo maiʼniye, huka ha paiyo, huka naha paiʼnane. Agaemo kamitimo namagigiye, huno ha paiʼniye. 
1KI.18.15	Inagi Ilaiyaʼmo ha painoʼaeʼmo, Asole vayaʼaiteʼmo neʼyagaiya Ala kava neʼmo aulagaleʼmo he tiʼna maiʼnova Gotiʼa afaʼa maiʼniye, huʼna alagi lama gemo nehuva kava huʼna ina gemo huʼnaeʼmo, Hemenimo uʼna aulagaleʼmo alagi he tiʼna maiguve, huno ha paiʼniye. 
1KI.18.16	Inagi Omanaiyaʼmo kini vekamo Ehapiʼeʼmo fotu hisiyafeʼmo uno agetenoʼaeʼmo, Ilaiyaʼmo manileʼmo maiʼniye, huno ha paiʼnigeno Ehapiʼmo Ilaiyaʼeʼmo fotu hisaʼafeʼmo uʼniye. 
1KI.18.17	Ehapiʼmo Ilaiyaʼa agetenoʼaeʼmo, Kagaemo Isaleli vayaʼmo hanageke yaʼmo alika neʼapamina vekamo kagaemo maiʼnapiye, huno huʼnigenoʼaeʼmo 
1KI.18.18	geʼaleʼmo aeno atagaina hunoʼaeʼmo, Nagaemo Isaleli vayaʼmo hanageke yaʼmo oʼapamiʼnovaʼmonanafa kagaeʼe afokamo nofi vayaʼmogiʼekeʼmo hanageke yaʼmo apamiʼnae. Kagaemo Ala kava neʼmoʼa hiyo, huno laha paiʼniya gemo amagita ataletetapa aigofe gotiʼa asole Meo auneʼaeʼmo mono hutetapa akame nehaya kavatetiʼmo Isaleli vayaʼmo hanageke yaʼmo alita apamiʼnae. 
1KI.18.19	Inagi muki Isaleli vayaʼmo nagaetegamo eʼa aliʼa anupa huʼa maisayafeʼmo ge huka atalegeʼa Kame avefiʼmo eyo. Meo geʼamo aeʼa hakalo nehaya vayaʼmo fo hataleti fifitiʼa vayanagi Yeyemeliʼmo neʼyaʼapimo neʼapamiya vayaʼmo a kanomo gotiʼa Asila geʼamo aeʼa hakalo nehaya vayaʼmo fo hataletiʼa vayanagi huka apavalelika eno, huno ha paiʼniye.
1KI.18.20	Inagi Ehapiʼmo muki Isaleli vayaʼaifenagi muki aigofe gemo aeʼa hakalo nehaya vayaʼaifenagi huno ge huʼnigeʼa Kame aveleʼmo eʼa aliʼa anupa huʼnae. 
1KI.18.21	Ilaiyaʼmo muki vayaʼaitegamo eno ina gemo huʼniye. Na magi afinaʼmo lole lapakesamo afime afime ugae. Ala kava neʼmo lama ge Gotiʼmo maiʼnisiyaʼmoʼmo agaiʼageʼmo akame hiyo. Meoʼa lama ge Gotiʼmo maiʼnisiyaʼmoʼmo akame hiyo, huno hapa paiʼnigeʼapaeʼmo vayaʼmogimo geʼaleʼmo magoke gemo huʼa aeʼa atagaina huʼa osuʼnae. 
1KI.18.22	Inagi Ilaiyaʼmo vayaʼaifeʼmo hapa painoʼaeʼmo, Ala kava neʼmo geʼamo aliniʼeʼa aeʼa hakalo nehaya vayapatiʼmo nagaemo magokeʼageʼmo maiʼnovaʼmonanafa Meo geʼamo aeʼa hakalo nehaya vayaʼmo fo hataleti fifitiʼa vayaʼmo maiʼnae. 
1KI.18.23	Inagi lole ve pulumakalaʼmo anavalelita eyo. Meo geʼamo aeʼa hakalo nehaya vayaʼmogimo mago ve pulumakamo lekana paiʼa avalegae. Apakaemo ofalinimo hisayafeʼmo amagiʼa heʼa lapake hugae. Apakaemo ofalini hiʼyalamuteʼmo atamo maleʼneʼa ani ameʼamo atamo agotofuleʼmo malegayaʼmonanafa apakaemo atamo kani aeʼa okaegae. Nagaemo alu ve pulumakamo avaleʼna magoke agufa kavaʼmo huʼna ofalinimo hisuvafeʼmo alo hu malegauvaʼmonanafa nagaeʼeʼmo atamo kani aeʼna okaegauve. 
1KI.18.24	Inagi lapakaemo gotitapimogi apakiʼapileʼmo aetapa keya aesageʼnaeʼmo nagaemo Ala kava neʼmo agiʼaleʼmo aeʼna keya aegauve. Ani Gotiʼa ataletiʼmo getileʼmo aeno atagaina huno hisigetaeʼmo agaekeʼmo lama ge Gotiʼmae, huta hugune, huno hapa paiʼnigeʼa muki vayaʼamogimo huʼapaeʼmo, Kanale gemo huʼnane, huʼa huʼnae. 
1KI.18.25	Inagi Ilaiyaʼmo Meo geʼamo aeʼa hakalo nehaya vayaʼaifeʼmo hapa painoʼaeʼmo, Lapakaemo asole vayaʼmo maiʼnayaʼmofeʼmo mago ve pulumakamo lekana paitapa avalelitetapa alo hiyo. Alo hugayaʼmonanafa atamo kani aeta okaetapa goti agi aletiʼmo keya aeta ge hiyo. 
1KI.18.26	Inagi apakaemo apamiʼnaya ve pulumakamo avaleliʼuʼa alo huteʼa netepatiʼmo aepa faiteʼa Meo agiʼaletiʼmo keya aeʼa ge huliʼuʼa felugakukuʼmo huʼnae. Keya aeʼa ge huʼapaeʼmo, O Meo, huʼa, getimo afiyo, huʼa keya aeʼa ge huʼnayaʼmonanafa mago vekamoʼmo agemo aiteno geʼapileʼmo aeno atagaina huno hapa opaiʼniye. Apakaemo aeʼa hailo hailo huʼa hu maleʼnaya yafa hiʼyalamuʼmo aiʼa vego huʼnae. 
1KI.18.27	Felugakukuʼmo Ilaiyaʼmo kigi yokalo gemo huno hapa painoʼaeʼmo, Agaemo gotiʼa maiʼniyaʼmonanafa hemenimo mago alu yafeʼmo agesamo neʼafisifi aliyaʼamo neʼalisifi mago kotegamo uʼnisifi huʼnegaiye. Havaeno maiʼnisifigi lapakaemo hauneyo. Alopa gefatiʼmo keya aeta ge hiyo, huno hapa paiʼniye. 
1KI.18.28	Inagi apakaemo alopa gefatiʼmo nehaya kavaʼmo huʼa ge huge apakaiʼapi apakufamo haginaletiʼmo lagauge huʼnae. Lagauʼnagenoʼaeʼmo apakufafatiʼmo kolaʼapimo heno lamiʼniye. 
1KI.18.29	Ago unetiʼnigeʼapaeʼmo Meo geʼamo aeʼa hakalo hume hume neʼvagenoʼaeʼmo uneʼmo ofalinimo nehaya kanamo afole aiʼniye. Huʼnayaʼmonanafa agemo oʼaige geʼapileʼmo aeno atagaina huno ge osuge mago gotiʼa geʼapimo oʼafige huʼniye.
1KI.18.31	Agaemo yafa hiʼyalamuʼmo hisiyafeʼmo tuolofuʼa yafaʼmo aliʼniye. Yekopu tuolofuʼa mafaʼne anagapatiʼmo tuolofuʼa nofi vayaʼaitefeʼmo tuolofuʼa yafaʼmo aliʼniye. Ala kava neʼmoʼa Yekopufeʼmo hunoʼaeʼmo, Kagikamo Isaleligae, huʼa aegae. 
1KI.18.32	Inagi Ilaiyaʼmo ani yafaʼmo alino Ala kava neʼmo agiʼalefeʼmo ofalinimo amisiya hiʼyalamuʼmo huʼniye. Yafa hiʼyalamuteʼmo ani kaʼmo vailino vego huno ateʼniye. Ani ani kaʼmoʼmo fotini lita aniʼmo atafauno hanesiyafeʼmae. 
1KI.18.33+1KI.18.34	Agaemo yafa hiʼyalamuteʼmo atamo alino maleʼneno pulumakamo ameʼamo lagauno atamo agotofuleʼmo maletenoʼaeʼmo, Loleʼe loleʼe samofiʼmo aniʼmo hefilitetapa ofalini ameʼaleʼmo lakige ataleʼmo lakige hiyo, huno hapa paiʼnigeʼa lakiʼnagenoʼaeʼmo, halate keʼmo lakiyo, huno hapa paiʼnigeʼa lakiʼnagenoʼaeʼmo, halate magoʼe hutapageʼmo lakiyo, huno hapa paiʼnigeʼa loleʼe magoʼe kanaleʼmo aniʼmo lakiʼnae. 
1KI.18.35	Aniʼmo yafa hiʼyalamutetiʼmo uno lamino ani kapiʼmo havai teʼniye. 
1KI.18.36	Uneʼmo ofalinimo nehaya kanaleʼmo Gotitegati gemo alinineno aeno hakalo nehiya vekamo Ilaiyaʼmo uno yafa hiʼyalamuʼmo haopaleʼmo nunumuʼmo hunoʼaeʼmo, Ala kava nene, huno Emalehamuʼagi Aisakiʼagi Isaleliʼagi huka Gotiʼapimogamo kagaikageʼmo maiʼnekaeʼmo, nagaemo Isaleli vayaʼmogi Gotiʼapimoʼnamo maiʼnove, huka alika apave liyo. Nagaemo aliʼyakamo neʼaluva vekamo maiʼneʼna kagae gegeʼmo akame huʼna ani muki kavaʼmo huʼnovanagi agesayafeʼmo alika apave liyo. 
1KI.18.37	O Ala kava nene, huno, geʼnimo afiyo, geʼnimo afiyo. Afisanageʼa kagaefeʼmo huʼapaeʼmo, Agaemo Ala kava neʼmo Gotiʼa maiʼnenoʼaeʼmo laipamo alino aino afe leno lateʼnigeta halate atagineta agaetegamo eʼnone, huʼa hisayafeʼmo alika apave liyo, huno nunumuʼmo huʼniye. 
1KI.18.38	Inagi Ala kava neʼmoʼa atamo alino atalegeno emineno ani ofalinimo alagi lege maleʼniya atamo lege hiʼyalamuʼmo hu maleʼniya yafaʼmo lege hiʼyalamuʼmo haopaleʼmo haneʼniya mopamo lege huʼniye. Ani kaʼmo vai maleʼniya yapiʼmo haneʼniya aniʼeʼmo alagi leno laneno ataleʼniye. 
1KI.18.39	Muki vayaʼmogimo ani kavaʼmo ago ageteʼapaeʼmo apaugosalegatiʼmo asagauʼa aiteʼa ina ge huʼa huʼnae. Ala kava nekeʼmo Gotiʼae. Ala kava nekeʼmo Gotiʼae, huʼa huʼnae. 
1KI.18.40	Inagi Ilaiyaʼmo hapa painoʼaeʼmo, Lapakaemo Meo geʼamo aeʼa hakalo nehaya vayaʼmo apatafautapa alagi hiyo. Magoke vekamo afaʼa atalegeno aune oseno, huno hapa paiʼnigeʼa apatafauʼa alagi huʼnagenoʼaeʼmo Ilaiyaʼmo ani vayaʼmo Kaiyoni aniʼmo agiʼnaleʼmo apavalelino uno lamino kamitimo apamagiʼnigeʼa faliʼnae.
1KI.18.42	Ha paiʼniyaʼmofeʼmo Ehapiʼmo neʼyaʼmo nesiyafeʼmo uno haiʼniye. Ilaiyaʼe aliʼyaʼamo neʼaliya vekaʼeʼmo Kame avefiʼmo uʼana haiʼnaʼae. Ilaiyaʼmo lole aleʼyalaʼmo folagapiʼmo ape huno agenopamo ategeno uno lamiʼniye. 
1KI.18.43	Agaemo aliʼyaʼamo neʼaliya vekaeʼmo ha painoʼaeʼmo, Kagaemo uka haika mugalegatiʼmo solovala anitegamo aulu heka ago, huno ha paiʼnigeno uno aulu heno agegenoʼaeʼmo halate atagineno eno mago yaʼmo oʼageʼnove, huno ha paiʼnigeno Ilaiyaʼmo, halate uka haika aulu heka ago, huno seveniʼa afinaʼmo magoke agufa geʼageʼmo huʼniye. 
1KI.18.44	Aliʼyaʼamo neʼaliya vekamoʼmo napa seveni afinaʼmo halate eno hunoʼaeʼmo, Nagaemo solovalapatiʼmo mago hiyaʼmo afole aiʼnigeʼna agovana aiseʼatoʼamo vayaʼmogi apayakana agufa kavaʼmo huʼniye, huno ha paiʼnigenoʼaeʼmo, Kagaemo malage huka uka kini vekamo Ehapifeʼmo ha paikaeʼmo, Talalakamo alo huteka malage huka uka lamiyo. Fiku yanageno koʼmo kaino katafauno kategaiye, huka ha paiyo. 
1KI.18.45	Inagi hiyaʼmo malage huno alino anupaʼage huteno kokuʼnateʼmo kino aino ati kaeʼnigeno yasimo aliteno alopa koʼmo aiʼniyaʼmofeʼmo Ehapiʼmo talalaʼafiʼmo uno haino maiteno Yesali taonifilagamo neʼvaya kateʼmo uʼniye. 
1KI.18.46	Ala kava neʼmo lokiyaʼamo Ilaiyateʼmo afole aiʼnigenoʼaeʼmo kenaʼamo alino alagi huno hapino aliteno nagu nagu huno uno Ehapi talalaleʼmo uno hogotetegeʼana anakaemo uʼana Yesali taonifiʼmo avaʼyi huʼnaʼae.
1KI.19.2	Yeyemeʼmo afitenoʼaeʼmo Ilaiyategamo ina ge huno ge huno atalegeno uʼniye. Inagi nagaemo kagaemo ani Meo geʼamo aeʼa hakalo nehaya vayaʼmo kamitimo apaiʼnana agufa kavaʼmo huʼna egamo mani hemeni agufa kanaleʼmo kaisugeka apaiʼnana vayakana huka maigane. Nagaemo ani agufa kavaʼmo osisuvaʼmoʼmo kanale kavanageʼa gotigimo kamitimo namagigae, huno huteno agoʼyamo ataleʼniye. 
1KI.19.3	Huʼnigeno Ilaiyaʼmo ani gemo afitenoʼaeʼmo ofalino afaʼa maisiyafeʼmo he tino aune heno visiyafeʼmo aliʼyaʼamo neʼaliya vekamo avaleteno anakaemo Yuta kotega Miyasima taonifiʼmo uʼana avaʼyi huteʼanaeʼmo Ilaiyaʼmo aliʼyaʼamo neʼaliya vekamo ani taonifiʼmo ateteno 
1KI.19.4	agaiʼageʼmo hau huʼniya kaʼme kotegamo folagapiʼmo magoke afinaʼmo uʼniye. Agaemo uno mago yosamo aepaleʼmo avaʼyi huteno aepafiʼmo itopaleʼmo maiʼnenoʼaeʼmo falisiyafeʼmo nunumuʼmo hunoʼaeʼmo, Ala kava nene, huno, Hainageka afaʼa neʼmauva yaʼnimo hemenimo afaʼa aligane. Nagaemo alagepa vekamo oʼmaiʼneʼna naginago vayaʼmo aeʼna oʼapaka seʼnovaʼmofeʼmae, huno huʼniye. 
1KI.19.5	Huteno ani yosamo aepafiʼmo havaeʼnigenoʼaeʼmo mago enisole vekamo emineno agufaleʼmo ame alino haunetenoʼaeʼmo, Kagaemo he tika neʼyaʼmo no, huno huʼniye. 
1KI.19.6	Inagi Ilaiyaʼmo ageyana agenopamo haopaleʼmo mago peleti mayamo ata hokanufaleʼmo kaeʼnaya peleti mayaʼe ani samoʼeʼmo haneʼnigeno ageteno alino neteno halate havaeʼniye. 
1KI.19.7	Ala kava neʼmo enisole vekaʼamo halate haunetenoʼaeʼmo, Visana kaʼmo afagi kateʼmo haneʼniyaʼmofeʼmo ka aesana lokiyakamo ohaneʼniyanagi he tika neʼyaʼmo no, huno ha paiʼniye. 
1KI.19.8	Inagi Ilaiyaʼmo he tino neʼyaʼmo nege aniʼmo nege huʼnigeno agufamo lokiya vaiʼnigeno felugaʼe haniʼilagaʼeʼmo fotiʼa afinaʼmo uʼniye. Uno ani Holepi avemo Goti aveleʼmo avaʼyi huʼniye. 
1KI.19.9	Ilaiyaʼmo mago yafa kapiʼmo haniʼilagamo uno haino havaeʼniye. Inagi Ala kava neʼmoʼa Ilaiyategamo emineno ina ge huno ge huno afi geʼniye. Ilaiyao, huno, Na agufa kavaʼmo higekaeʼmo eka manileʼmo maiʼnane, huno huʼnigenoʼaeʼmo, 
1KI.19.10	Nagaemo Ala kava neʼmo asole vayaʼaiteʼmo yagaino neʼapateya Gotitefeʼmo naya mukiki huʼna aliʼyaʼamo neʼaluve. Isaleli vayaʼmogimo hu maleʼnana kotalakemo atalege ofalinimo hisaya yafa hiʼyalamukamo aliʼa naku paege kagaetegati gemo alini eʼa aeʼa hakalo nehaya vayaʼmo naipeletiʼmo kamitimo apaige huʼnageʼnaeʼmo nagaiʼnimo magokeʼageʼmo maiʼnogeʼapaeʼmo hemenimo nagaeʼeʼmo kamitimo namagisageʼna falisuvafeʼmo nehae, huno huʼniye. 
1KI.19.11+1KI.19.12	Ala kava neʼmoʼa Ilaiyafeʼmo, Kagaemo yafa kapatiʼmo eka emikeka aveleʼmo naulagaleʼmo he tika maiyo, huno ha paiʼniye. Afiyo, Ala kava neʼmo eno uʼnigeno lusi kava huno lokiya yasimo aliteno aveʼe yafaʼeʼmo alino anaku paeʼniye. Ala kava neʼmo ani yasifiʼmo oʼmaiʼniye. Yasimo alitegenoʼaeʼmo imimaʼmo aliʼniye. Ala kava neʼmo ani aliʼniya imimapiʼmo oʼmaiʼniye. Imimaʼmo alitegenoʼaeʼmo ata leʼniye. Ala kava neʼmo ani atafiʼmo oʼmaiʼniye. Atamo letegenoʼaeʼmo mago vekamoʼmo aise gefatiʼmo sumi sumi huno ge huʼniye. 
1KI.19.13	Ilaiyaʼmo ani gemo afitenoʼaeʼmo augosafiʼe yatala kukena yaʼaleʼeʼmo aino ati kaeteno kelifatiʼmo ataleno uno keli avayamo haopaleʼmo he tino maiʼniye. Maiʼnigenoʼaeʼmo malage huno gemo hunoʼaeʼmo, Ilaiyao, huno, Na agufa kavaʼmo higekaeʼmo eka manileʼmo maiʼnane, huno huʼnigenoʼaeʼmo 
1KI.19.14	Nagaemo Ala kava neʼmo asole vayaʼaiteʼmo yagaino neʼapateya Gotitefeʼmo naya mukiki huʼna aliʼyaʼamo neʼaluve. Isaleli vayaʼmogimo hu maleʼnana kotalakemo atalege yafa hiʼyalamukamo aliʼa naku paege kagaetegati gemo alini eʼa aeʼa hakalo nehaya vayaʼmo naipeletiʼmo kamitimo apaige huʼnageʼnaeʼmo nagaiʼnimo magokeʼageʼmo maiʼnogeʼapaeʼmo hemenimo nagaeʼeʼmo kamitimo namagisageʼna falisuvafeʼmo nehae, huno huʼniye. 
1KI.19.15	Inagi Ala kava neʼmoʼa Ilaiyafeʼmo ha painoʼaeʼmo, Kagaemo atagineka Namasakasi taonimo haopaleʼmo hau huʼniya kaʼme koteʼmo uvo. Uka avaʼyi hutekaeʼmo Hayiyoʼmo agetekaeʼmo Siliya kini vekamo maisiyafeʼmo uvelimo agenopafiʼmo lakika ato. 
1KI.19.16	Ani kava huka Yiyuʼmo Nimasi mafaʼnemoʼmo Isaleli vayaʼmogi kini vekaʼapimo maisiyafeʼmo agenopafiʼmo uvelimo lakika ato. Ani kavaʼmo huteka Ilaisaʼmo Sefati mafaʼnemo Emeli-Mihola taonifi vekamoʼmo kagae kaimuʼyaleʼmo maiʼneno nagaetegati gemo alinineno aeno hakalo hisiyafeʼmo agenopafiʼmo uvelimo lakika ato. 
1KI.19.17	Hayiyoʼmo kini vekamo maisiya afinaʼmo asole vayaʼmo kamitimo apamagigiye. Mago vayaʼamo agaetegatiʼmo faiʼa kasalo paeʼa apaune hesayana Yiyuʼmo kamitimo apamagigiye. Mago vayaʼamo agaetegatiʼmo faiʼa kasalo paeʼa apaune hesayana Ilaisaʼmo kamitimo apamagigiye. 
1KI.19.18	Faligayaʼmonanafa nagaemo seveni tauseniʼa Isaleli vayaʼmogimo aigofe gotiʼmo Meotefeʼmo apaleyaʼmo ofaige auneʼamo haeʼa oʼnege agaetefeʼmo monoʼmo osuge huʼnaya vayaʼmo hapa maesugeʼa afaʼa maigae, huno ha paiʼniye.
1KI.19.20	Ilaiyaʼmo uʼnigenoʼaeʼmo Ilaisaʼmo aliʼyaʼamo ataleno nagu nagu huno Ilaiyaʼmo akame huno neʼunoʼaeʼmo ha painoʼaeʼmo, Afaʼa nategeʼna halate uʼna itaʼni afoʼnilaʼmoganimo hogoteʼna hanaeʼna neteʼna eʼna kakame huguve, huno huʼnigenoʼaeʼmo Ilaiyaʼmo hunoʼaeʼmo, Kanalenagi anakaetegamo afaʼa atagineka uvo. Nagaemo kagaetegamo na agufa kavaʼmo huʼnove, huno ha paiʼniye. 
1KI.19.21	Inagi Ilaisaʼmo Ilaiyategatiʼmo atagineno uno lole pulumakalaʼmo anamagiteno latapa yosaletiʼmo maleno anatafauno anateʼnigeʼana aiʼyumo neʼaiʼa yosamo alino ata kaeteno pulumakamo ameʼamo kaeteno muki vayaʼamo apamiʼnigeʼa neʼnae. Inagi ani kavaʼmo ago hutenoʼaeʼmo uno Ilaiyaʼmo akame huno uno aliʼyaʼamo alisiya vekamo ha maleʼniye.
1KI.20.1	Meniheʼneʼmo Siliya kini vekamoʼmo muki ati vayaʼamo apavaleno alino anupa huno apateʼnigeʼa alo huteʼa uʼa kame hapaesayafeʼmo huʼnae. Alu kini vayaʼmo teti tuʼa vayaʼmogimo ha maeʼa kamemo hisayafeʼmo hosiʼapimo apavalege kame hisaya talalamo alige huliʼuʼa mukiʼamogimo Sameliya taonileʼmo faiʼa vego huʼneʼa kame hapaeʼnae. 
1KI.20.2	Kamemo huteʼapaeʼmo Meniheʼneʼmo vayaʼmo alino apateʼnigeʼa taonifiʼmo uʼa haiʼa Isaleli kini vekamo Ehapifeʼmo ha paiʼapaeʼmo, Meniheʼneʼmo hunoʼaeʼmo, 
1KI.20.3	Siluvakagi golikagi aʼne anagakafatiʼmo alagepa apaulagamo apakeʼnaya aʼne anaganagi mafaʼne anaganagi huʼa nagaiʼni yaʼmo hanege nagaiʼni vayaʼmo maige huʼnae. 
1KI.20.4	Isaleli kini vekamo Ehapiʼmo geʼaleʼmo aeno atagaina hunoʼaeʼmo, O kini vekamo ala vekanimogae, huno, huʼnana gelefeʼmo huguve. Nagaiʼnigi muki yaʼnigi vayaʼnigi huno kagaika yaʼageʼmo haneʼniye, huno huʼniye. 
1KI.20.5	Inagi henagaʼamo vayaʼmo halate alino apategeʼa Ehapitegamo eʼa Ehapifeʼmo ha paiʼapaeʼmo, Meniheʼneʼmo hunoʼaeʼmo, Hogoteʼna huʼnaeʼmo, Kagaemo siluvakagi golikagi aʼnekagi mafaʼnekagi huka namiyo, huʼna kaha paiʼnovaʼmonanafa 
1KI.20.6	egamo mani hemeni agufa afinaʼmo nagaemo aliʼyaʼnimo neʼaliya vayaʼmo aliʼna apatesugeʼa uʼa kagae nopinagi aliʼyakamo neʼaliya vayaʼmogi nopinagi huʼa uʼa haiʼa kahauya huʼa kahauʼniya yaʼmo aligae, huno ha paiʼniye. 
1KI.20.7	Ani gemo huno ha paiʼniyaʼmofeʼmo Isaleli kini vekamoʼmo muki Isaleli vayatama vayaʼaifeʼmo ge huʼnigeʼa eʼnageno hapa painoʼaeʼmo, Lahapao ke hovanagi afiyo, huno, ani vekamoʼmo alino hosu hunoʼageʼmo latesiya kavaʼmo nehiye. Hogoteno aʼne anagaʼnigi mafaʼne anagaʼnigi siluvaʼnigi goliʼnigi huʼna amisuvafeʼmo huʼniye. Huʼnigeʼnaeʼmo nagaemo ani gelefeʼmo kanalene, huʼna huʼnove. 
1KI.20.8	Inagi muki vayatama vayaʼmogiʼe muki vayaʼmogiʼeʼmo ha paiʼapaeʼmo, Geʼamo afiteka kanalene huka osuvo, huʼa huʼnae. 
1KI.20.9	Inagi Ehapiʼmo Meniheʼneʼmo alino apateʼnigeʼa eʼnaya vayaʼaifeʼmo hapa painoʼaeʼmo, Lapakaemo ala vekaʼnimo kini vekaeʼmo ha paitapaeʼmo, hogoteno huʼniya gelefeʼmo kanalene, huʼna huʼnovaʼmonanafa ani henagaʼamo huʼniya gelefeʼmo kanalene, huʼna afaʼa osuguve. Inagi apakaemo ataleʼuʼa Meniheʼnefeʼmo Ehapiʼa huʼniya gemo ha paiʼnae. 
1KI.20.10	Meniheʼneʼmo ani gemo afitenoʼaeʼmo, Asole ati vayaʼnimogi uʼa Sameliya taonimo aliʼa hosu huʼa atalesageno aise mumusopa alino ha malegaiye. Apakaemo ani kavaʼmo osisayaʼmoʼmo gotiʼnimogimo afaʼa ani kava huʼa nagaemo aliʼa hosu huʼa natalegae, huno lokiya ge huno agoʼyamo ataleʼniye. 
1KI.20.11	Isaleli kini vekamoʼmo geʼaleʼmo aeno atagaina hunoʼaeʼmo, Meniheʼnefeʼmo ina ge hutapa ha paiyo. Ati vekamoʼmo kame hisiyafeʼmo kame hisiya kukena yaʼmo alino neʼvaiya vekamoʼmo kame huno aeno apaka setenoʼaekeʼmo kame nehiya kukena yaʼamo asagino ataleʼniya ati vekamoʼmo amogaga neʼaiya kava huno afaʼa amogaga oʼaigiye, hutapa ha paiyo, huno hapa paiʼniye. 
1KI.20.12	Kini vekamo Meniheʼneʼe alu kini vayaʼeʼmo seli noʼapifiʼmo maiʼneʼa aniʼmo neʼa maiʼnae. Meniheʼneʼmo Ehapiʼa huʼniya gemo afitenoʼaeʼmo ati vayaʼaeʼmo, Alo hiyo, huno hapa paiʼnigeʼa Sameliya taonifiʼmo maiʼnaya vayaʼeʼmo kamemo hisayafeʼmo alo huʼnae.
1KI.20.14	Ehapiʼa ani gemo afitenoʼaeʼmo, Ala kava neʼmoʼa ina latetiʼmo hugiye, huno ge huno afi geʼnigenoʼaeʼmo, Ala kava neʼmoʼa hunoʼaeʼmo, Muki koteʼmo yagaiʼa neʼapataya vayaʼmogi neya vayaʼapimogi kame huʼa aeʼa apaka segae, huno ha paiʼnigeno, Ina laʼmo ati vayaʼaiteʼmo yagaino apategaiye, huno ge huno afi geʼnigenoʼaeʼmo, Kagaekeʼmae, huno ha paiʼniye. 
1KI.20.15	Inagi kini vekamo Ehapiʼmo ani neya ati vayaʼaifeʼmo ge huʼnigeʼa tu hataleti teti tuʼa vayaʼmo eʼa aliʼa anupa huʼa maiʼnae. Henagaʼamo agaemo muki Isaleli ati vayaʼaifeʼmo ge huʼnigeʼa seveni tauseniʼa vayaʼmo eʼa aliʼa anupa huʼnae. 
1KI.20.16	Apakaemo kamemo hisayafeʼmo feluga kukuʼmo taonimo ataleʼa neʼvageʼapaeʼmo Meniheʼneʼe ha maesaya kini vayaʼeʼmo seli noʼapifiʼmo maiʼneʼa aniʼmo neʼa maiʼneʼa aepa faiʼa negi nagi huʼnae. 
1KI.20.17	Hogote vayaʼmo neʼyagaiya neya vayaʼmo uʼnageno Meniheʼneʼmo mago ati vayaʼamo alino apateʼnigeʼa Isaleli vayaʼmo apakesayafeʼmo uʼapaeʼmo ani Isaleli ati vayaʼmo neʼageʼa apaketeʼapaeʼmo, Mago vayaʼmo Sameliya taonifatiʼmo neʼae, huʼa ha paiʼnae. 
1KI.20.18	Inagi Meniheʼneʼmo hapa painoʼaeʼmo, Lapakaemo uta kamemo lahaesayafeʼmo neʼesafi kamemo hisaya kavafeʼmo ohapaigeʼapaeʼmo lagaefeʼmo laha paisayafeʼmo neʼesafigi ohapaetapa apatafaiyo. 
1KI.20.19	Apakaemo ani yagaiʼnaya neya Isaleli ati vayaʼmo uʼa hogotetageʼa muki ami vayaʼmo apakame huʼa uʼnageʼa Siliya vayaʼmo kamemo hapaesayafeʼmo uʼnae. 
1KI.20.20	Kamemo aepa faiʼa huʼapaeʼmo magoke magoke Isaleli neya vayaʼmogimo magoke magoke Siliya ati vayaʼeʼmo kamemo huteʼa kamitimo hapaeʼnageʼa faliʼnayaʼmofeʼmo muki Siliya vayaʼmo apaune heʼnageʼapaeʼmo Isaleli vayaʼmogimo apavegala aeʼnae. Apavegala aeʼnageno Meniheʼneʼmo hosiʼaleʼmo fai maiteno aune heno faino kasalo paeʼniye. Agaeʼe mago hosileʼmo fai maiʼneʼa kamemo nehaya ati vayaʼaʼeʼmo apaune heʼa faiʼa kasalo paeʼnae. 
1KI.20.21	Inagi Isaleli kini vekamo Ehapiʼe ati vayaʼaʼeʼmo Sameliya taonifatiʼmo uʼa Siliya ami vayaʼmo hosileʼe talalafiʼeʼmo maiʼnaya vayaʼeʼmo kamemo huteʼa asole Siliya vayaʼmo kamitimo hapaeteʼa huʼa aeʼa apaka seʼnae. 
1KI.20.22	Ani Goti gemo alinineno aeno hakalo nehiya vekamoʼmo eno Isaleli kini vekamo Ehapifeʼmo ha painoʼaeʼmo, Siliya kini vekamoʼmo henagaʼamo esiya kafugamo yasimo alino hano hisiya afinaʼmo eno lapakaeʼeʼmo halate kamemo hugiyaʼmofeʼmo kagesamo afitekaeʼmo, na agufa kavaʼmo hugufi, huka huteka lapakaitapimo alika lokiya vaika lapato.
1KI.20.23	Inagi Siliya kini vekamo aliʼyaʼamo neʼaliya vayaʼmogi ha paiʼapaeʼmo, Isaleli vayaʼmogi gotiʼapimogimo aveleʼmo neʼyagaiyaʼmofeʼmo aeʼa laga seʼnae. Aeʼa laga seʼnayaʼmonanafa lagaemo otu koteʼmo apakaeʼeʼmo kamemo hisunaʼmoʼmo lagaemo huta aeta apaka segaune. 
1KI.20.24	Kagaemo ina kavaʼmo huvo. Kagaemo kini vayaʼmogimo magoʼe huʼa ati vayaʼaiteʼmo yagaiʼa oʼapategayanagi hapa faika apataleteka apaimuʼyaleʼmo ami vayaʼaiteʼmo neʼyagaiya vayaʼmo alika apato. 
1KI.20.25	Kagaemo asole ati vayaʼmo apavalegeʼa hogoteʼa asole ami vayaʼmo maiʼnaya agufa kavaʼmo huʼa maiyo. Kagaemo asole hosi anagaʼmo apavalege talalamo alige hugeʼa ani hosi anagaʼe talalaʼe mo ago aliʼa hosu huʼa apataleʼnaya yaʼmogi apaimuʼyaleʼmo maigae. Huʼnisageta lagaemo uta Isaleli vayaʼeʼmo otu koteʼmo kamemo huteta huta aeta apaka segaune, huʼa ha paiʼnageno ani gemo afitenoʼaeʼmo ani ha paiʼnaya kavaʼmo huʼniye. 
1KI.20.26	Henagaʼamo eʼniya kafugamo yasimo alino hano huʼniya afinaʼmo kini vekamo Meniheʼneʼmo ami vayaʼamo apavaleʼnigeʼa uʼa Isaleli vayaʼeʼmo Efeki taonifiʼmo kamemo hisayafeʼmo uʼnae. 
1KI.20.27	Inagi Isaleli kini vekamoʼmo ati vayaʼaeʼmo ge huʼnigeʼa eʼa aliʼa anupa huteʼa kamemo hisaya yaʼmo alo huʼa aliteʼa uʼnae. Apakaemo Siliya vayaʼmo maiʼnaya yategamo uteʼa Isaleli vayaʼmogimo lole haopalegamo seli noʼapimo aliʼa he tiʼa ateʼnae. Isaleli vayaʼmo alagi aise nofi vayaʼmo lole meme anagaʼmo aliʼa alu aiʼa neʼmaiya agufa kavaʼmo huʼa maiʼnae. Maiʼnayaʼmonanafa Siliya ami vayaʼmo muki haopalegamo asole vayaʼmo aiʼa atagu faeʼa maiʼnae.
1KI.20.29	Siliya vayaʼe Isaleli vayaʼeʼmo aluga aluga vayaʼmo seli noʼapimo aliʼa he tiʼa ateteʼa seveniʼa afinaʼmo maiʼnae. Seveni afinaʼmo aepa faiʼa kamemo huʼnae. Isaleli vayaʼmogimo Siliya ati vayaʼmo vani hataleti tauseniʼa vayaʼmo kamitimo hapaeʼnageʼa faliʼnae. 
1KI.20.30	Afaʼa maiʼnaya Siliya ati vayaʼmo apaune hetaleʼa Efeki taonifiʼmo uʼa haiʼnae. Uʼa haiʼnagenoʼaeʼmo taonile alopa yafa kegiʼyamoʼmo aino nakupaeno tuveti seveni tauseniʼa ati vayaʼaiteʼmo asagauno aiʼniye. Kini vekamo Meniheʼneʼeʼmo aune hetaleno taonifiʼmo uno haino mago nopiʼmo akamelegamo aeʼa hanagi maleʼnaya yapilagamo uno haino fala kiʼniye. 
1KI.20.31	Fala kiʼnigeʼapaeʼmo aliʼyaʼamo neʼaliya vayaʼmo agaetegamo uʼa ina ge huʼa ha paiʼnae. Afiyo, huʼa, Isaleli kini vayaʼmogimo hapau huʼa apateteʼa hapa neʼmaya vayane, huʼa huʼnageta afiʼnone. Kahao ke hone, huʼa, kagaemo lategeta kogu kukenamo vaiteta lugotifiʼmo makalaniletiʼmo aita kiteta Isaleli kini vekalegamo visunageno fikumo hau huno kateteno kamitimo okamagisifigeta agegaune, huʼa ha paiʼnae. 
1KI.20.32	Inagi apakaemo kogu kukenamo vaiteʼa lugoʼapifiʼmo makalaniletiʼmo aiʼa kiteʼa Isaleli kini vekalegamo uʼa ina ge huʼa ha paiʼnae. Meniheʼneʼmo aliʼyakamo neʼaliya vekamoʼmo hunoʼaeʼmo, Kahaoke hove, huno, kamitimo oʼnamagiyo, huno huʼniye, huʼa ha paiʼnageno Ehapiʼmo hunoʼaeʼmo, Agaemo afaʼageʼmo maiʼnifiye. Agaemo nepuʼnimokana huno maiʼniye, huno hapa paiʼniye. 
1KI.20.33	Apakaemo hau huno atesifi, huteʼa agesayafeʼmo maiʼnageno Ehapiʼmo, nepuʼnimoʼae, huno huʼniya gemo afiteʼapaeʼmo hau huno ategaiye, huʼa apakesamo afiʼnayaʼmofeʼmo malage huʼa ani nepuʼnimoʼae, huno huʼniya gemo aliteʼapaeʼmo he, Meniheʼneʼmo nepukamoʼmo maiʼniye, huʼa huʼnageno, avalelitapa eyo, huno hapa paiʼnigeno Meniheʼneʼmo agaetegamo eʼniye. Ehapiʼmo hunoʼaeʼmo, Talalaʼnifiʼmo eka haikeno, huno ha paiʼniye. 
1KI.20.34	Meniheʼneʼmo Ehapifeʼmo ha painoʼaeʼmo, Afoʼnimoʼmo kagae afokamoʼeʼmo kame huteno ani muki aliʼniya taoniʼamo anonaleʼmo kamisugeka Namasakasi taonifiʼmo nagaemo afoʼnimoʼmo Sameliya taonifiʼmo huʼniya agufa kavaʼmo huka maketi kumaʼmo ali malegane, huno ha paiʼnigeno Ehapiʼmo hunoʼaeʼmo, Ani kotalakemo kagaeʼeʼmo hu maleteʼna katesugeka ugane, huno huteno afaʼa ateʼnigeno uʼniye.
1KI.20.35	Meniheʼneʼmo ago utegenoʼaeʼmo inagi Ala kava neʼmoʼa mago Gotitegati gemo aliniʼeʼa aeʼa hakalo nehaya vayapatiʼmo mago vekaʼapimo aipa agesamo alino he tino ateʼnigeno ani polofeti vekamoʼmo alu polofeti vekaeʼmo ha painoʼaeʼmo, kagaemo namagiyo, huno huʼniye. Huʼniyaʼmonanafa ani alu polofeti vekamoʼmo haʼao, huno huʼniye. 
1KI.20.36	Huʼnigeno ha painoʼaeʼmo, Ala kava neʼmo geʼamo amagika ataleʼnanaʼmofeʼmo kagaemo nataleka visanaʼmoʼmo mago laiyonimoʼmo kahaesigeka faligane, huno huʼniye. Huʼnigenoʼaeʼmo ani alu vekamo neʼvigenoʼaeʼmo mago laiyonimoʼmo haeʼnigeno faliʼniye. 
1KI.20.37	Inagi polofeti vekamoʼmo alu vekalegamo uno ina gemo huno ha painoʼaeʼmo, Kahaoke hove, huno, Kagaemo namagiyo, huno huʼnigeno ayamukiki huno amagino agufamo aino atalagauʼniye. 
1KI.20.38	Amagiʼniya polofeti vekamoʼmo vayaʼmogimo agaemae, huʼa ageʼa aeto osisayafeʼmo lavolavo atupaletiʼmo augosafiʼmo aino ati kaeno aliteno uno ka haopaleʼmo kini vekamo Ehapiʼmo esiyaʼaeʼmo he tino agava maiʼniye. 
1KI.20.39	Kini vekamo eno avaʼyi huʼnigenoʼaeʼmo polofeti vekamoʼmo hunoʼaeʼmo, Kini vekae afiyo. Nagaemo kamefiʼmo maiʼnogenoʼaeʼmo mago lagae ati vekamo mago kame vekamo avalelino nagaetegamo eno naha painoʼaeʼmo. Ani vekamo alagepa huka yagaika ato. Agaemo aune hesiyaʼmoʼmo nagaemo kamitimo kamagisugeka faligane. Kamitimo okamagisuvafeʼmo inagi kagaemo teti tauseni kina siluva yafaʼmo agotimo miya faiyo, huno naha paiteno ago uʼniye. 
1KI.20.40	Nagaemo asole aliʼyaʼmo aliteʼna ani kame vekaleʼmo alagepa huʼna oʼyagaiʼnogeno aune heʼniye, huno ha paiʼnigeno kini vekamoʼmo ina gemo huno ha paiʼniye. Kagaikamo ago agoti huka kateʼnanaʼmofeʼmo kagaetegamo ani agufa kavaʼmo afole aigiye, huno ha paiʼniye. 
1KI.20.41	Ha paiʼnigeno polofeti vekamoʼmo malage huno augosafiʼmo aino ati kae maleʼniya lavolavo atupamo alino ataleʼnigenoʼaeʼmo kini vekamoʼmo polofeti vayapati vekamae, huno ageno aeto huʼniye. 
1KI.20.42	Polofeti vekamoʼmo kini vekaeʼmo ha painoʼaeʼmo, Ala kava neʼmoʼa ina ge huʼniye, Nagaemo Ala kava neʼmoʼnamo huʼnaeʼmo, Nagaemo, ago faligiye, huʼna lekana paiʼna ateʼnova vekamo afaʼa atenageno uʼniyaʼmofeʼmo agae aimuʼyaleʼmo kagaemo falisanageʼa ati vayakamo ati vayaʼamogi apaimuʼyaleʼmo faligae, huno huʼniye. 
1KI.20.43	Isaleli kini vekamoʼmo ani gemo afitenoʼaeʼmo ani geeʼmo ohauʼnigeno hosu aipamo kaliʼnigeno uno Sameliya taonifiʼmo maiʼniye.
1KI.21.1	Mago Yesali taonifi vekamo Nemotiʼmo nofi hoyaʼamo kini vekamo Ehapi alopa noʼamo haopaleʼmo Yesali taonifiʼmo haneʼniye. Ehapiʼe ati vayaʼaʼeʼmo Siliya vayaʼeʼmo alopa kamemo huʼa hano huteʼa henagaʼamo 
1KI.21.2	Ehapiʼmo Nemotifeʼmo ina gemo huno ha painoʼaeʼmo, Kagae nofi hoyamo nagae noʼmo haopaleʼmo haneʼniyaʼmofeʼmo kagaemo hakika nategeʼna ani mopafiʼmo neʼya hoyamo aliʼna vaigesuve. Kagaemo hakika natesanaʼmoʼmo inagi nagaemo alu nofi hoyaʼnimoʼmo ani kagae nofi hoyamo aeno aga seʼniya hoyamo kategauve. Kagaemo monieʼmo kahauʼnisiyaʼmoʼmo nagaemo kanale miyatetiʼmo hoyamo miya faiguve, huno ha paiʼniye. 
1KI.21.3	Ha paiʼniyaʼmonanafa Nemotiʼmo kini vekaeʼmo hunoʼaeʼmo, Haʼao, ani gemo alagi atalegeno hano hino. Ala kava neʼmoʼa ani mopamo naginago vayaʼmo apamiʼniya mopamo aliʼnovaʼmofeʼmo okategauve, huno ha paiʼniye. 
1KI.21.4	Ehapiʼmo ani Yesali taonifi vekamo Nemotiʼmo huʼniya gemo afitenoʼaeʼmo aipafiʼmo ge hauteno hosu aipamo kaliʼnigeno noʼafiʼmo uno haino hipaʼaleʼmo havaeʼnenoʼaeʼmo augosamo kegiʼyalegamo aino afe leʼniye. Agaemo neʼyaʼmo oʼneʼniye. Nemotiʼa hunoʼaeʼmo, Naginago vayaʼmogi aliʼnaya mopamogeʼna okategauve, huno ha paiʼniyaʼmofeʼmae. 
1KI.21.5	Henagaʼamo aʼamo Yeyemeʼmo agaetegamo uno agetenoʼaeʼmo agaefeʼmo ha painoʼaeʼmo, Na agufa kavaʼmo higekaeʼmo hosu kaipamo kaliʼnigeka neʼyaʼmo nesanayafeʼmo nokahaiye, huno ge huno afi geʼniye. 
1KI.21.6	Agaemo ha painoʼaeʼmo, Nagaemo Yesali taonifi vekamo Nemotifeʼmo huʼnaeʼmo, Nofi hoyakamo miya faigesuve. Monieʼmo okahausigeʼnaeʼmo nagaemo alu nofi hoyamo kategauve, huʼna huʼnogenoʼaeʼmo, Nagaemo nofi hoyaʼnimo okategauve, huno naha paiʼniyaʼmofeʼmae, huno ha paiʼniye. 
1KI.21.7	Yeyemeʼmo ani gemo afitenoʼaeʼmo, Kagaemo Isaleli vayaʼaiteʼmo yagaika neʼapatane. He tika kamogaga aika neʼyaʼmo no. Nagaemo Nemoti nofi hoyamo aliʼna kamiguve, huno ha paiʼniye. 
1KI.21.8	Inagi Yeyemeʼmo avoʼmo kaeteno ani avoteʼmo Ehapi agiʼe alagena yaʼaʼeʼmo hu maleteno Yesali taonifi vayatama vayaʼaitegaʼe ala vayaʼaitegaʼeʼmo atalegeno uʼniye. 
1KI.21.9	Ani avoʼmo ina ge huno kaeʼniye. Lapakaemo neʼyaʼmo mosisayafeʼmo mago afinaʼmo lekana pai maleyo. Ani afinaʼmo lapakaemo Yesali taonifi vayaʼaifeʼmo ge hisageʼa eʼa aliʼa anupa hugae. Nemotiʼmo ani alita anupa hutapa maisayapiʼmo afaʼa ategeno hogote siyateʼmo fai maino. 
1KI.21.10	Lole hosu vekalaʼmo agae haopaleʼmo anategeʼana maiʼneʼanaeʼmo anakaemo gemo agaepiʼmo aliʼana faiʼana ateteʼanaeʼmo ina gemo huʼanaeʼmo, Nemotiyo, huʼana, Kagaemo Gotitegaʼe kini vekalegaʼeʼmo hosu gemo huʼnane, huʼana hugaʼae. Lapakaemo Nemotiʼmo taonifatiʼmo malagamo avalelituta lamita yafa kayotetiʼmo kamitimo amagisageno faligiye, huno avoʼmo kaeʼniye.
1KI.21.13	Inagi lole hosu vekalaʼmo eʼana Nemoti haopaleʼmo fai maiʼneʼanaeʼmo anakaemo vayaʼai apaulagaleʼmo gemo huʼana aliʼana Nemotipikeʼmo faiʼana ateteʼana huʼanaeʼmo, Nemotiʼmo Gotifenagi kini vekaenagi huno afiʼnoʼageno hosu gemo huʼniye, huʼana huʼnaʼae. Vayaʼmogimo ani gemo afiteʼapaeʼmo Nemotiʼmo taonifatiʼmo avaleliʼa malaga uʼa lamiʼa yafa kayotetiʼmo kamitimo amagiʼnae. 
1KI.21.14	Apakaemo Yeyemetegamo ina ge huʼa ge huʼa atalageno uʼniye. Apakaemo Nemotiʼmo yafa kayotetiʼmo ago amagiʼnageno faliʼniye, huʼa huʼnae.
1KI.21.16	Inagi Ehapiʼmo ani Nemotiʼmo ago faliʼniye, huno ha paiʼniya gemo afitenoʼaeʼmo agaemo ani nofi hoyamo alisiyafeʼmo he tino uʼniye.
1KI.21.18	Kagaemo he tikuka Isaleli kini vekamo Ehapiʼeʼmo fotu hiʼao. Agaemo Sameliya kotegamo maiʼniya vekamoʼmo uno Nemoti nofi hoyamo alisiyafeʼmo ani hoyafiʼmo maiʼniye. 
1KI.21.19	Kagaemo agaefeʼmo ina gemo huka ha paiyo. Ala kava neʼmoʼa kagaefeʼmo hunoʼaeʼmo, Kagaemo ani vekamo ago kamitimo amagitekaeʼmo hemenimo nofi hoyaʼaʼeʼmo alisanafeʼmo nehapiye, huno hutenoʼaeʼmo ina gemo huka ha paikaeʼmo, Kala anagaʼmogi Nemoti kolaʼmo sagani sagani huʼa neʼnaya koteʼmo kagae kolaʼeʼmo sagani sagani huʼa negae, huno naha paiʼniye, huka ha paiyo, huno ha paiʼniye. 
1KI.21.20	Ha paiʼnigeno Ilaiyaʼmo Ehapitegamo uʼnigeno Ehapiʼmo Ilaiyafeʼmo ha painoʼaeʼmo, Kame vekaʼnimogae, huno, nagaefeʼmo kahauya hulikeka nageʼnapiye, huno huʼnigeno, Kagaeteʼmo hosu kavaʼmoʼa yagaino katesigeka Ala kava neʼmo aulagaleʼmo hosu kavaʼmo huka kalavusi aliʼyaʼamo alisanafeʼmo kagufamo maketi hu maleʼnanaʼmofeʼmo kagaefeʼmo kahauya huliʼneʼna kageʼnove. 
1KI.21.21	Ala kava neʼmoʼa kagaefeʼmo hunoʼaeʼmo, Afiyo, huno, Nagaemo lusi hanageke yaʼmo kagaeteʼmo aliʼna afole aiʼna ategauve. Nagaemo muki kagae nofi vayaʼmo kamitimo apamagiguve. Kagae nofi vayapatiʼmo muki kalavusi aliʼyaʼmo neʼaliya ve anagaʼe afaʼa maiʼnaya ve anagaʼeʼmo aliʼna hano huʼna apatalegauve. 
1KI.21.22	Kagaemo Isaleli vayaʼmogi hosu kavaʼmo hisayafeʼmo aika apavayu hulika eʼnana kavatetiʼmo nagaemo naipa leʼyaʼmo alika namiʼnanaʼmofeʼmo afamo anaga vayakamo kini vekamo Yelamoʼmo Nimati mafaʼnemo afamo anaga vayaʼaʼe kini vekamo Mesaʼmo Ahaiya mafaʼnemo afamo anaga vayaʼaʼeʼmo maiʼnaya agufa kavaʼmo huʼa maigae. 
1KI.21.23	Ala kava neʼmoʼnamo huʼnaeʼmo, Falisiya afinaʼmo agufaʼamo kala anagaʼmogimo Yesali taonimo kegiʼya haopaleʼmo negae. 
1KI.21.24	Kagae afamo anaga vayapatiʼmo taonifiʼmo falisayaʼmoʼmo apakufaʼamo kala anagaʼmogimo negae. Taonimo malagamo mago falisayaʼmoʼmo inagi apakufaʼamo hakiki anagaʼmogimo negae, huno naha paiʼniye, huno ha paiʼniye. 
1KI.21.25	Ehapi aʼamo Yeyemeʼmo Ehapiʼmo hosu kavaʼmo hisiyafeʼmo alino he tino ateʼniyaʼmofeʼmo Ehapiʼmo hosu kavaʼmoʼa agaeteʼmo yagaino atesigeno Ala kava neʼmo aulagaleʼmo hosu kavaʼmo huno kalavusi aliʼyaʼamo alisiyafeʼmo agufamo maketi hu maleʼniye. Muki vayaʼmogimo ani agufa hosu kavaʼmo alagi osuʼnageno Ehapiʼmo muki vayaʼmo aeno apaka seno alopa hosu kavaʼmo huʼniye. 
1KI.21.26	Ala kava neʼmoʼa Emo nofi vayaʼmogi mopaʼapimo alino Isaleli vayaʼmo apamisiyafeʼmo alino hapa faino apataleʼniya vayaʼmogimo huʼnaya agufa hosu kavaʼmo Ehapiʼmo huʼniye. Agaemo Gotiʼa avenatuʼnaʼmo heno neʼataleya agufa kavaʼmo huno aigofe gotigitefeʼmo monoʼmo huʼniye. Emo vayaʼmogi huʼnaya agufa kavaʼmo huʼniye.
1KI.21.27	Ehapiʼmo Ilaiyaʼa huʼniya gemo afitenoʼaeʼmo lusi kava huno alino amalagiteno kukena yaʼamo alino apake aiteno kogu kukenamo alino vaitenoʼaeʼmo neʼyaʼmo mosige kogu kukenamo vaino alinino havaege yulagefa aige huno maiʼniye. 
1KI.21.28+1KI.21.29	Inagi Ala kava neʼmoʼa Ilaiyafeʼmo ha painoʼaeʼmo, Ago, huno, Ehapiʼmo naulagaleʼmo agaiʼamo alino afepiʼmo ateʼniye. Agaemo ani kavaʼmo huʼniyaʼmofeʼmo afaʼa maisiya kanaʼaleʼmo alopa hosu kavaʼmo aliʼna afole aiʼna oʼategauve. Ve mafaʼneʼamo maisiya afinakeʼmo Ehapi afamo anaga vayaʼaleʼmo alopa hanageke yaʼmo aliʼna afole aiʼna ategauve, huno ha paiʼniye.
2KI.1.2	Inagi mago afinaʼmo Isaleli vayaʼmogi kini vekamo Ahayaiyaʼmo noʼafiʼmo mago anagamo aeno hanagi maleʼniya yapiʼmo maiʼnigenoʼaeʼmo ani anaga agotofulega yosamo aino lo aeʼnigeno mopafiʼmo asagauno aino haeno alino hosu huno ateʼniye. Haeno alino hosu huno ateʼniyaʼmofeʼmo mago vayaʼaifeʼmo hapa painoʼaeʼmo, Utapa Ekaloni vayaʼmogi gotiʼapimoʼmo Meyayimafeʼmo, Nagaemo nahagesifi naha okesifigi ge hutapa afi geyo, huno huteno alino apateʼnigeʼa uʼnae. 
2KI.1.3	Uʼnayaʼmonanafa Ala kava neʼmo enisole vekamoʼmo Tisame taonifi vekamo Ilaiyafeʼmo ha painoʼaeʼmo, Sameliya kini vekamoʼmo mago vayaʼmo alino apateʼnigeʼa neʼayanagi he tika uka fotu hiyo. Hapa paikaeʼmo, Na kava higetapaeʼmo Ekaloni vayaʼmogi gotiʼapimoʼmo Meyayimafeʼmo ge hutapa afi gesayafeʼmo neʼae. Isaleli kotegamo mago Gotiʼmo oʼmaiʼniyaʼmofeʼmo lapakaemo ugefeʼmo nehafiye. 
2KI.1.4	Hemenimo Ala kava neʼmoʼa kini vekaeʼmo ha painoʼaeʼmo, Kagaemo kaha okegaiye. Haʼao, kagaemo hipakaletiʼmo he otiganaʼmonanafa havaeka maiʼneka faligane, huno kaha paiʼniye, huka hapa paiyo, huno ha paiʼnigeno Ilaiyaʼmo Ala kava neʼmo geʼamo akame huno ani gemo alagi hapa paiteno apataleno uʼniye.
2KI.1.5	Alino apateʼniya vayaʼmogi Ilaiyaʼmo huʼniya gemo afiteʼapaeʼmo halate atagineʼa kini vekalegamo uʼnagenoʼaeʼmo kini vekamoʼmo hunʼaeʼmo, Na agufa kavaʼmo higetapaeʼmo ataginetapa eʼnae, huno ge huno apafi geʼnigeʼapaeʼmo, 
2KI.1.6	Lagaemo mago vekaʼeʼmo kategamo fotu huʼnone. Agaemo laha painoʼaeʼmo, Alino lapateʼniya kini vekalegamo halate ataginetapa uta ina ge huta ha paiyo. Ala kava neʼmoʼa kaha painoʼaeʼmo, Na agufa kava higekaeʼmo Ekaloni vayaʼmogi gotiʼapimoʼmo Meyayimafeʼmo ge huka afi gesanafeʼmo vayaʼmo alika apateʼnanageʼa uʼnae. Isaleli kotegamo mago Gotiʼmo oʼmaiʼniyaʼmofeʼmo vayaʼmo alika apateʼnanageʼa uʼnafiye. Ani kavaʼmo huʼnanaʼmofeʼmo kagaemo hipakaletiʼmo he otiganaʼmonanafa havaeka maiʼneka alagi faligane, huno huʼniye, huʼa ha paiʼnae. 
2KI.1.7	Kini vekamoʼmo ani gemo afitenoʼaeʼmo ina ge huno ge huno apafi geʼniye. Haiya agufa vekamoʼmo eno lapa paiʼniye, huno ge huno apafi geʼnigeʼapaeʼmo 
2KI.1.8	apakaemo geʼaleʼmo aeʼa atagaina huʼapaeʼmo, Agaemo afumogi apayokatetiʼmo alo huʼnaya kukenamo vaino aliteno mapaluʼamo pulumaka agufaletiʼmo alo huʼnaya mapaluʼmo aeno aliʼniya vekamoʼae, huʼa ha paiʼnae. Kini vekamoʼmo afitenoʼaeʼmo, Agaemo Tisame taonifi vekamo Ilaiyageʼmae, huno huʼniye.
2KI.1.10	Inagi Ilaiyaʼmo geʼaleʼmo aeno atagaina hunoʼaeʼmo, Goti vekaʼamo maiʼnisuvaʼmoʼmo kokuʼnapatiʼmo atamo emineno kagaeʼe fifitiʼa ati vayakaʼeʼmo lapaleno, huno huʼnigenoʼaeʼmo kokuʼnapatiʼmo atamo emineno ati vayaʼaiteʼmo yagaino neʼapateya vekaʼe fifitiʼa ati vayaʼaʼeʼmo apaleʼnigeʼa faliʼnae. 
2KI.1.11	Inagi kini vekamoʼmo alu vekamo ati vayaʼaiteʼmo yagaino neʼapateya vekaʼe fifitiʼa ati vayaʼaʼeʼmo alino apateʼnigeʼa Ilaiyategamo uʼnae. Apakaemo uʼa avaʼyi huteʼapaeʼmo yagaino neʼapateya vekamoʼmo Ilaiyafeʼmo ha painoʼaeʼmo, Goti vekaʼamogae, huno, Kini vekamoʼmo hunoʼaeʼmo, Kagaemo malage huka emikeno, huno huʼniye. 
2KI.1.12	Inagi Ilaiyaʼmo geʼaleʼmo aeno atagaina hunoʼaeʼmo, Goti vekaʼamo maiʼnisuvaʼmoʼmo kokuʼnapatiʼmo atamo emineno kagaeʼe fifitiʼa ati vayakaʼeʼmo lapaleno, huno huʼnigenoʼaeʼmo atamo emineno ati vayaʼaiteʼmo yagaino neʼapateya vekaʼe fifitiʼa ati vayaʼaʼeʼmo apaleʼnigeʼa faliʼnae.
2KI.1.14	Afiyo, huno, Kokuʼnapatiʼmo atamo emineno ati vayaʼaiteʼmo yagaiʼana apateʼnaʼa vekalaʼe ati vayaʼaniʼeʼmo apaleʼniye. Apaleʼniyaʼmonanafa nagaemo kahaoke hovanagi kaulagaleʼmo afaʼa neʼmauva yaʼnimo alopa yaʼmo haneʼniye, huka kagesamo afigane, huno ha paiʼniye. 
2KI.1.15	Inagi Ala kava neʼmo enisole vekamoʼmo Ilaiyafeʼmo ha painoʼaeʼmo, Kagaemo ani vekaeʼmo koli osuka magokepiʼmo utana lamiteka agaefeʼmo koli osuvo, huno ha paiʼniye. Inagi Ilaiyaʼmo he tino agaeʼeʼmo magokepiʼmo kini vekalegamo uʼnaʼae. 
2KI.1.16	Ilaiyaʼmo uno avaʼyi hutenoʼaeʼmo kini vekaeʼmo ha painoʼaeʼmo, Ala kava neʼmoʼa kaha painoʼaeʼmo, Na agufa kavaʼmo higekaeʼmo Ekaloni vayaʼmogi gotiʼapimoʼmo Meyayimafeʼmo ge huka afi gesanafeʼmo vayaʼmo alika apateʼnanageʼa uʼnae. Isaleli kotegamo mago Gotiʼmo oʼmaiʼniyaʼmofeʼmo geʼamo afisanafeʼmo ge huka afi okeʼnapiye. Huʼnanaʼmofeʼmo kagaemo hipakaletiʼmo he otiganaʼmonanafa havaeka maiʼneka alagi faligane, huno huʼniye, huno ha paiʼniye. 
2KI.1.17	Inagi kini vekamo Ahayaiyaʼmo faliʼnigenoʼaeʼmo ani gemo Ala kava neʼmoʼa Ilaiya avayafatiʼmo aeno hakalo huʼniya kavaʼmo alagi huʼniye. Ahayaiyaʼmo mafaʼneʼamo oʼmaiʼniyaʼmofeʼmo aganaʼamoʼmo Yiholamiʼmo agae aimuʼyaleʼmo Isaleli vayaʼmogi kini vekamo maiʼniye. Hamoʼamo Yiholamiʼmo Yihosafati mafaʼnemoʼmo Yuta vayaʼmogi kini vekamo lole kafugamo maiʼnigenoʼaeʼmo Yiholamiʼmo Isaleli vayaʼmogi kini vekamo maiʼniye. 
2KI.1.18	Kini vekamo Ahayaiyaʼmo muki alu kavaʼamo huʼniya kavafeʼmo ava gemo mago mukumo Isaleli kini vayaʼmogi apava gemo haneʼniya mukufiʼmo haneʼniye.
2KI.2.2	Ilaiyaʼmo Ilaisafeʼmo ha painoʼaeʼmo, Kahaoke hovanagi, Ala kava neʼmoʼa nagaefeʼmo, Meto taonifilagamo uvo, huno naha paiʼniyaʼmofeʼmo manileʼmo maiyo, huno ha paiʼnigenoʼaeʼmo Ilaisaʼmo ha painoʼaeʼmo, Ala kava neʼmo afaʼa maiʼnigekaeʼmo kagaemo afaʼa maiʼnane, huʼna alagi lama gemo huʼnaeʼmo, Kataleʼna oʼuguve, huʼna alagi lama gemo nehuve, huno ha paiʼnigeʼana Meto taonifiʼmo uʼnaʼae. 
2KI.2.3	Gotitegati gemo aliniʼeʼa aeʼa hakalo huʼa hapa nepaiya vayaʼmogimo mago vayaʼmo aliʼa apaya maleʼnaya vayaʼmo Meto taonifiʼmo maiʼnaya vayaʼmogimo eʼa Ilaisafeʼmo ha paiʼapaeʼmo, Hemenimo Ala kava neʼmoʼa kava vekakamo avalelino visigeno magoʼe huno yagaino oʼnategaiye, huka afiʼnapiye, huʼa ge huʼa afi geʼnagenoʼaeʼmo, He, ago afiʼnovanagi ge osiyo, huno hapa paiʼniye. 
2KI.2.4	Inagi Ilaiyaʼmo Ilaisafeʼmo ha painoʼaeʼmo, Ala kava neʼmoʼa nagaefeʼmo, Yeliko taonifilagamo uvo, huno naha paiʼniyaʼmofeʼmo kahaoke hovanagi, manileʼmo maiyo, huno ha paiʼniyaʼmonanafa Ilaisaʼmo ha painoʼaeʼmo, Ala kava neʼmo afaʼa maiʼnigekaeʼmo kagaemo afaʼa maiʼnane, huʼna alagi lama gemo huʼnaeʼmo, Kataleʼna oʼuguve, huno ha paiʼnigeʼana Yeliko taonifiʼmo uʼnaʼae. 
2KI.2.5	Gotitegati gemo aliniʼeʼa aeʼa hakalo huʼa hapa nepaiya vayapatiʼmo Yeliko taonifiʼmo maiʼnaya vayaʼmogi eʼa Ilaisafeʼmo ha paiʼapaeʼmo, Hemenimo Ala kava neʼmoʼa kava vekakamo avalelino visigeno magoʼe huno yagaino oʼnategaiye, huka afiʼnapiye, huʼa ge huʼa afi geʼnagenoʼaeʼmo, He, ago afiʼnovanagi ge osiyo, huno hapa paiʼniye. 
2KI.2.6	Ilaiyaʼmo Ilaisafeʼmo ha painoʼaeʼmo, Ala kava neʼmoʼa nagaefeʼmo, Yoneni anitegamo uvo, huno naha paiʼniyaʼmofeʼmo kahaoke hovanagi manileʼmo maiyo, huno ha paiʼniyaʼmonanafa Ilaisaʼmo ha painoʼaeʼmo, Ala kava neʼmo afaʼa maiʼnigeka kagaemo afaʼa maiʼnane, huʼna alagi lama gemo huʼnaeʼmo, Kataleʼna oʼuguve, huno ha paiʼnigeʼana uʼnaʼae. 
2KI.2.7	Gotitegati gemo aliniʼeʼa aeʼa hakalo huʼa hapa nepaiya vayaʼmogimo aliʼa apaya maleʼnaya vayapatiʼmo fifitiʼa vayaʼmo afagiʼaleʼmo Yoneni aniʼmo mugagayaga faligamo maiʼnageʼana Ilaiyaʼe Ilaisaʼeʼmo ani agiʼnaleʼmo he tiʼana maiʼnaʼae. 
2KI.2.8	Inagi Ilaiyaʼmo alolokukana kukena yaʼamo asagino aino kiteno Yoneni aniteʼmo ani alolokukana kukenaletiʼmo amagiʼniye. Amagiʼnigeno aniʼmo folagapatiʼmo aino akaka vaeno lole huʼnigeʼana anakaemo aniʼmo folagapiʼmo mopamo hau huʼnigeʼana mugagayaga faligamo uʼnaʼae.
2KI.2.10	Ilaiyaʼmo hunoʼaeʼmo, Kagaemo lokiya yaʼmo kamisuvafeʼmo nehane. Ala kava neʼmoʼa navalelino uno haisigekaeʼmo nagesanaʼmoʼmo ani lokiyaʼamo aligane. Uʼna haisuva afinaʼmo oʼnagesanaʼmoʼmo oʼaligane, huno ha paiʼniye. 
2KI.2.11	Anakaemo ge hume hume neʼvaʼagenoʼaeʼmo malage huno lole hosilaʼmo atagana hosilaʼmo mago atagana talalamo halauliʼana eʼana aliʼana fako huʼana anateʼnaʼageno mago alino vego vego huʼniya yasimoʼmo Ilaiyaʼmo avalelino kokuʼnapiʼmo uno haiʼniye.
2KI.2.13	Ilaiyaʼmo uno nehaigenoʼaeʼmo alolokuʼamo mopafiʼmo asagauno aiʼnigeno Ilaisaʼmo alininuno Yoneni ani agiʼnaleʼmo he tino maiʼniye. 
2KI.2.14	Agaemo Ilaiya alolokukana kukena yaʼaletiʼmo aniteʼmo neʼamaginoʼaeʼmo, Ala kava neʼmo Ilaiya Gotiʼamoʼmo haiyaʼaleʼmo maiʼniye, huno huʼniye. Malage huno aniʼmo aino akaka vaeno lole huʼnigeno Ilaisaʼmo mugagayaga faligamo uʼniye. 
2KI.2.15	Gotitegati gemo aliniʼeʼa aeʼa hakalo huʼa hapa nepaiya vayapatiʼmo Yeliko taonifiʼmo maiʼnaya vayaʼmogimo ageʼnayana Ilaisaʼmo ani kavaʼmo huʼnigeʼa ageteʼapaeʼmo, Ilaiya aunemeʼamo eno Ilaisateʼmo maiʼniye, huʼa huteʼapaeʼmo eʼa agaeʼeʼmo fotu huteʼa aulagaleʼmo mopafiʼmo apaleʼyamo faiʼneʼapaeʼmo ape huʼnae. 
2KI.2.16	Apakaemo Ilaisafeʼmo ha paiʼapaeʼmo, Lagae nofi vayapatiʼmo fifitiʼa lokiya vayaʼmo maiʼnagi, Kahaoke honanagi, kagaemo apatalegeʼa uʼa kava vekaeʼmo kahauya huʼa ageyo. Fiku yanageno Ala kava neʼmo Aunemeʼamoʼmo avalelinuno mago aveleʼmofi mago kagoʼmufiʼmofi huno ateʼnisigeno maiʼnegaiye, huʼa huʼnae. Ilaisaʼmo hapa painoʼaeʼmo, Haʼao, huno, Lapakaemo mago vayaʼmo alita apategeʼa oʼviyo, huno hapa paiʼniye. 
2KI.2.17	Hapa paiʼniyaʼmonanafa apakaemo lusi kava huʼa lokiya gefatiʼmo ge huʼa afi geʼnayaʼmofeʼmo Ilaisaʼmo avagage huʼnigenoʼaeʼmo, Afaʼa alita apategeʼa viyo, huno hapa paiʼniye. Hapa paiʼnigeʼa apakaemo lokiyaʼapimo haneʼniya fifitiʼa vayaʼmo aliʼa apateʼnageʼa uʼa Ilaiyafeʼmo loleʼe magoʼe afinaʼmo kahauya huʼnayaʼmonanafa oʼageʼnae. 
2KI.2.18	Ilaisaʼmo Yeliko taonifiʼmo maiʼnigeʼa apakaemo halate atagineʼa eʼnagenoʼaeʼmo agaemo hapa painoʼaeʼmo, Nagaemo na agufa yane, huʼna lapa paiʼnove, huno hapa paiʼniye.
2KI.2.19	Ilaisaʼmo Yeliko taonifiʼmo maiʼnigeʼapaeʼmo ani taonifi vayaʼmogimo eʼa ha paiʼapaeʼmo, Ala vekae, huʼa, ago, huʼa, mani taonimo alagepa taonimo haneʼniyaʼmonanafa aniʼmoʼa alagi kanale osuʼnigeʼa mafaʼnemo aliʼa apateʼnageʼapaeʼmo aigu nopilagatikeʼmo nefaliye, huʼa ha paiʼnageno 
2KI.2.20	agaemo hunoʼaeʼmo, Lapakaemo uta mago saufa yuvapamo alita mago hagemo alita maletetapa alinita eyo. Inagi apakaemo aliniʼa eʼnae. 
2KI.2.21	Ilaisaʼmo yuvapamo alinino uno haino ani alupiʼmo hagemo yaga neʼaunoʼaeʼmo ina gemo hunoʼaeʼmo, Ala kava neʼmoʼa ina ge huno huʼniye. Mani aniʼmo aliʼna alagepa huʼna ateʼnove. Inagi mani aniʼmoʼa magoʼe huno vayaʼmo ohapaege aʼne anagaʼmo mafaʼne aliʼa apatesayafeʼmo alino hosu huno oʼapatege hugiye. 
2KI.2.22	Ilaisaʼmo huʼniya agufa kavaʼmo huno aniʼmo afaʼa alagepa huno haneme haneme eno hemeniʼeʼmo afaʼa haneʼniye.
2KI.2.24	Huʼnagenoʼaeʼmo Ilaisaʼmo aino afe leno lokiya auluʼmo apaketenoʼaeʼmo Ala kava neʼmo agiʼaletiʼmo lifana huno apateʼnigeʼanaeʼmo lole a meyalaʼmo yahaofilagatiʼmo malage huʼana eʼana ani foti tuʼa neya mafaʼne anagaʼmo apakufamo hanige atalagauge huʼnaʼae. 
2KI.2.25	Inagi Ilaisaʼmo ani haopalegatiʼmo ataleno uno Kamo avemo alino ataleno halate Sameliya taonifiʼmo uno maiʼniye.
2KI.3.1	Yihosafatiʼmo Yuta vayaʼmogi kini vekamo eitiniʼa kafugamo maiʼnigenoʼaeʼmo Yiholamuʼmo Ehapi mafaʼnemoʼmo Isaleli vayaʼmogi kini vekamo hamaletenoʼaeʼmo Sameliya taonifiʼmo tuolofuʼa kafugamo yagaino apateʼniye. 
2KI.3.2	Yiholamuʼmo Ala kava neʼmo aulagaleʼmo hosu kavaʼmo huʼniyaʼmonanafa agaemo ita afoʼalaʼmoganimo huʼnaʼa agufa hosu kavaʼmo alagi osuʼniye. Haʼao. Agaemo afoʼamoʼmo Meyotefeʼmo mono hisayafeʼmo aote posimo alo huʼniya posimo alino ataleʼniye. 
2KI.3.3	Ataleʼniyaʼmonanafa agaemo kini vekamo Yelomovamuʼmo Nimati mafaʼnemoʼmo Isaleli vayaʼmogimo hosu kavaʼmo hisayafeʼmo aino apavayu hulino eʼniya agufa hosu kavaʼmo oʼataleʼnifa magoʼe huno huʼniye. 
2KI.3.4	Movapu vayaʼmogi kini vekamo Misaʼmo asole sipisipi anagaʼamo maiʼniye. Agaemo Isaleli kini vekamo aiyafiʼmo maiʼniyaʼmofeʼmo muki kafugaʼae kafugaʼaeʼmo agaemo Isaleli kini vekamo vani hataleti tauseniʼa aikeli sipisipigi vani hataleti tauseniʼa ve sipisipigi vani hataleti tauseniʼa ve sipisipimogi apayokaʼmo lagauʼniya apayokaʼenagi huno amiʼniye. 
2KI.3.5	Aminiyaʼmonanafa Isaleli kini vekamo Ehapiʼmo faliʼnigenoʼaeʼmo Misaʼmo Isaleli vayaʼmogi saufa kini vekamo gemo oʼafino magoʼe huno ani takesimo oʼamiʼniye.
2KI.3.6	Inagi kini vekamo Yiholamuʼmo Sameliya taonifatiʼmo ataleno muki Isaleli ati vayaʼamo apavaleno alino anupa huʼniye. 
2KI.3.7	Agaemo Yuta kini vekamo Yihosafatitegamo ina ge huno ge huno atalegeno uʼniye. Movapu kini vekamoʼmo nagaetegamo ge oʼafi kavaʼmo huʼniye. Movapu vayaʼeʼmo kamemo hisuvategamo nagaeʼeʼmo magokepiʼmo egetaʼa utaʼa kame huguʼafiye. Yihosafatiʼmo geʼaleʼmo aeno atagaina hunoʼaeʼmo, Nagaemo uʼna haiguve. Kame hisunafeʼmo nagaemo kagaekana huʼna maige vayaʼnimo vayakagana huʼa maige hosi anagaʼnimo hosi anagakagana huʼa maige huʼnae. 
2KI.3.8	Lagaemo haiya kateʼmo akame huta uta kame hugune, huno ge huno afi geʼnigenoʼaeʼmo, Lagaemo Inomu kaʼme kotega kateʼmo akame huta ugune, huno ha paiʼniye. 
2KI.3.9	Inagi Isaleli kini vekamo Yiholamuʼagi Yuta kini vekagi Inomu kini vekagi huʼa ati vayaʼapimo apavaleteʼa uʼnae. Apakaemo ani kaʼmo aiʼa vego huʼa seveniʼa afinaʼmo uʼnagenoʼaeʼmo ati vayaʼe apakame huʼa uʼnaya afu anagaʼmogiʼeʼmo nesaya aniʼmo ohaneʼniye. 
2KI.3.10	Isaleli kini vekamoʼmo hunoʼaeʼmo, Vae, huno, Ala kava neʼmoʼa lagaemo loleʼe magoʼe kini vayaʼmo lavaleno alino anupa huno lateʼniyanageno lavaleno Movapu vayaʼai apayapiʼmo apamigiye, huno huʼniye. 
2KI.3.11	Huʼniyaʼmonanafa Yihosafatiʼmo Yiholamufeʼmo ina ge huno ge huno afi geʼniye. Magoke vekamo Ala kava netegati gemo alinineno aeno hakalo nehiya vekamo oʼmaiʼnifiye. Inagi maiʼnisiyaʼmoʼmo lagaemo agaefeʼmo ha paisunageno agaemo Ala kava nefeʼmo ge huno afi gegaiye. Isaleli kini vekamo mago aliʼyaʼamo neʼaliya vekamoʼmo geʼaleʼmo aeno atagaina hunoʼaeʼmo, Ilaisaʼmo Sefati mafaʼnemo maiʼniye. Hogoteno Ilaiya aliʼyaʼamo neʼaliya vekamo maiʼniye, huno ha paiʼnigeno 
2KI.3.12	Yihosafatiʼmo afiteno hunoʼaeʼmo, Ala kava neʼmo geʼamo agaiʼaʼeʼmo haneʼniye, huno huʼniyaʼmofeʼmo Isaleli kini vekagi Yihosafatiʼagi Inomu kini vekagi huʼa Ilaisategamo uʼa lamiʼnae.
2KI.3.14	Inagi Ilaisaʼmo hunoʼaeʼmo, Nagaemo lama gemo huʼnaeʼmo, Ala kava neʼmoʼa muki vayaʼaiteʼmo yagaino neʼapateya vekamo aulagaleʼmo alagi he tiʼna maiʼnova Gotiʼa maiʼniye, huʼna lama gemo huʼnova kava huʼnaeʼmo, Nagaemo Yuta kini vekamo Yihosafatifeʼmo alagepa huʼna nagesamo oʼafiʼnovesinana okagege aiʼna afe leʼna okagege huʼnovesine. 
2KI.3.15	Osuʼnovesinaʼmonanafa lapakaemo uta mago apayatetiʼmo ame aliʼnageno age aiʼniya kavateʼmo alagepa huno ageʼnisiya vekamo avalelita eyo, huno hapa paiʼniye. Inagi ani vekamo eno apayatetiʼmo ame aliʼnageno age aiʼnigeno Ala kava neʼmoʼa Ilaisa agufaleʼmo ayaʼmo maleno ateʼniye. 
2KI.3.16	Inagi Ilaisaʼmo hapa painoʼaeʼmo, Ala kava neʼmoʼa hunoʼaeʼmo, Lapakaemo ani kagoʼmu koteʼmo asole ani kaʼmo valiyo, huno huʼniye. 
2KI.3.17	Ani kavatefeʼmo Ala kava neʼmoʼa hunoʼaeʼmo, Lapakaemo yasimofi koʼmofi hutapa oʼagegayaʼmonanafa ani kagoʼmu koteʼmo ani yapiʼmo aniʼmo maleno havai tegaiyaʼmofeʼmo lapakaegi pulumaka anagatapigi muki alu afu anagatapigi huʼa afaʼa negae, huno hapa paiʼniye. 
2KI.3.18	Ilaisaʼmo magoʼe gemo hunoʼaeʼmo, Ala kava neʼmoʼa aniʼmo lapamisiya kavafeʼmo alopa kavane, huno agesamo oʼafiʼniye. Aise yaʼatomo haneʼniyaʼmofeʼmo Ala kava neʼmoʼa Movapu vayaʼmo apavalelineno lapayapiʼmo apategaiye. 
2KI.3.19	Lapakaemo muki kanale taonifiʼe muki lokiya yafa kegiʼyamo haneʼniya taonifiʼeʼmo kamemo hutetapa ani taonimo aligae. Lapakaemo muki kanale yosaʼapimo heʼya aige muki ani keli kotuʼapileʼmo aeta akani malege muki alagepa mopaʼaleʼmo yafaʼmo alita yaga au maleʼnisageʼa apakaemo magoʼe huʼa hoyamo aliʼa oʼvaige hugae, huno hapa paiʼniye.
2KI.3.21	Muki Movapu vayaʼmogimo afiʼapaeʼmo ani vayaʼmo loleʼe magoʼe kini vayaʼmogimo apakaeʼeʼmo kamemo hisayafeʼmo eʼnae, huʼa huʼnaya gemo ago afiʼnae. Afiteʼapaeʼmo afaʼa kamemo hisayafeʼmo kame hisaya neya vayaʼe alopa vayaʼeʼmo koʼapimo atupaleʼmo eʼa aliʼa anupa huʼa maiʼnae. 
2KI.3.22	Egaʼamo netepiʼmo Movapu vayaʼmo he tiʼnageno yegemoʼmo aeno ha leʼniya yaʼmoʼa aniteʼmo aeʼnigenoʼaeʼmo aniʼmoʼa lusi kava huno haesaʼageʼmo huteno kolakana huʼnigeʼa ageʼnae. 
2KI.3.23	Ageteʼapaeʼmo, ageyo, huʼa, kolaʼageʼmo huʼniye. Kini vayaʼmo apakaiʼapi apakaiʼapimo kamitimo apamagiʼnae. Movapu vayaʼmogitapae, huʼa, Hemenimo uta seli noʼapimo haneʼniya yatetiʼmo muki yaʼapimo aligune. 
2KI.3.24	Inagi apakaemo Isaleli vayaʼmogi seli notegamo uʼa avaʼyi huʼnageʼapaeʼmo Isaleli vayaʼmo he tiʼa Movapu vayaʼeʼmo kamemo huteʼa alagi apavegala aeʼa kamitimo hapaeli hapaeliʼa Movapu koteʼmo uʼa haiʼnae. 
2KI.3.25	Apakaemo muki taoniʼapimo aliʼa hosu huʼa atalege muki Isaleli vayaʼmogimo alagepa mopaʼapileʼmo yafaʼmo aliʼa yaga auʼnageno yafaʼmoʼa mopamo aeno ati kaeno atalege muki ani keli kotuʼapimo avayaleʼmo aeʼa akani malege muki kanale yosaʼapimo heʼya aiʼa atalege huʼnae. Movapu vayaʼmogi alopa taoniʼapimo Ki Halaseti taonimo afaʼa haneʼnigeʼa katipila atiletiʼmo nehaya ati vayaʼmogimo uʼa ani taonileʼmo faiʼa vego huʼneʼa kamemo huʼnae.
2KI.3.26	Movapu kini vekamoʼmo apakeʼniyana ani kame vayaʼnimogimo aeʼa naga segae, huno ageʼniyaʼmofeʼmo agaemo naipemo aliʼneʼa lusi kava huʼa kame nehaya ati vayaʼmo seveni hataletiʼamo apavaleʼnigeʼa apakaemo taonifatiʼmo ataleʼa apaune hetaleʼa Inomu kini vekalegamo ugefeʼmo amalageka huʼnayaʼmonanafa afaʼa visaya agufa kavaʼmo osuʼniye. 
2KI.3.27	Inagi Movapu kini vekamo falisigenoʼaeʼmo agae aimuʼyaleʼmo maisiya yege mafaʼneʼamo kamitimo amagino Movapu vayaʼmogi gotiʼapimoʼmo atafiʼmo alagi leno saga lisiya ofalinimo taonile yafa kegiʼyaleʼmo huʼniye. Apakaemo Isaleli vayaʼaifeʼmo lusi kava huʼa apaipamo leʼa apateʼnageʼapaeʼmo ataleʼa koʼapilegamo halate uʼnae.
2KI.4.2	Ilaisaʼmo ani gemo afitenoʼaeʼmo ha painoʼaeʼmo, Nagaemo haiya agufa kavaʼmo huʼna kaha maegauve. Kagae nopiʼmo mago na agufa yakamo haneʼniye, huno ge huno afi geʼnigenoʼaeʼmo, Nagaemo mago samofiʼmo olivi uvelitogeʼmo alagi haneʼniye. Alu yaʼnimo ohaneʼniye, huno ha paiʼniye. 
2KI.4.3+2KI.4.4	Inagi agaemo hunoʼaeʼmo, Uka muki kahaopaleʼmo maiʼnaya vayaʼaifeʼmo afaʼa haneʼnisiya samoeʼmo ge huka apafigeʼa samoʼapimo kamiyo. Magoke magoke samomo oʼalitapa asole samomo aliyo. Ani asole samomo nokafiʼmo alinika uka haiteka kitamo kiyo. Kagaeʼe mafaʼnekalaʼeʼmo ani asole samofiʼmo haneʼniya uvelimo alita samofiʼmo lakiyo. Lakika havaitetekaeʼmo mago haopaleʼmo malo, huno ha paiʼniye. 
2KI.4.5	Agaemo atalenuno haopaleʼmo maiʼnaya vayaʼaitegatiʼmo samomo aliteno alinino agaeʼe mafaʼneʼalaʼeʼmo nopiʼmo uʼa haiteʼa kitamo kiʼniye. Mafaʼneʼalaʼmoganimo samomo aliniʼana agaetegamo eʼnaʼageno ani samofiʼmo uvelimo lakiʼniye. 
2KI.4.6	A kanomoʼmo muki samoʼafiʼmo ago lakino havaitetenoʼaeʼmo agaemo mago mafaʼneʼaeʼmo ha painoʼaeʼmo, alu samomo alinika eno, huno huʼnigenoʼaeʼmo, Muki samoʼafiʼmo ago havaiteʼniye, huno ha paiʼniye. Inagi ani afinaʼatomo uvelimo magoʼe huno afole oʼaiʼniye. 
2KI.4.7	Inagi a kanomoʼmo uno Goti vekaʼamo Ilaisafeʼmo ha paiʼnigeno Ilaisaʼmo ha painoʼaeʼmo, Kagaemo uka ani uvelimo maketi huteka monimo alika anonakalefeʼmo amiyo. Amiganaʼmonanafa mago atupa moniʼakamo afaʼa hanesigetapa kagaikaʼe mafaʼnekalaʼeʼmo ani moniletiʼmo afaʼa maisayafeʼmo miya faitetapa afaʼa maigae.
2KI.4.9	Mago afinaʼmo ani a kanomoʼmo anauʼamofeʼmo ha painoʼaeʼmo, Afiyo, huno, nagaemo ago ageʼnovana muki afinaʼmo notiʼalegamo neʼeya vekamo agaemo aote vekamo Goti vekaʼamo maiʼnigeʼna ageʼnove. 
2KI.4.10	Kahao ke hovanagi laʼagaemo mago havaesiya yaʼmo lagae nopiʼmo anaga agotofulegamo ategauʼae. Ani anaga agotofulega nopiʼmo aeʼa hanagi maleʼnaya yapiʼmo hipagi hiʼyalamunagi siyagi lamugi hutaʼa malegauʼae. Ani vekamo esiya afinaʼmo inagi agaemo ani anaga agotofulega nopiʼmo maigiye, huno ha paiʼniye. 
2KI.4.11	Mago afinaʼmo Ilaisaʼmo halate enoʼaeʼmo ani anaga agotofule aeʼa hanagi maleʼnaya yapilaga uno haino hipaʼaleʼmo havaeʼniye. 
2KI.4.12	Agaemo maino hakaleʼnenoʼaeʼmo aliʼyaʼamo neʼaliya vekamo Geheyaifeʼmo ha painoʼaeʼmo, Ani Sunemi a kanoeʼmo keya aegeno eno, huno huʼnigenoʼaeʼmo ge hunigeno ani a kanomo eno aulagaleʼmo he tino maiʼniye. 
2KI.4.13	Inagi Ilaisaʼmo Geheyaifeʼmo ha painoʼaeʼmo, Ani a kanoeʼmo ina ge huka ge huka afi go. Kagaemo ani lusi aliʼyaʼmo aliteka laʼagaemo alagepa huka laʼaha maeʼnane. Ilaisaʼmo haiya kava huno kaha maegaiye. Agaemo uno kini vekamofi ami vayaʼaiteʼmo yagaino apateʼniya vekamofi huno mago kanale kavaʼmo kagaetegamo hisiyafeʼmo ge huno afi gesifiye, huka ge huka afi go. Inagi Geheyaiʼmo uno ani a kanoeʼmo ge huno afi geʼnigenoʼaeʼmo a kanomoʼmo hunoʼaeʼmo, Haʼao, huno, Nagaemo vayaʼnimogi folagapiʼmo kanale huʼna maiʼnove, huno ha paiteno ataleno uʼniye. 
2KI.4.14	Ilaisaʼmo ha painoʼaeʼmo, Ani gemo huʼniyaʼmonanafa agaetegamo na agufa kavaʼmo huguve, huno huʼnigeno Geheyaiʼmo hunoʼaeʼmo, Agaemo mafaʼneʼamo oʼmaiʼnigeno anauʼamoʼmo ago kosuna leʼniye. 
2KI.4.15	Inagi Ilaisaʼmo Geheyaifeʼmo ha painoʼaeʼmo, Ani a kanoeʼmo ha paigeno eno. Geheyaiʼmo ha paiʼnigeno eno Ilaisa kipateʼmo he tiʼniye. 
2KI.4.16	Ilaisaʼmo a kanoeʼmo ina gemo huno ha painoʼaeʼmo, Henaga kafugamo mani agufa kaileʼmo ve mafaʼnekamo anu kigane, huno ha paiʼnigeno, Haʼao, huno, Ala vekaʼnimogae, Goti vekaʼamogae, huno, nagaefeʼmo aigofe gemo osuvo, huno ha paiʼniye. 
2KI.4.17	Ha paiʼniyaʼmonanafa ani a kanomo aipaguʼeʼmo maiteno henaga kafugamo lekana pai maleʼniya kaileʼmo Ilaisaʼmo huʼniya agufa kavaʼmo huno ve mafaʼnemo alino ateʼniye. 
2KI.4.18	Mafaʼnemo kosino alopa hegekana nehunoʼaeʼmo mago afinaʼmo agaemo afoʼamotegamo uʼniye. Afoʼamoʼmo vitimo nehatagaya aliʼyaʼmo neʼaliya vayaʼeʼmo hoyafiʼmo maiʼniye. 
2KI.4.19	Mafaʼnemoʼmo afoʼamofeʼmo hunoʼaeʼmo, Nagenopae, nagenopae, huno huʼnigeno afoʼamoʼmo mago aliʼyaʼamo neʼaliya vekaeʼmo ha painoʼaeʼmo, Ani mafaʼnemo avalelika itaʼamotegamo uvo, huno ha paiʼniye. 
2KI.4.20	Agaemo avalelino itaʼamotegamo uʼnigeno mafaʼnemo itaʼamo aluteʼmo havaeno maime uno feluga kukuʼmo faliʼniye. 
2KI.4.21	Inagi itaʼamoʼmo ani mafaʼnemo agufaʼamo anagamo alinino uno haino Goti vekaʼamo hipaleʼmo maleteno kumategamo uno lamiteno kitamo ki maleʼniye. 
2KI.4.22	Agaemo anauʼamofeʼmo keya aeno ge hunoʼaeʼmo, Kahao ke hovanagi nagaemo malage huʼna uʼna Goti vekaʼamo ageteʼna atagineʼna esuvafeʼmo mago aliʼyaʼmo neʼaliya vekaeʼmo ha paigenoʼa nokimo avalelino nagaetegamo eno, huno huʼnigenoʼaeʼmo. 
2KI.4.23	Anauʼamoʼmo hunoʼaeʼmo, Na agufa kava higekaeʼmo hemenimo visanafeʼmo nehane. Hemenimo Sapati afinaʼmofi saufa kaimo alopa hopa afinaʼmofi huno afole oʼaiʼniye, huno huʼnigenoʼaeʼmo, Kanalenagi, maiʼnegeʼnao, huno huʼniye. 
2KI.4.24	Aliʼyaʼmo neʼaliya vekamoʼmo a kanomo fai maisiya yaʼmo nokileʼmo maleʼnigeno a kanomoʼmo ha painoʼaeʼmo, Lagaemo utaeʼmo nokimoʼmo malage huno visiya kavaʼmo kagaemo huvo. Vase huka uvo, huʼna osisuvana malage huta ugune, huno ha paiʼniye. 
2KI.4.25	Inagi a kanoʼe aliʼyaʼmo neʼaliya vekaʼeʼmo Kamo avefiʼmo Goti vekaʼalegamo uʼnaʼae. Anakaemo afagiʼaleʼmo neʼaʼagenoʼaeʼmo Ilaisaʼmo anaketenoʼaeʼmo aliʼyaʼamo neʼaliya vekamo Geheyaifeʼmo ha painoʼaeʼmo, Ago, huno, Ani Sunemi a kanomo neʼe. 
2KI.4.26	Kahao ke hovanagi kagaemo agaetegamo nagu nagu hukuka agetekaeʼmo, Alagepa huka maiʼnapiye. Anaukamoʼmo afaʼa maiʼnifiye. Mafaʼnekamo afaʼa maiʼnifiye, huka ge huka afi go, huno ha paiʼnigeno Geheyaiʼmo uno ani ge huno afi geʼnigenoʼaeʼmo a kanomoʼmo afaʼa maiʼnone, huno ha paiʼniye. 
2KI.4.27	Ha paiʼniyaʼmonanafa a kanomo eno aveleʼmo Goti vekaʼalegamo avaʼyi hutenoʼaeʼmo ape huno maiʼneno Ilaisa aiyaleʼmo atafauʼniye. Geheyaiʼmo agaetegamo eno aiyaleʼmo oʼatafausiyafeʼmo aiseʼamo alino agoʼya faisiyafeʼmo huʼnigenoʼaeʼmo Goti vekaʼamoʼmo hunoʼaeʼmo, Afaʼa ato. Agupi mafanemoʼmo lusi kana yaʼmo aliʼniyaʼmonanafa Ala kava neʼmoʼa naha opaino alino fala kiʼniye. 
2KI.4.28	Inagi a kanomoʼmo hunoʼaeʼmo, Nagaemo Ala vekaʼnimogaeʼmo, ve mafaʼnemo namiyo, huʼna kaha paiʼnofiye. Humi oʼnato, huʼna kaha opaiʼnofiye. 
2KI.4.29	Ilaisaʼmo ani gemo afitenoʼaeʼmo Geheyaifeʼmo ha painoʼaeʼmo, Kagaemo alo huka hayopa kayoʼnimo aliteka Sunemi taonifilagamo malage huka uvo. Mago vekamo agetekaeʼmo he tika maiʼnekaeʼmo alagi ge oʼamamao. Mago vekamoʼmo ge kamamaesigekaeʼmo geʼaleʼmo aeka atagaina huka ge osuvo. Kagaemo alagi ani a kanomo noteʼmo uka hayopa kayoʼnimo ani mafaʼneʼamo augosafiʼmo malo, huno ha paiʼniyaʼmonanafa. 
2KI.4.30	Mafaʼnemo itaʼamoʼmo Ilaisafeʼmo ha painoʼaeʼmo, Hemenimo Ala kava neʼmo afaʼa maiʼnigeka kagaemo afaʼa maiʼnane, huʼna alagi lama gemo huʼnaeʼmo, Kataleʼna oʼuguve, huʼna lama gemo nehuve, huno ha paiʼniyaʼmofeʼmo Ilaisaʼmo he tino a kanomo akame huno uʼniye. 
2KI.4.31	Geheyaiʼmo hogoteno uno Ilaisa hayopa kayoʼmo ani mafaʼnemo augosafiʼmo maleʼniyaʼmonanafa gemo oʼafige ge osuge huʼniye. Afole oʼaiʼniyaʼmofeʼmo Geheyaiʼmo ataleno Ilaisategamo uno fotu hutenoʼaeʼmo ina ge huno ha paiʼniye. Mafaʼnemo he otiʼniye, huno huʼniye. 
2KI.4.32	Inagi apakaemo noteʼmo uʼa avaʼyi huteʼapaeʼmo Ilaisaʼmo uno anaga agotofulega noʼmo kipatetiʼmo ageyana ani mafaʼnemo agufaʼamo hipaleʼmo haneʼnigeno ageʼniye. 
2KI.4.33	Ageʼniyaʼmofeʼmo uno haiteno kitamo ki maleʼneno Ala kava nefeʼmo nunumuʼmo huʼniye. 
2KI.4.34	Agaemo hipaleʼmo uno haino mafaʼne kanomo agufaleʼmo ape huno maiʼnenoʼaeʼmo avayagi aulagagi ayatalanagi huno mafaʼne kanomo avayafinagi aulagalenagi ayatalatenagi huno maleʼniye. Ilaisaʼmo ani kavaʼmo huʼnigenoʼaeʼmo mafaʼne kanomo agufaletiʼmo aiseʼamo amuko huʼniye. 
2KI.4.35	Inagi Ilaisaʼmo hipaletiʼmo ataleno ani anaga nopiʼmo uneno huteno halate hipaleʼmo uno haino mafaʼne kanoleʼmo halate ape huʼnigeno mafaʼne kanomoʼmo seveniʼa afinaʼmo katamu huteno aulagamo ageno ayakeʼniye. 
2KI.4.36	Ilaisaʼmo Geheyaifeʼmo ina gemo huno ha painoʼaeʼmo, Kagaemo uka mafaʼne kanomo itaʼamofeʼmo ha paigeno eno. Inagi Geheyaiʼmo ani kavaʼmo huʼnigenoʼaeʼmo ani a kanomo eno haineno anaga agotofulega nopiʼmo uno haiʼnigeno Ilaisaʼmo ha painoʼaeʼmo, Mafaʼnekamo afaʼa avalegane, huno huʼniye. 
2KI.4.37	Inagi a kanomo uno haino Ilaisa haopaleʼmo aiyafiʼmo aleʼyamo faiʼneno ape huteno he tino mafaʼneʼamo avalelino uno lamiʼniye.
2KI.4.38	Isaleli kotegamo mago hosu afinaʼmo afole aiʼnigeʼapaeʼmo vayaʼmo neʼyafeʼmo kafu huʼnae. Ani afinaʼmo Ilaisaʼmo halate uno Giligali taonifiʼmo maiʼniye. Mago afinaʼmo mago Gotitegati gemo aliniʼeʼa aeʼa hakalo nehaya vayaʼmo Ilaisa aulagaleʼmo itopaleʼmo maiʼnageno Ilaisaʼmo aliʼyaʼamo neʼaliya vekaeʼmo ha painoʼaeʼmo, Alopa samomo alika ani Goti gemo aliniʼeʼa aeʼa hakalo nehaya vayaʼmogi supumo kao. 
2KI.4.39	Ani vayapatiʼmo mago vekamoʼmo uno supuʼeʼmo kaesiya hagomupaeʼmo kahauya huʼniyaʼmonanafa afela konogeʼmo agetenoʼaeʼmo lagino kenaʼafiʼmo maleno havaiteʼniye. Agaemo alinineno lagauno lagauno supufiʼmo ateʼniye. Ateʼniyaʼmonanafa oʼageʼnaya yaʼmo haneʼniye. 
2KI.4.40	Supumo ago leʼnigeʼapaeʼmo inagi apakaemo nesayafeʼmo hatiʼa yuvapaʼapifiʼmo maleʼnae. Apakaemo neʼneʼapaeʼmo, Goti vekaʼamogae, huʼa, samofiʼmo haneʼniya neʼyaʼmo nesunana faligunanageta afaʼa oʼnegaune, huʼa huteʼa oʼneʼnae. 
2KI.4.41	Inagi Ilaisaʼmo hapa painoʼaeʼmo, mago vitiletiʼmo alo huʼnaya falaovamo aliniteyo, huno hapa paiʼnigeʼa aliniʼa eʼnagenoʼaeʼmo Ilaisaʼmo alino samofiʼmo yaga autenoʼaeʼmo, Supumo hatika muki vayaʼaina apamiyo, huno ha paiʼnigeno samofi supumo afaʼa haneʼnigeʼa neʼnae.
2KI.4.43	aliʼyaʼamo neʼaliya vekamoʼmo hunoʼaeʼmo, Ae, huno, mani aise neʼyaʼatomo vani hataletiʼa vayaʼmo apamisufiye kanale osugiye, huno huʼnigeno Ilaisaʼmo halate ha painoʼaeʼmo, Muki vayaʼmo nesayafeʼmo alika apamiyo. Ala kava neʼmoʼa naha painoʼaeʼmo, Mukiʼamogimo nesagenoʼaeʼmo atupa neʼyaʼamo afaʼageʼmo hanegaiye, huno naha paiʼniyaʼmofeʼmae, huno ha paiʼniye. 
2KI.4.44	Inagi aliʼyaʼamo neʼaliya vekamoʼmo muki vayaʼaina apamiʼnigeʼa neʼnageno apamu huʼnigeno Ala kava neʼmoʼa huʼniya agufa kavaʼmo huno atupa neʼyaʼamo afaʼa haneʼniye.
2KI.5.2	Mago afinaʼmo mago Siliya ati vayaʼmo kame hisayafeʼmo Isaleli kotegamo uteʼa Isaleli a mafaʼnemo atafauʼa avaleliʼa Siliya kotegamo eʼnageno Nemani aʼmo aliʼyaʼamo aliʼniye. 
2KI.5.3	Agaemo Nemani a kanoeʼmo ha painoʼaeʼmo, Gotitegati gemo alinineno aeno hakalo nehiya vekamo Sameliya taonifiʼmo maiʼniye. Ani Goti vekaʼamoʼmo anaukamo kaitaʼamo afaʼa alino hageno ategaiyaʼmofeʼmo kanalenageno anaukamoʼmo agaetegamo afaʼa ugiye. 
2KI.5.4	Inagi Nemaniʼmo ani gemo afitenoʼaeʼmo uno kini vekaeʼmo ha paiʼniye. Ani Isaleli a mafaʼnemoʼmo huʼniya gemo ha paiʼnigenoʼaeʼmo 
2KI.5.5	Siliya kini vekamoʼmo agaefeʼmo ha painoʼaeʼmo, He, kanalene. Mago avoʼmo kaeʼna kamisugeka alinika uka Isaleli kini vekamo amigane, huno ha paiʼniyaʼmofeʼmo Nemaniʼmo tali hataleti tauseni kina siluvagi sigisiti kilo goligi alagepa kukena yaʼmo naya loleʼalanagi huno aliteno Sameliya taonifiʼmo alinino uʼniye. 
2KI.5.6	Agaemo ani Siliya kini vekamoʼmo kaeʼniya avoʼmo alininuno Isaleli kini vekamo amiʼniye. Ani avopiʼmo hunoʼaeʼmo, Nagaemo aliʼyaʼnimo neʼaliya vekamo Nemaniʼmo lepolosi kaitaʼmo alagi alika hageka atesanafeʼmo kagaetegamo aliʼna ateʼnogeno uʼniye. 
2KI.5.7	Isaleli kini vekamoʼmo ani avopiʼmo lekana paitenoʼaeʼmo kukena yaʼamo alino apake aitenoʼaeʼmo, Vae, na agufa kavaʼmo higenoʼaeʼmo Siliya kini vekamoʼmo nagaemo ani vekamo lepolosi kaitaʼamo aliʼna hageʼna atesuvafeʼmo ge huno atalegeno eʼniye. Nagaemo Gotiʼnamo maiʼnogeno lokiyaʼnimo haneʼninageʼna vayaʼmo afaʼa maisaya kavaʼmo huge vayaʼmo falisaya kavaʼmo huge hisufiye. Nagaemo afiʼnovana agaemo nagaemo kamemo nahaesiya kafeʼmo kahauya huʼnegaiye, huno huʼniye. 
2KI.5.8	Inagi Goti vekaʼamo Ilaisaʼmo kini vekamo kukena yaʼamo alino apake aiʼniya gemo afitenoʼaeʼmo Ilaisaʼmo kini vekalegamo ina ge huno ge huno atalegeno uʼniye. Kagaemo na agufa kavaʼmo higekaeʼmo kukena yakamo alika apake aiʼnane. Kahaoke hovanagi ani vekamo alika ategeno nagaetegamo esigeʼna nagaemo aliʼna avelisugeno mago Gotitegati gemo alinineno aeno hakalo nehiya vekamo Isaleli kotegamo maiʼniye, huno hugiye. 
2KI.5.9	Inagi Nemaniʼmo talalaʼafiʼmo uʼniye. Vayaʼagi hosigi huʼa magokepiʼmo uʼa Ilaisa no kipateʼmo avaʼyi huʼnae. 
2KI.5.10	Ilaisaʼmo mago vekamo alino ateʼnigeno uno Nemanifeʼmo ha painoʼaeʼmo, Kagaemo uka Yoneni anipiʼmo seveniʼa kanaleʼmo aniʼmo falegenoʼa kaitakamo kahagesigeno afa kagufamo alino ha maleno, huno ha paiʼniye. 
2KI.5.11	Nemaniʼmo ani gemo afitenoʼaeʼmo lusi kava huno aipamo leʼnigeno agaemo Ilaisa notetiʼmo ataleno uʼniye. Agaemo hunoʼaeʼmo, Nagaemo nagesamo afiʼnaeʼmo, Agaemo emineno kumatetiʼmo nagetenoʼaeʼmo Ala kava neʼmo Gotiʼamofeʼmo nunumuʼmo huteno lepolosi yaʼmo nahauʼniya nahaopaleʼmo ayaʼmo alininuteno eteno huteno alino nahateno nategaiye, huno huʼniye. 
2KI.5.12	Namasakasi kotega Emana aniʼmoʼe Fapa aniʼmoʼeʼmo muki Isaleli kotega aniʼmo ago aeno aga seʼniye. Nagaemo ani lole anitalapiʼmo aniʼmo faleteʼna alagepa huʼna oʼmaigufiye, huno huteno lusi kava huno aipamo leʼnigeno ataleno uʼniye. 
2KI.5.13	Inagi Nemani aliʼyaʼamo neʼaliya vayaʼmogi uʼa haopaletiʼmo agaefeʼmo huʼapaeʼmo, Afotimogae, huʼa, Gotitegati gemo alinineno aeno hakalo nehisiya vekamoʼmo alagi lokiya kavaʼmo huvo, huno kaha paiʼniyesinana afaʼa huʼnanesine. Agaemo kagaefeʼmo aniʼageʼmo falo, huno kaha paiʼniya kavaʼmo afaʼa akame huka hisana agufa gemo kaha paiʼniyanagi huvo, huʼa ha paiʼnae. 
2KI.5.14	Inagi Nemaniʼmo geʼapimo afiteno uno Yoneni anipiʼmo Goti vekaʼamoʼmo huʼniya agufa kavaʼmo huno seveniʼa kanaleʼmo anipiʼmo nukuma neʼnigenoʼaeʼmo lepolosi kaitaʼamo alagi ago hageʼniye. Agufamo kanale agufamo saufa mafaʼnemo agufagana agufamo alino hamaleʼniye.
2KI.5.16	Ilaisaʼmo geʼaleʼmo ina ge huno aeno atagaina hunoʼaeʼmo, Ala kava neʼmo aulagaleʼmo alagi he tiʼna maiʼnova Gotiʼa maiʼniye, huʼna alagi lama gemo huʼnaeʼmo, Kagaetetiʼmo mago yaʼmo afaʼa oʼaliguve, huno huʼnigeno Nemaniʼmo Ilaisafeʼmo haʼao, huno, fikumo aliyo, huno lokiya vaino ge huʼniyaʼmonanafa Ilaisaʼmo oʼaliʼniye. 
2KI.5.17	Inagi Nemaniʼmo hunoʼaeʼmo kahao ke hovanagi mago yaʼmo oʼalisanaʼmoʼmo kagaemo afaʼa nategeʼna mago mopamo lole nokilaʼmoganimo alisaʼa agufa mopamo kafiʼna aliguve. Nagaemo koʼnilegamo aliniʼnuʼna mopaletiʼmo Ala kava neʼmo ofalini hiʼyalamuʼmo huteʼna ofalinimo huguve. Nagaemo magoʼe huʼna alu gotigitefeʼmo atamoʼmo alagi leno saga lisiya ofalinimo osuge alu ofalinimo osuge huguve. 
2KI.5.18	Osuguvaʼmonanafa Ala kava neʼmoʼa mago hosu kavaʼnimo alino atalesiyafeʼmo nahauʼniye. Ala vekaʼnimoʼmo uno Limani gotitefeʼmo mono hisiyafeʼmo mono nopiʼmo uno nehaigeʼnaeʼmo nagaemo agaeʼeʼmo magokepi lokaeʼna neʼuve. Kini vekamoʼmo nayateʼmo aliʼnigeʼna nagaeʼeʼmo naleʼyamo faiʼnove. Nagaemo Ala kava neʼmoʼa ani hosu kavaʼnimo alino atalesiyafeʼmo nahauʼniye. Hao ke nehove, huno huʼniye. 
2KI.5.19	Ilaisaʼmo ha painoʼaeʼmo, Kagaemo kaipamoʼmo falu huʼninageka afaʼa uvo, huno ha paiʼnigeno Nemaniʼmo Ilaisaʼmo ataleno uʼniye.
2KI.5.21	Inagi agaemo he tino Nemaniʼmo akame huno neʼvigenoʼaeʼmo Nemaniʼmo ageʼniyana mago vekamo akame huno nagu nagu huno eʼnigeno agetenoʼaeʼmo talalaʼamo atafauno ateʼneno uno lamino kateʼmo maiʼnigeno Geheyiʼmo eʼnigeʼana fotu huʼnaʼae. Nemaniʼmo Geheyifeʼmo hunoʼaeʼmo, Mago kavaʼmo lapakaetegamo afole aiʼnifiye, huno ge huno afi geʼnigenoʼaeʼmo. 
2KI.5.22	Geheyiʼmo hunoʼaeʼmo, Haʼao, lagaemo alagepa huta maiʼnonaʼmonanafa ala vekaʼnimoʼmo alino nateʼnigeʼna eʼnova gemo kagaefeʼmo ina gemo huʼna kaha paigesuve. Hemenitomo Gotitegati gemo aliniʼeʼana aeʼana hakalo nehaʼa vekalaʼmo noʼaleʼmo eʼnaʼae. Anakaemo Ifalemu ave kotegatiʼmo eʼnaʼae. Kahao ke hovanagi kagaemo tali tauseni siluva moniʼe lole kukena yaʼeʼmo anamiyo. 
2KI.5.23	Nemaniʼmo hunoʼaeʼmo, Kahao ke hovanagi, sigisi tauseni siluva monimo aliyo, huno lokiya vaino ge hutenoʼaeʼmo sigisi tauseni siluva monimo lole kutalapiʼmo ku ai maleʼniye. Agaemo lole kukena yaʼeʼmo aliteno ani yaʼmo aliʼyaʼamo neʼaliʼa vekalaʼmo anamiteno Geheyiteʼmo utana hogotetetana alinitana Ilaisa notegamo viʼao, huno hana paiʼniye. 
2KI.5.24	Apakaemo Ilaisa noteʼmo uʼa avaʼyi huteʼapaeʼmo Geheyiʼmo ani yaʼmo aliteno alinino nopiʼmo uno haino maleʼnigeʼana lole vekalaʼmo Nemanitegamo atagineʼana uʼnaʼae. 
2KI.5.25	Anakaemo ago utaʼagenoʼaeʼmo Geheyiʼmo nopiʼmo uno haino Ilaisa aulagaleʼmo he tino maiʼnigeno Ilaisaʼmo ha painoʼaeʼmo, Geheyiyo, huno, Kagaemo haiyategamo uteka eʼnane, huno ge huno afi geʼniye. Geheyiʼmo hunoʼaeʼmo, Aliʼyakamo neʼaluva vekamo mago haopalegamo oʼuʼnove, huno ha paiʼniye. 
2KI.5.26	Ilaisaʼmo ha painoʼaeʼmo, Nauneʼnameʼmoʼa kagaeʼeʼmo magokepiʼmo lokaeno uʼnigeno ani vekamo talalafatiʼmo ataleno emineno kagaeʼeʼmo fotu huʼnaʼageno kageʼniye. Hemenimo monimo alige kukena yaʼmo alige olivi hoyamo alige nofi alaga hoyamo alige sipisipimo apavalege pulumakamo apavalege aliʼyaʼmo neʼaliya ve aʼnemo apavalege hisuna afinaʼmo haneʼnifiye. 
2KI.5.27	Ohaneʼniyaʼmofeʼmo Nemaniteʼmo haneʼniya agufa lepolosi kaitaʼmo kagaeteʼe kaginago vayaʼaiteʼeʼmo muki afinaʼmo haneme haneme ugiye, huno ha paiʼnigeno Geheyiʼmo lepolosi kaitaʼmo hauʼnigeno agufamo alagi alino yaveyaveʼage agufamo hamaleʼnigeno Ilaisategatiʼmo ataleno uʼniye.
2KI.6.2	Kahao ke honanagi, lagaemo afaʼa lategeta uta Yoneni anitegamo yosamo heʼya aiteta mukiʼamogitamo magoke magoke yosamo kofilituta Yoneni ani haigifiʼmo saufa notimo kigune, huʼa ha paiʼnagenoʼaeʼmo, Kanalenagi lapakaemo ani kavaʼmo hiyo, huno hapa paiʼniye. 
2KI.6.3	Ani vayapatiʼmo mago vekamoʼmo hunoʼaeʼmo, Kahao ke honanagi, kagaemo lagaeʼeʼmo magokepiʼmo esanafeʼmo lahauʼniye, huno huʼnigenoʼaeʼmo, Kanalenageʼna lapakaeʼeʼmo magokepiʼmo ugune, huno huʼniye. 
2KI.6.4	Inagi agaemo apakaeʼeʼmo magokepiʼmo uʼnae. Apakaemo uʼa Yoneni aniteʼmo avaʼyi huteʼapaeʼmo aepa faiʼa yosamo heʼya aiʼnae. 
2KI.6.5	Apakaemo aliʼyaʼmo neʼaligenoʼaeʼmo mago vekamo koʼneʼamo aino katino anipiʼmo asagauno aiʼniye. Agaemo alopa gefatiʼmo ge hunoʼaeʼmo, Ala vekae, huno, Vaehae, mago vekamo koʼnemae, huno huʼniye. 
2KI.6.6	Inagi Goti vekaʼamoʼmo hunoʼaeʼmo, Koʼnemo haiya yapiʼmo asagauno aiʼniye, huno ge huno afi geʼnigenoʼaeʼmo koʼnemo asagauno aiʼniya yapiʼmo ave liʼniye. Inagi Ilaisaʼmo mago aise yosamo akopamo heno yageno anipiʼmo yaga auʼnigeno koʼnemo aino anale huteno eno haineʼniye. 
2KI.6.7	Ilaisaʼmo hunoʼaeʼmo, Kagaemo koʼnekamo aliyo, huno huʼnigeno ayaʼmo anipiʼmo atalegeno uno lamiʼnigeno aliʼniye.
2KI.6.9	Hapa paiʼniyaʼmonanafa Goti vekaʼamo Ilaisaʼmo mago gemo avoʼmo kaeno atalegeno Isaleli kini vekalegamo uʼniye. Ani avopiʼmo hunoʼaeʼmo, Ehetapiye, huno, Siliya ami vayaʼmo mani koteʼmo egayaʼmofeʼmo uta hogo osiyo, huno huʼniye. 
2KI.6.10	Inagi Isaleli kini vekamoʼmo ani gemo lekana paino afitenoʼaeʼmo mago vekamo alino ateʼnigeno uno Ilaisaʼmo ha paiʼniya koteʼmo Siliya vayaʼmo apakeʼniye. Ina kava huno Ilaisaʼmo kini vekaeʼmo alu koteʼe alu koteʼeʼmo oʼvisiyafeʼmo ehekae, huno ha paite ha paite huʼniye. 
2KI.6.11	Siliya kini vekamoʼmo ani kavafeʼmo hausoli huʼnigeno agesa alaʼamo afiʼniye. Agaemo yagaiʼa apateʼnaya vayaʼaifeʼmo ina ge huno ge huno apafi geʼniye. Lagae nofi vayapatiʼmo ina laʼmo muki afinaʼaeʼmo Isaleli kini vekamo ha neʼmae. 
2KI.6.12	Mago yagaino apateʼniya vekamoʼmo ha painoʼaeʼmo, O ala kini vekaʼnimogae, huno, lagaepatiʼmo mago vekamoʼmo ani kavaʼmo nosiyaʼmonanafa Ilaisakeʼmo ani Gotitegati gemo alinineno aeno hakalo nehiya vekamoʼmo Isaleli kini vekaeʼmo nehavana yapilagamo nehana gemo ha nepaiye, huno ha paiʼniye. 
2KI.6.13	Inagi kini vekamoʼmo yagaiʼa neʼapataya vayaʼaifeʼmo hapa painoʼaeʼmo, Lapakaemo uta haiya haopalegamo neʼmaifigi kahauya huta ageyo. Nagaemo ati vayaʼnimo aliʼna apatesugeʼa uʼa atafaugae, huno hapa paiʼnigeʼa uʼa kahauya huʼa ageteʼapaeʼmo, Ilaisaʼmo Notani taonifiʼmo maiʼniye, huʼa huʼnae. 
2KI.6.14	Hunayaʼmofeʼmo kini vekamoʼmo asole ati vayaʼmo alino apateʼnigeʼa apakaemo hosiʼapiʼe talalaʼapiʼeʼmo aliniʼa Notani taonifiʼmo haniʼilagamo uʼa avaʼyi huteʼa ani taonileʼmo faiʼa vego huʼnae. 
2KI.6.15	Netepiʼmo Goti vekaʼamo aliʼyaʼamo neʼaliya vekamo nopatiʼmo he tino kumategamo uno lamino apakeyana Siliya ami vayanagi hosigi talalagi huʼa taonileʼmo ago faiʼa vego huʼnageno apakeʼniye. Agaemo uno Ilaisafeʼmo ha painoʼaeʼmo, Ala vekaʼnimogae, huno, Na agufa kavaʼmo hugune. 
2KI.6.16	Ilaisaʼmo geʼaleʼmo aeno atagaina huno ha painoʼaeʼmo, Koli osuvo. Apakaemo asole ati vayaʼmo maiʼnayaʼmonanafa lagaemo magoʼe huʼa asole vayatimo maiʼnae, huno huteno. 
2KI.6.17	Ilaisaʼmo ina gemo huno nunumuʼmo hunoʼaeʼmo, Ala kava nene, huno, Kagaemo ani vekamo aulagamo alika ayakeka ategenoʼa ani huʼnova nofi vayaʼmo apakeno, huno nunumuʼmo huʼnigeno Ala kava neʼmoʼa neya vekamo aulagamo alino ayakeʼnigeno Ilaisaʼmo maiʼniya aveleʼmo atagana huʼa hosi anaganagi talalagi huʼa maiʼa kili paeteʼa Ilaisateʼmo faiʼa vego huʼnageno apakeʼniye. 
2KI.6.18	Inagi Siliya ami vayaʼmogimo Ilaisaʼmo atafausayafeʼmo neʼagenoʼaeʼmo Ilaisaʼmo nunumuʼmo hunoʼaeʼmo, Kagaemo ani Siliya vayaʼmogi apaulagamo alagi alika hani huka ataleʼnegeʼa afaʼa oʼageyo, huno huʼnigeno Ala kava neʼmoʼa apaulagamo alagi alino hani huno ataleʼniye.
2KI.6.19	Inagi Ilaisaʼmo Siliya vayaʼaitegamo uno ina gemo huno hapa painoʼaeʼmo, Lapakaemo ani ugune, hutapa huʼnaya taonifiʼmo mani kaʼmo oʼuʼniye. Kanalenagi lapakaemo eta nagaemo nakame higeʼna ani lapakaemo kahauya nehaya vekalegamo lapavaleliʼna uguve, huno huʼnigeʼa inagi apakaemo eʼa akame huʼnageno apavalelino Sameliya taonifilagamo uʼniye. 
2KI.6.20	Apakaemo taonifiʼmo ago uʼa haiteʼapaeʼmo Ilaisaʼmo nunumuʼmo hunoʼaeʼmo, Ala kava nene, huno kagaemo halate apaulagamo alika kanale huka apategeʼa ageʼa ayakeyo, huno huʼniye. Inagi Ala kava neʼmoʼa apaulagamo alino kanale huno apateʼnigeʼapaeʼmo, Sameliya taonifikeʼmo maiʼnone, huʼa ageʼnae. 
2KI.6.21	Isaleli kini vekamoʼmo apaketenoʼaeʼmo Ilaisafeʼmo ha painoʼaeʼmo, Afoʼnimogae, huno, nagaemo kamitimo apamagisufiye, kamitimo apamagisufiye, huno ge huno afi geʼniyaʼmonanafa. 
2KI.6.22	Ilaisaʼmo hunoʼaeʼmo, Haʼao, Kagaemo kame hutekaeʼmo apatafauʼnana vayaʼmo kamitimo nohapanaʼmofeʼmo ani vayaʼmo ohapao. Haʼao, kagaemo neʼyaʼe aniʼeʼmo apamitegeʼa kini vekaʼapilegamo viyo. 
2KI.6.23	Inagi kini vekamoʼmo alopa neʼyaʼmo yagita huno Siliya vayaʼmo apamiʼniye. Apakaemo ago neʼyaʼmo nege aniʼmo nege hutagenoʼaeʼmo inagi agaemo Siliya kini vekalegamo alino apateʼnigeʼa uʼnae. Ani afinatetiʼmo Siliya ati aise vayatoʼamo Isaleli koteʼmo magoʼe huʼa oʼmeʼnae.
2KI.6.24	Mago kafugamo ago utegenoʼaeʼmo Meni-Henatiʼmo Siliya kini vekamoʼmo muki ati vayaʼamo apavaleno alino anupa hutegeʼa uʼa kame huteʼa Sameliya taonimo alisayafeʼmo eʼa malaga maiʼnae. 
2KI.6.25	Yatala afinaʼmo taonileʼmo faiʼa vego huteʼa maiʼnayaʼmofeʼmo Sameliya taonifi vayaʼmo neʼyafeʼmo lusi kava huʼa kafu huʼnae. Ani afinaʼmo nokiʼmo agenopamo miya faigefeʼmo huʼapaeʼmo 80 kinaletiʼmo miya faiʼnae. Vayaʼmogimo nama anagaʼmogi aifamo miya faigefeʼmo faefu kinaletiʼmo miya faiʼnae. 
2KI.6.26	Mago afinaʼmo Isaleli kini vekamoʼmo taonile yafa kegiʼyamo anagamo uneno nehigenoʼaeʼmo mago a kanomoʼmo agaefeʼmo keya aeno ge hunoʼaeʼmo, Ala kini vekaʼnimogae, huno, naha mao, huno huʼnigeno. 
2KI.6.27	Kini vekamoʼmo geʼaleʼmo aeno atagaina hunoʼaeʼmo, Ala kava neʼmoʼa kaha oʼmaeʼnisiyaʼmoʼmo nagaemo haiyategatiʼmo mago neʼyaʼmo aliʼna kamiguve. Kagaemo vitimofi nofi alagafati aniʼmofi huno haneʼnegaiye, huka kagesamo neʼafipiye. 
2KI.6.28	Inagi kini vekamoʼmo agaefeʼmo ge huno afi geʼniye. Kagaeteʼmo na agufa kavaʼmo afole aiʼnigenoʼaeʼmo kaipamoʼmo kana nehiye, huno huʼnigeno geʼaleʼmo ina ge huno aeno atagaina hunoʼaeʼmo, Ve mafaʼneʼnimo faliʼnigeno mago a kanomo ve mafaʼneʼeʼmo faliʼniye. Mani a kanomoʼmo naha painoʼaeʼmo, Hemenimo kagae ve mafaʼnemo kaetaʼa nesuʼafeʼmo alinika eno. Egamo nagae ve mafaʼnemo kaetaʼa negauʼae, huno naha paiʼniyaʼmofeʼmo 
2KI.6.29	mafaʼneʼnimo anipiʼmo kaetaʼa neʼnoʼae. Egamo nagaemo ha paiʼnaeʼmo, Ve mafaʼnekamo alinika egetaʼa kaetaʼa negauʼae, huʼna ha paiʼnovaʼmonanafa mafaʼneʼamo ago alino fala kiʼniye, huno ha paiʼniye. 
2KI.6.30	Kini vekamoʼmo ani gemo afitenoʼaeʼmo inagi agaemo kukena yaʼamo alino apake aiteno taonile yafa lafi kegiʼyamo anagamo neʼvigeʼapaeʼmo vayaʼmogimo agayana kukena yaʼamo afepiʼmo hau huʼniya kukenamo mekigana agufa kukena yaʼmo vaino aliʼnigeʼa ageʼnae. 
2KI.6.31	Kini vekamoʼmo hunoʼaeʼmo, Nagaemo ani afinaʼmo Ilaisaʼmo Sefati mafaʼnemo lugoʼamo ohatagaisuvana Gotiʼa afaʼa kamitimo namagigiye, huno huteno 
2KI.6.32	Ilaisaʼmo avalelino esiyafeʼmo mago vekamo alino ateʼnigeno uʼniye.
2KI.6.32	Ani afinaʼmo Ilaisaʼmo noʼafiʼmo maiʼnigeʼapaeʼmo mago vayatama vayaʼmo eʼa agaeʼeʼmo magokepiʼmo maiʼnae. Kini vekamoʼmo ani alino ateʼnigeno eʼniya vekamo eno avaʼyi osuʼnigenoʼaeʼmo Ilaisaʼmo vayatama vayaʼaifeʼmo hapa painoʼaeʼmo, Ani kamitimo neʼapamagiya vekamoʼmo nagaemo lugoʼnimo hatagausiyafeʼmo mago vekamo alino ateʼnigeno neʼe. Neʼeyaʼmonanafa ani vekamo eno avaʼyi hisigetapaeʼmo kitamo kitapa alagi hu maleʼnigenoʼa agaemo nopiʼmo afaʼa eno haino meno. Kini vekageʼmo ani vekamo akame huno neʼe, huno hapa paiʼniye. 
2KI.6.33	Ilaisaʼmo ani gemo nehigenoʼaeʼmo ani vekamo ago eno avaʼyi nehigenoʼaeʼmo kini vekaʼeʼmo eno avaʼyi huʼniye. Kini vekamoʼmo Ilaisafeʼmo ha painoʼaeʼmo, Ala kava neʼmogeʼmo ani hosu afinaʼmo lagaeteʼmo alino afole aino ateʼniye. Na kava hinageʼnaeʼmo magoʼe huʼna agava maiguve, huno ha paiʼniye.
2KI.7.2	Ani kini vekaleʼmo yagaino neʼateya vekamo kini vekaʼeʼmo magokepi eʼniya vekamoʼmo ani gemo afitenoʼaeʼmo ina gemo huno Goti vekaʼamo geʼaleʼmo aeno atagaina hunoʼaeʼmo, Afiyo, huno, Ala kava neʼmoʼa kokuʼnapi yasi kakoʼmo alo hisigeno ani kavaʼmo afole aisifiye, huno huʼnigeno Ilaisaʼmo ha painoʼaeʼmo, Alagi lama gemo nehuve. Kagaemo ani kavaʼmo afole aisigeka ageganaʼmonanafa ani neʼyapatiʼmo oʼnegane, huno ha paiʼniye.
2KI.7.4	Lagaemo Sameliya taonifiʼmo uta haisunana taonifiʼmo lusi kava huʼa kafu nehaya afinaʼmogeta faligune. Lagaemo manileʼmo afaʼa fai maiʼnetaeʼmo faligune. Inagi lagaemo lagaiti lagufamo lavalelita uta Siliya vayaʼai apayapiʼmo apamigune. Apakaemo lagaemo afaʼa latesageta afaʼa maigune. Apakaemo kamitimo lahaesayana afaʼa faligune, huʼa huʼnae. 
2KI.7.5	Inagi apakaemo aiseʼamo hani hugefeʼmo huʼnigeʼa he tiʼa Siliya ami vayaʼmogi seli noʼmo aliʼa he tiʼa ateʼnaya yategamo uʼa atupaʼaleʼmo avaʼyi huteʼapaeʼmo mago vekamo oʼmaiʼnigeʼa ageteʼapaeʼmo lusi kava huʼa hapau aiʼnae. 
2KI.7.6	Siliya ami vayaʼmogi afiʼnayana Ala kava neʼmoʼa alopa agemo asole ami nofi vayaʼmogimo hosiʼapigi kame hisaya talalaʼapiʼenagi huʼa aliniʼa eʼnagenoʼaeʼmo apavamusa gemoʼmo huʼniya agufa kavaʼmo huʼnigeʼa Siliya vayaʼmogimo afiteʼa huʼapaeʼmo, Afiyo, huʼa, Isaleli kini vekamoʼmo miya faiʼnigeʼa Hiti kini vayanagi Isipi kini vayanagi ati vayaʼapigi huʼa eʼa kamemo lahaesayafeʼmo eʼnae, huʼa huʼnae. 
2KI.7.7	Huʼa huʼnayaʼmofeʼmo aiseʼamo hani hugefeʼmo huʼnigeʼa he tiʼa malage huʼa seli noʼmo aliʼa he tiʼa ateʼnaya yategatiʼmo ataleʼa apaune heʼnae. Apakaemo ofalisayafeʼmo seli noʼapigi hosiʼapigi nokiʼapigi huʼa apataleʼa apaune heʼnae. Apakaemo mago yaʼapimo aliniʼa oʼuʼnae. 
2KI.7.8	Ani lepolosi vayaʼmo eʼa seli noʼmo haneʼniya yateʼmo avaʼyi huteʼapaeʼmo mago seli nopiʼmo uʼa haiʼa neʼyaʼmo nege aniʼmo nege huʼnae. Apakaemo siluvagi goligi kukena yanagi huʼa aliteʼa alini uʼa mago haopalegamo fala ki maleʼnae. Halate eʼa alu seli nopiʼmo haneʼniya yaʼeʼmo alini uʼa fala ki maleʼnae. 
2KI.7.9	Inagi apakaiʼapimo huʼapaeʼmo, Lagaemo kanale kavaʼmo osuʼnone. Hemenimo alagepa faigoko gemo huta hapa paisuna afinaʼmo afole aiʼniyana ge osuʼnone. Lagaemo ge osuta maiʼnisunageno neteʼmo eno afole aisiyaʼmoʼmo mago hanageke yaʼmo aligune. Hemenimo uta kini anaga vayaʼaifeʼmo hapa paigetao, huʼa huʼnae. 
2KI.7.10	Inagi apakaemo uʼa Sameliya taonile yafa kegiʼyamo kipateʼmo yagaiʼnaya vayaʼaifeʼmo ina gemo huʼa keya aeʼnae. Lagaemo Siliya ami vayaʼmogi seli noʼmo haneʼniya yategamo uʼnonana mago vekamo oʼmaiʼnigeta lahau aiʼnone. Mago vekamo oʼmaiʼnigeta agege vayaʼmogimo apake aiʼnaya gemo oʼafige huʼnone. Siliya vayaʼmo ago uʼnageno muki yaʼapimo seli noʼapifiʼmo afaʼageʼmo haneʼniye. Apakaemo hosi anagaʼmogi nofiʼe noki anagaʼmogi nofiʼeʼmo hatu maeʼa oʼapateʼnae, huʼa huʼnae. 
2KI.7.11	Kipateʼmo neʼyagaiya vayaʼmogimo ani gemo afiteʼapaeʼmo keya aeʼa ge huʼnageʼa afiteʼapaeʼmo kini vekaeʼmo ha paiʼnae. 
2KI.7.12	Kini vekamoʼmo ani gemo afiteno haniʼilagamo he tino aliʼyaʼamo neʼaliya vayaʼaifeʼmo hapa painoʼaeʼmo, Siliya vayaʼmogimo ina kavafeʼmo apakesamo neʼafiye. Apakaemo lagaemo neʼyafeʼmo kafu huʼnona kavaʼmo lageteʼapaeʼmo seli noʼapimo ataleʼuʼa hiʼyagofa kotegamo fala kiʼnae. Apakaemo lagaemo taonimo ataleta malagamo uta nelamisunageʼapaeʼmo latafauteʼa taonitimo alisayafeʼmo apakesamo afiʼnae, huno hapa paiʼniye. 
2KI.7.13	Magoke vekamo aliʼyaʼamo neʼaliya vekamoʼmo geʼaleʼmo aeno atagaina huno ha painoʼaeʼmo, Kahao ke hovanageta lagaemo mago vayaʼmo alita apatesunageʼa afaʼa maiʼnaya hosi anagapatiʼmo faefuʼa hosi anagaʼmo alini uʼa na agufa kavaʼmo afole aiʼnifigeʼa agegae. Siliya vayaʼmogimo hapaesayaʼmoʼmo kanalene. Apakaemo taonifiʼmo maiʼnaya vayaʼmo falisaya agufa kavaʼmo huʼageʼmo faligae, huno ha paiʼniye. 
2KI.7.14	Inagi apakaemo mago vayaʼmo lekana paiʼnageʼa lole talalaʼe hosiʼeʼmo aliniʼa visayafeʼmo alo huʼnageno kini vekamoʼmo Siliya vayaʼaitegamo visayafeʼmo alino apatetenoʼaeʼmo, Na agufa kavaʼmo afole aiʼnifigi uta ageyo, huno hapa paiʼniye. 
2KI.7.15	Inagi apakaemo Siliya vayaʼmo uʼnaya kateʼmo apakame huʼa Yoneni anitegamo uteʼa Siliya ami vayaʼmogi muki kukena yaʼe kame nehaya yaʼeʼmo kateʼmo ataleʼnageno asagauno aiʼnigeʼa ageʼnae. Ageteʼa ataleʼa atagineʼuʼa kini vekaeʼmo ha paiʼnae. 
2KI.7.16	Taonifiʼmo maiʼnaya vayaʼmogimo ani gemo afiteʼapaeʼmo Siliya vayaʼmogi seli noʼapimo haneʼniya yategamo uʼa muki ataleʼa uʼnaya yaʼmo aliʼnae. Apakaemo asole falaovaʼmo alige malimo alige huʼnayaʼmofeʼmo Ala kava neʼmoʼa huʼniya agufa kavaʼmo huʼa kanale falaovamo tali kiloleʼmofi malimo sigisi kiloleʼmofi huʼa vani kinaleʼmo maketi huʼnae. 
2KI.7.17	Kini vekamoʼmo ani agaeteʼmo yagaino neʼateya vekamo uno taonile kegiʼyamo alopa kipateʼmo afole aiʼniya kavateʼmo yagaisiyafeʼmo lekana paino ateʼniye. Yagaiʼniyaʼmonanafa magoʼe huʼa asole vayaʼmo apaya mukiki huʼa uʼa kipatetiʼmo aliʼa agoʼya faiʼa ataleʼnageno asagauno aiʼnigeʼa eʼa aeʼa lata paiʼnageno falisiya kavaʼmo huʼniye. Ilaisaʼmo Goti vekaʼalegamo kini vekamo eʼniya afinaʼmo Ilaisaʼmo ani kavafeʼmo aune gemo huʼniye. Ani afinaʼmo huʼniya geʼamo alagi afole aiʼniye. 
2KI.7.18	Ilaisaʼmo kini vekaeʼmo ina gemo huno ha painoʼaeʼmo, Ega netepiʼmo mani agufa kanaleʼmo vayaʼmo Sameliya taonimo kipateʼmo uʼa kanale falaovamo tali kilomofi malimo sigisi kilomofi huʼa vani kinatoletiʼmo miya faigae, huno ha paiʼniye. 
2KI.7.19	Ani neʼyagaiya vekamoʼmo Ilaisa geʼaleʼmo aeno atagaina hunoʼaeʼmo, Afiyo, huno, Ala kava neʼmoʼa kokuʼnapi yasi kakoʼmo alo hisigeno ani kavaʼmo afaʼa afole aisifiye, huno huʼnigeno Ilaisaʼmo ago ha painoʼaeʼmo, Alagi lama gemo huʼnaeʼmo, kagaemo ani kavaʼmo afole aisigeka ageganaʼmonanafa ani neʼyapatiʼmo oʼnegane, huno ha paiʼniye. 
2KI.7.20	Ani neʼyagaiya vekamo taonimo kipateʼmo he tino maiʼnigeʼa vayaʼmogi eʼa aeʼa lata paiʼnageno faliʼniya kavaʼmo Ilaisaʼmo huʼniya gemo afole aiʼniye.
2CH.18.2	Mago agufa kafugamo ago utegeno Yihosafatiʼa Ehapiʼmo agesiyafeʼmo Sameliya taonifiʼmo uno lamino maiʼniye. Ehapiʼa Yihosafatiʼe avagi huʼa eʼnaya vayaʼeʼmo nesayafeʼmo asole sipisipiʼe ve pulumakaʼeʼmo amagiʼa kaeʼa apateʼnae. Ehapiʼa hunoʼaeʼmo, Giliyati kotega Lamoti taonifiʼmo magokepi utaʼa kamemo huguʼae, huno agesamo faino ha paisiyafeʼmo neʼyaʼmo kaeno apamiʼniye. 
2CH.18.3	Ehapiʼmo Isaleli vayaʼmogi kini vekaʼapimoʼmo Yuta vayaʼai kini vekaeʼmo ha painoʼaeʼmo, Kagaemo nagaeʼeʼmo Lamoti taonifiʼmo utaʼa kamemo hisuʼafiye, huno ge huno afi geʼnigenoʼaeʼmo, Nagaemo kagaekana huʼna maiʼnogeʼa vayaʼnimo vayakagana huʼa maiʼnae. Magokepi kamemo hugune, huno ha paiʼniye. 
2CH.18.4	Ha paitenoʼaeʼmo, Hemenimo hogotetaʼa Ala kava neʼmoʼa hauʼniya kavafeʼmo kahauya hutaʼa agegauʼae, huno ha paiʼniye. 
2CH.18.5	Inagi Ehapiʼmo fo hataletiʼa apaune vayaʼaifeʼmo ge huʼnigeʼa eʼa aliʼa anupa huʼa maiʼnae. Agaemo, uta kamemo hisupi afaʼa atesune, huno ge huno apafi geʼnigeʼapaeʼmo, uta haitapa kamemo hiyo. Gotiʼa ani taonimo alino kamigiye, huʼa ha paiʼnae. 
2CH.18.6	Ha paiʼnayaʼmonanafa Yihosafatiʼmo hunoʼaeʼmo, Ala kava netegatiʼmo aune gemo alinineno aeno hakalo nehisiya vekaeʼmo ge hutaʼa afi gesuʼafeʼmo mago oʼmaiʼnifiye, huno huʼniye. 
2CH.18.7	Ehapiʼmo ina ge huno huʼniye. Magoʼe huno aune vekamo maiʼniye, agiʼamo Mikaiyaʼmo Imila mafaʼnemo maiʼniyaʼmonanafa agaefeʼmo naini huʼnove. Ani vekaeʼmo ge hutaʼa afi gesuʼageno Ala kava neʼmoʼa hauʼniya kavafeʼmo afiguʼae. Maiʼniyaʼmonanafa muki afinaʼmo ani vekamoʼmo nagaetegamo alagepa kavaʼmo afole aisiyafeʼmo aune gemo naha nopaifa hosu gegeʼmo naha nepaiye, huno huʼnigeno Yihosafatiʼa ha painoʼaeʼmo, Ani agufa gemo osuvo, huno huʼniye. 
2CH.18.8	Inagi Ehapiʼa mago yagaino neʼapateya vekaeʼmo ge huʼnigeno eʼnigenoʼaeʼmo, Kagaemo malage huka uka Mikaiyaʼmo Imila mafaʼnemo nagaetegamo avalelika eno, huno ha paiʼniye. 
2CH.18.9	Isaleli kini vekamoʼe Yuta kini vekamo Yihosafatiʼeʼmo kini kukenaʼanileʼmo konali aliʼana ateteʼana anakaemo kini siyaʼanileʼmo fai maiʼnaʼae. Anakaemo vayaʼmogimo vitimo haletiʼyaʼamo haleʼa ataleteʼa neʼyaʼamo neʼaliya yateʼmo fai maiʼnaʼageno Sameliya taonile kegiʼyamo alopa kipaʼmo malagamo haneʼniye. Anaulagaleʼmo apaune vayaʼmogimo lole kini vekalafeʼmo apaune gemo hanaopaletiʼmo aeʼa hakalo huʼnae. 
2CH.18.10	Seʼnekaiyaʼmo Kenana mafaʼnemo aeni atupamo alino pulumakamo lokiyaʼagana agufa yaʼmo alo huteno agenopaleʼmo maleno aliʼneno eno ina ge huno ha paiʼniye. Ala kava neʼmoʼa hunoʼaeʼmo, Kagaemo Siliya vayaʼeʼmo kamemo huka ani lokiyaʼaletiʼmo kamitimo hapaegane, huno huʼniye, huno hana paiʼniye. 
2CH.18.11	Muki apaune vayaʼmogiʼeʼmo magoke agufa gegeʼmo huʼnae. Inagi apaune gemo huʼapaeʼmo, Kagaemo uka Lamoti Giliyati vayaʼeʼmo kamemo huteka taoniʼapimo aligane. Ala kava neʼmoʼa kayapiʼmo alino ategaiye, huʼa huʼnae.
2CH.18.13	Huno ha paiʼniyaʼmonanafa Mikaiyaʼmo apa vekaeʼmo hunoʼaeʼmo, Ala kava neʼmo maiʼniya kava huʼna alagi lama gemo huguve. Gotiʼnimoʼmo na agufa gemo naha paisifigeʼna alagi ani gegeʼmo aeʼna hakalo huguve, huno huʼniye. 
2CH.18.14	Mikaiyaʼmo uno kini vekalegamo avaʼyi huʼnigenoʼaeʼmo inagi kini vekamoʼmo agaefeʼmo ge huno afi geʼniye, Mikaiyao, huno, lagaemo afaʼa uta Lamoti Giliyati taonifi vayaʼeʼmo kamemo hisupi osisune, huno huʼnigeno Mikaiyaʼmo hunoʼaeʼmo, Kanalenagi uka kamemo hisanageno Gotiʼa kaha maesigeka taonimo aligane, huno ha paiʼniye. 
2CH.18.15	Kini vekamoʼmo hunoʼaeʼmo, Na magi afinaʼmo kaha paiʼnaeʼmo, Lama geʼagekeʼmo Ala kava neʼmo agiʼalefeʼmo kagoʼyamo ataleteka naha paiyo, huʼna kaha paisufiye, huno huʼniye. 
2CH.18.16	Inagi Mikaiyaʼa Ehapifeʼmo ina ge huno ha paiʼniye. Nagaemo ago apakeʼnovana muki Isaleli ami vayaʼmo atagu faeʼa avelegamo maiʼnageʼa sipisipigana huʼa maiʼnayana sipisipileʼmo yagaiʼnaya vayaʼmo oʼmaiʼnageʼapaeʼmo nehaya agufa kavaʼmo huʼa maiʼnae. Ala kava neʼmoʼa naha painoʼaeʼmo, Mani vayaʼaiteʼmo yagaino apatesiya vekamo oʼmaiʼniye. Kini vekamoʼmo apatalesigeʼa apakaemo kame nehaya kavaʼapimo ataleʼa atagineʼa uʼa koʼapilegamo alagepa huʼa maigae, huno naha paiʼniye, huno ha paiʼniye. 
2CH.18.17	Kini vekamo Ehapiʼa ani gemo afitenoʼaeʼmo kini vekamo Yihasafatifeʼmo hunoʼaeʼmo, nagaemo ago kaha paiʼnova gemo hemenimo afole aiye, huno ha paiʼniye. Mani aune vekamoʼmo nagaefeʼmo alagepa gemo naha nopaiye. Muki afinaʼmo nagaetegamo hosu kavakeʼmo afole aisiya agufa kavafekeʼmo naha nepaiye, huno ha paiʼniye.
2CH.18.19	Ala kava neʼmoʼa ge huno apafi geʼniye, Ina laʼmo Isaleli vayaʼmogi kini vekaʼapimo Ehapitegamo uno Lamoti Giliyati kotegamo uno falisiyafeʼmo aipa agesamo alino ha paigiye, huno apafi geʼnigeno mago vekamoʼmo mago gemo huʼnigeno alu vekamoʼmo alu gemo huno ha paiʼniye. 
2CH.18.20	Mago aune vekamoʼmo eno Ala kava neʼmo aulagaleʼmo he tino maiʼneno ina ge huno ha paiʼniye. Nagaemo aipa agesamo aliʼna ha paiguve, huno ha paiʼnigeno Ala kava neʼmoʼa ha painoʼaeʼmo, haiya agufa gemo huka aipa agesamo aligane, huno ge huno afi geʼnigenoʼaeʼmo, 
2CH.18.21	Nagaemo polofeti vayaʼmogi apavayafatiʼmo aigofe gemo nehuva naune vekamo maisugeʼa aigofe gemo hugae, huno ha paiʼnigenoʼaeʼmo, Ala kava neʼmoʼa hunoʼaeʼmo, He aipa agesamo afaʼa aliteka aeka aga segane. Uka lamika ani kavaʼmo huvo, huno ha paiʼniye. 
2CH.18.22	Inagi apakeyo. Ala kava neʼmoʼa kagae polofeti vayaʼmogi apavayafatiʼmo aigofe gemo hisayafeʼmo ani aigofe aunemo alino ateʼnigeʼa aigofe gemo nehae. Ala kava neʼmoʼa hunoʼaeʼmo, hosu kavaʼmo Ehapitegamo afole aigiye, huno huʼniyaʼmofeʼmae, huno ha paiʼniye.
2CH.18.24	Mikaiyaʼa hunoʼaeʼmo, kagaemo kaune heka uka fala kisanafeʼmo nopiʼmo falekuka nehaikaeʼmo alagi agegane, huno ha paiʼniye. 
2CH.18.25	Ehapiʼa hapa painoʼaeʼmo, Lapakaemo Mikaiyaʼmo avalelitutapa taonifi vayaʼaiteʼmo yagaino apateʼniya vekamo Emoniʼe mafaʼneʼnimo Yovasiʼeʼmo yagaiʼana atesaʼafeʼmo ateyo. 
2CH.18.26	Kalavusi hutana atetetana aise aniʼe aise neʼyaʼeʼmo amime amime neʼvisaʼageʼnaeʼmo afaʼa egauve, hutapa hana paiyo, huno hapa paiʼniye. 
2CH.18.27	Mikaiyaʼa ha painoʼaeʼmo, Kagaemo alagepa huka maiʼneka aika atagineka esanagenoʼaeʼmo Ala kava neʼmoʼa navayafatiʼmo kaha opaiʼniyesine, huno ha paiteno, mukiʼamogitapae, huno, alagepa hutapa mani gemo afiyo, huno huʼniye.
2CH.18.28	Inagi Ehapiʼmo Isaleli kini vekaʼe Yihasafatiʼmo Yuta kini vekaʼeʼmo ati vayaʼanimo apavaleliʼuʼana Siliya vayaʼeʼmo kamemo hisayafeʼmo Lamoti taonimo Giliyati kotegamo uʼnae. 
2CH.18.29	Isaleli kini vekamoʼmo Yihasafatifeʼmo ha painoʼaeʼmo, Lagaemo kamefiʼmo neʼutaeʼmo nagaemo kini kukena yaʼmo asagiʼna maleteʼna alu kukenamo kame vayaʼmogimo nageʼa aeto osisayafeʼmo aliʼna vaiguvaʼmonanafa kagaemo kini konali yakamo vaika aliyo, huno huteno Isaleli kini vekamo Ehapiʼmo alu kukena yaʼmo alino vaitegeʼana anakaemo kamefiʼmo uʼnaʼae. 
2CH.18.30	Siliya kini vekamoʼmo kame neheya talalaleʼmo yagaiʼnaya vayaʼmo agaeʼeʼmo maiʼnaya vayaʼaifeʼmo hapa painoʼaeʼmo, Lapakaemo afa vayaʼeʼmofi ala vayaʼeʼmofi hutapa kame osugayaʼmonanafa Isaleli kini vekaʼekeʼmo kamemo hiyo, huno ago hapa paiʼniye. 
2CH.18.31	Hapa paiʼnigeʼapaeʼmo kame talalaleʼmo yagaiʼnaya vayaʼmogi Yihasafatiʼmo ageteʼapaeʼmo, Ehapiʼmo Isaleli kini vekamae, huʼa apakesamo afiʼnae. Apakesamo afiʼnayaʼmofeʼmo uʼa haesayafeʼmo faiʼa vego huʼnagenoʼaeʼmo Yihasafatiʼmo keya aeno ge huʼnigeno Ala kava neʼmoʼa ha maeʼniye. Gotiʼa afaʼa apateʼnigeʼa uʼa kamemo ohaeʼnae. 
2CH.18.32	Inagi kamemo nehaya talalaleʼmo yagaiʼnaya vayaʼmogi huʼapaeʼmo, Isaleli kini vekamo oʼmaiʼniye, huʼa ageʼnayaʼmofeʼmo agaemo vegala oʼaeʼa afaʼa ateʼnae. 
2CH.18.33	Ati vayaʼmogimo kamemo nehuʼapaeʼmo mago Siliya ati vekamoʼmo atimo yagaiteno kevemo mago vekamo lekana paino ohaeʼnifa fikumo hetalegeno uno Ehapiʼmo kame aeni kukenamo vaino aliʼniya kukenamo aise kapatiʼmo uno agufafiʼmo haniʼniye. Inagi Ehapiʼmo hosimo talalaleʼmo yagaiʼniya vekaeʼmo hunoʼaeʼmo, Kevemoʼmo ago eno nagufafiʼmo haniʼnigi kamemo nehaya yategamo ataleka alika aika atagineka ato, huno ha paiʼniye. 
2CH.18.34	Siliya ati vayaʼe Isaleli ati vayaʼeʼmo magoʼe huʼa lokiya vaiʼa kamemo huʼnagenoʼaeʼmo Isaleli kini vekamo asagauno oʼaisiyafeʼmo agaiʼamo mago yatetiʼmo agufaleʼmo maleno atafauno ateteno augosamo kamemo huʼnaya yategamo aino afeleno maime maime neʼegenoʼaeʼmo yegemo uno lamino nefalegenoʼaeʼmo faliʼniye.
2CH.19.2	Afaʼa maiʼnigenoʼaeʼmo mago aune vekamo agiʼamo Yehuʼa Hanani mafaʼnemoʼmo Yihosafatitegamo uno ina ge huno ha paiʼniye. Kagaemo hosu vayaʼaina hapa maeʼnana kavakamo kanale kavapiye. Kagaemo Ala kava nefeʼmo apaini nehaya vayaʼaifeʼmo kahau kayamopafi kahauʼniya kavakamo kanale kavapiye. Hosu kavaʼmo huʼnanaʼmofeʼmo Ala kava neʼmoʼa aipamo leno nekateya kavaʼmo kagenopaleʼmo asagauno aiʼniye, huno ha paiʼniye. 
2CH.19.3	Hosu kavaʼmo huʼnanaʼmonanafa mago alagepa kavaʼmo kaipafiʼmo haneʼniye. Mago aigofe gotimo akanomo auneʼamo agiʼamo Aselaʼmo kokalegamo haneʼniyanagi Yuta kotegatiʼmo alika ataleteka Gotifeʼmo kagesamo afiteka kahauya hisanafeʼmo kaipamo alo huʼnane, huno ha paiʼniye. 
2CH.19.4	Yihasafatiʼmo Yulusalemu taonifiʼmo noʼafiʼmo maiʼnenoʼaeʼmo ataleno uno Miyasima taonifiʼmo umenitata huteno Ifalemu ave kotegamo uno halate apakinago vayaʼmogi Ala kava neʼmo Gotiʼapimotegamo geʼaletiʼmo apavalelineno apateʼniye. 
2CH.19.5	Apatetenoʼaeʼmo agoti gemo afisaya vayaʼmo apateteno Yuta kotegamo muki lokiya yafa kegiʼyamo haneʼniya taonifiʼe taonifiʼeʼmo apateʼnigeʼa maiʼnae. 
2CH.19.6	Agaemo ani yasi vayaʼaifeʼmo hapa painoʼaeʼmo, Lapakaemo agoti gemo afitetapa alita fako nehaya aliʼyatapimo vayaʼmogi aliʼyaʼapimo noʼalifa Ala kava neʼmoʼa afitetapa alita fako hisayafeʼmo magokepiʼmo lokaeno maiʼniya vekamo aliʼyaʼamo neʼaliyaʼmofeʼmo alagepa hutapa lapakesamo afitetapa aliʼyaʼmo aliyo. 
2CH.19.7	Ala kava neʼmo Gotitimoʼmo agoti gemo afitetapaeʼmo lapao vayaʼageʼmo hapa neʼmaya kavafenagi aigofe kavafenagi moniletiʼmo lapakesamo nefaiya kavafenagi huno alagi ohauʼniyaʼmofeʼmo Ala kava nefeʼmo lapaipafatiʼmo koli huʼnetapaeʼmo kavatapileʼmo alagepa hutapa yagaiyo. 
2CH.19.8	Yihasafatiʼmo Yulusalemu taonifiʼmo Ala kava neʼmo keʼaepa geʼamo amagiʼa ataleʼnaya kavaʼmo aliʼa api aiʼa apatege agotileʼmo huʼnaya gemo afiteʼa aliʼa api aiʼa apatege hisayafeʼmo mago Livai nofi vayanagi mago mono huʼa neʼapataya vayanagi mago Isaleli vayaʼaiteʼmo yagaiʼa neʼapataya vayatama vayanagi huno lekana paino apateʼniye. 
2CH.19.9	Agaemo ani vayaʼaifeʼmo hapa painoʼaeʼmo, ina kavaʼmo hiyo, Ani aliʼyaʼmo alitapaeʼmo oʼataleta Ala kava nefeʼmo koli huʼnetapaeʼmo alagepa hutapa muki geʼamo akame hutapa aliʼyatapimo aliyo. 
2CH.19.10	Mago Isaleli vayaʼmogimo taoniʼapifi taoniʼapifiʼmo maiʼnaya vayaʼmogi eʼa lapakaefeʼmo huʼapaeʼmo, Laha maeta agoti gemo afiyo, huʼa hisagetapaeʼmo agoti geʼapimo afiyo. Kamitimo apamagiʼnaya kavatefeʼmo agoti gemofi keʼaepa geʼe hiyo, huno huʼniya gegi keʼaepa gemo avoʼmo kae maleʼniya gegi huno hu maleʼniya geʼenagi huʼa amagiʼa ataleʼnaya geʼmofi hutapa afiyo. Agotileʼmo hisaya kavafeʼmo Ala kava netegamo hosu kavaʼmo osisayafeʼmo ehetapiye, hutapa hiyo. Hosu kavanageno Ala kava neʼmoʼa aipamo leno lapatesigetapa kana yaʼmo aligae. Geʼnimo afiteta afaʼa maiyo vaiʼmo oʼaligayanagi. 
2CH.19.11	Alagepa hutapa afiyo. Ala kava neʼmo kavaʼalefeʼmo Amalaiyaʼmo hogote vekamo mono huno neʼapateya vekamo yagaino lapatesigetapa aiyafiʼmo maigae. Kini vekamo kavaʼalefeʼmo Semanaiyaʼa Isameli mafaʼnemo Yuta nofi vayaʼaiteʼmo yagaiʼniya vekamoʼmo yagaino lapatesigetapa aiyafiʼmo maigae. Livai nofi vayaʼmogimo ani agoti gemo neʼafiya aliʼyaʼalefeʼmo lapa maegae. Koli osutapa lokiya vaita maigenoʼao Ala kava neʼmoʼa lapakaeʼeʼmo lokeno maigiyanagi.
2CH.20.2	Mago vayaʼmo kini vekamo Yihosafatitegamo eʼa ina ge huʼa ha paiʼnae. Vae, huʼa, asole ami vayaʼmo Itomi kotegatiʼmo Netisi ani kotuʼmo haopaletiʼmo eʼa kamemo kahaesayafeʼmo maiʼnae. Hemenimo Hasasoni taonimo Tama kotegamo eʼa maiʼnae. Hasasoni Tama kotegaeʼmo alu agiʼamo Enigeti taonifiʼmae. 
2CH.20.3	Kini vekamo Yihosafatiʼa ani gemo afitenoʼaeʼmo koli huʼniye. Agaemo lokiya agesamo afinoʼaeʼmo Ala kava neʼmoʼa hauʼniya kavaʼmo kahauya huno agesiyafeʼmo muki Yu vayaʼmo maiʼnaya kotegamo ge huno atalegeno uʼniya gemoʼmo neʼyaʼmo mo siʼnetapa Ala kava nefeʼmo nunumuʼmo hiyo, huno huʼniye. 
2CH.20.4	Inagi muki Yuta vayaʼmo taonifatiʼmo ataleʼa Ala kava nefeʼmo nunumuʼmo huʼa ge huʼa afi gesageno hapa maesiyafeʼmo Yulusalemu taonifiʼmo uʼnae. 
2CH.20.5	Muki Yuta vayaʼmo eʼa Yulusalemu taonifiʼmo maiʼnaya vayaʼeʼmo aliʼa anupa huteʼa Ala kava neʼmo noʼmo kumateʼmo kegiʼyafiʼmo saufa kumateʼmo aliʼa anupa huʼnae. Kini vekamo Yihosafatiʼmo uno ve aʼneʼmogi folagapiʼmo he tino maiʼnenoʼaeʼmo 
2CH.20.6	ina ge huno nunumuʼmo huʼniye. O Ala kava neʼmo Gotiyo, huno, laginago vayaʼai Ala kava neʼapimogae, huno, kokunapiʼmo maiʼneka muki ma mopafi vayaʼaiteʼmo yagaika noʼapatapiye. Kagaemo lokiyakamo alopa yaʼmo magoʼe huno haneʼniyanageno mago vekamoʼmo kagaeʼeʼmo kamemo huno aeno kaga osesifiye. 
2CH.20.7	Gotitimogamo oʼmaiʼnapiye, huno, kagaemo ago lageʼnane. Isaleli vayaʼmogita laginago vekamo Emalehamuʼmo kao vekamo mafaʼne anagaʼamo maiʼneta alagi kagaika vayakamo maiʼnone. Kagaemo akeyaʼvilagamo mani mopaleʼmo maiʼnaya vayaʼmo alika hapafaika apataleteka mani mopamo alika laginago vayaʼmo apamiʼnanageno muki afinaʼmo lagae mopamo haneʼnigeta 
2CH.20.8	ani mopaleʼmo yatala afinaʼmo ago maiʼnone. Akeyaʼvilagamo laginago vayaʼmogimo ani mopaleʼmo kagikalefeʼmo alopa mono noʼmo ki maleteʼapaeʼmo kagaefeʼmo ina ge huʼa nunumuʼmo huʼnae. 
2CH.20.9	Ala kava nene, huʼa, inagi mago hosu kavaʼmo lagaeteʼmo afole aisifi kame vayatimogi eʼa lagaeʼeʼmo kamemo hisafi lagaetegamo na agufa kavaʼmo hisapi mago alopa hosu kaitaʼmo afole aisifi lusi kafu hu afinaʼmo afole aige hisigetaeʼmo eta ani mono noʼmo aulagamo kagae kaulagaleʼmo he tita maiʼnetaeʼmo, (kagikamo ani alopa mono nopiʼmo haneʼniyaʼmofeʼmae) laha mao, huta nunumuʼmo hisunageka afiteka laha maegane, huʼa kaha paiʼnae. 
2CH.20.10	Yihosafatiʼa magoʼe huno nunumuʼmo hunoʼaeʼmo, Ala kava nene, huno, Akeyaʼvilagamo laginago vayaʼmo Isipi kotegatiʼmo ataleʼa eʼapaeʼmo Emoni vayanagi Movapu vayanagi Inomi vayanagi huʼa maiʼnaya mopaleʼmo eʼa avaʼyi huʼnagekaeʼmo, lapakaemo kamemo hutetapa mopaʼapimo oʼaliyo, huka hapa paiʼnanageʼa ohapaeʼa apataleʼa uʼnae. 
2CH.20.11	Apataleʼa uʼnayaʼmonanafa hemenimo ani vayaʼmo lagaetegamo eʼnae. Apakaemo ago eʼnayanageʼa ani laginago vayaʼmogi apakaetegamo alagepa kavaʼmo huʼnaya kavaʼmo anonaʼapilefeʼmo aliʼa lahafaiʼa lataleteʼa akeyaʼvilagamo lamiʼnana mopamo alisayafeʼmo eʼnae. 
2CH.20.12	O Gotitimogae, huʼna, ani asole ami vayaʼmogimo lagaemo kamemo lahaesayafeʼmo neʼae. Lagaemo apakaeʼeʼmo kamemo hisuna agufa lokiyatimo ohaneʼniye. Na agufa kavaʼmo hisupi, huta oʼageʼnonaʼmonanafa aulu heta kageta maiʼnone. Kagaemo hosu kavaʼapimo anonaʼapilefeʼmo afaʼa alika fako huka oʼapategapiye, huno nunumuʼmo huʼniye. 
2CH.20.13	Muki Yuta ve anaganagi aʼne anaganagi mafaʼne anagaʼapigi huʼa Ala kava neʼmo aulagaleʼmo mono noʼmo haopaleʼmo he tiʼa maiʼnae.
2CH.20.15	ina ge huno huʼniye, kini vekamo Yihosafatigagi Yulusalemu vayanagi muki haopalega maiʼnaya Yuta vayanagi hutapa alagepa huta afiyo. Ala kava neʼmoʼa lapa painoʼaeʼmo, lapakaemo ani asole ami vayaʼaifeʼmo lapaipamoʼmo kana huʼninagetapa koli osiyo. Haʼao. Ani kamemo hisaya kavaʼmo lapakae yaʼmo ohaneʼnifa Gotiʼa agaiʼa yaʼmo haneʼniye. 
2CH.20.16	Egamo kame vayaʼmo lapakaeʼeʼmo kamemo hisayafeʼmo Sisi avele kateʼmo eʼa hai egae. Lapakaemo uta lamiyo. Lamitapaeʼmo yegemo haine neʼeya haopalega Yeluveli kaʼme koʼmo atupaleʼmo apakegae. 
2CH.20.17	Apakegayaʼmonanafa lapakaitapimo kamemo osutapa afaʼa maigae. Kamemo hisaya kumateʼmo utapa avaʼyi hutetapaeʼmo he tita lamitapa aulu hetapa ageta maiyo. Ala kava neʼmoʼa lapa maesigetapa agegayana lapakufamo alino katino lapatesigetapa agegae. Lapakaemo Yulusalemu vayaʼmogitapaʼe muki haopalega maiʼnaya Yuta vayaʼmogitapaʼeʼmo lapaipamoʼmo kana huʼninagetapa koli osiyo. Egamo lapakaemo kamemo hisayafeʼmo vigenoʼao Ala kava neʼmoʼa lapakaeʼeʼmo magokepi lokaeno vino, huno hapa paiʼniye. 
2CH.20.18	Kini vekamo Yihosafatiʼmo ani gemo afitenoʼaeʼmo agoʼya faiʼneno augosamo mopafiʼmo ape huno maiʼnigeʼa ani agufa kavaʼmo huʼa Yuta nofi vayaʼe Yulusalemu taonifiʼmo maiʼnaya vayaʼeʼmo Ala kava neʼmo aulagaleʼmo apagoʼya faiʼneʼa Ala kava nefeʼmo mono huʼnae. 
2CH.20.19	Mono huteʼa Livai nofi vayapatiʼmo lole nofi vayaʼmo Kohati nofi vayaʼe Kola nofi vayaʼmogiʼeʼmo he tiʼa alopa gefatiʼmo yokemo huʼa Ala kava neʼmo Isaleli vayaʼai Gotiʼapimo agiʼaleʼmo aliʼa asaga huʼnae.
2CH.20.21	Inagi agaemo vayaʼaeʼmo, na agufa yane, hutapa lapakesamo neʼafiye, huno ge huno apafi geʼnigeʼapaeʼmo ha paiʼnageno Ala kava nefeʼmo yokemo hisaya vayaʼmogi Ala kava neʼmo aote kavaʼamo ha le konali kavaʼalefeʼmo yokemo hisaya vayaʼmo lekana paino apateʼniye. Inagi apakaemo hogoteʼa uʼapaeʼmo, Muki afinaʼmo hau ayamopafiʼmo hauge hauge huno hauno neʼmaiyaʼmofeʼmo Ala kava neʼmo agiʼaleʼmo alita asaga hiyo, huʼa yokemo hume hume uʼnageʼa ati vayaʼmo apakame huʼa uʼnae. 
2CH.20.22	Apakaemo aepa faiʼa Goti agiʼaleʼmo aliʼa asaga hisayafeʼmo yokemo nehagenoʼaeʼmo Ala kava neʼmoʼa Isaleli vayaʼai kame vayaʼapimo Emoni vayanagi Movapu vayanagi Siya aveleʼmo maiʼnaya Itomi vayanagi huʼa aliʼa fako huʼa apakaiʼapi apakaiʼapimo kamemo hisayafeʼmo alino he tino apateʼniye. Ala kava neʼmoʼa ani kavatetiʼmo aeno apaka seʼniye. 
2CH.20.23	Emoni vayaʼe Movapu vayaʼeʼmo Siya aveleʼmo maiʼnaya Itomi vayaʼeʼmo kamemo huʼa hano huʼnae. Kame huʼa hano huteʼa Emoni vayaʼmogi Movapu vayaʼeʼmo kamemo huteʼa apakaiʼapi apakaiʼapimo hapaeʼa hano huʼnae.
2CH.20.24	2 Sit 23:16 Ani afinaʼmo mono huno neʼapateya vekamo agiʼamo Yehoyaʼna Isaleli vayanagi kini vekagi huʼa Ala kava neʼmo vayaʼamo maisayafeʼmo kotalakemo hu maleʼniye.
2CH.20.24	2 Sit 26:5 Sekalaiyaʼmo Gotiʼa alagamuna kategamo ageʼniya vekamo maiʼnigenoʼaeʼmo Kini vekamo Usaiyaʼmo Gotiʼa kahauya huno ageʼniye. Gotiʼa kahauya hume hume uno ageʼniya afinaʼmo Gotiʼa alagepa huno ha maeʼnigeno alagepa huno maiʼniye.
2CH.20.24	2 Sit 29:10 Kini vekamo Hesakaiyaʼa hunoʼaeʼmo, Ala kava neʼmo Isaleli vayaʼmogi Gotiʼapimoʼmo aipamo leno nelateya kavaʼamo atalesiyafeʼmo naipafiʼmo nagesamo afiʼnovanageʼna agaeʼeʼmo kotalakemo hu malegauve, huno hapa paiʼniye.
2CH.20.24	2 Sit 31:10 Asalaiyaʼmo Satoki afamo anagapati hogote vekamo mono huno neʼapateya vekamoʼa kini vekamo Hesakaiyafeʼmo ha painoʼaeʼmo, Aepa faiʼa ofalinimo aliniʼa eʼa Ala kava neʼmo noʼafiʼmo maleʼnagetaeʼmo neʼyatimo alagi haiʼmo aliʼnonageno magoʼe hunoʼageʼmo haneʼniye. Ala kava neʼmoʼa vayaʼamo alagepa huno hapa maeʼniyaʼmofeʼmo ani magoʼe huno asole alumo haneʼniye.
2CH.20.24	2 Sit 32:31 Ani afinaʼmo Gotiʼa kini vekamo Hesakaiya aipafiʼmo haneʼniya kavaʼaeʼmo amalageka huno agesiyafeʼmo ataleno uʼniye.
2CH.33.2	Yagaino apateʼniyaʼmonanafa Ala kava neʼmo aulagaleʼmo hosu kavaʼmo huʼniye. Alu nofi vayaʼmogi hogoteʼa ma mopafiʼmo maiʼneʼa hosu kavaʼmo huʼnageno Ala kava neʼmoʼa ohauʼnigeno avenatuʼnaʼmo heno atalegekana huno alino hapafaino apataleʼnigeʼa Isaleli vayaʼmo eʼa apakae apaimuʼyaleʼmo maiʼnae. Ani alu nofi vayaʼmogimo hosu kavaʼmo huʼnaya kava huno Manaseʼmo ani agufa hosu kavaʼmo huʼniye. 
2CH.33.3	Manaseʼmo ani agufa kavaʼmo huno maiʼniye. Agaemo akeyaʼvilagamo afoʼamoʼmo Heyekaiyaʼmo alino hosu huno ataleʼniya aigofe gotiʼmo aveleʼmo haneʼnigeʼa mono nehaya koteʼmo halate alino kanale huʼniye. Agaemo aigofe gotigi apakiʼapimo Meligitefeʼmo ofalini hiʼyalamuʼmo huteno yosaletiʼmo aigofe gotigi apauneʼamo agiʼamo Aselaʼa alo huteno muki kokuʼnate kanefiteʼefeʼmo mono huteno aliʼyaʼapimo aliʼniye. 
2CH.33.4	Agaemo magoʼe hosu kavaʼmo huno Ala kava neʼmo mono nopiʼmo aigofe gotigi ofalini yafa hiʼyalamuʼmo huʼniyaʼmonanafa akeyaʼvilagamo Ala kava neʼmoʼa hunoʼaeʼmo, Muki afinaʼmo nagiʼnimo Yulusalemu taonifiʼmo hanege hanege huno hanegaiye, huno huʼniye. 
2CH.33.5	Agaemo mago ofalini yafa hiʼyalamuʼmo Ala kava neʼmo noʼmo kegiʼyafiʼmo lole kumateʼmo aliʼa anupa huʼa neʼmaiya kumateʼmo kanefitefeʼmo mono hisayafeʼmo alo huʼniye. 
2CH.33.6	Agaemo Hinomi kagoʼmu kotegamo uno ve mafaʼne anagaʼamo apamagino atamoʼmo alagi leno asaga neliya agufa ofalinimo huge faliʼnaya vayaʼmogi apauneʼamogimo ha maesayafeʼmo keya aeno ge huge apaune vayaʼmogiʼe analisa vayaʼmogiʼeʼmo ha maesayafeʼmo ge huno apafige asole agufa aune kavaʼmo huge huʼniye. Agaemo Ala kava neʼmoʼa aipamo leno atesiyafeʼmo Ala kava neʼmo aulagaleʼmo asole hosu kavaʼmo huʼniye. 
2CH.33.7	Agaemo aigofe goti auneʼamo alo huteno Goti mono nopiʼmo maleʼniye. Maleʼniyaʼmonanafa akeyaʼvilagamo Gotiʼa Neviniʼe mafaʼneʼamo Salomoniʼefeʼmo ina ge huno hana painoʼaeʼmo, Yulusalemu taonifiʼmo mani haneʼniya mono noʼmo nagaiʼnimo muki Isaleli nofi vayaʼmogi folagapiʼmo lekana pai maleʼnova nopiʼmo nagiʼnimo atesugeno hanege hanege huno hanegaiye. 
2CH.33.8	Nagaemo lapakinago vayaʼmo maisaya mopamo lekana paiʼna apamiʼnovanageʼna halate Isaleli vayaʼmo aliʼna hapa faiʼna oʼapatalegauve. Apakaemo Mosese avayafatiʼmo akame hiyo, huʼna hapa paiʼnova gemo akame huge keʼaepa geʼnimo akame huge avoʼmo kae maleʼnaya gemo akame huge hisayana aliʼna hapa faiʼna oʼapatalegauve. 
2CH.33.9	Ani alopa hosu kavaʼmo huteno Manaseʼmo Yuta vayaʼe Yulusalemu vayaʼeʼmo aino apavayu hulino uʼnigeʼa Ala kava neʼmoʼa alino hano huno apataleʼniya vayaʼmogimo huʼnaya hosu kavaʼmo aeʼa aga seʼa huʼnae.
2CH.33.11	Oʼafiʼnayaʼmofeʼmo Ala kava neʼmoʼa Asiliya ami vayaʼaiteʼmo yagaiʼa apateʼnaya vayaʼe ati vayaʼeʼmo alino apateʼnigeʼa eʼa Yuta vayaʼeʼmo kamemo huteʼa huʼa aeʼa apaka seʼnae. Apakaemo Manaseʼmo atafauʼa agoʼya kapiʼmo hukumo ateteʼa ayatalapiʼmo haesa aeni seli nofitetiʼmo kiʼa ateteʼa avaleliʼa Mamiloni kotegamo uʼnae. 
2CH.33.12+2CH.33.13	Inagi agaemo lusi kava huno kana hauʼnigenoʼaeʼmo Ala kava neʼmo Gotiʼamofeʼmo ge huteno aginago vayaʼmogi Gotiʼapimo aulagaleʼmo lusi kava huno agaiʼamo alino afepiʼmo ateteno nunumuʼmo huno ge huno afi geʼniye. Gotiʼa nunumuʼmo huʼniya geʼamo afitenoʼaeʼmo ha maeno Yulusalemu taonifiʼmo halate avalelineno ateʼnigeno kini vekamo maiʼnenoʼaeʼmo yagaino apateʼniye. Ani afinaʼmo Manaseʼmo ina kava huno ageno alagepa hutenoʼaeʼmo Ala kava nekeʼmo alagi Gotiʼmae, huno ageʼniye. 
2CH.33.14	Ani kavaʼmo akamelegaʼamo Manaseʼmo Yulusalemu taoni malagamo Nevini taoniye, huʼa agi neʼaya taonileʼmo saufa yafa kegiʼyamo huʼniye. Ani kegiʼyamo magoʼe huno anaʼaleʼmo huʼniye. Yegemo uno lamino nefaleya haopalega Gihoni aniʼmo kagoʼmu kotetiʼmo kegiʼyamo aepa faiʼa huteʼa huliʼa hoga haopalegaeʼmo noyame kegiʼya kipane, huʼa agi neʼaya kipategamo uʼnae. Kegiʼyamo haopaleʼmo Ofeli taoniye, huʼa agi neʼaya taonileʼmo kegiʼyamo huʼa vego huliʼa kokuʼnapiʼmo uʼa haiʼnae. Manaseʼmo kegiʼyamo huno hano huteno ami vayaʼaiteʼmo neʼyagaiya vayaʼmo muki Yuta haopalega koteʼmo lokiya kegiʼyamo haneʼniya taonifiʼmo apateʼniye. 
2CH.33.15	Agaemo alu nofi vayaʼmogi aigofe gotiʼapimogimo alino atalege ani agaiʼamo aigofe goti auneʼamo Ala kava neʼmo nopiʼmo maleʼniyatetiʼmo alino atalege huʼniye. Agaemo Ala kava neʼmo mono noʼmo haneʼniya aveleʼmo haneʼniya aigofe gotigi ofalini yafa hiʼyalamuʼmo alino naku paeno atalege Yulusalemu koteʼmo haneʼniya ofalini yafa hiʼyalamuʼmo alino naku paeno atalege huʼniye. Muki hosu yaʼmo taonifatiʼmo alininuno malagamo alagi yaga auno ataleʼniye. 
2CH.33.16	Magoʼe kavaʼmo huno halate Ala kava neʼmo ofalini yafa hiʼyalamuʼmo huteno alino kanale huʼniye. Agaemo ani hiʼyalamuteʼmo Gotiʼeʼmo magoke apaipamo alisiya afu ofalinimo huge hao ke heʼniya afu ofalinimo huge huno Gotina amiʼniye. Agaemo Yuta vayaʼaifeʼmo ina gemo huno hapa painoʼaeʼmo, Ala kava neʼmo Isaleli vayaʼmogitapa Gotitapimofeʼmo mono hutetapa aliʼyaʼamo aliyo, huno hapa paiʼniye. 
2CH.33.17	Ani kavaʼmo huʼniyaʼmonanafa Yuta vayaʼmogimo magoʼe huʼa anaga haopaleʼmo haneʼniya hiʼyalamuteʼmo ofalinimo osuʼnae. Huʼnayaʼmonanafa Ala kava neʼmo Gotiʼapimotefekeʼmo ofalinimo huʼnae.
2CH.33.18	Kini vekamo Manaseʼmo ani alu kavaʼamo huʼniya kavafeʼmo ava gemo haneʼniya mukueʼmo agiʼamo Isaleli kini vayaʼmogi apava gemo haneʼniya mukufiʼmo haneʼniye. Ani mukufiʼmo Gotifeʼmo nunumuʼmo huʼniya kavafeʼmo ava gemo hanege Goti kavaʼamo ageteʼa Gotitegati gemo aliniʼeʼa aeʼa hakalo nehaya vayaʼmogimo agaefeʼmo Ala kava neʼmo Isaleli vayaʼmogi Gotiʼapimo agiʼaletiʼmo ha paiʼnaya gemo hanege huʼniye. 
2CH.33.19	Manaseʼmo nunumuʼmo huʼnigeno Gotiʼa afiteno huʼniya kavafeʼmo ava gemo hanege muki huʼniya hosu kavaʼaeʼmo ava gemo muki kotegamo hanege aigofe gotigitefeʼmo mono huʼnaya kavafeʼmo ava gemo hanege hogoteno agufamo alino afepiʼmo oʼateʼniya kavafeʼmo huge aigofe gotigi apauneʼamo alo huge huʼniya gemo polofeti mukufiʼmo avoʼmo kae maleʼnageno haneʼniye. 
2CH.33.20	Manaseʼmo faliʼnigeʼapaeʼmo noʼamo kegiʼyafiʼmo kiʼa ateʼnae. Mafaʼneʼamo Emoniʼmo agae aimuʼyaleʼmo maiteno yagaino apateʼniye.
2CH.33.21	Emoniʼmo kini vekamo hamaleʼniya afinaʼmo tuveti tuʼa kafugamo maiteno lole kafugamo Yulusalemu taonifiʼmo kini vekamo maiʼneno yagaino apateʼniye. 
2CH.33.22	Agaemo Ala kava neʼmo aulagaleʼmo afoʼamoʼmo Manaseʼmo huʼniya agufa hosu kavaʼmo huʼniye. Emoniʼmo afoʼamoʼmo aigofe gotigi apauneʼamo alo huno maleʼniya yatefeʼmo mono huteno ofalinimo apamige aliʼyaʼapimo alige huʼniye. 
2CH.33.23	Huʼniyaʼmonanafa agaemo afoʼamoʼmo Ala kava neʼmo aulagaleʼmo agaiʼamo alino afepiʼmo ateʼniya agufa kavaʼmo osuʼniye. Haʼao, Emoniʼmo magoʼe magoʼe huno hosu kavaʼmo huʼniye. 
2CH.33.24	Hosu kavaʼmo huʼnigeʼa aliʼyaʼamo neʼaliya vayaʼmogimo aliʼa anupa huʼa maiʼneʼa vegemo huteʼa kini nopiʼmo kamitimo amagiʼnageno faliʼniye. 
2CH.33.25	Henagaʼamo ani mopaleʼmo maiʼnaya vayaʼmogimo vegemo huteʼa kini vekamo Emoniʼmo kamitimo amagiʼnaya vayaʼmo kamitimo apamagiʼnageʼa faliʼnae. Apakaemo Emoni mafaʼnemo Yosaiyaʼmo Emoni aimuʼyaleʼmo lekana paiʼa ateʼnageno kini vekamo maiʼniye.
2CH.34.2	Agaemo Ala kava neʼmo aulagaleʼmo alagepa kavaʼmo huʼniye. Agaemo aginago kini vekamo Neviniʼmo huʼniya agufa kavaʼmo huʼniye. Agaemo alagepa kateʼmo neʼunoʼaeʼmo ataleno hoga haopalega kateʼmo oʼuge lamaga haopalega kateʼmo oʼuge huteno alagepa kategeʼmo uʼniye. 
2CH.34.3	Yosaiyaʼmo eitiʼa kafugamo neya kini vekamo maiʼnenoʼaeʼmo aginago kini vekamo Nevini Gotiʼamoʼmo agesiyafeʼmo aepa faino kahauya huʼniye. Agaemo tuolofuʼa kafugamo yagaino apatetenoʼaeʼmo Yuta haopalegaʼe Yulusalemu taonifiʼeʼmo yosaletiʼmo alo huʼnaya aune yatefenagi aeniletiʼmo alo huʼnaya aune yatefenagi haginaletiʼmo alo huʼnaya aune yatefenagi huʼa ave koteʼmo mono huʼnaya yaʼmo aepa faino alino ataleʼniye. 
2CH.34.4	Apakaemo uʼa Yosaiya aulagaleʼmo aigofe goti agiʼamo Meli ofalini hiʼyalamuʼmo aliʼa anakupaeʼa atalege anagamo haneʼniya hiʼyalamuteʼmo laʼnefamo kaeʼnageno halinaʼamoʼmo alagepa atumo neʼaiya hiʼyalamuʼmo aliʼa anakupaeʼa atalege aeto aeto agufa aune yaʼmo aiʼa atagige huteʼa amagiʼa aliʼa laʼnefagana huʼa ataleʼnae. Ani laʼnefamo aliniʼuʼa ani aigofe gotigitefeʼmo ofalinimo huʼnaya vayaʼmogi kanoluleʼmo aiʼa atagu faeʼa ataleʼnae. 
2CH.34.5	Yosaiyaʼmo aigofe gotigitefeʼmo mono huʼa neʼapataya vayaʼmogi apayamufamo alino ofalini nehaya yafa hiʼyalamuʼapileʼmo kaeʼniye. Agaemo ani kavatetiʼmo hosu kavaʼapimo alino ataleteno Yuta kotegaʼe Yulusalemu taonifiʼeʼmo Ala kava ne; mo aulagaleʼmo alino alagepa huno ateʼniye. 
2CH.34.6	Agaemo magoke agufa kavaʼmo huno Manase nofi vayaʼmogi taonifinagi Ifalemu nofi vayaʼmogi taonifinagi Simiyoni nofi vayaʼmogi taonifinagi huno uteno Nafatali taonifiʼenagi huno koʼneletiʼmo hosu yaʼmo heno halagape vaino ataleʼniye. 
2CH.34.7	Agaemo muki ani Isaleli haopalegamo ofalini yafa hiyalamuʼmo alino anakupaege yosaletiʼmo alo huʼnaya aune yaʼmo heno vasagalino atalege haginaletiʼmo alo huʼnaya aune yaʼmo alino amagino latapaino laʼnefagana huno atalege muki laʼnefamo kaeʼnageno halinaʼamoʼmo alagepa atumo neʼaiya yafa hiʼyalamuʼmo alino anakupaeno atalege huteno halate Yulusalemu taonifilagamo aino atagineno eʼniye.
2CH.34.8	Yosaiyaʼmo eitiniʼa kafugamo kini vekamo maiʼnenoʼaeʼmo aigofe gotigimo Yuta mopaletiʼmo alino atalege Goti mono nopatiʼmo alino atalege huteno loleʼe magoʼe vayaʼmogimo Ala kava neʼmo mono noʼmo aliʼa alagepa huʼa atesayafeʼmo alino apateʼnigeʼa uʼnae. Apakiʼapimo Ayalaiya mafaʼnemo Yefaniʼagi Yulusalemu taonifiʼmo yagaiʼniya vekamo Mayaseyaʼagi Yovahaiya mafaʼnemo Yovaʼagi huʼa uʼnae. Yovaʼmo kini vekamo avoʼmo nekaeya vekamae. 
2CH.34.9	Manase nofi vayanagi Ifalemu nofi vayanagi alu Isaleli nofi vayanagi Isaleli vayapatiʼmo logufaʼa Yuta nofi vayanagi Menisameni nofi vayanagi huʼa ofalini monimo aliniʼeʼa Yulusalemu taonifi mono nopiʼmo maleʼnageʼa Livai nofi vayaʼmogimo aliʼnae. Livai nofi vayaʼmogimo mono no kipateʼmo yagaiʼnae. Livai nofi vayaʼmogi ani monimo hogote vekamo mono huno neʼapateya vekamo Hilikaiyaʼmo amiʼnae. 
2CH.34.10	Hilikaiyaʼmo ani monimo alino loleʼe magoʼe vayaʼmo mono noʼmo aliʼa alagepa huʼa atesayafeʼmo yagaiʼnaya vayaʼmo apamiʼniye. 
2CH.34.11	Ani loleʼe magoʼe vayaʼmo neʼyagaiya vayaʼmogimo ani moniletiʼmo amagiʼa naku paeʼnaya yafaʼe apalotiʼa atalavaiʼnaya yosaʼeʼmo miya faisayafeʼmo yafatetiʼmo noʼmo nekiya vayaʼmo apamige yafaʼmo apalo neʼatiya vayaʼmo apamige huʼnae. Ani noʼmo nekiya vayaʼmogimo mono noʼmo aliʼa alagepa huʼa atesayafeʼmo monimo aliʼnae. Yuta kini vayaʼmogi mono noteʼmo alagepa huʼa oʼyagaiʼnayaʼmofeʼmae. 
2CH.34.12	Ani no nekiya vayaʼmogimo monimo kumaya oʼaliʼa alagepa aliʼyaʼmo aliʼnae. No nekiya vayaʼaiteʼmo neʼyagaiya vayaʼmo Livai nofi vayaʼmo Yehatiʼagi Omanaiyaʼagi Sakalaiyaʼagi Miyalamiʼagi huʼa yagaiʼnae. Yehatiʼe Omanaiyaʼeʼmo huʼanaeʼmo Melali afamo anaga vekalaʼmo maiʼnoʼageʼana Sakalaiyaʼe Miyalamiʼeʼmo Kohati afamo anaga vekalaʼmo maiʼnaʼae. Muki Livai vayaʼmogimo yokemo huʼapaeʼmo alu age alu agemo neʼaiya kavaʼmo alagepa huʼa ageʼnae. 
2CH.34.13	Mago Livai vayaʼmogimo noʼmo kisaya yaʼmo aliniʼa eʼnaya vayaʼaiteʼmo yagaiʼa apatege alu Livai vayaʼmogimo muki agufa aliʼyaʼmo aliʼnaya vayaʼaiteʼmo yagaiʼa apatege magoʼamogi avoʼmo kaege magoʼamogi kipateʼmo yagaige huʼnae.
2CH.34.15	Inagi Hilikaiyaʼmo avoʼmo nekaeya vekamo Yefanifeʼmo ha painoʼaeʼmo, Nagaemo keʼaepa gemo haneʼniya mukumo Ala kava neʼmo mono noʼafiʼmo haneʼnigeʼna ageʼnove, huno ha paiteno ani mukumo alino Yefaniʼmo amiʼniye. 
2CH.34.16	Yefaniʼmo ani mukumo alininuno kini vekaeʼmo ina ge huno ha paiʼniye. Lagaemo aliʼyakamo neʼaluna vayaʼmo muki lamiʼnana aliʼyaʼmo neʼalune. 
2CH.34.17	Lagaemo Ala kava neʼmo mono nopatiʼmo ageʼnona monimo ago alita aliʼyateʼmo yagaiʼnaya vayaʼe mono nopiʼmo aliʼyaʼmo neʼaliya vayaʼeʼmo apamiʼnone. 
2CH.34.18	Mono huno neʼapateya vekamo Hilikaiyaʼmo mago mukumo alino namiʼniye, huno huteno kini vekamo aulagaleʼmo lekana paino ha paiʼniye. 
2CH.34.19	Inagi kini vekamoʼmo ani mukufiʼmo Goti keʼaepa geʼamo haneʼniya gemo afitenoʼaeʼmo lusi kava huno koli huʼniyaʼmofeʼmo kukena yaʼamo alino apake aiʼniye. 
2CH.34.20	Kini vekamoʼmo Hilikaiyafenagi Yefani mafaʼnemo Ehaikamifenagi Maika mafaʼnemo Amononifenagi avoʼmo nekaeya vekamo Yefanifenagi kini vekamo aliʼyaʼamo neʼaliya vekamo Asaiyafenagi huno hapa painoʼaeʼmo, 
2CH.34.21	Laginago vayaʼmogimo ani mukufiʼmo Ala kava neʼmo keʼaepa geʼamo akame osuʼnayaʼmofeʼmo Ala kava neʼmoʼa lagaefeʼmo aipamo leno nelate. Lapakaemo utapa Ala kava nefeʼmo mukufiʼmo avoʼmo kae maleʼniya geʼaeʼmo ge hutapa afi geyo. Nagaegi ataleʼa oʼuʼnaya Isaleli vayanagi Yuta vayaʼenagi huta alagepa huta afisunafeʼmo utapa kahauya huta ge hutapa afi geyo, huno hapa paiʼniye. 
2CH.34.22	Inagi Hilikaiyaʼe kini vekamoʼmo lekana paino apateʼniya vayaʼeʼmo Gotitegati gemo alinineno aeno hakalo nehiya aʼmo agiʼamo Haliʼnategamo uʼnae. Haliʼna anauʼamoʼmo Salamuʼmae. Salamuʼmo Tokahati mafaʼnemo maiʼnigeno Hasalaʼmo mafaʼneʼamo Tokahatiʼmo mono huʼa neʼapataya vayaʼai kukena yaʼapileʼmo yagaiʼniye. Hasala mafaʼnemo Tokahatiʼmo maiʼnigeno Tokahati mafaʼnemo Salamuʼmo maiʼniye. Haliʼnaʼmo saufa Yulusalemu taonifiʼmo maiʼniye. Apakaemo uʼa Haliʼnafeʼmo ani kavatefeʼmo ge huʼa afi geʼnae. 
2CH.34.23	Afi geʼnagenoʼaeʼmo ani geleʼmo aeno atagaina huno hapa painoʼaeʼmo, Ala kava neʼmo Isaleli vayaʼmogi Gotiʼapimoʼmo ina gemo hunoʼaeʼmo, Lapakaemo halate utapa ani alino lapateʼnigetapa eʼnaya vekaeʼmo ina ge hutapa ha paiyo. 
2CH.34.24	Ala kava neʼmoʼa hunoʼaeʼmo, Afiyo, huno, Nagaemo ani taoniʼe ani taonifiʼmo maiʼnaya vayaʼeʼmo alopa kayoʼmo apamiguve. Mukufiʼmo haneʼniya gemo Yuta kini vekaeʼmo lekana paiʼa ha paiʼnaya lifana gemo muki geʼamo alagi afole aigiye. 
2CH.34.25	Apakaemo apayatetiʼmo alo huʼnaya aigofe mono yatetiʼmo naipamo leʼna apatesuva kavaʼmo aliʼa he tiʼa neʼatae. Muki hosu kavaʼapiletiʼmo naipamo leʼna apatesuvafeʼmo nataleʼa uʼa alu gotitefeʼmo mono hisayafeʼmo alagepa atumo neʼaiya yaʼmo alu gotitefeʼmo kaeʼnayaʼmofeʼmo naipamo neleya kavaʼnimo hano osisigeʼna aniʼmo lakigekana huʼna kayoʼmo apamiguve. 
2CH.34.26	Ani agufa kayoʼmo apamiguvaʼmonanafa Yuta vayaʼmogi kini vekaʼapimoʼmo nagaefeʼmo ge huʼa nafi gesayafeʼmo alino lapateʼnigetapa eʼnaya vekaeʼmo ani gemo ha paiyo. Ala kava neʼmo Isaleli vayaʼmogi Gotiʼapimoʼnamo afiʼnana gelefeʼmo huʼnaeʼmo, 
2CH.34.27	Kagaemo Gotiʼa mani taonileʼe taonifiʼmo maiʼnaya vayaʼaitegaʼeʼmo hisiya kavafeʼmo huʼniya gemo afiʼnanageno kaipamoʼmo lokiya oʼvaino gemo afiteno alino amalagiʼniya kaipamo Goti aulagaleʼmo haneʼnigeka kagufamo alika afepiʼmo ateʼnane. Kagaemo naulagaleʼmo kagufamo alika afepiʼmo ateteka kukena yakamo alika apake aiteka aviʼyaʼmo huʼnane. Nagaemo ageteʼnaeʼmo nunumuʼmo huʼnana gemo afiʼnove, huno ha paiʼniye. 
2CH.34.28	Nagaemo afaʼa kateʼnisugeka ani hosu yaʼmo Yulusalemu taonifiʼe taonifiʼmo maiʼnaya vayaʼaitegaʼeʼmo afole aisiya kavaʼmo oʼagegane. Kagaemo falisanageʼna nagaemo kaginago vayakaʼeʼmo aliʼna anupa huʼna kategauve. Kagaemo alagepa hukageʼmo maiteka falisanageʼa alagepa huʼa kiʼa kategae, huno ha paiʼniye. Inagi apakaemo ani gemo halate aliniʼuʼa kini vekaeʼmo ha paiʼnae.
2CH.34.29	Inagi kini vekamo Yosaiyaʼmo muki Yuta vayatama vayaʼaifenagi Yulusalemu vayatama vayaʼaifenagi huno ge huʼnigeʼa eʼa aliʼa anupa huʼnae. 
2CH.34.30	Kini vekamoʼmo mono huʼa neʼapataya vayanagi Livai nofi vayanagi muki Yuta vayanagi Yulusalemu vayanagi huno apavaleno alino anupa huno apateʼnigeʼa Ala kava neʼmo noteʼmo uʼnae. Afa vayanagi ala apaki vayanagi muki vayanagi huʼa uʼnae. Aliʼa anupa huʼa maiʼnagenoʼaeʼmo kini vekamoʼmo Ala kava neʼmo noʼafiʼmo haneʼnigeʼa ageʼnaya kotalake mukumo alino muki mukufiʼmo haneʼniya geʼamo lekana paiʼnigeʼa afiʼnae. 
2CH.34.31	Kini vekamo he netiya yateʼmo he tino maiʼneno Ala kava neʼeʼmo kotalakemo hu maleʼniye. Agaemo Ala kava neʼmo akame huge hiyo, huno huʼniya gegi avayafatiʼmo huʼniya gegi avoʼmo kae maleʼnaya keʼaepa geʼagi huno muki aipafatiʼe muki aunemepatiʼeʼmo akame huge hisayafeʼmo kotalakemo ani mukufiʼmo muki avoʼmo kaeʼnaya kotalake gemo huge hu maleʼniye. 
2CH.34.32	Kini vekamoʼmo Menisameni nofi vayaʼe ani afinaʼmo muki alu nofi vayaʼmo Yulusalemu taonifiʼmo maiʼnaya vayaʼeʼmo ani kotalake gemo akame hisayafeʼmo Ala kava nefeʼmo polomasi gemo hiyo, huno lokiya gefatiʼmo huʼniye. Inagi Yulusalemu taonifiʼmo maiʼnaya vayaʼmogi apakinago vayaʼmogi Gotiʼapimoʼeʼmo kotalakemo hu maleʼnae. 
2CH.34.33	Ani afinaʼmo muki Isaleli haopalegamo asole aigofe gotigi apauneʼamo afaʼageʼmo haneʼnigenoʼaeʼmo ani yafeʼmo Ala kava neʼmoʼa alagi ohauʼnigenoʼaeʼmo avenatuʼnaʼmo heno neʼatale. Kini vekamo Yosaiyaʼmo ani kavatetiʼmo muki ani hosu yaʼmo muki Isaleli vayaʼmo maiʼnaya kotegatiʼmo alino ataleteno muki Isaleli vayaʼmogimo Ala kava neʼmo Gotiʼapimoʼmo alagi akame hisayafeʼmo alino he tino apateʼniye. Kini vekamo muki maiʼniya afinaʼmo apakaemo Ala kava neʼmo apakinago vayaʼmogi Gotiʼapimoʼmo alagi oʼataleʼnae.
2CH.35.2	Yosaiyaʼmo mono huʼa neʼapataya vayaʼmogimo aliʼyaʼapimo alisayafeʼmo aliʼyaʼmo alisaya yategamo alino apatege Ala kava neʼmo nopiʼmo aliʼyaʼmo alisayafeʼmo apaipa apakesamo alino lokiya vaino apatege huʼniye. 
2CH.35.3	Agaemo Isaleli vayaʼmo aliʼa apaya neʼmalaya Livai nofi vayaʼmogi Ala kava netefeʼmo apaote maiʼnaya vayaʼaifeʼmo hapa painoʼaeʼmo, Ala kava neʼmo kotalake kesiʼamo alitapa kini vekamo Solomoniʼmo Nevini mafaʼnemoʼmo ki maleʼniya nopiʼmo maleyo. Lapakaemo magoʼe hutapa kotalake kesimo alita kofi litapa oʼugae. Hemenimo Ala kava neʼmo Gotitapimo aliʼyaʼamo alige Goti vayaʼamo Isaleli vayaʼmo hapa maege hutapa maiyo. 
2CH.35.4	Lapakaemo magoke magoke afamo anaga vayaʼmo uta magoke agufa aliʼyaʼapimo neʼaliya afamo anaga vayaʼeʼmo magokepiʼmo lokaetapa maiyo. Lapakaemo mono aliʼyatapimo alisayafeʼmo kini vekamo Neviniʼe mafaʼneʼamo Solomoniʼeʼmo mukufi avoʼmo kae maleʼnaʼa gemo akame hutapa alo huta maiyo. 
2CH.35.5	Isaleli nofi vayaʼmogi aliʼa fako huʼa apaote apaote huʼa aote mono noʼmo kumateʼmo he tiʼa maisaya kavatefeʼmo Livai nofi vayaʼmogi aliʼa fako huʼa apaote apaote huʼa maisaya kavateʼefeʼmo he titapa maiyo. 
2CH.35.6	Pasova aikeli sipisipiʼe memeʼeʼmo lugo nofiʼapimo hatagaiyo. Ani ofalini aliʼyaʼmo alisayafeʼmo alita alagepa hutapa lapaote lapatetetapa Ala kava neʼmoʼa Mosesefeʼmo ha paiʼniya gemo akame hisayafeʼmo konagatapimo alo huta ateyo. 
2CH.35.7	Kini vekamo Yosaiyaʼmo Pasova ofalini kavaʼmo hisayafeʼmo asole aikeli sipisipigi memegi huno teti tauseniʼagi ve pulumakamo tali tauseniʼagi huno apavaleno apamiʼniye. 
2CH.35.8	Kini vekamoʼmo yagaiʼa neʼapataya vayaʼmo apamisayafeʼmo hapauʼnigeʼa Isaleli vayaʼaina apamige mono huʼa neʼapataya vayaʼaina apamige Livai nofi vayaʼaina apamige huʼnae. Hilikaiyaʼagi Sakalaiyaʼagi Yihaiyeliʼagi huʼa Goti mono noteʼmo neʼyagaiya vayaʼmogi Pasova ofalini kavafeʼmo mono huʼa neʼapataya vayaʼmo asole aikeli sipisipigi asole aikeli memegi huʼa tu tauseni sigisi hataletiʼagi tali hataletiʼa ve pulumakagi huʼa apavaleʼa apamiʼnae. 
2CH.35.9	Livai nofi vayaʼaiteʼmo yagaiʼa apateʼnaya vayaʼmo Kananaiyaʼagi aganaʼalaʼmoganimo Yimayaʼagi Nitaneliʼagi Hayamaiyaʼagi Yiyaiyeʼagi Yayamatiʼagi huʼa apakaemo Pasova ofalini hisayafeʼmo faefu tauseni sipisipigi faefu hataleti ve pulumakagi huʼa Livai nofi vayaʼaina apavaleʼa apamiʼnae.
2CH.35.11	Apakaemo Pasova aikeli sipisipiʼe memeʼeʼmo lugo nofiʼapimo hatagauʼa kolaʼapimo mono huʼa neʼapataya vayaʼmogi aliʼa aiʼa fuli fuli huʼa falege Livai nofi vayaʼmogi afumogi apakufaʼamo heʼa kalo paeʼa atalege huʼnae. 
2CH.35.12	Apakaemo ofalini hiʼyalamuteʼmo kaesaya ofalinimo magoke magoke afamo anaga vayaʼmo apamisageʼa Ala kava neʼmo amisayafeʼmo aliʼa fako huʼa maleʼnae. Mosese keʼaepa gemo mukufiʼmo avoʼmo kae maleʼniya gemo akame huʼnae. Ani huʼnaya agufa kavaʼmo huʼa pulumakamo aliʼa fako huʼa maleʼnae. 
2CH.35.13	Apakaemo Pasova ofalinimo keʼaepa gemoʼmo hiyo, huno huʼniya kavaʼmo huʼa atafiʼmo kaeʼnayaʼmonanafa alu aote ofalini ameʼamo aliʼa aise samofiʼe alopa samofiʼeʼmo anipiʼmo kaeʼnae. Ameʼamo ago leʼnigeʼapaeʼmo malage huʼa aliniʼuʼa ve aʼnemo aliʼa fako huʼa apamiʼnae. 
2CH.35.14	Henagaʼamo Livai vayaʼmogimo apakaiʼapimo nesaya ameʼamo alo huʼa malege mono huʼa neʼapataya vayaʼmo Eloni nofi vayaʼmogi nesaya ameʼamo alo huʼa apatege huʼnae. Mono huʼa neʼapataya vayaʼmogimo lusi kava huʼa ofalinimo huge afayaʼamo kaege huliʼuʼa une tiʼnayaʼmofeʼmo Livai vayaʼmogimo apakaiʼapiʼe konagaʼapimogi Eloni mafaʼne anaga vayaʼeʼmo alo huʼnae. 
2CH.35.15	Akeyaʼvilagamo kini vekamo Neviniʼagi Goti geʼamo alagamuna agegekana huno aeno hakalo huno hapa paiʼniya kini vekamo Yeʼnutaniʼagi Esafiʼagi Himaniʼagi huʼa hiyo, huʼa hapa paiʼnae. Ani afinaʼmo Esafi mafaʼne anagaʼmogi yokemo nehaya vayaʼmogi mani gemo akame huʼa uʼa noʼapile noʼapileʼmo maiʼnae. Ina kava huʼa kegiʼyamo kipateʼmo noʼapile noʼapileʼmo yagaiʼa maiʼnae. Konaga vayaʼapimogimo alu Livai nofi vayaʼmo ofalini neyaʼapimo alo huʼa apateʼnayaʼmofeʼmo kipateʼmo yagaiʼnaya yatetiʼmo ataleʼa oʼuʼnae. 
2CH.35.16	Inagi ani magoke afinaʼmo apakaemo Ala kava neʼmo mono aliʼyaʼamo aliʼsayafeʼmo Pasova kavaʼmo huʼapaeʼmo Ala kava neʼmo yafa hiʼyalamuteʼmo atamoʼmo alagi leno saga lisiya ofalinimo maleʼneʼa yagita huʼnae. Kini vekamo Yosaiyaʼmo hiyo, huno hapa paiʼniya gemo akame huʼnae. 
2CH.35.17	Muki Isaleli vayaʼmo eʼa maiʼnaya vayaʼmogimo Pasova hopa afina kavaʼmo huge seveniʼa afinaʼmo aeno apafu noleya peleti mayamo hopa afina kavaʼeʼmo huge huʼnae. 
2CH.35.18	Apakaemo ani Pasova kavaʼmo huʼa yagitamo huʼnaya kavaʼmo alagi alagepa huno afole aiʼniye. Polofeti vekamo Samiyo afinatetiʼmo eno alu Isaleli kini vayaʼmogimo ani agufa Pasova yagitamo aliʼa afole aiʼa oʼateʼnafa kini vekamo Yosaiyaʼmo alino afole aino ateʼniya Pasova yagita kavaʼmo ago aeno aga seʼniye. Kini vekamo Yosaiyaʼagi mono huʼa neʼapataya vayanagi Livai nofi vayanagi muki Yuta kotega maiʼnaya vayanagi Isaleli kotega maiʼnaya vayanagi Yulusalemu taonifiʼmo maiʼnaya vayanagi huʼa ani Pasova hopa afina kavaʼmo huʼnae. 
2CH.35.19	Kini vekamo Yosaiyaʼmo eitiniʼa kafugamo yagaino apateʼnigeʼapaeʼmo ani Pasova yagitamo huʼnae.
2CH.35.21	Uʼniyaʼmonanafa kini vekamo Nikoʼmo Yosaiyategamo apa vayaʼmo alino apateʼnigeʼa uʼnae. Apakaemo huʼapaeʼmo, kini vekamo Nikoʼmo kaha painoʼaeʼmo, Yuta kini vekae, huno, Afiyo, huno, Laʼagaetegamo na agufa kavaʼmo afole aiʼnigetaʼaene. Nagaemo kagaeʼeʼmo kame hisuvafeʼmo oʼmeʼnofa kame vayaʼnigeʼmo kamemo hapaesuvafekeʼmo eʼnove. Gotiʼa naha painoʼaeʼmo, Malage huka uka kamemo hapao, huno naha paiʼniye. Gotiʼa nahaopaleʼmo maiʼniyaʼmofeʼmo atafauka oʼato. Agaemo fiku yanageno alino hosu huno kategaiye. 
2CH.35.22	Gotiʼa ani gemo kini vekamo Niko avayaletiʼmo ha paiʼniyaʼmonanafa Yosaiyaʼmo ataleno oʼuʼniye. Agaemo kini kukenaʼamo asagino maleteno Isipi vayaʼmogimo agaemae, huʼa oʼagesayafeʼmo alu kukenamo alino vaiʼniye. Inagi agaemo Megiʼno kagoʼmu kotegamo uno Isipi vayaʼeʼmo kamemo huʼniye. 
2CH.35.23	Apakaemo kame nehuʼapaeʼmo Isipi ati vayaʼmogimo mago kevemo hetalageno uʼniya kevemoʼmo Yosaiya agufafiʼmo uno haniʼniye. Inagi agaemo aliʼyaʼamo neʼaliya vayaʼaifeʼmo ina ge huno hapa paiʼniye. Kamitimo nahaeʼnayanagi ataletapa navalelita viyo. 
2CH.35.24	Inagi apakaemo ani maiʼniya kame talalafatiʼmo avaleliʼuʼa alu talalafiʼmo ateteʼa Yulusalemu taonifiʼmo avaleliʼa uʼnae. Ani kavatetiʼmo faliʼnigeʼapaeʼmo aginago vayaʼmo faliʼnageʼa kiʼa apateʼnaya nopiʼmo kiʼa ateʼnae. Inagi muki Yuta vayaʼe Yulusalemu vayaʼeʼmo lusi kava huʼa yulagefa aiʼa hapau huʼa ateʼnae. 
2CH.35.25	Gotitegati gemo alinineno aeno hakalo nehiya vekamo Yelemaiyaʼeʼmo Yosaiyafeʼmo yulagefa aino hau huno ateʼniye. Faliʼniya afinatetiʼmo yokemo nehaya ve aʼnemogimo Yosaiyafeʼmo ava gemo huʼa faiyosago yokemo hume hume eʼa hemeniʼeʼmo nehae. Isaleli vayaʼmogimo muki afinaʼmo ani faiyosago yokemo nehae. Ani faiyosago yokemo faiyosago yokemo haneʼniya mukufiʼmo haneʼniye. 
2CH.35.26+2CH.35.27	Kini vekamo Yosaiyaʼmo alu kavaʼmo huʼniya kavafeʼmo ava gegi Goti keʼaepa gemo akame huʼniya alagepa kavaʼaenagi kini vekamo aepa faino hamaleteno maime maime eno faliʼniya afinafenagi huno ava gemo mago mukuʼmo agiʼamo Isaleli kini vayaʼe Yuta kini vayaʼmogi apava geʼeʼmo haneʼniya mukufiʼmo haneʼniye.
2CH.36.2	Yihovahayiʼmo kini vekamo hamaleʼniya afinaʼmo tuveti taliʼa kafugamo maiteno Yulusalemu taonifiʼmo loleʼe magoʼe kaitomo yagaino apateʼniye. 
2CH.36.3	Isipi kini vekamo Nikoʼmo Yulusalemu taonifilagamo eno Yihovahayiʼmo kini aliʼyaʼaletiʼmo ha faino ataleteno muki Yuta vayaʼmogimo takesi monimo amisaya kavaʼmo huʼnigeʼapaeʼmo tali tauseni fo hataleti kilo siluvaʼe teti fo kilo goli yafaʼeʼmo amiʼnae. 
2CH.36.4	Ani Isipi kini vekamo Ilaiyakimiʼmo Yihovahayi aganaʼamoʼmo avaleno Yuta vayaʼmogiʼe Yulusalemu vayaʼmogiʼeʼmo kini vekaʼapimo alino hamaleno ateʼniye. Nikoʼmo Ilaiyakimi agiʼamo alino alu agimo Yihoiyakimiʼae huno ateʼniye. Inagi Yihovahayiʼmo nepuʼamoʼmo kalavusi huno ateteno avalelinuno Isipi kotegamo ateʼniye.
2CH.36.6	Inagi Mamiloni kini vekamo Nepukanesaʼmo eno Yuta vayaʼeʼmo kamemo huteno Yihoiyakimiʼmo kalavusi huno ateteno seli nofitetiʼmo kino ateteno avalelino Mamiloni taonifiʼmo uʼniye. 
2CH.36.7	Nepukanesaʼmo mago Ala kava neʼmo mono nopiʼmo haneʼniya alagepa yaʼmo aliteno alininuno Mamiloni kotega mono noʼafiʼmo maleʼniye. 
2CH.36.8	Yihoiyakimiʼmo ani alu kavaʼamo huʼniya kavafeʼmo ava gemo haneʼniya mukueʼmo agiʼamo Isaleli kini vayaʼmogiʼe Yuta kini vayaʼmogi apava geʼeʼmo haneʼniya mukufiʼmo haneʼniye. Ala kava neʼmoʼa huʼniya kavafeʼmo alagi ohauʼnigenoʼaeʼmo avenatuʼnaʼmo heno ataleʼniya kavaʼe agoti huno atesiya kavaʼeʼmo ani mukufiʼmo haneʼniye. Henagaʼamo Yihoiyakimi mafaʼneʼamo Yihoiyakinimo afoʼamo aimuʼyaleʼmo yagaino apateʼniye.
2CH.36.9	Yihoiyakiniʼmo Yuta vayaʼmogi kini vekaʼapimo hamaleʼniya afinaʼmo eitiʼa kafugamo maitenoʼaeʼmo Yulusalemu taonifiʼmo loleʼe magoʼe kaiʼe teniʼa afinaʼatoʼeʼmo yagaino apateʼniye. Agaemo Ala kava neʼmo aulagaleʼmo hosu kavaʼmo huʼniye. 
2CH.36.10	Ani kafugamo yasi afinaʼmo hano hugefeʼmo huʼnigenoʼaeʼmo kini vekamo Nepukanesaʼmo Yihoiyakinifeʼmo ge huʼnigeno eʼnigenoʼaeʼmo Mamiloni kotegamo avalelino uʼniye. Agaemo Ala kava neʼmo mono nopiʼmo haneʼniya yaʼmo alopa moniletiʼmo miya faiʼnaya agufa yaʼmo aliteno alinino uʼniye. Nepukanesaʼmo Yihoiyakimi aganaʼamoʼmo Yeʼnekaiyaʼmo Yuta vayaʼmogiʼe Yulusalemu taonifiʼmo maiʼnaya vayaʼmogiʼeʼmo kini vekaʼapimo alino hamaleno ateʼniye.
2CH.36.12	Agaemo Ala kava neʼmo Gotiʼamo aulagaleʼmo hosu kavaʼmo huʼniye. Agaemo Gotitegati gemo alinineno aeno hakalo huno hapa nepaiya vekamo Yelemaiya aulagaleʼmo agaiʼamo alino afepiʼmo oʼateʼniye. Yelemaiyaʼmo Ala kava neʼmo avayafatiʼmo huʼniya gemo ha paiʼniyana Yeʼnekaiyaʼmo oʼafiʼniye. 
2CH.36.13	Kini vekamo Nepukanesaʼmo Yeʼnekaiyaʼa Goti agiʼaletiʼmo alagi lama gemo huvanageʼna kaiyafiʼmo maiʼneʼna gekamo afiguve, huno huteno agoʼyamo ataleʼniye, huno hisiyafeʼmo alino he tino ateʼniyaʼmonanafa Yeʼnekaiyaʼmo ha paiʼniya gemo amagino ataleʼniye. Agaemo augosaʼe aipaʼeʼmo alino lokiya vaino ateteno Ala kava neʼmo Isaleli vayaʼai Gotiʼapimofeʼmo aipamo alino afe leteno aino atagineno oʼmeʼniye. 
2CH.36.14	Magoʼe huno hosu kavaʼamo afole aiʼniyana muki mono huʼa neʼapataya vayanagi muki vayatama vayanagi ve aʼnemogiʼenagi huʼa magoʼe magoʼe huʼa gemo amagiʼa ataleʼnae. Apakaemo muki malaga alu nofi alu nofi vayaʼmogimo alagi hosu atu aiʼniya kavaʼmo huʼa maiʼnaya agufa kava huʼa maiʼnae. Apakaemo Ala kava neʼmoʼa Yulusalemu taonifi mono noʼmo agaiʼalefeʼmo aote hu maleʼniya noʼamo aliʼa hosu huʼa ateʼnae.
2CH.36.16	Hapa paiʼnayaʼmonanafa apa vayaʼaina huʼa apami maleteʼa kigi yokalo geʼmo huʼa apatege Goti geʼaeʼmo ina agufa gee huʼa huge Polofeti vayaʼaifeʼmo huʼa faipa huʼa apatege hume hume neʼagenoʼaeʼmo Ala kava neʼmoʼa vayaʼaeʼmo lusi kava huno aipamo leno neʼapateyanageno hapa maesiya yaʼmo alagi ohanegaiye.
2CH.36.18	Mamiloni kini vekamoʼmo Goti mono nopiʼmo haneʼniya yaʼmo muki agufa aise yaʼe alopa yaʼeʼmo aliʼniye. Agaemo Ala kava neʼmo nopatiʼmo muki yaʼmo lusi moniletiʼmo miya nefaiya agufa yaʼmo alige Yuta kini vekamo nopatiʼmo muki lusi moniletiʼmo miya nefaiya agufa yaʼmo alige yagaiʼnaya kini vayaʼamogi nopatiʼmo muki lusi moniletiʼmo miya nefaiya agufa yaʼmo alige huteno muki ani yaʼamo alinino Mamiloni kotegamo uʼniye. 
2CH.36.19	Mamiloni ami vayaʼmogimo Goti mono noʼamo kaege Yulusalemu taonileʼmo lokiya yafa kegiʼyamo faino vego huʼniya kegiʼyamo aliʼa nakupaeʼa atalege muki kanale alopa nokoʼmo kaege lusi moniletiʼmo miya faiʼnaya yaʼmo muki kanale alagepa yaʼageʼmo aliʼa hosu huʼa atalege huʼnae. 
2CH.36.20+2CH.36.21	Mamiloni kini vekamo ami vayaʼamogi ohapaeʼnaya vayaʼmo apavalelinuno Mamiloni kotegamo apateʼniye. Apateʼnigeʼa aliʼyaʼamo alige kini vekamo mafaʼneʼamo aliʼyaʼamo alige hume hume neʼagenoʼaeʼmo Pesiya vayaʼmogimo uʼa yagaiʼa apateʼnae. Ala kava neʼmo geʼamo Yelemaiyaʼa afole aisiya kavafeʼmo avayafatiʼmo huʼniya gemo afole aisiyafeʼmo Isaleli vayaʼmogi mopaʼapileʼmo oʼmaiʼnageno sevetiʼa kafugamo mopaʼapimo kaʼme koʼmo haneʼniye. Ani mopaʼapileʼmo Sapati kavaʼmo afole aisiyafeʼmae. 
2CH.36.22	Pelesiya koteʼmo Sailasiʼmo kini vekamo maiʼniya afinaʼmo hogote kafugaʼamo Ala kava neʼmoʼa Yelemaiya avayafatiʼmo geʼamo hapa paiʼniya gemo afole aisiyafeʼmo Ala kava neʼmoʼa Sailasiʼmo Pelesiya kote kini vekamo aipafiʼmo aliʼyaʼmo aliʼnigeno muki vayaʼmogi afisayafeʼmo Sailasiʼmo mago gemo avoʼmo kae maleʼniye. 
2CH.36.23	Sailasiʼa Pelesiya kote kini vekamoʼmo hunoʼaeʼmo, Ala kava neʼmo kokuʼnapi Gotiʼa muki kini vayaʼmogi mopaʼaleʼmo yagaisuvafeʼmo namitenoʼaeʼmo, Kagaemo Yuta kotega Yulusalemu taonifiʼmo noʼnimo kika nato, huno naha paiʼniye. Inagi vayaʼafatiʼmo haiya vayaʼmogi uʼa haiʼa noʼamo kigae. Ala kava neʼmo Gotiʼapimoʼmo apakaeʼeʼmo magokepi lokaeno maigiye, huno hapa paiʼniye.
EZR.1.2	Sailasiʼa Pesiya kotega kini vekamoʼmo hunoʼaeʼmo, Ala kava neʼmo kokuʼnapi Gotiʼa muki kini vayaʼmogi mopaleʼmo yagaisuvafeʼmo namitenoʼaeʼmo, Kagaemo Yuta polovenisi Yulusalemu taonifiʼmo mono noʼnimo kika nato, huno naha paiʼniye. 
EZR.1.3	Inagi lapakaemo muki agaiʼa vayaʼamogitapafatiʼmo haiya vayaʼmogimo uʼa haiʼa noʼamo halate kigae. Ala kava neʼmo Gotitapimoʼmo lapakaeʼeʼmo lokaeno maiʼninageʼa Yutiya kotegamo uʼa haiʼa Yulusalemu taonifiʼmo Ala kava neʼmo Isaleli vayaʼai Gotiʼapimo mono noʼamo kiyo. Agaemo Yulusalemu taonifi Gotiʼmae. 
EZR.1.4	Apakaemo Yulusalemu taonifiʼmo uʼa haisageʼa aliʼa apatalesaya Yu vayaʼmo ina lagimo haiya koteʼmo kalaga hageʼa maiʼnisafi uʼa haisayafeʼmo hapauʼnisiyaʼmoʼmo hapaopaleʼmo maiʼnaya vayaʼmogi hapa maegae. Apakaemo siluva yafanagi goli yafanagi kagemi yanagi yuna afugi huʼa apamigae. Ani yaʼe Yulusalemu taonifiʼmo Goti mono noʼalefeʼmo Gotina amisayafeʼmo hapauʼnisiya ofaliniʼeʼmo hapa maeʼa apamigae, huno avoʼmo kae maleʼniye.
EZR.1.6	Muki Isaleli vayaʼmogi hapaopaleʼmo maiya vayaʼmogimo siluva yafatetiʼmo alo huʼa maleʼnaya yanagi goli yafatetiʼmo alo huʼa maleʼnaya yanagi kagemi yanagi alopa monileʼyaʼmo aeno agaseʼniya yanagi Gotiʼa amisayafeʼmo hapauʼnisiya ofalini yanagi huʼa apamiteʼa apaipamo aliʼa lokiya vaiʼa apateʼnae. 
EZR.1.7+EZR.1.8	Hogoteno kini vekamo Nepukanesaʼmo Isaleli vayaʼeʼmo kamemo huteno Ala kava neʼmo mono noʼafatiʼmo kumaya alininuno aigofe gotigi mono nopiʼmo maleʼniye. Maleʼniya yafeʼmo kini vekamo Sailasiʼmo ge huʼnigeno Mitaletaʼmo kini vekamo moni noteʼmo yagaiʼniya vekamoʼmo ani Ala kava neʼmo yaʼamo gotiʼapimogi nopatiʼmo alinineno lekana paiteno mago hogote vekamo Yuta vayaʼaiteʼmo neʼyagaiya vekamo Sesimasaʼmo amiʼniye. 
EZR.1.9	Muki yaʼamo inaʼa yaʼmo haneʼniye. Yatala goli yuvapamo tetiʼagi yatala siluva yuvapamo vani tauseniʼagi haginamo tuveti naeniʼagi 
EZR.1.10	alopa goli yuvapamo tetiʼagi ani agufa alopa siluva yuvapamo fo hataleti teniʼagi magoʼe huno alopa agufa yaʼmo vani tauseniʼagi huno haneʼniye. 
EZR.1.11	Ani agufa goligi siluvagi huno muki yaʼamo faefu tauseni fo hataletiʼa agufa yane. Sesimasaʼmo ani yaʼmo aliteno Mamiloni kotega kalavusifiʼmo maiʼnaya vayaʼeʼmo Mamiloni kotegatiʼmo apavalelino Yulusalemu taonifiʼmo uʼniye.
EZR.2.2	Selamamaʼeʼmo eʼnaya vayaʼai apakiʼapimo Yesuvaʼagi Niyamaiyaʼagi Selaiyaʼagi Lilaiyaʼagi Motekaiyaʼagi Milisaniʼagi Misapaʼagi Mikivaiʼagi Lihamiʼagi Manaʼagi huʼa eʼnae. Isaleli vayaʼmo Yulusalemu taonifiʼmo eʼnaya ve anagaʼmogi napaʼapimo 
EZR.2.3	Palosi nofi vayaʼmo 2172ʼa vayaʼmo atagineʼa ege 
EZR.2.4	Sefataiya nofi vayaʼmo 372ʼa vayaʼmo atagineʼa ege 
EZR.2.5	Alopa nofi vayaʼmo 775ʼa vayaʼmo atagineʼa ege 
EZR.2.6	Pahatimovapu nofi vayaʼmo Yesuvaʼe Yovapuʼeʼmo anakinago vayaʼmogi mafaʼne anagaʼmo 2812ʼa vayaʼmo atagineʼa ege 
EZR.2.7	Ilami nofi vayaʼmo 1254ʼa vayaʼmo atagineʼa ege 
EZR.2.8	Yatu nofi vayaʼmo 945ʼa vayaʼmo atagineʼa ege 
EZR.2.9	Yakai nofi vayaʼmo 760ʼa vayaʼmo atagineʼa ege 
EZR.2.10	Meni nofi vayaʼmo 642ʼa vayaʼmo atagineʼa ege 
EZR.2.11	Mimai nofi vayaʼmo 623ʼa vayaʼmo atagineʼa ege 
EZR.2.12	Esiga nofi vayaʼmo 1222ʼa vayaʼmo atagineʼa ege 
EZR.2.13	Anoni nofi vayaʼmo 666ʼa vayaʼmo atagineʼa ege 
EZR.2.14	Mikivai nofi vayaʼmo 2056ʼa vayaʼmo atagineʼa ege 
EZR.2.15	Enini nofi vayaʼmo 454ʼa vayaʼmo atagineʼa ege 
EZR.2.16	Hesakaiya mafaʼnemo Eta nofi vayaʼmo 98ʼa vayaʼmo atagineʼa ege 
EZR.2.17	Miyai nofi vayaʼmo 323ʼa vayaʼmo atagineʼa ege 
EZR.2.18	Yola nofi vayaʼmo 112ʼa vayaʼmo atagineʼa ege 
EZR.2.19	Hesamu nofi vayaʼmo 223ʼa vayaʼmo atagineʼa ege 
EZR.2.20	Gima nofi vayaʼmo 95ʼa vayaʼmo atagineʼa ege 
EZR.2.21	Metelehamu taonifi vayaʼmo 122ʼa vayaʼmo atagineʼa ege 
EZR.2.22	Netofa taonifi vayaʼmo 56ʼa vayaʼmo atagineʼa ege 
EZR.2.23	Anatoti taonifi vayaʼmo 128ʼa vayaʼmo atagineʼa ege 
EZR.2.24	Ayimaveti taonifi vayaʼmo 42ʼa vayaʼmo atagineʼa ege 
EZR.2.25	Kiyati taonifi vayanagi Yefali taonifi vayanagi Miloti taonifi vayanagi huʼa 743ʼa vayaʼmo atagineʼa ege 
EZR.2.26	Lama taonifi vayaʼe Gima taonifi vayaʼeʼmo 621ʼa vayaʼmo atagineʼa ege 
EZR.2.27	Mikimasi taonifi vayaʼmo 122ʼa vayaʼmo atagineʼa ege 
EZR.2.28	Meto taonifi vayaʼe Ai taonifi vayaʼeʼmo 223ʼa vayaʼmo atagineʼa ege 
EZR.2.29	Nimo taonifi vayaʼmo 52ʼa vayaʼmo atagineʼa ege 
EZR.2.30	Makimisi taonifi vayaʼmo 156ʼa vayaʼmo atagineʼa ege 
EZR.2.31	Napa tu Ilami taonifi vayaʼmo 1254ʼa vayaʼmo atagineʼa ege 
EZR.2.32	Helimi taonifi vayaʼmo 220ʼa vayaʼmo atagineʼa ege 
EZR.2.33	Lati taonifi vayanagi Haniti taonifi vayanagi Ono taonifi vayanagi huʼa 725ʼa vayaʼmo atagineʼa ege 
EZR.2.34	Yeliko taonifi vayaʼmo 345ʼa vayaʼmo atagineʼa ege 
EZR.2.35	Sena taonifi vayaʼmo 3630ʼa vayaʼmo atagineʼa ege 
EZR.2.36	Mono huʼa neʼapataya vayaʼmo Yeʼnaiya nofi vayaʼmogi apakinago vekamo afoʼapimoʼmo Yesuva vayapatiʼmo 973ʼa vayaʼmo atagineʼa ege 
EZR.2.37	Ima nofi vayaʼmo 1052ʼa vayaʼmo atagineʼa ege 
EZR.2.38	Pasa nofi vayaʼmo 1247ʼa vayaʼmo atagineʼa ege 
EZR.2.39	Helimi nofi vayaʼmo 1070ʼa vayaʼmo atagineʼa ege.
EZR.2.40	Livai nofi vayapatiʼmo Yesuva nofi vayaʼe Kaʼnamiye nofi vayaʼeʼmo 74ʼa vayaʼmo atagineʼa ege huʼnae. Ani lole vekalaʼani anakinago vekamo Hoʼnaviyaʼmae.
EZR.2.41	Mono yokemo nehaya vayaʼmo Esafi nofi vayaʼmo 128ʼa vayaʼmo atagineʼa ege 
EZR.2.42	Mono no kipateʼmo yagaiʼnaya vayaʼmogi mafaʼne anagaʼapimo Salani nofi vayanagi Eta nofi vayanagi Talimani nofi vayanagi Ekami nofi vayanagi Hatita nofi vayanagi Someyi nofi vayanagi huʼa 129ʼa vayaʼmo atagineʼa ege huʼnae.
EZR.2.44	Kelosi nofi vayanagi Siyaha nofi vayanagi Paʼnoni nofi vayanagi 
EZR.2.45	Lemana nofi vayanagi Hagama nofi vayanagi Akupi nofi vayanagi 
EZR.2.46	Hakapi nofi vayanagi Salamai nofi vayanagi Henani nofi vayanagi 
EZR.2.47	Giʼneli nofi vayanagi Geha nofi vayanagi Leyaiya nofi vayanagi 
EZR.2.48	Leyani nofi vayanagi Nekoʼna nofi vayanagi Gayami nofi vayanagi 
EZR.2.49	Uya nofi vayanagi Paseya nofi vayanagi Mesai nofi vayanagi 
EZR.2.50	Asina nofi vayanagi Meyunimi nofi vayanagi Nefisimi nofi vayanagi 
EZR.2.51	Makimuki nofi vayanagi Hakufa nofi vayanagi Halihuli nofi vayanagi 
EZR.2.52	Masiluti nofi vayanagi Mehiʼna nofi vayanagi Hasa nofi vayanagi 
EZR.2.53	Makosi nofi vayanagi Sisala nofi vayanagi Tema nofi vayanagi 
EZR.2.54	Neyiya nofi vayanagi Hatifa nofi vayanagi huʼa atagineʼa eʼnae.
EZR.2.56	Yaʼala nofi vayanagi Nalikoni nofi vayanagi Giʼno nofi vayanagi 
EZR.2.57	Sefatiya nofi vayanagi Hati nofi vayanagi Pokeleti Yemaimi nofi vayanagi Emi nofi vayanagi 
EZR.2.58	Netanimi nofi vayaʼe Salomoni aliʼyaʼamo neʼaliya vayaʼai mafaʼneʼapimo 392ʼa vayaʼmo atagineʼa eʼnae. 
EZR.2.59	Temela taonifi vayanagi Tehasa taonifi vayanagi Selumi taonifi vayanagi Aʼnani taonifi vayanagi Ima taonifi vayanagi huʼa atagineʼa eʼnayaʼmonanafa apakinago vayaʼmogi apakimo mukufiʼmo ohaneʼnigeʼa ageʼnae. Isaleli vayapatiʼmo maiʼnisafi alu vayapatiʼmo maiʼnisafi huʼa apakeʼa aeto osuʼnae. 
EZR.2.60	Apakaemo Nelaiya nofi vayanagi Tomaiya nofi vayanagi Nekoʼna nofi vayanagi huʼa 652ʼa vayaʼmo atagineʼa eʼnae. 
EZR.2.61	Mono huʼa neʼapataya vayaʼmogi mafaʼne anagapatiʼmo Hamaiya nofi vayanagi Kosi nofi vayanagi Masilai nofi vayanagi huʼa maiʼnae. Masilai nofi vayaʼai apakinagoʼapimo Masilai Giliyati taonifi vekamo a mafaʼne aliteno saufa agimo Masilaiʼae agimo haneʼniye. 
EZR.2.62	Ani vayaʼmogi apakinago vayaʼmogi apakiʼapimo mukufiʼmo ohaneʼniyaʼmofeʼmo yagaiʼa apateʼnaya vayaʼmogimo huʼapaeʼmo, mono huʼa neʼapataya aliʼyaʼmo oʼaligae, huʼa huʼnae. 
EZR.2.63	Isaleli vayaʼaiteʼmo neʼyagaiya gamani vekamoʼmo hunoʼaeʼmo, Ofalinimo hisaya neʼyaʼmo afaʼa oʼnegae. Hogoteno mago mono huno neʼapateya vekamoʼa Gotiʼa agesamo afiʼniya yaʼmo lole yafatalaʼmo alino alagena yaʼmo agetenoʼaeʼmo mono huʼa apatesaya aliʼyaʼmo alisafi oʼalisafi huno hugiye, huno huʼniye.
EZR.2.65	Ani vayaʼai aliʼyaʼapimo neʼaliya ve aʼnemogi napaʼapimo 7337ʼa ve aʼnemo atagineʼa eʼnae. Yokemo nehaya ve aʼnemo 200ʼa vayaʼeʼmo magokepiʼmo atagineʼa eʼnae. 
EZR.2.66+EZR.2.67	Hosi anagaʼapimo 736ʼa hosigi kamo anagaʼapimo 435ʼa kamogi noki anagaʼapimo 6720ʼa nokigi hosigana agufa afumo 245ʼa afugi huʼa eʼnae. 
EZR.2.68	Mago nofi vayapatiʼmo vayatama vayaʼmo Yulusalemu taonifiʼmo Ala kava neʼmo mono noʼaleʼmo eʼa avaʼyi huteʼapaeʼmo halagape vaiʼnaya mono noʼmo mopaleʼmo saufa mono noʼmo kisayafeʼmo alopa ofalinimo huʼnae. 
EZR.2.69	Apakaemo ofalinimo hisaya himamuʼapimo haneʼniya agufa kava huʼa magoke aiyaya huʼa monimo aliʼa mono kesifiʼmo maleʼnageno golimo kanaʼamoʼmo faefu hataleti kilogi apamiʼnaya siluvaʼmo kanaʼamoʼmo tu tauseni eiti hataleti kilogi mono huʼa apatesaya vayaʼmogi kukena yaʼmo vani hataletiʼagi huʼa apamiʼnae. 
EZR.2.70	Mono huʼa neʼapataya vayanagi Livai vayanagi mago vayanagi yokemo nehaya vayanagi mono no kipateʼmo neʼyagaiya vayanagi mono aliʼyaʼmo neʼaliya vayanagi mono aliʼyaʼapimo neʼaliya vayanagi huʼa taoniʼapifiʼmo maiʼnae. Muki Isaleli vayaʼmo taoniʼapifiʼmo maiʼnae.
EZR.3.2	Inagi Yosateki mafaʼnemo Yesuvaʼagi alu vayaʼmo konagaʼamogimo mono huʼa neʼapataya vayanagi Siyatili mafaʼnemo Selamamaʼagi konagaʼamogiʼenagi huʼa Isaleli vayaʼai Gotiʼapimo yafa hiʼyalamuʼmo ofalini hisaya yaʼmo atafiʼmo kaeʼa sagalisaya hiʼyalamuʼmo huʼnae. Moseseʼmo Goti vekamoʼmo keʼaepa gemo avoʼmo kae maleʼniya gemo akame hisayafeʼmo huʼnae. 
EZR.3.3	Apakaemo alu nofi vayaʼmo ani koteʼmo maiʼnaya vayaʼaifeʼmo koli huʼnayaʼmonanafa akeyaʼvilaga yafa hiʼyalamuʼmo haneʼniya yafateʼmo huʼnae. Aepa faiʼa ani hiʼyalamuteʼmo neteʼe uneʼeʼmo hisaya ofalinimo atamoʼmo alagi leno saga lisiya ofalinimo muki neteʼae uneʼaeʼmo Ala kava neʼmo amiʼnae. 
EZR.3.4	Ani kavaʼmo huteʼa apakaemo alopa hopa afina kavaʼmo akame huʼa na magi ofalinimo hiyo, huʼnifi ani agufa ofalinimo huʼnae. Hiyato nopiʼmo maiʼneʼa muki afinaʼmo avoʼmo kae maleʼniya keʼaepa gemoʼa huʼniya gemo akame huʼa ofalini kavaʼmo huʼnae. 
EZR.3.5	Ani kavaʼmo huteʼa alu afinaʼmo alu ofalinimo huge saufa kaileʼmo ofalinimo huge Ala kava neʼmo muki hopa afinaʼae afinaʼaeʼmo lekana pai maleʼniya aote afinaʼmo ofalinimo huge vayaʼmogi apakaiʼapi hapauʼniya ofalinimo huge huʼnae. 
EZR.3.6	Ala kava neʼmo noʼamo faiʼa atesaya yafaʼmo oʼmaleʼnayaʼmonanafa napa seveni kaileʼmo hogote afinaʼmo aepa faiʼa Ala kava netefeʼmo atafiʼmo alagi leno saga lisiya ofalinimo huʼnae.
EZR.3.9	Inagi Livai nofi vekamo Yesuvaʼagi mafaʼne anagaʼagi konagaʼamogi Kaʼnamiyeʼagi mafaʼne anagaʼagi Hoʼnaviya nofi vayanagi huʼa magoke apaipa apakesamo aliteʼa aliʼa hetiʼa Goti mono noʼamo kisayafeʼmo yagaiʼa apateʼnae. Livai nofi vayaʼmo Henati ve mafaʼne anagaʼmogiʼe aganaʼamogiʼeʼmo hapa maeʼnae. 
EZR.3.10	Ani mono noʼmo nekiya vayaʼmogi faiʼa atesaya alopa yafaʼmo aepa faiʼa neʼmalageʼapaeʼmo mono huʼa neʼapataya vayaʼmogimo vailiʼneʼa mono huʼa neʼapataya kukena yaʼmo aliʼa vaiteʼa pikulimo aliteʼa eʼa aliʼyaʼmo neʼaliya yateʼmo he tiʼa maiʼnae. Livai nofi vayapatiʼmo Esafi nofi vayaʼmogimo Ala kava neʼmo agiʼaleʼmo aliʼa asaga huʼa atesayafeʼmo kapa yuvapamo lole apayatalapiʼmo aliʼneʼa amagiʼnageno age aiʼniye. Isaleli vayaʼmogi kini vekamo Neviniʼa avoʼmo kae maleʼniya gemo akame huʼa ani kavaʼmo huʼnae. 
EZR.3.11	Ala kava neʼmo mono noʼmo faiʼa atesaya yafaʼmo maleʼnayaʼmofeʼmo apakaemo Ala kava neʼmo ala agiʼamo amige haoke hege huʼa yokemo huʼnae. Mago vayaʼmogimo yokemo huteʼa neʼatalageʼapaeʼmo alu vayaʼmogi yokemo huteʼa huʼnae. Ina gemo huʼa yokemo Ala kava nefeʼmo haoke heʼa huʼnae. Yokemo huʼapaeʼmo, Agaemo alagepa Gotiʼa maiʼniyaʼmofeʼmae. Muki afinaʼmo Isaleli vayaʼmogitapaeʼmo hau huno lapatege lapatege huno hau huno maigiyaʼmofeʼmae, huʼa yokemo huʼnae. Yokemo hutageʼapaeʼmo muki vayaʼmogi alopa gefatiʼmo keya aeʼa ge huʼa Ala kava neʼmo ala agiʼamo amiʼnae. Ala kava neʼmo mono noʼamo faiʼa atesaya yafaʼmo maleʼnayaʼmofeʼmo ala agiʼamo amiʼnae.
EZR.3.13	Muki vayaʼmogimo afiʼnayaʼmonanafa vayaʼmogi aviʼyaʼmo nehafi apamogaga aiʼa ke yaʼmo neʼafi, huʼa afiʼa alagepa osuʼnae. Alopa gefatiʼmo keya aeʼa ge huʼnageʼa afagitegamo maiʼnaya vayaʼmogimo afiʼnayaʼmonanafa afiʼa alagepa osuʼnayaʼmofeʼmae.
EZR.4.1	Yuta nofi vayaʼmogiʼe Menisameni nofi vayaʼmogiʼeʼmo kame vayaʼapimogimo afiʼnayana kalavusi huʼa apateʼnaya vayaʼmo atagi neʼeʼa Ala kava neʼmo Isaleli vayaʼmogi Gotiʼapimo mono noʼamo nekiye, huʼa huʼnaya gemo afiʼnae. 
EZR.4.2	Afiteʼapaeʼmo Selamamategaʼe Isaleli vayaʼmogi apakinago vayaʼaiteʼmo neʼagaiya vayaʼaitegaʼeʼmo eʼa huʼapaeʼmo, Lagaemo afaʼa lategeta eta lapakaeʼeʼmo magokepi Gotitimo mono noʼamo kino. Lapakaemo Gotitapimoʼmo agesayafeʼmo kahauya nehaya kava huta kahauya nehune. Asiliya kini vekamo Isahatoniʼmo lavalelino eʼnigeta eta mani koteʼmo maiʼnona afinatetiʼmo aepa faiteta Gotitefeʼmo ofalini hume hume eta hemenimo maiʼnone, huʼa huʼnae. 
EZR.4.3	Huʼnayaʼmonanafa Selamamaʼagi Yesuvaʼagi Isaleli vayaʼaiteʼmo yagaiʼa apateʼnaya vayanagi huʼa huʼapaeʼmo, Ala kava netimo Gotitimo mono noʼamo lagaitigeʼmo kigunanagetapa Ala kava neʼmo Isaleli vayaʼmogi Gotiʼapimotefeʼmo kitapa laha oʼmaegae. Pesiya kini vekamo Sailasiʼmo kiyo, huno higetaeʼmo nekune, huʼa hapa paiʼnae. 
EZR.4.4	Inagi ani mopaleʼmo maiʼnaya vayaʼmogimo Yuta vayaʼmogi no kisaya lokiyaʼapimo aliʼa hano huʼa atalesageʼa ani aliʼyaʼmo oʼaliʼa atalesayafeʼmo hanageke yaʼmo apamiʼnae. 
EZR.4.5	Apakaemo mago vayaʼmo monimo apamiteʼa apavaleʼnageʼa Yuta vayaʼaitegamo alu kava alu kavatetiʼmo kame huʼa aeʼa apaka sesageʼa aliʼyaʼmo oʼaliʼa atalesayafeʼmo huʼnae. Apakaemo ani kavaʼmo Pesiya kini vekamo Sailasiʼmo maiʼniya afinatetiʼmo huli huli uʼa agae aimuʼyaleʼmo Naliyusiʼmo maiʼniya afinaʼeʼmo ani kavaʼmo alagike huli huliʼa uʼnae.
EZR.4.6	Kini vekamo Naliyusiʼmo falitegenoʼaeʼmo Sekisiʼa Pesiya kini vekamo maiʼniye. Ani afinaʼmo kame vayaʼapimogimo Yulusalemu vayaʼe Yuta polovenisi koteʼmo maiʼnaya vayaʼeʼmo mago avoʼmo kaeteʼa agoti huʼa apateʼnae. 
EZR.4.7	Kini vekamo Sekisiʼmo falitegenoʼaeʼmo Atasekisiʼmo Pesiya kini vekamo maiʼnigeʼapaeʼmo inagi Misilamuʼagi Mitaleʼnaʼagi Tamoʼagi magokepi lokaeʼa maiʼnaya vayanagi huʼa mago avoʼmo kaeʼa atalageno kini vekamo Atasekisitegamo uʼniye. Apakaemo ani avoʼmo magoke magoke huʼa Alamiya gefatiʼmo avoʼmo kaeʼnae. 
EZR.4.8	Hogote gamani vekamo Lehumiʼe avoʼmo nekaeya vekamo Simisaiʼeʼmo Yulusalemu vayaʼmo agotimo huʼa apatesayafeʼmo avoʼmo kaeʼana atalaʼageno kini vekamo Atasekisitegamo uʼniye. Anakaemo ina ge huʼana avoʼmo kaeʼnaʼae. 
EZR.4.9+EZR.4.10	Nagaemo hogote gamani vekamo Lehumiʼnagi avoʼmo nekaeya vekamo Simisaiʼagi hutaʼa laʼagaeʼeʼmo magokepi lokaeʼa maiʼnaya vayaʼmo Ninai nofi vayanagi Afasati nofi vayanagi Tapeli nofi vayanagi Afa nofi vayanagi Ake nofi vayanagi Mamiloni vayanagi Susa taonifi vayanagi Tehai nofi vayanagi Ilami nofi vayanagi Sameliya taonifi vayanagi Yufaleti aniʼmo mugagayaga faliga koteʼmo maiʼnaya vayanagi hutaʼa apakae apavayamo alitaʼa avoʼmo kaoʼae. Kini vekamo Asanapaʼmo ani kanale kini vekamo ala agimo haneʼniya vekamoʼmo ani nofi vayaʼmo koʼapiletiʼmo alino hapa faino apataleteno apavalelinuno mani koteʼmo apateʼniye. 
EZR.4.11	Kini vekamo Atasekisigae, huʼna, lagaemo aliʼyakamo neʼaluna vayaʼmo Yufaletisi aniʼmo mugagayaga faligamo maiʼnona vayaʼmogitamo mago getimo haneʼniye. 
EZR.4.12	Kini vekae, huta, lagaemo ina ge huta kaha paigesune. Yuta vayaʼmo kagaetegatiʼmo ataleʼa eʼa lagaeʼeʼmo Yulusalemu taonifiʼmo maiʼneʼa ani hosu taonimo halate kisayafeʼmo huʼnae. Akeyaʼvilagamo ani taonifi vayaʼmogimo kini vekamo geʼamo ago amagiʼa ataleʼnae. Hemenimo ani nofi vayaʼmogigeʼmo Yulusalemu taonimo kige yafa kegiʼyamo huʼa hano hisayafeʼmo faiʼa atesaya yaʼmo aliʼa alagepa huge nehae. 
EZR.4.13	Nehayaʼmofeʼmo kini vekae, huʼna, afiyo. Apakaemo halate ani taonimo kige yafa kegiʼyamo huʼa hano huge hisayaʼmoʼmo Yuta vayaʼmogimo takesi monimo okamisageka gamani monieʼmo kafu hugane. 
EZR.4.14	Kagaemo yagaika nelatanaʼmofeʼmo Yuta vayaʼmogimo kini vekamoga kagikaleʼmo aliʼa afepi katesayafeʼmo olahauʼnigetaeʼmo mani avoʼmo kagaefeʼmo kaeta kaha nepaune. 
EZR.4.15	Lagaemo lahauʼniyana kagaemo mago gamani vayaʼmo alika apatesanageʼa uʼa kaginago vayaʼmogi apava gemo haneʼniya mukufiʼmo kahauya huʼa lekana paigae. Lekana paiʼa kaha paisagekaeʼmo ani Yulusalemu taonifi vayaʼmogimo ge noʼafiya vayaʼmo maiʼnae, huka apakegane. Akeyaʼvilaga afinatetiʼmo muki afinaʼae afinaʼaeʼmo kini vayaʼmo kana yaʼmo aliʼa apamige polovenisi koteʼmo yagaiʼnaya vayaʼmo kana yaʼmo aliʼa apamige huʼnae. Apakaemo muki Yulusalemu vayaʼmogimo gamani vayaʼmogi gemo oʼafisayafeʼmo aliʼa he tiʼa apateʼnayaʼmofeʼmo kini vayaʼmogimo eʼa ani taonimo alagi heʼa halagape vaiʼa ataleʼnae. 
EZR.4.16	Kini vekae, huta, lagaemo ina ge huta kaha nepaune. Apakaemo halate ani taonimo kige kegiʼyamo huʼa hano huge hisayaʼmoʼmo inagi kagaemo ani Yufaletisi aniʼmo mugagayaga faliga koteʼmo maiʼnaya vayaʼaiteʼmo magoʼe huka yagaika oʼapategane. 
EZR.4.17	Inagi kini vekamoʼmo avoʼapifiʼmo lekana paino agetenoʼaeʼmo avoʼapileʼmo ina ge huno avoʼmo kaeʼniye.
EZR.4.17	Hogote gamani vekamo Lehumigagi avoʼmo nekana vekamo Simisaigagi lanakaeʼeʼmo magokepi lokaeʼa maiʼnaya vayaʼmo Sameliya kotega maiʼnaya vayanagi Yufaletisi aniʼmo mugagayaga faliga koteʼmo maiʼnaya vayaʼaifenagi, huʼna, alagepa hutapa maiyo, huʼna ge lapamamaove. 
EZR.4.18	Lapakaemo ani avoʼmo kaetapa ataleʼnaya gemo lekana paiʼa naha paiʼnageʼna afiʼnove. 
EZR.4.19	Nagaemo gamani vayaʼaifeʼmo huʼnaeʼmo, Uta mukufiʼmo kahauya hutapa ageyo, huʼna hapa paiʼnogeʼa kahauya huʼa ageʼnayana akeyaʼvilagamo Yulusalemu vayaʼmogimo kini vayaʼai geʼapimo oʼafige muki vayaʼmogimo gamani vayaʼmogi gemo oʼafisayafeʼmo aliʼa he tiʼa apatege huʼnae. Akeyaʼvilaga afinatetiʼmo ani agufa kavaʼmo huʼnae. 
EZR.4.20	Akeyaʼvilagamo mago lokiya kini vayaʼmo Yulusalemu taonifiʼmo maiʼneʼa muki haopalega Yufaletisi aniʼmo mugagayaga faliga kotega yagaiʼa apateʼneʼa ani vayaʼaitetiʼmo alu takesi alu takesimo aliʼnae. 
EZR.4.21	Lapakaemo ani aliʼyaʼmo oʼaliʼa atalesayafeʼmo, ataleyo, hutapa hapa paiyo. Fiku yanageʼa ani taonimo kigae. Nagaemo huʼnaeʼmo, ani aliʼyaʼmo aliyo, huʼna hapa paisuva afinakeʼmo aliʼyaʼmo afaʼa aligae. 
EZR.4.22	Ani kavaʼmo hutapa haita me oʼatalesayafeʼmo geʼnimo alagepa hutapa afiyo. Fiku yanageʼa ani mono noʼmo kisageta kini vayaʼmogitamo alopa kana yaʼmo aligune.
EZR.4.23	Apakaemo ani kini vekamo Atasekisi avoʼmo aliteʼa aliniʼuʼa lekana paiʼa hapa paiʼnageʼa Lehumiʼagi Simisaiʼagi magokepiʼmo lokaeʼa maiʼnaya vayanagi huʼa afiʼnae. Afiteʼapaeʼmo malage huʼa Yulusalemu taonifiʼmo u haiʼa himamuʼapiletiʼmo Yu nofi vayaʼmogi aliʼyaʼapimo oʼaliʼa atalesayafeʼmo ge huʼa apatafauʼa apateʼnae. 
EZR.4.24	Ani kavaʼmo huʼnageʼa Yulusalemu taonifiʼmo Yuta vayaʼmogimo Goti mono noʼaleʼmo aliʼyaʼmo oʼaliʼa ataleʼnae. Noʼmo afaʼageʼmo haneme haneme neʼvigenoʼaeʼmo Pesiya kotega kini vekamo Naliyasiʼmo napa tu kafugaʼamo yagaino apateʼniya afinakeʼmo halate aepa faiʼa Goti mono noʼaleʼmo aliʼyaʼmo aliʼnae.
EZR.5.2	Ani gemo afiʼnageʼanaeʼmo Siyatili mafaʼnemo Selamamaʼe Yesateki mafaʼnemo Yesuvaʼeʼmo vayaʼmo apavaleʼana Goti mono noʼamo halate aepa faiʼa Yulusalemu taonifiʼmo nekigeʼanaeʼmo ani Gotitegati gemo alini eʼana aeʼana hakalo nehaʼa vekalaʼmoganimo hapa maeʼana kiʼnae.
EZR.5.3	Nekigeʼapaeʼmo Tatenaiʼmo Yufaletisi aniʼmo mugagayaga faliga koteʼmo yagaiʼniya gamani vekagi Setali Mosenaiʼagi anakaegiʼeʼmo magokepi lokaeʼa maiʼnaya vayanagi huʼa eʼa Goti noʼamo nekiya vayaʼaifeʼmo huʼapaeʼmo, Ina laʼmo mani noʼmo kige taonile yafa kegiʼyaʼmo huge hiyo, huno lapa paiʼniye, huʼa ge huʼa apafi geʼnae. 
EZR.5.4	Huʼa ge huʼa lafi geʼnagetaeʼmo lagaemo mono noʼmo nekiya vayaʼai apakiʼapimo aeta hapa paiʼnone. 
EZR.5.5	Hapa paiʼnonaʼmonanafa Yu vayaʼai Gotiʼapimoʼmo Yu vayatama vayaʼmo aulu hapaeno apaketeno yagaino neʼapateyaʼmofeʼmo ani aliʼyaʼmo atalesayafeʼmo afaʼa apatafauʼa oʼapateʼnae. Tatenaiʼmo agesamo afinoʼaeʼmo, hogoteʼna ani kavatefeʼmo kini vekamo Naliyasifeʼmo avoʼmo kaeʼna ataleteʼna anonaleʼmo kaesiya avoʼmoʼeʼmo agava maiguve, huno agesamo afitenoʼaeʼmo avoʼmo kaeʼniye. 
EZR.5.6	Tatenaiʼmo avoʼmo kaenoʼaeʼmo, Nagaemo Tatenaiʼnamo aniʼmo mugagayaga faliga koteʼmo yagaiʼnova vekamoʼnagi Seta Mosenaiʼagi laʼagaeʼeʼmo magokepiʼmo lokaeʼa maiʼnaya vayanagi huta avoʼmo nekaone. 
EZR.5.7	Ani avoʼmo kaenoʼaeʼmo, Kini vekamo Naliyasiyo, huta, kaipamoʼmo falu hino. 
EZR.5.8	Kini vekae, huta, lagaemo kagaemo ina ge huka kagesamo afiyo. Lagaemo Yuta kotegamo uta Yuta vayaʼmo apakeʼnonana Ala Gotiʼapimo mono noʼamo halate nekiye. Apakaemo ani noʼmo alopa yafatetiʼmo kige alopa yosaletiʼmo gapa huge huʼa apaya mukiki huʼa aliʼyaʼmo neʼaligenoʼaeʼmo alagepa aliʼyaʼmo afole neʼaiye. 
EZR.5.9	Lagaemo ani aliʼyaʼmo agetetaeʼmo yagaiʼa apateʼnaya vayatama vayaʼaifeʼmo hutaeʼmo, ina lagimo lapa paiʼnagetapaeʼmo mani mono noʼmo kige muki kavaʼamo huge nehae, huta ge huta apafi geʼnone. 
EZR.5.10	Apafi getaeʼmo apakiʼapimo ina lagimo ani aliʼyateʼmo yagaiʼnafi huta ge huta apafi geta apakiʼapimo avo kaeta kaha paisunafeʼmae. 
EZR.5.11	Inagi getileʼmo ina ge huʼa aeʼa atagaina huʼnae. Lagaemo Gotiʼa mopaleʼe kokuʼnateʼeʼmo yagaiʼniya vekamo aliʼyaʼamo neʼaluna vayane. Akeyaʼvilagamo yatala afinaʼmo mani mono noʼmo ala kini vekatimoʼmo ki maleʼniya noʼmo halateʼmo nekune. 
EZR.5.12	Laginago vayaʼmogimo hosu kavaʼmo huʼnageno kokuʼnapi Gotiʼa aipamo leno apatetenoʼaeʼmo agaemo apavalelinuno Mamiloni kini vekamo Nepukanesa ayapiʼmo apateʼnigeʼa kini vekamo ati vayaʼamogimo eʼa kame huteʼa ani mono noʼmo heʼa halagape vaiʼa ataleteʼa Yu vayatimo apavaleliʼuʼa Mamiloni kotegamo apateʼnageʼa kalavusi aliʼyaʼmo aliʼnae. 
EZR.5.13	Ani kavaʼmo huʼnayaʼmonanafa Mamiloni kini vekamo Sailasiʼmo hogote kafugaʼafiʼmo hunoʼaeʼmo, halate Goti mono noʼamo kiyo, huno hu maleʼniye. 
EZR.5.14	Kini vekamo Nepukanesaʼmo goli yafatetiʼe siluva yafatetiʼeʼmo alo hu maleʼnaya yaʼmo Yulusalemu taonifiʼmo Goti mono noʼafatiʼmo alininuno Mamiloni taonifi vayaʼmogi gotiʼapimo mono nopiʼmo maleʼniyatetiʼmo kini vekamo Sailasiʼmo lagaepatiʼmo mago vekamo agiʼamo Sesimasaʼmo alino amiʼniye. Sailasiʼmo ani vekamoʼmo yagaino latesiyafeʼmo lekana paino ateʼniye. 
EZR.5.15	Kini vekamo Sailasiʼmo Sesimasafeʼmo ha painoʼaeʼmo, Ani yaʼmo halate alinikuka Yulusalemu taonifiʼmo Goti mono noʼamo haneʼniya yateʼmo halate mono noʼamo kiyo, huno ha paiʼniye. 
EZR.5.16	Inagi Sesimasaʼmo eno Yulusalemu taonifiʼmo Goti mono noʼamo faiʼa atesaya yafaʼmo maleʼniye. Maleʼniya afinatetiʼmo mono noʼmo kime kime eʼa hemenimo aliʼyaʼmo neʼaliyaʼmonanafa kiʼa hano osuʼnae. 
EZR.5.17	Inagi kini vekae, huta, kagaemo kahauʼnisiyana ina ge huka huvo. Uta kini vayaʼai mukumo maleʼniya nopiʼmo uta haitapa kahauya huta agetapa alita lekana paiyo. Kini vekamo Sailasiʼmo ani Goti mono noʼmo kiyo, huno hu maleʼnifi hu oʼmaleʼnifigeʼa kaha paigae. Afitekaeʼmo kahauʼnisiya kavafeʼmo avoʼmo kaeka laha paiyo, huno avoʼmo kaeʼniye.
EZR.6.2	Apakaemo Mitiya kotegamo Akameta taonifiʼmo mukumo neʼmalaya nopiʼmo Sailasiʼmo mukufiʼmo avoʼmo kae maleʼniya keʼaepa gemo haneʼnigeʼa ageʼnae. Ani gemo ina ge huno haneʼniye. 
EZR.6.3	Kini vekamo Sailasiʼmo hogoteno yagaiʼniya kafugamo Yulusalemu taonifiʼmo Goti mono noʼamo kisayafeʼmo keʼaepa gemo avoʼmo kaenoʼaeʼmo Yu vayaʼmogi hogoteno Goti mono noʼamo haneʼniya kumateʼmo ofalinimo huʼnae. Ani kumateʼmo halate ani mono noʼmo kiyo. Noʼmo faiʼa atesaya yafaʼmo lokiya yafaʼmo malegae. Yatalaʼamo tuveti seveni mitamo haisigeno aluga alugaʼamo tuveti seveni mitamo hanegaiye. 
EZR.6.4	Apakaemo loleʼe magoʼe alopa yafaʼmo aliʼa akalo huʼa maleliʼa haige saufa yosamo yafateʼmo aliʼa akalo huʼa maleliʼa haige huteʼa kigae. Kini vekamo moni neʼmaleya noʼafatiʼmo monimo aliʼa muki no kisaya yaʼmo miya faige aliʼyaʼmo alisaya vayaʼmo miyaʼapimo apamige hugae. 
EZR.6.5	Kini vekamo Nepukanesaʼmo Yulusalemu taonifatiʼmo Goti mono noʼafatiʼmo goli yafatetiʼmo alo huge siluva yafatetiʼmo alo huge huʼnaya yaʼmo alinino Mamiloni kotegamo eʼniyaʼmonanafa muki ani yaʼmo Goti saufa mono noʼafiʼmo alinitutapa noʼale noʼaleʼmo maleyo, huno avoʼmo kae maleʼniye.
EZR.6.7	Noʼmo nekiya vayaʼmo apatafautapa oʼapateyo. Yu vayaʼaiteʼmo neʼyagaiya gamani vekaʼe Yu vayatama vayaʼeʼmo afaʼa apateʼnigeʼa Goti mono noʼamo haneʼniya mopaleʼmo halate kiyo. 
EZR.6.8	Hemenimo nagaemo lapakaemo hapa maesayafeʼmo keʼaepa gemo hu malove. Yu vayatama vayaʼmogi ani mono noʼmo kisayafeʼmo malage hutapa monimo apamiyo. Ani monimo lapakaemo Yufaletisi aniʼmo mugagayaga faliga kotegatiʼmo takesimo neʼaliya monifatiʼmo alita apamiyo. No kisaya kaʼmo akanitapa oʼapateyo. 
EZR.6.9	Na agufa yafeʼmo kafu huʼnisafi apamiyo. Yulusalemu taonifiʼmo mono huʼa neʼapataya vayaʼmogimo aikeli ve pulumakaeʼmofi ve sipisipieʼmofi aikeli sipisipieʼmofi vitieʼmofi hageeʼmofi nofi alagafati anifeʼmofi olivi yosa alagafati uvelieʼmofi huno hapauʼnisiyaʼmoʼmo inagi lapakaemo apamisageʼa Gotiʼa kokuʼnapi maiʼniya Gotina ofalinimo amigae. Haitapa meʼotalesayafeʼmo muki afinaʼae afinaʼaeʼmo apamiyo. 
EZR.6.10	Apakaemo kokuʼnapi Gotitefeʼmo alagepa atumo neʼaiya ofalinimo huge kini vekamoʼnaʼe ve mafaʼne anagaʼniʼeʼmo nunumuʼmo huʼa latege hisageta alagepa huta maigune. 
EZR.6.11	Magoʼe keʼaepa gemo hu malove. Ina lagimo ani geʼnimo akame osisafi noʼapiletiʼmo mago yosamo aiʼa akaiteʼa ani yosamo aliʼa aeʼa he ti maleʼneʼa ani vekamo ani yosaleʼmo aneʼmu aeʼa asaisageno faligiye. Noʼamo heʼa halagape vaiʼa atalesageno no atufaʼageʼmo hanegaiye. 
EZR.6.12	Ani mono noteʼmo Gotiʼa agaiʼa agimo hanegaiyanageʼa haiya kini vayaʼmogiʼmofi haiya vayaʼmogiʼmofi huʼa ani Yulusalemu taonifi mono noʼmo heʼa halagape vaisafi hu maleʼnova gemo akame osisafi hisayaʼmoʼmo afaʼa kamitimo apamagigae. Nagaemo Naliyasiʼnamo mani gemo alagi ago hu malove. Mukiʼamogitapamo geʼnimo alagepa hutapa akame hiyo.
EZR.6.13	Inagi hogote gamani vekamo Yufaletisi aniʼmo mugagayaga faliga koteʼmo yagaiʼniya gamani vekamo Tatenaiʼagi Seta Mosenaiʼagi magokepi lokaeʼa maiʼnaya vayanagi huʼa kini vekamoʼmo kaeʼniya avoʼmo ago aliteʼapaeʼmo lekana paiʼa afiteʼa muki geʼamo alagepa huʼa akame huʼnae. 
EZR.6.14	Gotitegati gemo aliniʼeʼana aeʼana hakalo huʼana hapa nepaiʼa vekalaʼmo Hagaiʼe Ito mafaʼnemo Sakalaiyaʼeʼmo Goti gemo hapa nepaiʼageʼapaeʼmo Yu vayaʼmogi vayatama vayaʼmogimo Goti mono noʼaleʼmo aliʼyaʼmo aliʼnaya kavaʼmo alagepa huno afole aiʼniye. Apakaemo noʼmo kime kime uʼa kiʼa hano huʼnae. Isaleli vayaʼmogi Gotiʼapimoʼmo kiyo, huno huge Pesiya kini vayaʼmo Sailasiʼagi Naliyasiʼagi Atasekisiʼagi huʼa kiyo, huʼa huge huʼnageʼa kiʼa hano huʼnae. 
EZR.6.15	Apakaemo kaimo agiʼamo Aʼna kaileʼmo tali afinaʼmo kini vekamo Naliyasiʼmo sigisiʼa kafugamo yagaino apateʼniya afinaʼmo kiʼa hano huʼnae. 
EZR.6.16	Kiʼa hano huʼnageʼapaeʼmo Isaleli nofi vayaʼmo mono huʼa neʼapataya vayanagi Livai nofi vayanagi kalavusi huʼa apateʼnageʼa atagineʼa eʼnaya vayaʼmogi mafaʼne anagaʼapigi huʼa Goti mono noʼamo aliʼa aote ateteʼa apamogaga aiʼnae. 
EZR.6.17	Mono noʼmo aote hanesiyafeʼmo lekana paiʼa ateteʼapaeʼmo vani hataletiʼa ve pulumakagi tu hataletiʼa ve sipisipigi fo hataletiʼa sipisipi aikeligi huʼa apavaleliʼuʼa mukiʼamo Gotitefeʼmo ofalinimo huʼnae. Apakaemo hosu kavaʼapilefeʼmo ofalinimo huʼnae. Tuolofuʼa Isaleli nofi vayaʼmo maiʼnaya kava huʼa hosu kavaʼapilefeʼmo tuolofu ve mememo apavaleliʼeʼa tuolofu Isaleli nofi vayaʼaitefeʼmo apamagiʼa ofalinimo huʼnae. 
EZR.6.18	Apakaemo mono huʼa neʼapataya vayaʼmogimo aliʼa fako huʼa apateʼnageʼa apaote apaote huʼa apamiʼnae. Ina kava huʼa apakaemo Livai nofi vayaʼmogi aliʼa fako huʼa apateʼnageʼa Yulusalemu taonifiʼmo Goti aliʼyaʼamo apaote apaote huʼa aliʼyaʼmo aliʼnae. Moseseʼmo mukufiʼmo keʼaepa gemo avoʼmo kae maleʼniya gemo akame huʼnae.
EZR.6.20	Mono huʼa neʼapataya vayaʼe Livai nofi vayaʼeʼmo Goti mono aliʼyaʼamo alisayafeʼmo apakaiʼapimo aliʼa alo huʼa apateʼnayaʼmofeʼmo Pasova afina kavaʼmo huteʼa sipisipi anaʼaumo amagiʼa ofalinimo huʼnae. Kame vayaʼmogimo kalavusi huʼa apateʼnaya vayaʼai mafaʼne anagaʼapimogi hosu kavaʼapilefenagi mono huʼa neʼapataya konagaʼapimogi hosu kavaʼapilefenagi apakaiʼapi hosu kavaʼapilefenagi huʼa ofalinimo huʼnae. 
EZR.6.21	Inagi muki Isaleli vayaʼmo kame vayaʼmogi kalavusi huʼa apateʼnayategatiʼmo atagineʼa eʼnaya vayaʼmogiʼe Ala kava neʼmo Isaleli vayaʼmogi Gotiʼapimofeʼmo kahauya huʼa ageteʼa mono hisayafeʼmo ani mopaleʼmo maiʼnaya vayaʼai hosu kavaʼapifatiʼmo ataleʼa eʼnaya vayaʼmogiʼeʼmo ani ofalinimo ameʼamo magokepi neʼnae. 
EZR.6.22	Ala kava neʼmoʼa apamogaga aisayafeʼmo alino he tino apateʼniyaʼmofeʼmo hopa afinaʼmo seveni afinaʼae afinaʼaeʼmo aeno apafu noleya peleti mayamo afina kavaʼmo akame huʼa apamogaga aiʼnae. Gotiʼa lokiya vaino apatesigeʼa Isaleli vayaʼmogi Gotiʼapimo mono noʼamo kisayafeʼmo Asiliya kini vekamo aipa agesamo alino aino afe leno ateʼniye.
EZR.7.1+EZR.7.2+EZR.7.3+EZR.7.4+EZR.7.5	Ani kavaʼmo afole aitegenoʼaeʼmo Pesiya kini vekamo Atasekisiʼmo yagaiʼniya afinaʼmo Esalaʼmo Mamiloni kotegatiʼmo eʼniye. Esalaʼmo Eloni nofi vayapati vekamo mono huno neʼapateya vekamo maiʼniye. Esalaʼmo Selaiya mafaʼnemo maiʼnigeno Selaiyaʼmo Asalaiya mafaʼnemo maiʼnigeno Asalaiyaʼmo Hilikiya mafaʼnemo maiʼnigeno Hilikiyaʼmo Salumi mafaʼnemo maiʼnigeno Salumiʼmo Saʼnoki mafaʼnemo maiʼnigeno Saʼnokiʼmo Ehitapi mafaʼnemo maiʼnigeno Ehitapiʼmo Amaliya mafaʼnemo maiʼnigeno Amaliyaʼmo Asaliya mafaʼnemo maiʼnigeno Asaliyaʼmo Melaiyoti mafaʼnemo maiʼnigeno Melaiyotiʼmo Selahiya mafaʼnemo maiʼnigeno Selahiyaʼmo Uyi mafaʼnemo maiʼnigeno Uyiʼmo Muki mafaʼnemo maiʼnigeno Mukiʼmo Amisuva mafaʼnemo maiʼnigeno Amisuvaʼmo Finiyasi mafaʼnemo maiʼnigeno Finiyasiʼmo Eliyesa mafaʼnemo maiʼnigeno Eliyesaʼmo Eloni mafaʼnemo maiʼniye. Eloniʼa hogote vekamo mono huno neʼapateya vekamo maiʼniye. 
EZR.7.6+EZR.7.7	Esalaʼmo Ala kava neʼmo Isaleli vayaʼmogi Gotiʼapimoʼmo Mosese ayapiʼmo apamiʼniya keʼaepa gemo alagepa huno afiteno avoʼmo nekaeya vekamo maiʼniye. Gotiʼamoʼmo agaeʼeʼmo magokepi lokaeno maiʼnenoʼaeʼmo ha maiʼniyaʼmofeʼmo Esalaʼmo kini vekaeʼmo naha maeka namiyo, huno ge huno afi nekegenoʼaeʼmo inagi kini vekamoʼmo muki ge huno afigeʼniya yaʼmo amiʼniye. Kini vekamo Atasekisiʼmo seveniʼa kafugamo yagaino apateʼnenoʼaeʼmo Esalaʼmo napa vani afinaʼmo napa vani kaileʼmo Mamiloni kotegatiʼmo ataleno mago Isaleli vayaʼeʼmo Yulusalemu taonifiʼmo uʼnae. Ani magokepi lokaeʼa uʼnaya vayapiʼmo mono huʼa neʼapataya vayanagi Livai vayanagi mono yokemo nehaya vayanagi mono noʼmo kipateʼmo neʼyagaiya vayanagi mono noʼafiʼmo aliʼyaʼmo neʼaliya vayanagi huʼa uʼnae. 
EZR.7.8+EZR.7.9	Apakaemo napa vani afinaʼmo napa vani kaileʼmo Mamiloni koʼmo ataleʼnae. Gotiʼa Esalaʼeʼmo magokepi lokaeno maiʼnenoʼaeʼmo ha maeʼnigeno napa vani afinaʼmo faefu kaileʼmo Yulusalemu taonifiʼmo uno avaʼyi huʼniye. Ani afinaʼmo kini vekamoʼmo seveniʼa kafugamo vayaʼaiteʼmo yagaiʼniye. 
EZR.7.10	Esalaʼa Ala kava neʼmo keʼaepa gemo alagepa huno afisiyafeʼmo kahauya huno lekana paiteno akame huno Isaleli vayaʼaina alino apaya malesiyafeʼmo aipamo alo huʼniyaʼmofeʼmo Gotiʼa alagepa huno ha maeʼniye.
EZR.7.11	Kini vekamo Atasekisiʼmo mago avoʼmo kaeno mono huno neʼapateya vekamo Esalaʼmo Ala kava neʼmo keʼaepa geʼe Isaleli vayaʼmogi akame hisaya geʼeʼmo alagepa huno afiʼniya vekamo amiʼniye. Ani avopiʼmo ina ge huno kaeʼniye. 
EZR.7.12	Nagaemo Atasekisiʼnamo kini vayaʼaiteʼmo yagaiʼna neʼapatova kini vekamo maiʼnove. Esalagamo mono huka neʼapatana vekamogae. Kagaemo kokuʼnapi Goti keʼaepa gemo avoʼmo nekana vekamogae, huʼna, alagepa huka maiyo. 
EZR.7.13	Nagaemo keʼaepa gemo hu maleʼnovana muki Isaleli vayanagi mono huʼa neʼapataya vayanagi Livai vayanagi huʼa yagaiʼnova koteʼmo maiʼnaya vayaʼmogimo kagaeʼeʼmo Yulusalemu taonifiʼmo uʼa haisayafeʼmo hapauʼnisiya vayanagi huʼa afaʼa ugae. 
EZR.7.14	Kini vekaʼniʼe seveniʼa vayaʼmogimo alagepa naipa nagesamo neʼnamiya vayaʼeʼmo alita kateʼnonanageka uka Yulusalemu taonifi vayaʼe Yuta vayaʼeʼmo apakegane. Apakaemo Gotikamo keʼaepa gemo aliʼnana mukufiʼmo keʼaepa gemo akame nehafi nosafi huka uka agegane. 
EZR.7.15	Nagaeʼe alagepa naipa nagesamo neʼnamiya vayaʼeʼmo Isaleli vayaʼmogitapa Gotitapimoʼmo Yulusalemu taonifiʼmo maiʼniya Gotitapimoʼmo siluvaʼe goliʼeʼmo fikumo amiʼnona ofalinimo alinika ugane. 
EZR.7.16	Kagaemo muki Mamiloni kotegatiʼmo alisana siluvagi goligi Isaleli vayaʼe mono huʼa neʼapataya vayaʼmogiʼeʼmo fiku neʼamiya ofalinigi huka alinika uka Yulusalemu taonifi Gotiʼapimo mono notefeʼmo apamiyo. 
EZR.7.17	Kagaemo ani monileʼmo alagepa huka yagaiteka ve pulumakagi ve sipisipigi sipisipi anaʼaugi vitigi nofi alagafati aninagi huka miya faika Yulusalelmu taonifi Gotitapimo mono noʼmo yafa hiʼyalamuteʼmo ofalinimo huvo. 
EZR.7.18	Kagaemo ani ofalini yaʼmo ago miya faitekaeʼmo inagi siluvaʼe goliʼeʼmo magoʼamo hanesigekaeʼmo kagaeʼe vayakaʼeʼmo lapauʼnisigetapa Gotitapimoʼmo hauʼnisiya kavaʼmo hiyo. 
EZR.7.19	Kagaemo Gotikamo mono notefeʼmo muki alu ya alu yaʼmo kamiʼnaya yaʼmo alinikuka mukiʼamo Yulusalemu taonifiʼmo Goti nopiʼmo malo. 
EZR.7.20	Ani muki yaʼamoʼmo ho okaesigekaeʼmo inagi nagaemo monimo neʼmalova nopatiʼmo kagaemo alinikuka miya faiyo. 
EZR.7.21	Nagaemo kini vekamo Atasekisiʼnamo Yufaletisi aniʼmo mugagayaga faliga koteʼmo monileʼmo yagaiʼnaya vayaʼaitegamo keʼaepa gemo huʼna atalogeno uʼniye. Nagaemo ina ge huʼna huve. Ani mono huno neʼapateya vekamo Esalaʼmo kokuʼnapi Gotiʼa keʼaepa geʼamo avoʼmo nekaeya vekamoʼa na agufa yafeʼmo ge huno lapafigesifigi malage hutapa amiyo. 
EZR.7.22	Siluvamo 3,400 kilomo alagi haiʼmo amigae. Viti kuʼmo faefu hataletiʼamo alagi haiʼmo amigae. Nofi alagafati aniʼmoʼa tu tauseni litamo alagi haiʼmo amigae. Olivi uvelimoʼa tu tauseni litamo alagi haiʼmo amigae. Lapakaemo agaiʼamo hauʼnisiya kava hutapa hagemo afaʼa amigae. 
EZR.7.23	Lapakaemo muki yaʼamo kokuʼnapi Goti notefeʼmo hauʼniya yaʼamo alagepa hutapa Esalaʼmo amiyo. Fiku yanageno Gotiʼa aipamo leno natege mafaʼne anagaʼnimo aipamo leno apatege hugiye. 
EZR.7.24	Afiyo, huʼna, Keʼaepa geʼnilefeʼmo lapakaemo mono huʼa neʼapataya vayaʼaitetiʼmo takesimo oʼalige Livai nofi vayaʼaitetiʼmo oʼalige yoke nehaya vayaʼaitetiʼmo oʼalige mono no kipateʼmo neʼyagaiya vayaʼaitetiʼmo oʼalige Netanimi vayaʼaitetiʼmo oʼalige Goti nopiʼmo aliʼyaʼmo neʼaliya vayaʼaitetiʼmo oʼalige hiyo. 
EZR.7.25	Esalao, huʼna, afiyo. Gotikamoʼmo afiteka ageʼnana kavaʼmo kamiʼniya kavatetiʼmo muki vayaʼaiteʼmo alagepa huʼa yagaiʼa apatesayafeʼmo agoti gemo neʼafiya vayaʼe yasi vayaʼeʼmo lekana paika apategeʼapao muki vayaʼmogi aniʼmo mugagayaga faliga koteʼmo maiʼnaya vayaʼmogimo alagepa huʼa aliʼa fako huʼa apateyo. Goti keʼaepa gemo akame nehaya vayaʼmo lekana paika apato. Kagaemo Goti keʼaepa gemo oʼafiʼnaya vayaʼaina alika apaya malo. 
EZR.7.26	Ina laʼmo Gotikamo keʼaepa geʼamofi kini vekamo geʼamofi huno akame osisigeʼapaeʼmo malage huʼa agoti huʼa ateteʼa kayoʼmo amiyo. Kamitimo amagiʼa kiʼa atesafi alu kotega aliʼa ha faitalesageno visifi muki yaʼamo alisafi kalavusi huʼa atesafi hiyo, huno avoʼmo kaeʼniye.
EZR.7.28	Maleteno kini vekamo aulagalenagi aipa agesamo neʼamiya vayaʼmogi apaulagalenagi kini vekamo lokiya yahauve vayaʼamogi apaulagalenagi huno fiku naha maeno namiʼniye, huʼna huʼnove. Inagi Ala kava neʼmo Gotiʼnimoʼmo nagaeʼeʼmo maiʼnenoʼaeʼmo naha maeno lokiya vaino nateʼniyaʼmofeʼmo nagaemo Isaleli vayapatiʼmo yahauve vayaʼmo Yulusalemu taonifiʼmo nagaeʼeʼmo uta haisunafeʼmo apavaleliʼna eʼna aliʼna anupa huʼna apateʼnove.
EZR.8.1	Mani vayaʼmogimo magoke magoke nofi vayaʼaiteʼmo yagaiʼa apateʼnaya vayaʼmo Mamiloni kotegatiʼmo kini vekamo Atasekisiʼmo yagaiʼniya afinaʼmo Esalaʼnaʼeʼmo magokepi atagineʼa Yulusalemu taonifiʼmo uʼnaya vayaʼai apakiʼapimo haneʼniye. 
EZR.8.2	Finiyasi nofi vayapatiʼmo Gesomiʼmo uʼniye. Itama nofi vekamo Neniyoʼmo uʼniye. Nevini nofi vekamo Hatusiʼmo uʼniye. 
EZR.8.3	Sekaniya nofi vayapatiʼe Palosi nofi vayapatiʼeʼmo Sakalaiyaʼmo uʼniye. Agaeʼeʼmo vani hataleti fifitiʼa ve anagaʼmo uʼnae. Apakiʼapimo apakimo haneʼniya mukufiʼmo haneʼniye. 
EZR.8.4	Pahatimovapu nofi vekamo Eliyehonaiʼmo Selahiya mafaʼnemo maiʼnigeʼa agaeʼeʼmo tu hataletiʼa ve anagaʼmo uʼnae. 
EZR.8.5	Sekanaiya nofi vekamo Yahasiyoʼmo maiʼnigeʼa agaeʼeʼmo tali hataletiʼa ve anagaʼmo uʼnae. 
EZR.8.6	Eni nofi vekamo Emetiʼmo Yonatani mafaʼnemo maiʼnigeʼa agaeʼeʼmo fifitiʼa ve anagaʼmo uʼnae. 
EZR.8.7	Ilami nofi vekamo Yesaiyaʼmo Ataliya mafaʼnemo maiʼnigeʼa agaeʼeʼmo sevetiʼa ve anagaʼmo uʼnae. 
EZR.8.8	Sefataiya nofi vekamo Semataiyaʼmo Maiko mafaʼnemo maiʼnigeʼa agaeʼeʼmo eitiʼa ve anagaʼmo uʼnae. 
EZR.8.9	Yovapu nofi vekamo Omanaiyaʼmo Yehiyo mafaʼnemo maiʼnigeʼa agaeʼeʼmo tu hataleti eitiniʼa ve anagaʼmo uʼnae. 
EZR.8.10	Selomiti nofi vekamo Yosifiyaʼmo maiʼnigeʼa agaeʼeʼmo vani hataleti sigisiʼa ve anagaʼmo uʼnae. 
EZR.8.11	Memai nofi vekamo Sakalaiyaʼmo Memai mafaʼnemo maiʼnigeʼa agaeʼeʼmo tuveti eitiʼa ve anagaʼmo uʼnae. 
EZR.8.12	Asigati nofi vekamo Yohanaʼmo Hakatani mafaʼnemo maiʼnigeʼa agaeʼeʼmo vani hataleti teniʼa ve anagaʼmo uʼnae. 
EZR.8.13	Ananikami nofi vayaʼmo Elifaletiʼagi Yeyeliʼagi Semaiyaʼagi huʼa maiʼnageʼa apakaeʼeʼmo sigisitiʼa ve anagaʼmo henagaʼmo uʼnae. 
EZR.8.14	Mikivai nofi vekalaʼmo Utaiʼe Samuʼniʼeʼmo maiʼnaʼageʼa anakaeʼeʼmo sevetiʼa ve anagaʼmo uʼnae.
EZR.8.15	Nagaemo Esalaʼnamo muki nofi vayaʼmo Ahava taonifilagamo uno nelamiya aniʼmo haigifiʼmo aliʼna anupa huʼna lapateʼnogeta seli noʼmo alita he tita kiteta loleʼe magoʼe afinaʼmo maiʼnone. Nagaemo ani vayapiʼmo apakeʼnovana mono huʼa neʼapataya vayapatiʼmo maiʼnayaʼmonanafa mago Livai vayapatiʼmo oʼmaiʼnae. 
EZR.8.16	Oʼmaiʼnayaʼmofeʼmo nagaemo yagaiʼa apateʼnaya vayaʼaifeʼmo keya aeʼnogeʼa Eliyesaʼagi Eliyoʼagi Semaiyaʼagi Enetaniʼagi Yalipiʼagi hamoʼamo Enetaniʼagi Netaniʼagi Sakalaiyaʼagi Mesalamiʼagi huʼa eʼnae. Inagi nagaemo Yoyalimiʼe hamoʼamo Enetaniʼeʼmo ageʼnaʼa vekalafeʼmo keya aeʼnogeʼana eʼnaʼae. 
EZR.8.17	Nagaemo ani vayaʼaifeʼmo hapa paiʼnaeʼmo, Lapakaemo Kasifiya kotegamo uta hogote vekamo Iʼnoʼe Netanimi konagaʼamogiʼefeʼmo hapa paitapaeʼmo, Gotitimo mono notefeʼmo aliʼyaʼmo alisaya vayaʼmo lekana paitetapa lagaetegamo apavalelita eyo, hutapa hapa paiyo, huʼna hapa paiʼnove. 
EZR.8.18	Gotitimoʼmo lagaeʼeʼmo magokepi lokaeno maiʼneno laha maeʼniyaʼmofeʼmo apakaemo mago vekamo alagepa huno afino aeto nehiya vekamo agiʼamo Selemiyaʼmo avaleliʼa eʼnae. Selemiyaʼmo Mali nofi vekamo maiʼnigeno Mali afoʼamoʼmo Livaiʼa maiʼnigeno Livai afoʼamoʼmo Isaleliʼae. Apakaemo Selemiyaʼagi ve mafaʼne anagaʼagi konagaʼamogiʼenagi huʼa muki vayaʼamo eitiniʼa vayaʼmo apavaleliʼa lagaetegamo eʼnae. 
EZR.8.19	Apakaemo ani eitiniʼa vayanagi Melali nofi vekalaʼmo Hasamiyaʼe Yesaiyaʼenagi tuvetiʼa konagaʼanimogiʼenagi huʼa lagaetegamo apavaleliʼa eʼnae. 
EZR.8.20	Magoʼe huʼa tu hataleti tuvetiʼa vayaʼmo Netinimi vayaʼmo eʼnae. Kini vekamo Neviniʼe neʼyagaiya vayaʼamogiʼeʼmo Netinimi nofi vayaʼmogimo Livai vayaʼai aliʼyaʼapimo alisayafeʼmo lekana paiʼa apateʼnae. Ani mukiʼamogi apakiʼapimo mukufiʼmo haneʼniye.
EZR.8.22	Nagaemo kini vekaʼeʼmo magokepi lokaeʼna maiʼnova afinaʼmo ha paiʼnaeʼmo, Gotitimoʼmo agesayafeʼmo kahauya nehaya vayaʼeʼmo magokepi lokaeno maiʼnenoʼaeʼmo alagepa huno hapa neʼmaeyaʼmonanafa ataleʼa uʼnaya vayaʼaifeʼmo aipamo leno apateteno lokiyaʼaletiʼmo kame hugiye, huʼna ha paiʼnovaʼmofeʼmo ati vayaʼe hosileʼmo fai maiteʼa esaya ati vayaʼeʼmo alino apatesigeʼa lagaemo kategamo yagaiʼa lateteʼa esageta esunafeʼmo kini vekaeʼmo ge huʼna afi gesuva kavafeʼmo navagage huʼniye. Inagi nagaemo ge huʼna afi okeʼnove. 
EZR.8.23	Inagi lagaemo neʼyaʼmo mosiʼneta Gotiʼa kategamo yagaino latesiya kavafeʼmo kahauya huta laipafatiʼmo nunumuʼmo huʼnonageno afitenoʼaeʼmo ge huta afi geʼnona kavaʼmo huʼniye.
EZR.8.24	Nagaemo mono huʼa neʼapataya vayaʼaiteʼmo yagaiʼa apateʼnaya vayapatiʼmo tuolofuʼa vayaʼmo lekana paiʼna apateʼnove. Nagaemo Selemiyaʼagi Hasamiyaʼagi naya loleʼa konagaʼanimogiʼenagi huʼna lekana paiʼna apateteʼna 
EZR.8.25	Gotitimo mono noʼaleʼmo hanesiya yaʼmo siluvagi goligi alagepa yafatetiʼmo alo huʼnaya yanagi huʼna sikelileʼmo maleʼnove. Kini vekagi aipa agesamo neʼamiya vayanagi muki Isaleli vayanagi huʼa ani yaʼmo Goti mono notefeʼmo ofalini kavaʼmo huʼa amiʼnae. Nagaemo sikelileʼmo maleʼna ageteʼna ani tuolofuʼa vayaʼaina aliʼna fako huʼna apamiʼnove. 
EZR.8.26	Nagaemo sikelileʼmo maleʼna ageteʼna apamiʼnova yaʼmo kanaʼamoʼmo ina kavaʼmo huʼniye. Siluvaʼmoʼmo 20,000 kilogi golimoʼmo 3,400 kilogi siluva yafatetiʼmo alo huʼnaya yaʼamoʼmo 3,100 kilogi huno haneʼniye. 
EZR.8.27	Tuvetiʼa goli yuvapamo kanaʼamo 8 kilomo haneʼnigeno haesa yafatetiʼmo alo huʼnaya yuvapamo lole yuvapamo haneʼniye. Ani lole yuvapamo goli yuvapamoalopa monileʼyaʼmo aeno agaseʼniya miyaʼmo haneʼniya agufa kava huno haneʼniye. 
EZR.8.28	Nagaemo ani yaʼmo tuolofuʼa vayaʼmo apamiteʼnaeʼmo, Afiyo, huʼna, Lapakaemo Goti aliʼyaʼmo alitetapaeʼmo lapaote vayaʼmo maiʼnae. Ani agufa kava huno muki yafatetiʼmo alo huʼnaya yaʼeʼmo aote yaʼmo haneʼniye. Ani goliʼe siluvaʼeʼmo Ala kava neʼmo lapakinago vayaʼmogi Gotiʼapimoʼmo fiku amiʼnaya ofalinimo haneʼniye. 
EZR.8.29	Lapakaemo ani yateʼmo alagepa huta yagaime yagaime uta Yulusalemu taonifiʼmo avaʼyi hutetapa Ala kava neʼmo mono noʼafiʼmo mono huʼa neʼapataya vayaʼaiteʼmo yagaiʼa neʼapataya vayaʼai apaulagaleʼe Yulusalemu taonifiʼmo Isaleli vayaʼaiteʼmo yagaiʼa neʼapataya vayaʼai apaulagaleʼeʼmo muki yaʼamo sikelileʼmo asaiyo. 
EZR.8.30	Inagi mono huʼa neʼapataya vayaʼe Livai nofi vayaʼeʼmo siluvagi goligi muki ani yafatetiʼmo alo huʼnaya yanagi huʼa Yulusalemu taonifiʼmo Gotitimo mono noteʼmo aliniʼa visayafeʼmo muki ani yaʼmo aliʼnae.
EZR.8.32	Ina kava huta Yulusalemu taonifiʼmo ago uta avaʼyi huteta lagaemo loleʼe magoʼe afinaʼmo maiʼnone. 
EZR.8.33	Inagi foʼa afinaʼmo lagaemo siluvagi goligi alagepa yafatetiʼmo alo huʼnaya yanagi huta alinituta Gotitimo mono noʼafiʼmo Melemotiʼmo amiʼnonageno ani yaʼmo kanaʼaeʼmo asaino ageʼniye. Melemoti afoʼamoʼmo mono huno neʼapateya vekamo Yulaiyaʼa maiʼniye. Melemotiʼagi Finiyasi mafaʼnemo Eliyesaʼagi Livai vayanagi Yesuva mafaʼnemo Yosamatiʼagi Minui mafaʼnemo Novaniyaʼagi huʼa anifiʼmo maiʼnae. 
EZR.8.34	Inagi apakaemo muki yaʼamo asaiʼa ageteʼa lekana paiteʼapaeʼmo mago mukufiʼmo na magiʼamofi huʼa avoʼmo kaege kiloʼamo avoʼmo kaege huʼnae. 
EZR.8.35	Mamiloni vayaʼmogi eʼa kame huteʼa kalavusi huʼa apateteʼa apavaleliʼa Mamiloni kotegamo uʼnageʼapaeʼmo halate Yulusalemu taonifiʼmo atagineʼa eʼnaya vayaʼmogimo Isaleli vayaʼmogita Gotitimotefeʼmo ofalinimo huʼnae. Apakaemo tuolofuʼa Isaleli nofi vayaʼaitefeʼmo tuolofuʼa ve pulumakamo ofalini huge naeti sigisiʼa ve sipisipimo ofalini huge seveti seveniʼa sipisipi aikelimo ofalini huge hosu kavaʼapilefeʼmo tuolofuʼa ve mememo ofalini huge huʼnae. Muki ani afu ofalinimo Ala kava netefeʼmo huʼnaya ofalinimo atafiʼmo alagi leno saga lino ataleʼniye.
EZR.9.2	Ina kava huʼa lagaepatiʼmo magoʼamogimo apakaiʼapiʼe ve mafaʼneʼapimogiʼeʼmo uʼa alu nofi vayaʼmogi a mafaʼnemo aliʼnayaʼmofeʼmo aote mafaʼnemo aliʼa apateʼnaya mafaʼnefiʼmo aliʼa fitagu fatagu huʼnae. Neʼyagaiya vayaʼmogiʼe yahauve vayaʼmogiʼeʼmo hogoteʼa ani agufa hosu kavaʼmo huʼnageʼa vayaʼmogi apakame huʼnae, huʼa naha paiʼnae. 
EZR.9.3	Nagaemo ani gemo afiteʼnaeʼmo lusi kava huno naipamoʼmo kana huʼniyaʼmofeʼmo kukena yaʼnimo aliʼna apake aiteʼna nagenopa nayokaʼmo aliʼna faige navenanapa nayokaʼmo aliʼna faige huteʼna nagesa afi yaʼmo alagi ohaneʼnigeʼna fikumo fai maiʼnove. 
EZR.9.4	Kame vayaʼmogi eʼa apavaleliʼuʼa Mamiloni kotegamo apateʼnaya vayaʼmogi hosu kavaʼmo huʼnayaʼmofeʼmo muki vayaʼmogimo Isaleli vayaʼmogi Gotiʼapimo geʼalefeʼmo atete huʼnaya vayaʼmo nagaemo fai maiʼnova yateʼmo eʼa aliʼa anupa huʼa maiʼnae. Nagesa afi yaʼnimo alagi ohaneʼnigeʼna fai maiʼnogenoʼaeʼmo uneʼmo ofalinimo nehaya afinaʼmo afole aiʼniye. 
EZR.9.5	Ani ofalini nehaya afinaʼmo afole aiʼnigeʼnaeʼmo inagi nagaemo nagufamo aliʼna afepiʼmo ateʼnova kavapatiʼmo he tiʼna naleʼyamo faiʼna maiʼneʼnaeʼmo Ala kava neʼmo Gotiʼnimofeʼmo nunumuʼmo hisuvafeʼmo lole nayatalaʼmo aliʼna asagauʼnove. Ani aliʼna apake aiʼnova kukena yaʼnimo vaiteʼna maiʼnove. 
EZR.9.6	Nagaemo ina gemo huʼna nunumuʼmo huʼnove. O Gotiʼnimogae, huʼna, Hosu kavatimoʼmo lagenopamo ago alino laga seno uno haiʼniyaʼmofeʼmo nagufamo alino afepiʼmo nateʼniye. Hosu kavatilefeʼmo vaiʼmo alisuna kavaʼmo kosime kosime uno haino kokuʼnateʼmo haneʼniyaʼmofeʼmo lusi kava huno navagage nehiyanageʼna afaʼa aliʼna maku huʼna okagegauve. 
EZR.9.7	Laginago vayaʼmo maiʼnaya afinatetiʼmo eno hemeniʼeʼmo lagaemo vayakamogitamogi kini vayatigi mono huʼa nelataya vayatigi huta magoʼe huta alopa hosu kavaʼmo huʼnone. Huʼnonaʼmofeʼmo kagaemo alu kotega kini vayaʼmo alika apateʼnanageʼa eʼa lagaemo kamitimo lahaeteʼa muki yatimo kumaya aliteʼa afagi kotegamo lavaleliʼuʼa kalavusi huʼa lateʼnae. Akeyaʼvilaga lusi kava huʼa apavagage yaʼmo aliʼnaya agufa kavakeʼmo huta hemeniʼeʼmo lagaemo ani agufa kavakeʼmo nehune. 
EZR.9.8	Hemenimo aise afinaʼmo Ala kava neʼmo Gotitimogae, huʼna, kagaemo fiku laha maeʼnananageta Isaleli vayapatiʼmo logufaʼamo maiʼneta aise vayaʼmo faita kasalo paeta lokiya yosaletiʼmo nilimo aigeno haneʼniya kava huta kaote koteʼmo mono nokamo faita ateʼnone. Ina kava huka laulagamo alika ayakeka latesanageta ha le yaʼmo agegaune. Kalavusi aliʼyaʼmo aliʼnonaʼmonanafa fiku laha maeʼnananageta halate he tita afaʼa maigune. 
EZR.9.9	Lagaemo kalavusi aliʼyaʼmo aliʼnonaʼmonanafa ani kalavusi aliʼyaʼmo neʼalunagekaeʼmo Gotitimogamo lagaefeʼmo kage kanika olataleka fiku laha maeʼnanageʼapaeʼmo Pesiya kini vayaʼmogimo alagepa apaipamo kaliʼa lateteʼa lataleʼnageta eta halate mono nokamo kige heʼa halagape vaiʼa ataleʼnaya no atufafiʼmo noʼmo kige nehune. Ani kini vayaʼmogi Yulusalemu kotegagi Yuta kotegagi huʼa laha maesiya yafa kegiyagana huʼa maiʼnayanageta afaʼa maigune. 
EZR.9.10	O Gotitimogae, huʼna, alagepa huka laha maeʼnanaʼmonanafa keʼaepa gekaeʼmo lagesamo oʼafita ago kataleta uʼnonaʼmofeʼmo hemenimo lagaemo na agufa gemo hugune. 
EZR.9.11	Kagaemo aliʼyakamo neʼaliya polofeti vayakamogimo kagaetegati gemo aliʼniʼeʼa aeʼa hakalo huʼa hapa nepaiya vayaʼai apavayafatiʼmo laha paiʼnana keʼaepa gekamo ago amagita ataleʼnone. Apakaemo laha paiʼapaeʼmo, Gotiʼa uta alisaya mopaleʼmo maiʼnaya vayaʼai hosu kavaʼapiyeʼmo alagi ohauʼnigenoʼaeʼmo avenatuʼnaʼmo heno neʼatale. Ani oʼaniya hosu kavaʼapimoʼa kosino alopa heteno muki ma mopafiʼmo aino atagu faeʼniye. 
EZR.9.12	Nehayaʼmofeʼmo aʼmafaʼnetapimo ani nofi vayaʼaina oʼapamige mafaʼnetapimogimo aʼmafaʼneʼapimo oʼalige hiyo. Lapakaemo muki afinaʼmo apakaeʼeʼmo kame osisageʼa alagepa huʼa maisayafeʼmo hapa oʼmaeyo. Lapakaemo lokiya vaitapa maiʼnetapa ani mopaleʼmo alita vaisaya hoyafatiʼmo alagepa neʼyaʼmo neme neme utapa falisageʼapaeʼmo mafaʼnetapimogimo ani mopamo alisageno apakaiʼapi mopaʼapimo muki afinaʼmo hanege hanege huno hanesiyafeʼmo ani kavaʼmo hiyo. 
EZR.9.13	Lagaemo hosu kavaʼmo huteta alopa vaiʼmo aliʼnonaʼmofeʼmo kayoʼmo ago lamiʼnanaʼmonanafa hosu kavatimo haneʼniya kavatefeʼmo alopa kayoʼmo lamisana agufa kavaʼmo huta maiʼnonaʼmonanafa alopa kayoʼmo olamika laha maeka hosu kavapatiʼmo lagufamo alika katika lateʼnane. 
EZR.9.14	Huʼnanaʼmofeʼmo fiku yanageta lagaemo halate keʼaepa gekamo amagita ataleteta alagi okahauʼnigeka kavenatuʼnaʼmo heka neʼatala kavaʼmo nehaya vayapatiʼmo aʼmafaʼneʼapimo alige aʼmafaʼnetimo apamige hugune. Ani kavaʼmo hisunana kagaemo kaipamo leka lateteka mukiʼamo alagi kamitimo lamagika hano huka latalesanageta lagaepatiʼmo magokeʼamo alagi oʼmaigune. 
EZR.9.15	O Ala kava neʼmo Isaleli vayaʼmogita Gotitimogae, huʼna, Kagaemo fatago kavaʼagekeʼmo nehana Gotigamo maiʼnanaʼmofeʼmo kagaemo lataleʼnanageta faita kasalo paeta aise vayaʼmo maiʼnone. Hemenimo kaulagaleʼmo hetita maiʼnonaʼmofeʼmo kaulagaleʼmo afaʼa he tita oʼmaigunaʼmonanafa kaulagaleʼmo hosu kavatifikeʼmo maiʼnone, huʼna nunumuʼmo huʼnove.
EZR.10.2	Inagi Sekaniyaʼmo Yehiyo mafaʼnemo Elami nofi vekamoʼmo Esalafeʼmo ha painoʼaeʼmo, Lagaemo Gotitimo geʼamo ago amagita ataleteta alu kote vayapatiʼmo malaga nofi aʼne anagaʼmo aliʼnonaʼmonanafa ataleta alagepa huta maisuna kaʼmo haneʼniyanageta alita afamu amiteta lavayagunagu hugune. 
EZR.10.3	Inagi hemenimo lagaemo Gotitimoʼeʼmo kotalakemo hu malegetao. Gotitimofeʼmo hutaeʼmo, Ani malaga aʼne anagaʼe mafaʼne anagaʼapiʼeʼmo hapa faita apatalegaune, huta ha paigune. Kagaemo ala vakeʼnimogae, huʼna, alagepa laipa lagesamo nelaminageʼa Gotitimo keʼaepa geʼamo afiteʼa atete nehaya vayaʼai geʼapiʼeʼmo afaʼa afigune. He, Goti keʼaepa gemo alagi akame hugune. 
EZR.10.4	He tiyo. Kagaika aliʼyakamogi he tika ani aliʼyaʼmo aliyo. Inagi lagaemo kagaeʼeʼmo magoke laipamo alita maiʼneta muki gekamo akame hugune. Koli osuka ani aliʼyaʼmo aliyo, huno ha paiʼniye. 
EZR.10.5	Ha paiʼnigeno Esalaʼa he tino mono huʼa neʼapataya vayaʼaiteʼmo neʼyagaiya vayaʼaifenagi Livai nofi vayaʼaifenagi muki Isaleli vayaʼaifenagi huno ina ge huno hapa paiʼniye. Lapakaemo Gotifeʼmo Sekaniyaʼmo huʼniya agufa gemo hutapaeʼmo, akame hugune, hutapa lapagoʼyamo ataletetapa hiyo, huno hapa paiʼniyaʼmofeʼmo alagi akame hugune, huʼa apagoʼyamo ataleteʼa huʼnae. 
EZR.10.6	Inagi Esalaʼa Goti mono noʼamo ataleno Yehohananiʼmo Iliyasipi mafaʼnemo maleʼniya nopiʼmo uno haino maiʼnenoʼaeʼmo kalavusi huʼa apateʼnayategatiʼmo eʼnaya vayaʼmogi hosu kavaʼapilefeʼmo neʼyaʼmo oʼnege aniʼmo oʼnege huno maiʼnenoʼaeʼmo yulagefaʼmo aiʼniye. 
EZR.10.7	Apakaemo mago gemo avoʼmo kaeteʼapaeʼmo kalavusifatiʼmo ataleʼa eʼnaya vayaʼai mafaʼneʼapieʼmo avoʼmo kaeʼapaeʼmo, Loleʼe magoʼe afinaʼmo oʼuʼnisigetapa hogoteta lapakaemo eta Yulusalemu taonifiʼmo alita anupa hiyo, huʼa huʼnae. 
EZR.10.8	Mago vekamo oʼmesiyaʼmoʼmo inagi lagaemo muki yaʼamo aliteta Isaleli nofi vayapatiʼmo kalavusifatiʼmo ataleʼa eʼnaya vayapatiʼmo alita hafaita atalegaune, huʼa huʼnae. Ani gemo yagaiʼa lapateʼnaya vayaʼai geʼe vayatama vayaʼai geʼeʼmo haneʼniye. Ani yagaiʼnaya vayaʼmogi mago apa vayaʼmo aliʼa apateʼnageʼa muki Yuta kotegaʼe Yulusalemu taonifiʼeʼmo uʼeʼa huʼa ani gemo huʼa hapa paiʼnae.
EZR.10.9	Inagi loleʼe magoʼe afinaʼmo oʼuʼnigeʼa muki Yuta nofi vayanagi Menisameni nofi vayanagi huʼa eʼa Yulusalemu taonifiʼmo naeni kaimo tuveti afinaʼmo aliʼa anupa huʼnae. Mukiʼamogimo Goti mono noʼamo haopaleʼmo aliʼa anupa nehaya yateʼmo fai maiʼneʼa atete huʼnae. Alopa koʼmo aiteno muki vayaʼmo ko apaige ani hanageke yaʼmo afole aige huʼniyaʼmofeʼmo atete huʼnae. 
EZR.10.10	Inagi mono huno neʼapateya vekamo Esalaʼmo he tino ina ge huno hapa paiʼniye. Lapakaemo Goti geʼamo ago amagitapa ataletetapa malaga aʼne anagaʼmo aliʼnae. Ani kavatetiʼmo Isaleli vayaʼmogi hosu kavatimo magoʼe huno kosino alopa heʼniye. 
EZR.10.11	Inagi afiyo. Lapakaemo Ala kava neʼmo lapakinago vayaʼmogi Gotiʼapimofeʼmo hosu kavatapimo aeta hakalo hutetapa Gotiʼa hauʼniya kavaʼmo hiyo. Lapakaemo malaga vayaʼmo ma mopafiʼmo maiʼnaya vayaʼeʼmo afalu afalu kavaʼmo huta oʼmaita lapaote maiʼnetapa ani malaga aʼne anagaʼmo aliʼnaya aʼnemo hapa faitapa apataleyo, huno hapa paiʼniye. 
EZR.10.12	Hapa paiʼnigeʼa muki aliʼa anupa huʼa maiʼnaya vayaʼmogimo alopa gefatiʼmo ge huʼapaeʼmo, He, kagaemo akame hisuna gemo huʼnananageta akame hugune. 
EZR.10.13	Akame hugunaʼmonanafa hemenimo koʼmo neʼaiya kanaleʼmogeta kumategamo afaʼa oʼmaigune. Asole vayaʼmogitamo ani hosu kavaʼmo huteta Goti gemo ago amagita ataleʼnonaʼmofeʼmo magoke afinaʼmofi lole afinaʼmofi huta alita api oʼaigune. 
EZR.10.14	Oʼaigunaʼmofeʼmo kahao ke honanageta lagesamo afitaeʼmo yagaiʼa lateʼnaya vayaʼmo manileʼmo he tiʼa maiʼnisageʼapaeʼmo alu taonifi alu taonifiʼmo maiʼnaya vayaʼmogi malaga aʼnemo aliʼnaya vayaʼmo ege taoniʼapifiʼmo maiʼnaya yasi vayaʼe vayatama vayaʼeʼmo ege hisageta alita api aita atesunageno Gotiʼa lokiya kava huno aipamo leno nelateya kavaʼamo atalegaiye, huʼa huʼnae. 
EZR.10.15	Muki vayaʼamogimo ani gemo huʼnaya gelefeʼmo kanalene, huʼa huʼnayaʼmonanafa Yonataniʼmo Asahe mafaʼneʼe Yahasiyaʼmo Tikava mafaʼnemoʼeʼmo ani geeʼmo anakaemo ohanauʼniye. Mago Livai vekamo Sametaiʼe mago vekamo Mesulamiʼeʼmo hana maeʼana ani geleʼmo huʼnaʼae.
EZR.10.17	Apakaemo ani malaga aʼnemo aliʼnaya vayaʼaifeʼmo ge huʼa apafi geʼnaya aliʼyaʼmo loleʼe magoʼe kaileʼmo aliʼa hano huʼnae.
EZR.10.19	Apakaemo aʼne anagatimo hapa faita apatalegaune, huʼa polomasi gemo huʼnae. Hosu kavaʼmo huʼa Goti gemo amagiʼa ataleʼnayaʼmofeʼmo magoke ve sipisipi ofalinimo Goti gemo amagiʼa ataleʼnaya agufa ofalinimo huʼnae. 
EZR.10.20	Ani hosu kavaʼmo huʼnaya ve anagaʼmo magoʼe huʼa Ime nofi vekalaʼmo Hananiʼe Sepataiyaʼeʼmo maiʼnaʼae. 
EZR.10.21	Halimi nofi vayaʼmo Maseyaʼagi Ilaiyaʼagi Semaiyaʼagi Yehiyoʼagi Usiyaʼagi huʼa maiʼnae. 
EZR.10.22	Pasa nofi vayaʼmo Eliyovenaiʼagi Meseyaʼagi Isameliʼagi Netanoʼagi Yosamatiʼagi Ilasaʼagi huʼa maiʼnae. 
EZR.10.23	Livai nofi vayapatiʼmo malaga aʼne anagaʼmo aliʼnaya vayaʼmogi apakiʼapimo haneʼniye. Yosamatiʼagi Simeiʼagi Kelaiyaʼmo alu agiʼamo Kelitaʼagi Petahiyaʼagi Yutaʼagi Eliyesiʼagi huʼa maiʼnae. 
EZR.10.24	Yokemo nehaya vayapatiʼmo magoke vekamo Eliyasiʼagi mono no kipateʼmo yagaiʼnaya vayapatiʼmo Salumiʼagi Telemiʼagi Uliʼagi huʼa maiʼnae. 
EZR.10.25	Magoʼe huʼa Isaleli vayapatiʼmo Palosi nofi vayaʼmo Lamiyaʼagi Yesiyaʼagi Malakiyaʼagi Miyaminiʼagi Eliyesaʼagi Malakiyaʼagi Menaiyaʼagi huʼa maiʼnae. 
EZR.10.26	Ilami nofi vayaʼmo Matanaiyaʼagi Sakalaiyaʼagi Yehiyoʼagi Amaniʼagi Yelemotiʼagi Iliyaʼagi huʼa maiʼnae. 
EZR.10.27	Satu nofi vayaʼmo Iliyovinaiʼagi Ilaisimiʼagi Matanaiyaʼagi Yelemotiʼagi Samaʼagi Ayiyaʼagi huʼa maiʼnae. 
EZR.10.28	Memai nofi vayaʼmo Yehohananiʼagi Hananaiyaʼagi Yamaiʼagi Atalaiʼagi huʼa maiʼnae. 
EZR.10.29	Mani nofi vayaʼmo Mesalamiʼagi Malukiʼagi Anaiyaʼagi Yasumiʼagi Seyaʼagi Lemotiʼagi huʼa maiʼnae. 
EZR.10.30	Pohatimovapu nofi vayaʼmo Aʼnaʼagi Kelaʼagi Menaiyaʼagi Maseyaiyaʼagi Matanaiyaʼagi Mesaleʼagi Minuiʼagi Manasaʼagi huʼa maiʼnae. 
EZR.10.31+EZR.10.32	Halimi nofi vayaʼmo Eliyesiʼagi Isiyaʼagi Malakiyaʼagi Semaiyaʼagi Simiyoniʼagi Menesameniʼagi Malukiʼagi Semaliyaʼagi huʼa maiʼnae. 
EZR.10.33	Hasumi nofi vayaʼmo Matenaiʼagi Matataʼagi Yamaʼniʼagi Ilifaletiʼagi Yelemaiʼagi Manasaʼagi Simeyiʼagi huʼa maiʼnae. 
EZR.10.34+EZR.10.35+EZR.10.36+EZR.10.37+EZR.10.38+EZR.10.39+EZR.10.40+EZR.10.41+EZR.10.42	Mani nofi vayaʼmo Maʼanaiʼagi Emalamiʼagi Yuveliʼagi Menaiyaʼagi Meniyaʼagi Keluʼagi Vaniyaʼagi Melemotiʼagi Ilaiyasimiʼagi Matanaiyaʼagi Matanaiʼagi Yasaiʼagi Maniʼagi Minuiʼagi Simeyiʼagi Selemaiyaʼagi Netaniʼagi Anaiyaʼagi Makanemaiʼagi Sasaiʼagi Salaiʼagi Ayaleʼagi Selemaiyaʼagi Semalaiyaʼagi Salumiʼagi Amalaiyaʼagi Yosefeʼagi huʼa maiʼnae. 
EZR.10.43	Nimo nofi vayaʼmo Yeyaiyoʼagi Matitaiyaʼagi Yamatiʼagi Yeminaʼagi Yaʼnaiʼagi Yoveliʼagi Menaiyaʼagi huʼa maiʼnae. 
EZR.10.44	Muki mani vayaʼmogimo malaga aʼne anagaʼmo aliʼnae. Mago aʼne anagaʼapimogimo mafaʼnemo aliʼa apateʼnae.
EST.1.1+EST.1.2	Pesiya koteʼmo Sekisiʼa kini vekamo maiʼniye. Agaemo Susa taonifiʼmo gamani yafa lafi kegiʼyafiʼmo yagaino neʼapateya siyateʼmo fai maiʼnenoʼaeʼmo muki kotegamo vani hataleti tuveti seveniʼa polovenisifiʼmo maiʼnaya vayaʼaiteʼmo yagaino apateʼnenoʼaeʼmo Itiya kotegatiʼmo aepa faiteno uno Itiyopiya kotegaʼeʼmo yagaino apateʼniye. 
EST.1.3	Loleʼe magoʼe kafugamo kini vekamo maiʼneno yagaino apateʼnenoʼaeʼmo muki ala apaki vayaʼmo muki kotegamo maiʼnaya vayaʼaifenagi aliʼyaʼamo neʼaliya vayaʼaifenagi gamani vayaʼaifenagi huno alopa yagita huteno ge huʼniye. Pesiya ami vayaʼaifenagi Mitiya ami vayaʼaifenagi yagaiʼa neʼapataya vayaʼaifenagi ala vayaʼaifenagi huno ge huʼnigeʼa eʼa maiʼnae. 
EST.1.4	Ani neʼyaʼmo magoʼe huno apamime apamime uʼnigeʼa sigisiʼa kaimo neʼa maiʼnagenoʼaeʼmo ani kini vekamoʼa muki noʼafi konali yaʼamogi kagemi yaʼamogi muki alu ya alu yaʼamogi huno alino apave liʼniye. Ani yaʼmo ageʼnayana alagepa yaʼmo haneʼnigeno mago hogote yaʼmo haneʼnigeʼa ageʼnae.
EST.1.5	Ani alopa neʼyaʼmo ago neʼa hano hutagenoʼaeʼmo kini vekamoʼmo mago alu alopa neʼyaʼmo agaiʼa noʼamo haopaleʼmo lafi kegiʼya yuʼilagamo yagita huʼniye. Ani neʼyaʼmo Susa taonifiʼmo gamani yafa lafi kegiʼyafiʼmo muki maiʼnaya vayaʼmo ala vayanagi ina agufa vayanagi huʼa eʼa neʼnae. Ani neʼyaʼmo neme neme uʼa magoke salemo maiʼnae. 
EST.1.6	Ani neʼyaʼmo neʼnaya haopaleʼmo alagepa hiʼyalamuʼmo haneʼniya haopaleʼmo akeyaʼvilaga vayaʼmogimo haesa huge yaveyave huge oko huge huʼniya yafaʼe alaveʼyakana agufa yafaʼeʼmo aliʼa mopafiʼmo kale kaeʼa hiʼyalamuʼmo hu maleʼnae. Ani neʼyaʼmo nesayafeʼmo huʼapaeʼmo ani yateʼmo yaveyave kenaletiʼe oko kenaletiʼeʼmo asai maleteʼa alagepa nofitetiʼmo ki maleʼnae. Vegovego siluva kayoteʼmo lavolavomo asai maleteʼa yafa posimo faiʼa ateʼnaya posileʼmo nofi ki maleʼnae. Ani neʼyaʼmo nesaya haopale yateʼmo alagepa goli siyamo malege alagepa siluva siyamo malege huʼa maleli uʼeʼa hu maleʼnae. 
EST.1.7	Vayaʼmogimo aniʼmo nesaya kapumo aeto agufaʼe goli kapumo aliʼnae. Kini vekamoʼa asole nofi alagafati aniʼmo alino ani vayaʼmo lakino apamiʼniye. 
EST.1.8	Nofi alagafati aniʼmo na magi kapumo lakita negaune, huʼa huʼnafi hapauʼniya agufa ani kapumo lakiʼa neʼnae. Kini vekamoʼmo noʼafiʼmo aliʼyaʼmo neʼaliya vayaʼaeʼmo, muki vayaʼmogimo anifeʼmo hapauʼnisiyaʼmoʼmo kapuʼapifiʼmo aniʼmo lakita apamiyo, huno hapa paiʼniye. 
EST.1.9	Ani afinaʼmo Kuvini a kanomo Vasitiʼa ina kava huno muki aʼne anagaʼagekeʼmo kini vekamo nopiʼmo alopa neʼyaʼmo nesayafeʼmo yagita huno apateʼnigeʼa eʼa neʼnae.
EST.1.11	Kini vekamoʼmo hunoʼaeʼmo, Kuvini a kanomo Vasitiʼmo uta avalelita eyo, huno hapa paiʼniye. Ani Kuvini a kanomo Vasitiʼmo egefeʼmo hunoʼaeʼmo, kuvini kakolitamo alino agenopaleʼmo maleno aliteno eno, huno hapa paiʼniye. Ani kuvini a kanomo alagepa agufamo haneʼniya a kanomo maiʼniyaʼmofeʼmo kini vekamoʼmo muki gamani vayaʼe muki ani alopa neʼyateʼmo eʼnaya vayaʼmogiʼeʼmo kanale agufamo alinineno apavelisigeʼa agesayafeʼmo hauʼniye. 
EST.1.12	Noʼafiʼmo aliʼyaʼmo neʼaliya vayaʼmogimo kini vekamoʼmo hapa paiʼniya gemo uʼa ha paiʼnayaʼmonanafa Kuvini a kanomo Vasitiʼa oʼafiʼniye. Oʼafiʼnigeno ani gemo kini vekamoʼmo afitenoʼaeʼmo lusi kava huno ge hauʼnigeno aipamo leʼniye. 
EST.1.13	Kini vekamoʼmo huʼniya kavaʼamo haneʼniyana muki vayaʼaiteʼmo alagepa huno yagaino apatege keʼaepa gemo afige huno maisiyafeʼmo aipa agesamo aliʼa api aiʼa atesaya vayaʼaifeʼmo ge huno apafi nekeya agufa kavaʼmo haneʼniye. Ani agufa kavaʼamo haneʼniyaʼmofeʼmo kuvini a kanomoʼmo huʼniya kavafeʼmo ava gemo afitenoʼaeʼmo ani ageteʼa afiʼnaya vayaʼaifeʼmo keya aeno ge huʼniye. 
EST.1.14	Ina kava huvo, huʼa ha nepaiya vayaʼai apakiʼapimo Kasenaʼagi Setaʼagi Atimataʼagi Tasisiʼagi Melesiʼagi Masenaʼagi Memukaniʼagi huʼa maiʼnae. Ani seveniʼa vayaʼmo Pesiya vayapatiʼmo maige Mitiya vayapatiʼmo maige huʼneʼa hogote gamani vayaʼmo maiʼnae. 
EST.1.15	Inagi agaemo ani vayaʼaifeʼmo ina ge huno hapa paiʼniye. Kuvini a kanomo Vasitiʼa nagaetegamo egefeʼmo hisiya kavafeʼmo noʼnifiʼmo aliʼyaʼnimo neʼaliya vayaʼmo aliʼna apateʼnogeʼa uʼa ha paiʼnayaʼmonanafa geʼnimo ago amagino ataleʼniye. Ani kavatefeʼmo keʼaepa gemoʼmo na agufa gemo huʼniye. Lagaemo Kuvini ategamo na agufa kavaʼmo hugune, huno apafi geʼniye.
EST.1.16	Inagi ala vekamo Memukaniʼa kini vekaʼe ha neʼmaya gamani vayaʼefeʼmo ina ge huno hapa paiʼniye. Kini vekae, huʼna, afiyo. Kuvini a kanomo Vasitiʼa kini vekamogalegageʼmo ani agufa hosu kavaʼmo osuʼniyaʼmonanafa agaemo muki gamani vayakalegaʼe kagaemo muki yagaika neʼapatana vayaʼaitegaʼeʼmo ani agufa hosu kavaʼmo huʼniye. 
EST.1.17	Kagaemo muki haopalegamo yagaika neʼapatana aʼne anagaʼmogimo kuvini a kanomoʼmo huʼniya kavafeʼmo ava gemo afiteʼapaeʼmo ina ge huʼa hugae. Kini vekamo Sekisiʼa Kuvini a kanomo Vasitifeʼmo, eno, huno ge huʼniyaʼmonanafa geʼamo ago amagino ataleʼniye, huʼa hugae. 
EST.1.18	Ani gemo huteʼa anauʼapimogi geʼapimo oʼafisageʼapaeʼmo kaveta hugae. 
EST.1.19	Kini vekae, huʼna, kahauʼnisiyaʼmoʼmo mani agufa gemo huteka ge huka atalegeno muki vayaʼaitegamo uneno hino. Vasitiʼa halate magoʼe huno eno oʼnagegaiye. Ani agufa lokiya gemo huka Pesiya vayaʼe Mitiya vayaʼeʼmo keʼaepa geʼapimo haneʼniya mukufiʼmo vayaʼmogimo aeʼa kalo paeʼa oʼatalesayafeʼmo avoʼmo kae malegeno haneno. Avoʼmo kae maletesagekaeʼmo Vasiti aimuʼyaleʼmo mago aeno aga seʼnisiya a kanomo kuvini a kanomo maisiyafeʼmo lekana paika ato. 
EST.1.20	Mani gemoʼmo muki neʼyagaina kotegamo aino atagu faeno uneno hisigeʼapaeʼmo muki aʼne anagaʼmogimo afiteʼa anauʼapimogi geʼapimo afigae. Aʼnemogimo apaki haneʼniya anauʼapimogi geʼapiʼe apaki ohaneʼniya anauʼapimogi geʼapiʼeʼmo afaʼa afigae, huno ha paiʼniye.
EST.1.21	Kini vekaʼe muki neʼyagaiya vayaʼmogiʼeʼmo ani gemo afiteʼapaeʼmo ani geeʼmo hapauʼnigeno kini vekamoʼmo Memukaniʼa huʼniya gemo akame huʼniye. 
EST.1.22	Inagi kini vekamoʼmo avoʼmo kaeno atalegeno muki neʼyagaiya kotegamo uneno huʼniya gemo ina ge huno alu apake alu apakefatiʼmo avoʼmo kaenoʼaeʼmo, Vemogigeʼmo afamo anagaʼapileʼmo yagaiʼa apateyo, huno avoʼmo kae maleʼniye.
EST.2.2	Kini vekamo vayaʼamo maiʼneʼa noʼafiʼmo aliʼyaʼamo neʼaliya vayaʼmogi kini vekaeʼmo huʼapaeʼmo, mago alagepa apakufamo haneʼnisiya aʼmafaʼne anagaʼmo veʼeʼmo magokepi lokaeʼa ohavaeʼnisaya aʼmafaʼne anagaʼaifeʼmo kahauya hugae. 
EST.2.3	Kagaemo mago gamani vayaʼmo muki neʼyagaina kotegamo maiʼnaya vayapatiʼmo mago vayaʼmo lekana paika apatesanageʼa alagepa apakufamo haneʼnisiya aʼmafaʼne anagaʼmo apavaleli eʼa Susa taonimo gamani lafi kegiʼyafiʼmo aʼne anagakamo neʼmaiya nopiʼmo apategae. Hegaiʼa kagae aʼne anagaʼaiteʼmo yagaino neʼapateya vekamoʼmo yagaino apategaiye. Yagaino apateʼnisigeʼapaeʼmo kahaʼye hisiya agufa apakufamo alino hamalesiyafeʼmo ani aʼnemogi uvelimo faleteʼa apakufaleʼmo konalimo aliteʼa maiyo. 
EST.2.4	Inagi ani aʼne anagapatiʼmo mago afeʼmo kahauʼnisiya a kanomo kuvini a kanomo maisiyafeʼmo lekana paika atesanageno Kuvini a kanomo Vasiti aimuʼyaleʼmo maigiye, huʼa ha paiʼnae. Kini vekamoʼmo ani gemo afitenoʼaeʼmo hauʼnigeno ani gemo akame huʼniye.
EST.2.5	Susa taonimo gamani lafi kegiʼyafiʼmo maiʼniya Yu vekamo agiʼamo Motekaiʼae. Motekai afoʼamoʼmo Yaiʼae. Yai afoʼamoʼmo Simaiʼae. Simai afoʼamoʼmo Kisiʼae. Motekaiʼmo Menisameni nofi vayapati vekamo maiʼniye. 
EST.2.6	Akeyaʼvilaga kini vekamo agiʼamo Nepukanesaʼa Mamiloni kotegatiʼmo eno Yu vayaʼaiteʼmo yagaino neʼapateya kini vekamo Yehoiyakiniʼe Yu vayaʼeʼmo apavalelinuno Mamiloni kotegamo kalavusi huno apateʼniye. Ani afinaʼmo Motekai afoʼamoʼeʼmo avalelino uʼniye. 
EST.2.7	Motekaiʼa mago aʼmafaʼnemo agiʼamo Esatateʼmo yagaino ateʼniye. Himulu gefatiʼmo Hanasaʼae huʼa agi aeʼnae. Esataʼa Motekai afoʼamo aganaʼamo aʼmafaʼnemo maiʼniye. Maiʼniyaʼmonanafa afoʼamoʼe itaʼamoʼeʼmo ago falitaʼageno Motekaiʼa Esataʼmo avaleno aʼmafaʼneʼa ya huno neʼagaiya aʼmafaʼnemo maiʼniye. Esataʼa alagepa augosaʼe agufaʼeʼmo haneʼniya aʼmafaʼnemo maiʼniye.
EST.2.8	Kini vekamo keʼaepa geʼamo aeʼa hakalo huʼa hapa paiʼnageʼapaeʼmo asole aʼmafaʼne anagaʼmo apavaleli eʼa Susa taonimo gamani lafi kegiʼyafiʼmo apateʼnageno Hegaiʼa yagaino apateʼniye. Ani afinaʼmo Esataʼeʼmo avaleli eʼa kini vekamo lafi kegiʼya yuʼilagamo ateʼnageno aʼne anagaʼaiteʼmo neʼyagaiya vekamo Hegaiʼa yagaino ateʼniye. 
EST.2.9	Agaemo Esatafeʼmo hauʼnigeno amuse huno ateʼniyaʼmofeʼmo malage huno agufamo alino alagepa hisiya yaʼe alagepa neʼyaʼeʼmo amiʼniye. Aʼne anagaʼai nopiʼmo mago hogoteʼa aeʼa anagi maleʼnaya yapiʼmo maisiyafeʼmo Esataʼmo alino atetenoʼaeʼmo seveniʼa aʼmafaʼne anagaʼmogi kini vekamo nopiʼmo aliʼyaʼmo neʼaliya aʼmafaʼne anagaʼaifeʼmo, alagepa huta Esatateʼmo yagaita ateyo, huno hapa paiʼniye.
EST.2.11	Muki afinaʼaeʼmo Motekaiʼa aʼne anagaʼmogi noʼmo lafi kegiʼya malaga umenitata huno maiʼniye. Agaemo Esataʼa haiya kava huno maiʼnifi huno ge huno apafige na agufa kavaʼmo Esatategamo nehafi huno ge huno apafige hisiyafeʼmo uno maiʼniye.
EST.2.12	Kini vekamoʼmo apakufaeʼmo ageno haʼye hisiyafeʼmo magoke kafugamo ani aʼne anagaʼmo aliʼa alagepa huʼa apateʼnae. Sigisi kaileʼmo apakufaleʼmo mago yosamo agiʼamo meyae huʼa agi neʼaya yosafatiʼmo kola uvelimo he fiʼa aliniʼeʼa apakufaleʼmo faleʼa apateʼnae. Mago alu sigisi kaileʼmo mago uveliʼe mago alagepa atumo neʼaiya masave aniʼeʼmo faleʼa apateʼnae. Ani kavaʼmo huʼa hano hutageʼapaeʼmo magoke magoke aʼmafaʼnemo apavaleliʼa kini vekamo Sekisitegamo uʼnae. 
EST.2.13	Inagi muki aʼmafaʼne anagaʼmogimo kini vekamo nopiʼmo ugefeʼmo huʼapaeʼmo alagepa kukenamo apakaiʼapimo hapauʼniya agufa kukenamo vailiʼa ute ute huʼnae. 
EST.2.14	Uneʼmo kini vekamo nopiʼmo uno haino maime uno netepiʼmo aʼne anagaʼai nopiʼmo eʼniye. Mago vekamo Sasigasi kini vekamoʼmo napa tu aʼne anagaʼai noteʼmo neʼyagaiya vekamo ayapiʼmo apateʼnae. Ani aʼmafaʼnemoʼmo kini vekalegamo halate magoʼe huno oʼugiyaʼmonanafa henagaʼamo kini vekamoʼmo agaefeʼmo hausigenoʼaeʼmo agi aeno ge hisigeno halate agaetegamo ugiye.
EST.2.15	Inagi Esataʼa kini vekalegamo visiya afinaʼmo ago afole aiʼniye. Ani aʼmafaʼnemo Amihaili aʼmafaʼnemo maiʼnigeno Amihailiʼa Motekai avuʼamoʼmo maiʼniye. Motekaiʼa Esataʼmo avaleno aʼmafaʼneʼa ya huno agaiʼniye. Muki vayaʼmogimo Esataʼmo ageteʼapaeʼmo amuse huʼa ateʼnae. Inagi Esataʼa kini vekamo uno agesiyafeʼmo hunoʼaeʼmo, mago yaʼmo namiyo, huno ge osuʼniyaʼmonanafa Hegaiʼa aʼne anagaʼaiteʼmo neʼyagaiya vekamoʼmo hauʼniya kukenamo vaiteno uʼniye. 
EST.2.16	Ani afinaʼmo Sekisiʼa seveniʼa kafugamo kini vekamo maiʼneno yagaino apateʼniye. Ani kafugamo teni kaieʼmo agiʼamo Temetiye, huʼa agi neʼaya kaileʼmo Esataʼa avaleliʼa kini vekalegamo uʼnae. 
EST.2.17	Kini vekamoʼmo Esatafeʼmo magoʼe huno hau ayamopafiʼmo hauʼnigeno mago alu aʼmafaʼne anagaʼmo veʼeʼmo magokepi lokaeʼa ohavaeʼnaya aʼmafaʼne anagaʼaifeʼmo ohauʼniye. Kini vekamoʼmo magoʼe huno amuse huno ateʼniyaʼmofeʼmo Esata agenopaleʼmo kuvini kakolitamo alino maleno ateteno Kuvini a kanomo Vasiti aimuʼyaleʼmo ateʼniye. 
EST.2.18	Inagi kini vekamoʼmo Esataʼmo lusi yagita huno ateʼniye. Agaemo muki hogote vayaʼe gamani vayaʼefeʼmo ge huʼnigeʼa eʼa neʼnae. Kini vekamoʼmo hunoʼaeʼmo, Nagaemo Esataʼmo kuvini a kanomo maisiyafeʼmo lekana paiʼna ateʼnovaʼmofeʼmo nagaemo muki yagaiʼnova koteʼmo maiʼnaya vayaʼmo maitapa haga leyo, huno hapa paiteno muki vayaʼmo magoʼe huno alagepa yaʼmo apamiʼniye. Kini vayaʼmogimo neʼapamiya agufa kava huno magoʼe yaʼmo apamiʼniye.
EST.2.19	Napa tu afinaʼmo veʼeʼmo magokepi lokaeʼa ohavaeʼnaya aʼmafaʼne anagaʼmo apavaleʼa aliʼa anupa huʼa apateʼnageno Motekaiʼa kini vekamo lafi kegiʼya yuʼilaga kate kipateʼmo ala apaki vayaʼeʼmo magokepi lokaeno maiʼniye. 
EST.2.20	Hogoteno Motekaiʼa Esatafeʼmo ha painoʼaeʼmo, Yu nofi aʼmafaʼnemo maiʼnove, huka vayaʼaifeʼmo hapa opaiyo, huno ha paiʼniye. Esataʼa Motekaiʼmo yagaino ateʼniya afinatetiʼmo geʼamo afiteno akame huʼniya kava huno ani afinaʼeʼmo geʼamo afiteno akame huʼniye. 
EST.2.21	Motekaiʼa kini vekamo lafi kegiʼya yuʼilaga kate kipateʼmo itopaleʼmo maiʼniya afinaʼmo lole vekalaʼmoganimo kini vekamo lafi kegiʼya yuʼilaga kate kipateʼmo neʼyagaiʼa vekalaʼani anakiʼanimo Mikitanaʼe Telesiʼeʼmo anaipamo leʼnigeʼana kini vekamo amagisaʼageno falisiyafeʼmo vegemo huʼnaʼae. 
EST.2.22	Motekaiʼa ani lole vekalaʼmogani huʼnaʼa gemo afitenoʼaeʼmo uno Kuvini a kanomo Esatafeʼmo ha paiʼnigeno Esataʼa Motekai agiʼalefeʼmo uno kini vekaeʼmo ha paiʼniye. 
EST.2.23	Ani gemo aepaʼaeʼmo kahauya huʼnayana alagi lama gemo huʼnaʼa gemo afiʼnae. Afiʼnayaʼmofeʼmo apakaemo ani lole vekalaʼmo anavaleli uʼana yosaleʼmo ananeʼmu aeʼana asaiʼnaʼageʼana faliʼnaʼae. Kini vekamo aulagaleʼmo ani kavafeʼmo ava gemo gamani vayaʼai mukufiʼmo avoʼmo kae maleʼnae.
EST.3.2	Kini vekamoʼmo muki vayaʼaifeʼmo hunoʼaeʼmo, Hemaniʼa ala agiʼamo amiyo, huno hapa paiʼnigeʼa muki kini vekamo aliʼyaʼamo neʼaliya vayaʼmogimo ape huteʼa ala agiʼamo amiʼnayaʼmonanafa Motekaiʼa ape huteno Hemaniʼmo ala agiʼamo amisiyafeʼmo ohauʼniye. 
EST.3.3	Kini vekamo lafi kegiʼyafiʼmo maiʼneʼa aliʼyaʼamo neʼaliya vayaʼmogimo Motekaifeʼmo huʼapaeʼmo, Na kava higekaeʼmo kini vekamo geʼamo akame nosane, huʼa afi geʼnae. 
EST.3.4	Apakaemo muki afinaʼae afinaʼaeʼmo Motekaifeʼmo ani kavaʼaeʼmo ha paiʼnayana geʼapimo oʼafiʼniyaʼmofeʼmo uʼa Hemanifeʼmo huʼapaeʼmo, Motekaiʼa hunoʼaeʼmo, Yu nofi vayapati vekamo maiʼnove, huno hapa paiʼniye. Apakaemo huʼapaeʼmo, Hemaniʼa Motekaiʼmo afaʼa atesigeno maiʼneno ani agufa kavakeʼmo huno maisifigeta agegaune, huʼa apakesamo afiʼnae. 
EST.3.5	Hemaniʼa Motekaiʼmo ageyana agaetefeʼmo ape huteno ala agiʼamo oʼamiʼnigeno agetenoʼaeʼmo lusi kava huno aipamo leʼniye. 
EST.3.6	Apakaemo Motekaifeʼmo huʼapaeʼmo, Yu nofi vayapati vekamo maiʼniye, huʼa ha paiʼnayaʼmofeʼmo Hemaniʼa Motekaikeʼmo naipeletiʼmo aisiyafeʼmo ohauʼniyaʼmonanafa muki Motekai nofi vayaʼmo Pesiya kotegamo maiʼnaya Yu nofi vayaʼeʼmo apaisigeʼa falisaya kafeʼmo agesamo afiteno kahauya huno agesayafeʼmo huʼniye. 
EST.3.7	Inagi tuolofuʼa kafugamo Sekisiʼa kini vekamo maiʼniya afinaʼmo napa vani kaimo agiʼamo Nisaniʼe huʼa agi neʼaya kaileʼmo Hemaniʼa na agufa kaileʼmo hainu afinaʼmo alagepa huʼa Yu vayaʼmo naipeletiʼmo apaisaya afinafeʼmo kahauya huʼa agesayafeʼmo yafatetiʼmo satu yokalomo leʼnae. Ani yokalomo ago leʼa kahauya huʼa ageʼnayana tuolofu kaimo agiʼamo Aʼna kaileʼmo apaisaya afinaʼmo ageʼnae. 
EST.3.8	Inagi Hemaniʼa uno kini vekaeʼmo ina ge huno ha paiʼniye. Mago nofi vayaʼmo muki kagaemo yagaiʼnana kotegamo mai uʼeʼa huʼnae. Ani vayaʼmogimo mago alu vayaʼmo mani koteʼmo maiʼnaya vayaʼmogimo nehaya agufa kavaʼmo nosae. Apakaemo aeto agufa vayaʼmo maiʼneʼa kagaemo yagaiʼnana koteʼmo hu maleʼnana keʼaepa gemo akame nosae. Ani kava nehayaʼmofeʼmo kagaemo afaʼa apatesanageʼa maisayaʼmoʼmo ani kavaʼapimoʼa alagi kaha oʼmaesigeno kagaemo kokamoʼmo alagi alagepa huno ohanegaiye. 
EST.3.9	Inagi kini vekae, huno, kagaemo kahauʼnisiyaʼmoʼmo keʼaepa gemo huka atalegeno uneno hisigeʼa muki vayaʼmogimo ani ve aʼnemo naipeletiʼmo apaisageʼa faligae. Inagi kagaemo ani kavaʼmo hisanageʼapaeʼmo naipeletiʼmo apaisaya vayaʼai miyaʼapimo nagaemo lusi asole siluva monimo fifiti miliyoni kinamo monimo neʼmalana nokafiʼmo malegauve, huno ha paiʼniye. 
EST.3.10	Kini vekamoʼmo Hemaniʼmo huʼniya keʼaepa geleʼmo alagena yaʼmo hu maleteno alino lokiya vaino atesiyafeʼmo ayatetiʼmo linimo asagino Hemaniʼmo Yu vayaʼai kameʼapimo amiʼniye. 
EST.3.11	Kini vekamoʼmo Hemanifeʼmo hunoʼaeʼmo, Monikamo afaʼa ateʼneka ani vayaʼaitegamo na agufa kavaʼmo huguve huka hisapigi ani kavaʼmo afaʼa huvo, huno ha paiʼniye.
EST.3.12	Napa vani kaileʼmo tetini afinaʼmo Hemaniʼa kini vekamo avoʼmo nekaya vayaʼaifeʼmo ge huʼnigeʼa eʼnae. Eʼnagenoʼaeʼmo agaemo muki geʼamo alagi hapa paiʼnigeʼa avoʼmo kaeʼnae. Muki ani kotega mopaleʼmo maiʼnaya vayaʼmogi apakeʼapifati apakeʼapifatiʼmo ani avoʼmo kaeʼnae. Avoʼmo ago kaetagenoʼaeʼmo ani avoʼmo alino muki neʼyagaiya vayatama vayaʼaitegagi gamani vayaʼaitegagi hogote vayaʼaitegagi huno atalegeno uneno huʼniye. Hemaniʼa muki ani kaeʼnaya avoʼaleʼmo kini vekamo Sekisi liniletiʼmo alagena yaʼmo hu maleʼnigeno kini vekamoʼmo agaiʼamo ani avoʼmo kaeʼnegekana huʼniye.
EST.3.13	Avoʼmo aliniʼa neʼvaya vayaʼmogimo ani avoʼmo alini uʼapaeʼmo ani kini vekamoʼmo yagaiʼniya koteʼmo neʼyagaiya vayaʼaina apamiʼnae. Muki ani avopi gemoʼmo hunoʼaeʼmo, Tetini afinaʼmo tuolofu kaimo agiʼamo Aʼna kaileʼmo muki Yu vayaʼmo naipeletiʼmo apaisageʼa faliyo. Muki neya ve aʼnegi anau anekalogi mafaʼnegi hutapa apaita hano hutapa apataleyo. Apaita hano hutaletapa muki kagemi yaʼapimo aliyo, huno huʼniye. 
EST.3.14	Muki vayaʼamogimo afiteʼa alo huʼa maiʼneʼa lekana pai maleʼnaya afinaʼmo Yu vayaʼmo apaisayafeʼmo avoʼmo kaeʼnaya gemo lekana paitapa muki polovenisiʼafiʼmo maiʼnaya vayaʼaifeʼmo hapa paiyo, huno hapa paiʼniye. 
EST.3.15	Inagi ani gemo alopa taonimo Susa taonifiʼmo gamani yafa lafi kegiʼyafiʼmo maiʼnaya vayaʼaifeʼmo aeʼa hakalo huʼa hapa paiʼnageʼa afiʼnae. Kini vekamoʼmo ani keʼaepa gemo avoʼmo aliniʼa neʼvaya vayaʼaifeʼmo malagene, huno hapa paiʼnigeʼa uʼa aliniʼa muki haopalegamo uʼeʼa huʼnae. Kini vekaʼe Hemaniʼeʼmo fai maiʼneʼana nofi alagafati aniʼmo neʼana maiʼnaʼaʼmonanafa Susa taonifiʼmo maiʼnaya vayaʼmogimo ani gemo afiʼa hapau aiteʼa alu apakesa alu apakesamo afiʼnae.
EST.4.2	Agaemo kini vekamo yafa lafi kegiʼya kate kipateʼmo uno avaʼyi huʼniyaʼmonanafa lafi kegiʼya yuʼilagamo uno ohaiʼniye. Kini vekamoʼmo hunoʼaeʼmo, ulale kukenamo vaiʼa aliʼnisaya vayaʼmo ani lafi kegiʼya yuʼilagamo afaʼa uʼa ohaigae, huteno, haʼao, hu maleʼniye. 
EST.4.3	Apakaemo kini vekamoʼmo huʼniya gemo muki kotegamo maiʼnaya vayaʼaifeʼmo aeʼa hakalo huʼa hapa paiʼnaya afinaʼmo muki Yu vayaʼmogimo ani gemo afiteʼapaeʼmo yulagefa aige neʼyaʼmo oʼneʼa mosige faiyosago yokemo huʼa aviʼyaʼmo huge huʼa maiʼneʼapaeʼmo muki vayaʼamogimo ulale kukenamo vaiteʼa laʼnefafiʼmo havaeʼa maiʼnae.
EST.4.5	Inagi Esataʼa mago vekamo agiʼamo Hatakifeʼmo ge huʼnigeno eʼniye. Hatakiʼa mago kini vekamo aʼne anagaʼaiteʼmo yagaino neʼapateya vekamoʼmo Esata aliʼyaʼamo alisiyafeʼmo kini vekamoʼmo lekana paino ateʼniye. Esataʼa Hatakiʼmo uno Motekaiʼa huʼniya kavaʼmo aepaʼamo agesiyafeʼmo alino ateʼnigeno uʼniye. 
EST.4.6	Hatakiʼa Motekaitegamo unoʼaeʼmo aliʼa anupa huʼa neʼmaiya kumaʼmo haopaleʼmo kini vekamo alopa noʼmo lafi kegiʼya kate kipateʼmo uʼniye. 
EST.4.7	Motekaiʼa agaetegamo afole aiʼniya kavafeʼmo Hatakifeʼmo ava gemo huno ha paitenoʼaeʼmo, Hemaniʼa Yu vayaʼmo naipeletiʼmo laisiyafeʼmo alopa monimo kini vekamoʼmo monimo neʼmaleya noʼafiʼmo malegauve, huno hapa paiʼniya gemo ha paiʼniye. 
EST.4.8	Motekaiʼa Hemaniʼmo kaeʼniya avopatiʼmo mago avoʼmo alino Hatakiʼa amiʼnigeno aliʼniye. Ani avopi gemoʼmo hunoʼaeʼmo, muki Yu vayaʼmo apaigeʼa faliyo, huno avoʼmo kae maleʼniya avoʼmo alino Hatakiʼmo amitenoʼaeʼmo, Esatafeʼmo muki afole aisiya kavafeʼmo ava gemo huka ha paiyo, huno ha paiʼniye. Hatakiʼa uno Esatafeʼmo ha paisigeno Esataʼa uno kini vekaeʼmo afi gesigeno kini vekamoʼmo muki Yu vayaʼaifeʼmo hau huno apateno. 
EST.4.9	Inagi Hatakiʼa uno Esatafeʼmo Motekaiʼa muki huʼniya geʼamo ha paiʼniye. 
EST.4.10	Esataʼa ani gemo afitenoʼaeʼmo Hatakiʼmo uno mago gemo Motekaifeʼmo ha paisiyafeʼmo alino ateʼnigeno uʼniye. 
EST.4.11	Esataʼa hunoʼaeʼmo, ina ge huka ha paiyo, Kini vekamo afaʼa uʼna oʼagegauve. Inagi kini vekamoʼmo mago vekaeʼmo ge hisigenoʼaekeʼmo maiʼneno yagaino neʼapateya nopiʼmo uno haigiye. Inagi mago vekaeʼmo ge osuʼnisigeno agaiʼamo uno haisiyana naipeletiʼmo aisageno faligiye. Ani keʼaepa gemo aeʼa neʼagasaya kaʼmo magoke kaʼmo haneʼniyana mago vekamo afaʼa uno nehaisigenoʼaeʼmo kini vekamoʼa goli hayopa kayoʼaletiʼmo alino akoʼya huno lekana paino atesiyaʼmoʼmo ani vekamo ofalino agaetegamo afaʼa ugiye. Muki vayaʼamo kini vekamo aliʼyaʼamo neʼaliya vayaʼe afa vayaʼmogiʼeʼmo ani keʼaepa gemo ago afiʼnae. Inagi magoke kaimo ago uʼniyana nagaefeʼmo ge osuʼniye.
EST.4.12	Hatakiʼa uno ani gemo Motekaifeʼmo ha paiʼnigeno afitenoʼaeʼmo 
EST.4.13	ina ge huka Esatafeʼmo ha paiyo, kini vekamo nopiʼmo maiʼnanaʼmonanafa fiku yanageka faiʼna kasalo paegauve, huka kagesamo afigane. Muki Yu vayatimo alisaya agufa hanageke yaʼmo kagaeʼeʼmo afaʼageʼmo aligane. 
EST.4.14	Inagi kagaemo ani afinaʼmo ge osuka maisanaʼmoʼmo mago lagaemo laha maesiya kavaʼmo alu katetiʼmo afole aigiye. Afole aigiyaʼmonanafa kagaemo falisanageʼapaeʼmo muki afokamo nofi vayaʼaʼeʼmo alagikeʼmo faliʼa hano hugae. Faliʼa hano hugayaʼmofeʼmo mani agufa hosu afinaʼmo lagaemo Yu vayaʼmo laha maesanafeʼmo kuvini a kanomo maiʼnisapi huta oʼafiʼnone. 
EST.4.15	Inagi Esataʼa ani gemo afitenoʼaeʼmo, Ina ge hutapa Motekaifeʼmo ha paiyo, huno hapa paiʼniye. 
EST.4.16	He, kanalene. Kagaemo uka Susa taonifiʼmo maiʼnaya Yu vayaʼmo apavaleka alika anupa huka apategeʼa loleʼe magoʼe afinaʼe haniʼilagaʼeʼmo neʼyaʼe aniʼeʼmo oʼnetapa mosita maiyo. Ani kava huta nagaeʼe aliʼyaʼnimo neʼaliya aʼne anagaʼeʼmo neʼyaʼmo oʼneta mosigune. Keʼaepa gemo amagiʼna atalesuvana kini vekalegamo uʼna haiguve. Inagi ani kavaʼmo hisugeno naipeletiʼmo naisigeʼna falisuvana kanalenageʼna afaʼa faliguve, huno ha paiʼniye. 
EST.4.17	Motekaiʼa Esataʼmo ha paiʼniya gemo afitenoʼaeʼmo kini vekamo yafa lafi kegiʼya kate kipatetiʼmo atalenuno Esataʼa huvo, huno ha paiʼniya kavaʼmo huʼniye.
EST.5.1	Esataʼa neʼyaʼmo oʼneno loleʼe magoʼe afinaʼmo mosino maiʼneno kuvini kukenamo alino vaitenoʼaeʼmo uno kini vekamo lafi kegiʼya yuʼilagamo uno haino kini vekamo aeno hanagi maleʼneno fai maiʼneno yagaino neʼapateya noʼmo haopaleʼmo he tino maiʼnigenoʼaeʼmo kini vekamoʼmo noʼafiʼmo neʼyagaiya siyateʼmo fai maiʼneno kumategamo aulu heno ageno maiʼniye.
EST.5.2	Kini vekamoʼmo Esataʼmo ageyana malaga maiʼnigeno agetenoʼaeʼmo Esatafeʼmo amuse hutenoʼaeʼmo goli hayopa kayoʼmo aliʼniya ayaʼmo aeno hayo huteno alino akoʼya huno ateteno lekana paiʼniye. Inagi Esataʼa agetenoʼaeʼmo uno haopaletiʼmo ani kayoʼmo atupaleʼmo ayatetiʼmo ame aliʼniye. 
EST.5.3	Kini vekamoʼmo hunoʼaeʼmo, Kuvini a kanomo Esatao, huno, Na agufa yafeʼmo kahauʼniye. Inagi kahauʼnisiyana nagaemo yagaiʼnova kopatiʼmo folagapati aliʼna fako huʼna magokayaga koʼamo kamiguve. 
EST.5.4	Esataʼa geʼaleʼmo aeno atagaina huno ha painoʼaeʼmo, Kini vekae, huʼna, Kahauʼnisiyana Hemaniʼeʼmo hemeni haniʼilagamo alopa yagita huʼna kateʼnova neʼyateʼmo eʼao, huno ha paiʼniye. 
EST.5.5	Kini vekamoʼmo hunoʼaeʼmo, Malage hutapa uta Hemaniʼmo avalelitapa egenoʼao kuviniʼmo hauʼniya kavaʼmo hino, huno hapa paiʼniye. Inagi kini vekaʼe Hemaniʼeʼmo Esataʼa alopa yagita hu maleʼniyategamo uʼnaʼageʼapaeʼmo magokepiʼmo faiʼa maiʼnae. 
EST.5.6	Nofi alagafati aniʼmo neʼneʼapaeʼmo kini vekamoʼmo halate Esatafeʼmo ge huno afi geʼniye. Na agufa yafeʼmo kahauʼnifigi naha paigeʼna kamino. Inagi kagaemo hukaeʼmo nagaemo muki yagaiʼna neʼapatova kopatiʼmo folagapati alika fako huka magokayagaʼamo namiyo, huka hisanaʼmoʼmo afaʼa aliʼna fako huʼna kamiguve. 
EST.5.7	Inagi Esataʼa kini vekamo geʼaleʼmo aeno atagaina huno ha paiʼniye. Ge huʼna kafi gesuva gemo haneʼniyana 
EST.5.8	amuse huka neʼnatesanana muki yafeʼmo ge huʼna kafi gesugekaeʼmo he kanalene, hukageʼmo huganaʼmofeʼmo egamo magoʼe huʼna lanakaitani neʼyaʼmo Hemaniʼeʼmo yagita huʼna lanategauvanagi eʼao. Nagaemo nahauʼnisiya yafeʼmo ani afinakeʼmo kaha paiguve, huno ha paiʼniye.
EST.5.10	Aipamo leno ateʼniyaʼmonanafa hauʼniya kavaʼmo malage huno osuno afa ateno noʼalegamo uno avaʼyi hutenoʼaeʼmo ao vayaʼe aʼamo Selesiʼefeʼmo ge huʼnigeʼa eʼnae. 
EST.5.11	Eʼa maiʼnagenoʼaeʼmo agaemo hunoʼaeʼmo, nagaemo asole moniʼnimo malege asole mafaʼneʼnimo aliʼna apatege huʼnove. Kini vekamoʼmo ala agiʼamo amiteno alopa aliʼyaʼmo amiʼnigeʼapaeʼmo asole vayaʼmo kini vekamo gamani vayaʼaʼe aliʼyaʼamo neʼaliya vayaʼamogiʼeʼmo agae aiyafikeʼmo neʼmaiya kavafeʼmo ava gemo huno hapa paiʼniye. 
EST.5.12	Magoʼe gemo hapa painoʼaeʼmo, Kuvini a kanomo Esataʼa alopa yagita hutenoʼaeʼmo kini vekaʼe nagaeʼefekeʼmo eʼao, huno ge huʼniye. Mago alu vayaʼaifeʼmo ge osuʼnifa laʼagaefekeʼmo ge huʼniyanagetaʼa egamo utaʼa agaeʼeʼmo halate neʼyaʼmo negauʼae, huno hapa paiʼniye. 
EST.5.13	Huno hapa paiʼniyaʼmonanafa Yu vekamo Motekaiʼa kini vekamo lafi kegiʼya kate kipateʼmo itopaleʼmo maiʼnigeʼna ageteʼnaeʼmo nagaemo nagesamo afiʼnovana mani alagepa yaʼmo ina agufa yaʼmo haneʼniye, huno hapa paiʼniye. 
EST.5.14	Selesiʼmo Hemani aʼamoʼe muki ao vayaʼmogiʼeʼmo, Afiyo, huʼa, mago vayaʼaifeʼmo hapa paigeʼapao mago posi yosamo yatalaʼamo tuveti mitamo maleʼa ageteʼa aliʼa faiʼa ateyo. Ega netepiʼmo uka kini vekaeʼmo afi gekaeʼmo, Motekaiʼmo lugoʼafiʼmo aneʼmu aeka asaisanageno faligiye. Kagaemo ani kava hisanagenoʼaeʼmo kaipamoʼmo falu huʼnisigeka kamogaga aika kini vekaʼeʼmo uka neʼyaʼmo negane, huʼa ha paiʼnae. Hemaniʼa ani geeʼmo hauʼnigeno vayaʼaifeʼmo hapa paiʼnigeʼa yatala posi yosamo aliʼa faiʼa ateʼnae.
EST.6.2	Inagi lole vekalaʼmo Mikitanaʼe Telesiʼeʼmo kini vekamo lafi kate kipateʼmo hogoteʼana neʼyagaiʼa vekalaʼani anava gemo haneʼnigeno lekana paiʼniye. Ani lole vekalaʼmoganimo kini vekamo amagisaʼageno falisiya kafeʼmo kahauya nehaʼagenoʼaeʼmo Motekaiʼa ani hisaʼa kavafeʼmo anava gemo afitenoʼaeʼmo eno kini vekaeʼmo ha paiʼniya anava gemo lekana paiʼnigeno kini vekamoʼmo ani gemo afiʼniye. 
EST.6.3	Afitenoʼaeʼmo, Ani alagepa kavaʼalefeʼmo haiya agufa kavaʼmo huʼa Motekaiʼmo ala agiʼamo amiʼnae, huno apafi geʼnigeʼapaeʼmo kini vekamo aliʼyaʼamo neʼaliya vayaʼmogi huʼapaeʼmo, Agaetefeʼmo mago kavaʼmo osuʼnae, huʼa ha paiʼnae.
EST.6.5	Kini vekamo aliʼyaʼamo neʼaliya vayaʼmogimo ageteʼapaeʼmo, Hemaniʼa kagaemo kagesiyafeʼmo ago eno kagava maiʼniye, huʼa ha paiʼnageno kini vekamoʼmo, avalelita eta haiteyo, huno hapa paiʼniye. 
EST.6.6	Inagi Hemaniʼa eno haineʼnigenoʼaeʼmo kini vekamoʼmo, Afiyo, huno, mago vekamo maiʼniyanageʼna nagaemo ala agimo amiguvaʼmonanafa nagaemo agaetegamo na agufa alagepa kavaʼmo huguve, huno afi geʼnigenoʼaeʼmo Hemaniʼa aipafiʼmo agesamo afinoʼaeʼmo, kini vekamoʼmo ani kavaʼmo ina lategamo hisiyafeʼmo ani gemo huʼniye. Mago vayaʼmo oʼmaiʼnafa nagaekeʼmo maiʼnove, huno agesamo afiʼniye. 
EST.6.7+EST.6.8	Inagi Hemaniʼa kini vekamo geʼaleʼmo aeno atagaina huno ha painoʼaeʼmo, Kini vekae, huʼna, ala agiʼamo alisiya vekalegamo ina kavaʼmo huvo. Kini vekamogamo yatala lokiya kukenamo neʼvaina kukena alige hosimo fai neʼmaina hosimo agenopaleʼmo kini kakolitagana agufa yaʼmo maleʼa ateʼnaya hosimo avalege huliʼa egae. 
EST.6.9	Kagae nofi vayapatiʼmo mago hogote vekaeʼmo ge hugenoʼao ani vekamoʼmo kukenakafatiʼmo mago alino vaino ateteno hosileʼmo avaleno faino ateno. Ani vekamo hosileʼmo haino fai maiʼnisigeno ani hogote vekamoʼmo taonifiʼmo vayaʼmo aliʼa anupa huʼa neʼmaiya yateʼmo avalelino vino. Ani lole vekalaʼmo neʼuʼanaeʼmo kagae nofi vekamoʼmo ge hunoʼaeʼmo, Mani vekamo ageyo, huno, kini vekamoʼmo amuse huno ateteno ala agiʼamo amisiyafeʼmo hauʼnisiya vekalegamo ani agufa kavaʼmo hugiye, huno ge hugiye. 
EST.6.10	Kini vekamoʼmo ani gemo afitenoʼaeʼmo Hemanifeʼmo ina ge huno ha paiʼniye. Malage huka uka kukenaʼnimo alige hosiʼnimo avalege hulika eka Yu vekamo Motekaitegamo kagaemo naha paiʼnana agufa kavaʼmo huvo. Agaemo kini vekamo lafi kegiʼya kate kipateʼmo itopaleʼmo maiʼnegaiye. Muki naha paiʼnana gemo akame huka agaetegamo ani agufa kavaʼmo huvo, huno ha paiʼniye. 
EST.6.11	Hemaniʼa kini vekamo geʼamo akame huno uno kukena alige hosi avalege hulineno Motekaiʼmo vaino ateteno Motekaiʼa hosileʼmo uno haino fai maiʼnigeno Hemaniʼa taonifiʼmo aliʼa anupa huʼa neʼmaiya yateʼmo avalelino uʼniye. Anakaemo neʼuʼanaeʼmo Hemaniʼa alopa gefatiʼmo ge huno hapa paiʼniye. Ageyo, huno, kini vekamoʼmo ala agiʼamo amisiyafeʼmo hauʼnisiya vekalegamo mani agufa kavaʼmo hugiye, huno hapa paiʼniye.
EST.6.13	Unoʼaeʼmo aʼamo Selesiʼe muki ao vayaʼefeʼmo agaetegamo muki afole aiʼniya kavafeʼmo ava ge huno hapa paiʼnigeʼapaeʼmo aʼaʼe muki ao vayaʼmo ageteʼa afiʼnaya vayaʼmogiʼeʼmo huʼapaeʼmo, Motekaiʼa alagi kame huno kateʼniyanageka alagi aepa faiʼnananageka alagi asagauka aisanafeʼmo hane. Yu nofi vekamo maiʼniyaʼmofeʼmo kagaemo alagi aeka oʼagasegananageka alagikeʼmo asagauka aigane, huʼa ha paiʼnae. 
EST.6.14	Ani gemo nehageʼapaeʼmo kini vekamo aliʼyaʼamo neʼaliya vayaʼmogimo Hemaniʼmo avaleliʼa Esataʼa alopa yagita hu maleʼniyategamo visayafeʼmo malage huʼa uʼnae.
EST.7.1	Inagi kini vekaʼe Hemaniʼeʼmo Esataʼeʼmo uʼana neʼyaʼmo nesayafeʼmo uʼnaʼae. 
EST.7.2	Lole afinaʼmo utegeʼanaeʼmo nofi alagafati aniʼmo neʼneʼapaeʼmo kini vekamoʼmo Esatafeʼmo ina ge huno afi geʼniye. Kuvini akanomo Esatao, huno, Na agufa yafeʼmo kahauʼniye. Kahauʼnisiya yafeʼmo naha paigeʼna kamino. Inagi kagaemo kahauʼnisiyaʼmoʼmo nagaemo muki yagaiʼnova kopatiʼmo folagapati aliʼna fako huʼna magokayaga koʼamo kamiguve, huno ha paiʼniye. 
EST.7.3	Esataʼmo kuvini a kanomoʼmo hunoʼaeʼmo, kini vekae, huno, kahauʼnisigeka amuse huka neʼnatesanaʼmoʼmo nagaeʼe vayaʼniʼeʼmo ofalita afaʼa maisunafeʼmo naha mao, huʼna ge huʼna kafi nekove. 
EST.7.4	Mago vekamoʼa nagaeʼe vayaʼniʼeʼmo naipeletiʼmo laisigeta falisunafeʼmo lagufamo ago maketi hu maleʼniye. Lagaemo afa vayaʼmo maiʼneta kalavusi aliʼyaʼmo afaʼa alita maisunafeʼmo lagufamo maketi hu maleʼniyesinana kanalenageno getimo alagi ohaneʼniyesine. Falisunagenoʼaeʼmo kini vekamoʼmo yagaiʼniya koʼalegamo muki yaʼamo alagepa huno ohanegaifa ago asagauno aigiye. Kametimoʼa kini vekamo anonaʼalefeʼmo afaʼa oʼamigiye, huno hapa paiʼniye.
EST.7.5	Kini vekamo Sekisiʼa ani gemo afitenoʼaeʼmo Esatafeʼmo hunoʼaeʼmo, haiya agufa hosu vekamoʼmo koli osunoʼaeʼmo ani agufa himuʼnamu gemo huʼniye. Ani vekamo haiyaʼaleʼmo maiʼniye, huno afi geʼniye. 
EST.7.6	Esataʼa geʼaleʼmo aeno atagaina huno ha painoʼaeʼmo, Ani hosu vekamo Hemanifekeʼmo nehugenoʼaeʼmo agaemo kametimo maiʼniye, huno ha paiʼniye. Hemaniʼa kini vekaʼe kuvini a kanoʼefeʼmo koli huʼnigeno lusi kava huno atete hauʼniye. 
EST.7.7	Kini vekamoʼmo Esataʼmo huʼniya gemo afitenoʼaeʼmo lusi kava huno aipamo leʼnigeno neʼyaʼmo oʼneno ataleno he tino kumatega uno lamiteno noʼaleʼmo haneʼniya hoyafiʼmo lamiʼniye. Hemaniʼmo agesa afinoʼaeʼmo, kini vekamoʼmo ago kamitimo namagigiye, huno agesamo afitenoʼaeʼmo Esatafeʼmo afi gesigeno kini vekamoʼmo oʼamagino ha maesiyafeʼmo nopiʼmo maiʼniye. 
EST.7.8	Inagi kini vekamo kumatega hoyafiʼmo maigeno ataleno nopiʼmo eno haineno ageyana Hemaniʼa Esataʼmo havaeʼniya hipaleʼmo agoʼya faino havaeno maiʼnigeno agetenoʼaeʼmo, hae, huno, ani vekamoʼmo nagaiʼni naulagaleʼmo kuvini ategamo hosu kavaʼmo hisiyafeʼmo nehifiye, huno hutegeʼapaeʼmo uʼa Hemani augosafiʼmo lavolavoletiʼmo aiʼa ati kaeʼa ateʼnae. 
EST.7.9	Mago vekamo kini vekamo aliʼyaʼamo neʼaliya vekamo agiʼamo Haʼmonaʼa hunoʼaeʼmo, Hemaniʼa agaiʼa noʼaleʼmo lusi yatala posi yosamo faino ateʼniya yosaleʼmo Motekaiʼmo aneʼmu aeno asaisiyafeʼmo faino ateʼniyaʼmonanafa kini vekae, huʼna, Motekaiʼa kaha maeʼniya vekamo maiʼniye. Kini vekamoʼmo hunoʼaeʼmo, lapakaemo Hemaniʼmo avalelitutapa agaiʼamo ani posi yosaleʼmo aneʼmu aeta asaigeno falino, huno hapa paiʼniye. 
EST.7.10	Inagi Hemaniʼa Motekaiʼmo faligiye, huno alo huno ateʼniya yatala posi yosaleʼmo aneʼmu aeʼa asaiʼnae. Ani kavaʼmo huʼnagenoʼaeʼmo kini vekamoʼmo aipamo leʼniya kavaʼamo hano huʼniye.
EST.8.2	Kini vekamoʼmo hogoteno Hemani ayatetiʼmo linimo asagiʼniya linimo alino agaiʼa ayateʼmo vaiteno halate asagino Motekai ayateʼmo vaino ateʼniye. Ani linileʼmo kini vekamo alagena yaʼamo haneʼniye. Esataʼa Motekaiʼmo lekana paino ateʼnigeno muki Hemani kagemi yateʼmo yagaiʼniye.
EST.8.4	Ha paiʼnigeno kini vekamoʼmo aipafiʼmo he, kanalene, huno agesamo afitenoʼaeʼmo goli hayopa kayotetiʼmo alino akoʼya huno lekana paino ateʼnigeno Esataʼa kini vekamo aulagaleʼmo he tino maiʼniye. 
EST.8.5	He tino maiʼnenoʼaeʼmo, Kini vekae, huʼna, kagaemo kahauʼnisiyaʼmoʼmo nagaefeʼmo kahauʼninageka nagaemo huʼnova geeʼmo kanalene, huka kagesamo afiʼnisanaʼmoʼmo Hemaniʼa hogoteno hu maleʼniya gemo aeka kalo paesanafeʼmo ge huka atalegeno muki vayaʼaitegamo uneno hisigeʼa afiteʼa Hemaniʼa hu maleʼniya gemo akame osiyo. Hemaniʼa avoʼmo kae maleʼniya gemoʼmo muki kagaemo yagaiʼnana koteʼmo maiʼnaya Yu vayaʼaifeʼmo hunoʼaeʼmo, naipeletiʼmo apaita hano hutapa apataleyo, huno avoʼmo kae maleʼniye. 
EST.8.6	Nagae vayaʼaitegamo ani agufa hanageke yaʼmo afole aisigeʼna ageteʼnaeʼmo haiya kava huʼna alagepa huʼna maiguve. Magoke kolaʼmo naipeletiʼmo apaisageʼa falisageʼnaeʼmo nagaemo haiya agufa kavaʼmo huʼna alagepa huʼna maiguve, huno ha paiʼniye.
EST.8.7	Kini vekamo Sekisiʼa kuvini a kanomo Esataʼe Yu vekamo Motekaiʼefeʼmo hunoʼaeʼmo, Afiʼao, huno, Hemaniʼa Yu vayaʼmo naipeletiʼmo lapaino hano hisiyafeʼmo huʼniyaʼmofeʼmo nagaemo ago aneʼmu aeʼna asaiʼnove. Asaiteʼna muki yaʼamo ago aliʼna Esataʼmo amiʼnove. 
EST.8.8	Lanakaitanigeʼmo Yu vayaʼmo hapa maesiya agufa avoʼmo lanahauʼnisiya gemo hutana kaetetana nagae nagimo afaʼa kaetetana liniletiʼmo alagena yaʼnimo ani avoteʼmo hu maleʼao. Mago avoteʼmo nagae nagimo haneteno alagena yaʼnimo haneʼnisigeʼa ageteʼapaeʼmo magoke vekamoʼa afaʼa aeno kalo paeno oʼatalegaiye.
EST.8.9	Inagi ani kavaʼmo hisayafeʼmo tuveti tali afinaʼmo tali kaimo agiʼamo Sivani kaileʼmo ani kafugafiʼmo Motekaiʼa kini vekamo avoʼmo nekaya vayaʼaifeʼmo ge huʼnigeʼa eʼnae. Agaemo mago gemo hapa paiʼnigeʼa ani gemo avoʼmo kaeʼnae. Ani avoʼmo kaeʼa atalageno Yu vayaʼaitegagi muki kotegamo neʼyagaiya vayaʼaitegagi hogote gamani vayaʼaitegagi kini nofi vayaʼmo neʼyagaiya vayaʼaitegagi muki vani hataleti tuveti seveniʼa polovenisi kotegagi huno uneno huteno Itiya kotetiʼmo aepa faiteno uno Itiyopiya kotegagi huno uneno huʼniye. Ani avoʼmo Yu gefatiʼmo kaege alu kote alu koteʼmo maiʼnaya vayaʼai apakeʼapifati apakeʼapifatiʼmo kaege huʼa avoʼmo kaeʼnae. 
EST.8.10	Motekaiʼa hunoʼaeʼmo, ani avoteʼmo kini vekamo agiʼamo avoʼmo kaege liniʼaletiʼmo alagena yaʼmo huge hiyo, huno hapa paiʼnigeʼa ani kavaʼmo hu maletageno avoʼmo aliʼniʼa neʼvaya vayaʼaina apamiʼnigeʼa kini vekamo lafi kegiʼyafatiʼmo uʼa lusi kava huʼa nagu nagu huʼa neʼvaya hosimo apavaleli eʼa ani hosileʼmo fai maiteʼa malage huʼa aliniʼa muki haopalegamo uʼeʼa huʼnae. 
EST.8.11	Ani avoʼmoʼa hunoʼaeʼmo, Kini vekamoʼmo muki taoniʼafiʼmo maiʼnaya Yu vayaʼmogitapamo afiyo, huno, lapakaegi aʼnetapigi mafaʼnetapigi huʼa naipeletiʼmo lapaisayafeʼmo hisaya vayaʼmo anonaʼapilefeʼmo lapakaemo kamemo apahegae. Kamemo hisayafeʼmo haiya vayaʼeʼmofi alu kotega maiʼnaya vayaʼmogiʼeʼmofi huta kamemo hutetapa naipeletiʼmo apaita hano hutaletapaeʼmo muki kagemi yaʼapimo afaʼa aligae, huno hapa paiʼniye. 
EST.8.12	Kini vekamo Sekisiʼa muki yagaino neʼapateya koteʼmo ani kavaʼmo tetini afinaʼmo tuolofu kaimo agiʼamo Aʼna kaileʼmo Yu vayaʼmogimo alo huʼa maiʼneʼapaeʼmo kamemo hisayafeʼmo lekana pai maleʼniye. 
EST.8.13	Ani gemo muki kotega hapa paige muki vayaʼaifeʼmo hapa paige hiyo. 
EST.8.14	Avoʼmo aliniʼa neʼvaya vayaʼmo hosileʼmo uʼa haiʼa fai maiteʼa malage huʼa aliniʼa nagu nagu huʼa uʼnae. Kini vekamoʼmo viyo, huno huʼniya gemoʼmo hunoʼaeʼmo, malagene, huno huʼnigeʼapaeʼmo nagu nagu huʼa aliniʼa uʼnae. Ani kava huʼa alopa taonimo Susa taonifiʼmo gamani yafa lafi kegiʼyafiʼeʼmo ani gemo hapa paiʼnae.
EST.8.15	Apakaemo kini vekamoʼa neʼvaiya agufa kukenamo yaveyave yaʼmo hanege oko yaʼamo hanege huʼniya kukenamo aliʼa Motekaiʼmo vaiʼa ateteʼapaeʼmo mago haesa kenamo yatala kenamo aliʼa kofiʼa ateʼnae. Inagi mago kini kakolitamo alopa goli kakolitamo aliʼa agenopaleʼmo maleʼa ateʼnageno Motekaiʼa kini vekamo atalenuno lamiʼniye. Susa taonifiʼmo maiʼnaya vayaʼmogimo ageteʼapaeʼmo lusi kava huʼa amuse huʼa ateteʼa apamogaga aiʼnae. 
EST.8.16	Uʼnigeʼapaeʼmo muki Yu vayaʼmogi apaipamoʼmo lusi kava huno kanale huʼnigeno apaipamoʼmo falu huʼnigeʼa maiʼnae. Muki vayaʼmogimo Yu vayaʼaina ala apakiʼapimo apamiʼnae. 
EST.8.17	Muki kotegaʼe taonifiʼeʼmo maiʼnaya Yu vayaʼmogimo kini vekamoʼmo huʼniya gemo afiteʼapaeʼmo mago afinaʼmo lekana pai maleteʼa alopa yagita huʼa neʼa apamogaga aiʼa maiʼnae. Muki alu asole vayaʼmogimo Yu vayaʼaifeʼmo koliʼapimo huteʼapaeʼmo Yu vayaʼageʼmo ha maleʼnae.
EST.9.2	Yu vayaʼmogimo Kini vekamo Sekisiʼa muki yagaiʼniya koteʼmo haneʼniya taonifiʼmo maiʼnaya kame vayaʼapimogi anonaʼapilefeʼmo kamemo hisayafeʼmo aliʼa anupa huʼa maiʼnae. Muki vayaʼamogimo Yu vayaʼaifeʼmo koliʼapimo huʼnayaʼmofeʼmo mago vayaʼmogimo alagi afaʼa aeʼa apaka oseʼnae. 
EST.9.3	Muki kotegamo yagaiʼnaya vayanagi muki gamani vayanagi muki kini vekamo aliʼyaʼamo neʼaliya vayanagi huʼa Motekaifeʼmo koli huʼnayaʼmofeʼmo Yu vayaʼmo hapa maeʼnae. 
EST.9.4	Muki vayaʼamogimo ageʼnayana kini vekamoʼmo Motekaiʼmo alopa napamo amige lokiyaʼamo amige huʼnigeʼa ageʼnae. Inagi muki afinaʼmo Motekaiʼa lokiyaʼamo magoʼe huno afole aiʼniye. 
EST.9.5	Inagi muki Yu vayaʼmogimo apayapiʼmo lusi kava huʼa naipeʼapimo aliʼneʼa asole kame vayaʼapiʼeʼmo kamemo huteʼa naipeletiʼmo apaiʼnageʼa faliʼnae. Apakaemo alagi apakaefeʼmo ohapauʼniya vayaʼaitegamo hapauʼniya agufa kavaʼmo afaʼa huʼnae. 
EST.9.6	Susa taonifiʼmo gamani yafa lafi kegiʼyafiʼmo Yu vayaʼmogimo faefu hataletiʼa vayaʼmo naipeletiʼmo apaiʼnageʼa faliʼnae. 
EST.9.7+EST.9.8+EST.9.9+EST.9.10	Yu vayaʼmogimo Hemani mafaʼne anagaʼamo naya loleʼa mafaʼne anagaʼmo naipeletiʼmo apaiʼnae. Ani Yu vayaʼai kameʼapimo Hemani afoʼamoʼmo Hemaʼnataʼae. Hemani mafaʼne anagaʼamogi apakiʼapimo Pasanataʼagi Talifoniʼagi Asapataʼagi Polataʼagi Aʼnaliyaʼagi Aliʼnataʼagi Pamasitaʼagi Alisaiʼagi Alitaiʼagi Vaisataʼagi huʼa naipeletiʼmo ago apaiʼnayaʼmonanafa Yu vayaʼmogimo kagemi yaʼapigeʼmo oʼaliʼnae.
EST.9.11	Susa taonifiʼmo gamani yafa lafi kegiʼyafiʼmo maiʼnaya vayaʼmo Yu vayaʼmogimo na magi vayaʼmo naipeletiʼmo apaiʼnafi huʼa kini vekaeʼmo ha paiʼnae. 
EST.9.12	Kini vekamoʼmo Kuvini a kanomo Esatafeʼmo ina ge huno ha paiʼniye. Yu vayaʼmogimo Susa taonifiʼmo gamani yafa lafi kegiʼyafatikeʼmo faefu hataletiʼa kame vayaʼapimo naipeletiʼmo apaiʼnageʼa faliʼnae. Ani kava huʼa Hemani mafaʼne anagaʼamo naya loleʼa mafaʼne anagaʼmo naipeletiʼmo ago apaite huʼnae. Muki alu kotegatiʼeʼmo na agufa kavaʼmo huʼnae. Na agufa kavafeʼmo ge huka nafi gesapi ani kavaʼmo afaʼa huguve. Magoʼe kavafeʼmo kahauʼnisigekaeʼmo ge huka nafi gesanaʼmoʼmo afaʼa he, huʼnageʼmo huguve. 
EST.9.13	Esataʼa hunoʼaeʼmo, kini vekae, huno, kagaemo kahauʼnisiyaʼmoʼmo egamo Yu vayaʼmo afaʼa apateʼnegeʼapao Susa taonifiʼmo magoke agufa kavakeʼmo hiyo. Inagi Hemani mafaʼne anagaʼamo naya loleʼa mafaʼne anagaʼai apakufaʼamo posi yosaleʼmo apaneʼmu aeʼa asaiyo. 
EST.9.14	Inagi kini vekamoʼa hunoʼaeʼmo, ani kavaʼmo hiyo, huno hapa paiʼniye. Agaemo Susa taonifiʼmo ani keʼaepa gemo avoʼmo kae maleʼnigeʼa Hemani mafaʼne anagaʼmo naya loleʼa vayaʼai apakufaʼamo posi yosaleʼmo apaneʼmu aeʼa asaiʼnae.
EST.9.15	Inagi kaimo agiʼamo Aʼna kaileʼmo fotini afinaʼmo Susa taonifiʼmo maiʼnaya Yu vayaʼmogimo halate aliʼa anupa huteʼa magoʼe huʼa tali hataletiʼa vayaʼmo naipeletiʼmo apaiʼnayaʼmonanafa kagemi yaʼapimo oʼaliʼnae.
EST.9.16	Kini vekamoʼmo muki yagaiʼniya kotegamo maiʼnaya Yu vayaʼmo ofaliʼa afaʼa maisayafeʼmo aliʼa anupa huteʼa seveti faefu tauseniʼa kame vayaʼapimo naipeletiʼmo apaiteʼa maiʼa haga leʼnae. Naipeletiʼmo apaiʼnayaʼmonanafa kame vayaʼapimogi kagemi yaʼapimo oʼaliʼnae. 
EST.9.17	Ani kamemo muki taoniʼafiʼmo Aʼna kaileʼmo tetini afinaʼmo huʼnae. Fotini afinaʼmo maiʼa haga leteʼa alopa yagita huʼa neʼneʼa lusi kava huʼa apamogaga aiʼnayaʼmonanafa 
EST.9.18	Susa taonifiʼmo maiʼnaya Yu vayaʼmogimo fifitini afinaʼmo maiʼa haga leʼnae. Apakaemo tetini afinaʼe fotini afinaʼeʼmo kamemo huteʼa fifitini afinaʼmo maiʼa haga leteʼa alopa yagita huʼa neʼneʼa lusi kava huʼa apamogaga aiʼnae. 
EST.9.19	Ani kavatefeʼmo aise taonifiʼmo yafa lafi kegiʼyamo ohaneʼniya taonifiʼmo maiʼnaya Yu vayaʼmogimo Aʼna kaileʼmo fotini afinaʼmo hopa afinaʼmo lekana pai maleteʼa alopa yagita huteʼa lusi kava huʼa neʼneʼa apamogaga aiʼa apakaiʼapimo magoke magoke vayaʼmo hapa maeʼa apamogaga yaʼmo aliʼa apamiʼnae.
EST.9.20	Motekaiʼa ani afinaʼmo afole aiʼniya kavafeʼmo ava gemo huno avoʼmo kaeno atalegeno haopaleʼmo maiʼnaya Yu vayaʼaitegamo uge afagi kotegamo maiʼnaya Yu vayaʼaitegamo uge kini vekamo Sekisiʼa yagaino neʼapateya kotegaʼeʼmo uge huʼniye. 
EST.9.21	Agaemo hapa painoʼaeʼmo, Muki kafugaʼaeʼmo Aʼna kaimo fotini afinaʼe fifitini afinaʼeʼmo hopa kavaʼmo hiyo. 
EST.9.22	Ani lole afinaʼmo Yu vayaʼmogimo kame vayaʼapiʼeʼmo kamemo huteʼa huʼa aeʼa apakaseteʼa maiʼa haga leʼnae. Ani kaileʼmo apaipamoʼmo kana huʼniya kavaʼapimo anonalefeʼmo apamogaga aiʼnae. Yulagefa aiʼnaya kavaʼapimo anonaʼaleʼmo hopa kavaʼmo huʼnae. Motekaiʼa hunoʼaeʼmo, Ani lole afinafeʼmo alopa yagita huge lapamogaga aige lapao vayaʼe kagemi yaʼapimo oʼmaleʼnisaya vayaʼeʼmo fiku hapa maetapa apamige hiyo, huno hapa paiʼniye. 
EST.9.23	Motekaiʼa ani gemo avoʼmo kae maleʼnigeʼapaeʼmo Yu vayaʼmogimo akame huʼa muki kafugaʼae kafugaʼaeʼmo hopa kavaʼmo huʼa maiʼnae. 
EST.9.24	Hemaniʼa Hameʼnata mafaʼnemo Agagai nofi vekamoʼa Yu vayaʼai kameʼapimo maiʼnenoʼaeʼmo muki Yu vayaʼmo apaino hano huno apatalesiyafeʼmo agesa afiʼniye. Agaemo apaisigeʼa falisaya afinafeʼmo kahauya huno agesiyafeʼmo satugana agufa yokalomo leno kahauya huʼniye. Ani yokaloeʼmo Yu gefatiʼmo agiʼamo Pulie. 
EST.9.25	Kahauya huʼniyaʼmonanafa Esataʼa kini vekalegamo uʼnigenoʼaeʼmo kini vekamoʼmo Hemaniʼmo hosu kavaʼmo hisiyafeʼmo agesamo afiʼniya kavaʼamoʼmo agaiʼa agenopaleʼmo asagauno aisigeʼa agaiʼaʼe muki mafaʼne anagaʼaʼeʼmo posi yosaleʼmo apaneʼmu aeʼa asaisayafeʼmo keʼaepa gemo avoʼmo kaeʼniye.
EST.9.26	Hemaniʼa Puli yokalomo leʼniyaʼmofeʼmo ani hopa afinafeʼmo agiʼamo Pulimie huʼa agi ateʼnae. Ani avoʼmo ava gemogi ageʼnaya kavafenagi apakaetegamo afole aiʼniya kavafeʼmogi huʼa 
EST.9.27	Yu vayaʼmogimo keʼaepa gemo hu maleteʼapaeʼmo, Lagaemogi muki laginago vayaʼmogi alu nofi vayaʼmo eʼa Yu nofi vayapiʼmo maisaya vayaʼmogiʼeʼmogi huʼa muki kafugaʼaeʼmo hiyo, huta huʼnona gemo akame huteʼa ani lole afinatefeʼmo apamogaga aiʼa hopa kavaʼmo hiyo, huʼa huʼnae. 
EST.9.28	Inagi muki magoke magoke Yu afamo anagaʼmogimogi henagaʼamo muki afole aisaya vayaʼmogimogi muki polovenisifiʼmo maiʼnaya vayaʼmogimogi muki alopa taonifiʼmo maiʼnaya vayaʼmogimogi huʼa muki kafugaʼaeʼmo ani alopa afinaʼmo Pulimi afinafeʼmo apakesa afiteʼa maiʼa haga legae. Fiku yanageʼa henagaʼamo apake kanigiye, huʼa huʼnae.
EST.9.29	Apiheli aʼmafaʼnemo Kuvini a kanomo Esataʼe Yu vekamo Motekaiʼeʼmo magoʼe huʼana alu avoʼmo kaeteʼana ani lole Pulimi afinafeʼmo haneʼniya geleʼmo aliʼana maleʼnaʼae. Himamuʼaniletiʼmo hopa kava hisaya kavaʼmo aliʼana lokiya vaiʼana ateʼnaʼae. 
EST.9.30	Motekaiʼa muki vani hataleti tuveti seveniʼa polovenisifiʼmo maiʼnageno kini vekamoʼmo yagaino neʼapateya Yu vayaʼaitegamo ani avoʼmo kaeno ataleʼnigeno uʼniye. Ani avopiʼmo apaipamoʼmo falu hisiya agufa lama gemo avoʼmo kaeno ataleʼnigeno uʼniye. 
EST.9.31	Ani avopiʼmo Pulimi hopa afinafeʼmo Yu vekamo Motekaiʼe Kuvini a kanomo Esataʼeʼmo apakaeʼe apakinago vayaʼmogiʼeʼmo akame hisayafeʼmo avoʼmo kae maleʼnaʼa gemo haneʼniye. Ani gemo neʼyaʼmo mo sige yulagefa aige huʼa maisaya kavafeʼmo huʼnaʼae. 
EST.9.32	Esataʼa Pulimi afinaʼmo hiyo, huno hapa paiʼniya gemoʼmo ani kavaʼmo alino lokiya vaino ateʼnigeno gamani vayaʼai mukufiʼmo avoʼmo kaeʼniye.
EST.10.1	Kini vekamo Sekisiʼa muki yagaino neʼapateya vayaʼaifeʼmo hunoʼaeʼmo, Takesi monimo namiyo, huno hapa paiʼnigeʼa amiʼnae. 
EST.10.2	Kini vekamoʼmo Motekaiʼmo alopa napamo amiʼnigenoʼaeʼmo muki lokiya kavanagi himamuʼaletiʼmo huʼniya kavanagi huno huteno muki ani kavatefeʼmo Pesiya vayaʼaiteʼe Mitiya vayaʼaiteʼeʼmo yagaiʼnaya kini vayaʼai mukufiʼmo avoʼmo kae maleʼnae. 
EST.10.3	Inagi Yu vekamo Motekaiʼa kini vekamo Sekisi napa tuʼamo maiʼnigeʼapaeʼmo Yu vayaʼmogimo ala agiʼamo amiteʼa muki konagaʼamogimo amuse huʼa ateʼnae. Ateʼnageno alagepa aliʼyaʼmo aliteno Yu vayaʼmo hapa maeteno alagepa huʼa maisayafeʼmo gege huno yagaino apateʼnigeʼa maiʼnae.
PSA.1.2	Ani agufa kavaʼmo nosayaʼmonanafa Ala kava neʼmo keʼaepa geʼalefekeʼmo amuse huteʼa apamogaga neʼaiye. Apakaemo felugaʼe haniʼilagaʼeʼmo keʼaepa geʼaekeʼmo apakesa afifi huʼa neʼmaiye. 
PSA.1.3	Apakaemo ani agoʼnanenamo folagapiʼmo fai maleʼniya yosamoʼmo alagamo neʼaeya afinaʼmo alagamo aesigenoʼaeʼmo haitaʼamo falu noteya yosagana huʼa maiʼnae. Muki aliʼnaya aliʼyaʼapimoʼmo alagepa huno afole neʼaiye.
PSA.1.5	Maiʼnayaʼmofeʼmo Gotifeʼmo mono nosaya vayaʼmo agoti huno apatesiya yateʼmo he tiʼa oʼmaiʼa alagi asagauʼa aigae. Inagi hosu kavaʼmo nehaya vayaʼmogimo fatago vayaʼmo aliʼa anupa huʼa maisayapiʼmo uʼa oʼmaigae. 
PSA.1.6	Ala kava neʼmoʼa fatago vayaʼmogimo nehaya kavaʼapieʼmo apakeno amuse nehiyaʼmonanafa agaefeʼmo mono nosaya vayaʼai aliʼyaʼapimo alino hano huno atalesigeʼa alagi afela hegae.
PSA.2.2+PSA.2.3	Ma mopafi kava vayaʼe kini vayaʼapimogiʼeʼmo Ala kava netegaʼe lekana paino ateteno uvelimo lakino faleno ateʼniya vekalegaʼeʼmo kame huʼana anatesayafeʼmo aliʼa anupa huʼa maiʼneʼa vegemo huʼapaeʼmo, yagaiʼana latesaʼagetaeʼmo anaiyafiʼmo oʼmaigune, huʼa nehae.
PSA.2.5	Aipamo leno apatetenoʼaeʼmo lokiya gefatiʼmo nehigeʼapaeʼmo atete nehae. 
PSA.2.6	Agaemo hunoʼaeʼmo, ani kavaʼmo nehayaʼmonanafa nagaemo Saiyoni kotega naote aveleʼmo lekana paiʼna ateʼnova kini vekamoʼmo yagaino apatesiyafeʼmo lekana paiʼna ateʼnove, huno hapa paiʼniye.
PSA.2.8	Ge huka nafi gegeʼnao muki alu nofi vaya alu nofi vayaʼmo apavaleʼna kayapiʼmo apatesugeno muki mani mopamo kagaika mopamo haneno. 
PSA.2.9	Kalipa mopaletiʼmo alo nehaya samomo kayotetiʼmo amagiʼnageno aino atagino aise aise nehiya kava huka aeni kayotetiʼmo apamagigane, huno naha paiʼniye.
PSA.2.10	Ani ge huʼniyaʼmofeʼmo kini vayaʼmogitapae, huʼna, alagepa hutapa afiyo. Ma mopafiʼmo yagaiʼnaya vayaʼmogitapae, huʼna, ehetapiye. 
PSA.2.11	Lapakaemo koli nehutapaekeʼmo Ala kava neʼmo aliʼyaʼamo aliyo. Atete nehutapaekeʼmo lapamogaga aiyo. 
PSA.2.12	Mafaʼneʼamo haetapa neyo. Fiku yanageno aipamo aiseʼamo leno lapateteno lapamagisigetapa kateʼmo asagautapa aigayanagi. Agaefeʼmo aliʼa amufa amiʼnaya vayaʼmo aulena vayaʼmo maiʼnae.
PSA.3.1	Ala kava nene, huʼna, Vaehae, kame vayaʼnimo magoʼe magoʼe huʼa asole vayaʼmo afole aiʼnae. Asole vayaʼmo natale uʼa kame huʼa neʼnatae. 
PSA.3.2	Apakaemo nagaefeʼmo, Gotiʼa ha oʼmaegaiye, huʼa nehae. 
PSA.3.3	Nehayaʼmonanafa Ala kava nene, huʼna, kagaemo haleguʼnimo maiʼnane. Kagaekeʼmo naha maeʼnanageʼna aeʼna neʼapakasove. Kagaekeʼmo alika he tika neʼnatana vekamo maiʼnane. 
PSA.3.4	Nagaemo Ala kava nefekeʼmo alopa gefatiʼmo keya aeʼna ge nehugenoʼaeʼmo aote avele mono noʼafatiʼmo neʼafiye. 
PSA.3.5	Muki haniʼilagamo hipaʼnileʼmo uʼna haiʼna nauʼmo nekalogenoʼaeʼmo Ala kava neʼmoʼa yagaino neʼnate. 
PSA.3.6	Asole kame vayaʼnimogimo faiʼa vego huʼa neʼnatayaʼmonanafa koliʼapimo nosuve. 
PSA.3.7	Ala kava neʼmo Gotiʼnimogae, huʼna, he tika nagufamo alika katika nato. Kagaemo muki kame vayaʼnimo kayoʼmo neʼapaminagenoʼaeʼmo lokiyaʼapimo alagi hano nehiyanageʼa oʼnahaegae. 
PSA.3.8	Kagaekeʼmo lagufamo alika katika nelatane. Kagaemo vayakamo alika auleka apateʼnane.
PSA.4.3	Lapakaemo ani kavaʼmo nehayaʼmonanafa afigae. Ala kava neʼmoʼa agaetefeʼmo alagepa kavaʼmo nehisaya vayaʼmo agaiʼalefeʼmo alino apaote apateʼniye. Nagaemo agaefeʼmo keya aeʼna ge hisugeno Ala kava neʼmoʼa afigiye.
PSA.4.5	Alagepa hutapa ofalinimo amiyo. Ala kava nefekeʼmo alita amufa amiyo.
PSA.4.7	Apakaemo hoyaʼapifatiʼmo alopa neʼyaʼmo neʼaliʼapaeʼmo apamogaga neʼaiyaʼmonanafa kagaemo namiʼnana namogaga kavaʼmoʼa apakaemo apamogaga neʼaiya kavaʼmo ago aeno aga seʼniye. 
PSA.4.8	O Ala kava nene, huʼna, Kagaekeʼmo yagaika neʼnatananageno mago yaʼmoʼa afaʼa oʼnahaegaiye. Naipamoʼmo falu huʼninageʼna maiteʼna havaeteʼna huguve.
PSA.5.2	Ala kini vekaʼnimo Gotiʼnimogae, huʼna, kagaefekeʼmo nunumuʼmo huguvaʼmofeʼmo keya aeʼna ge hisuva geʼnimo afiyo. 
PSA.5.3	Nagaemo muki afinaʼmo netepiʼmo ge hisugeka afigane. O, Ala kava nene, huʼna, Netepiʼmo nunumuʼmo hisuva geʼnimoʼmo kevemo haegekana huʼna kahaeteʼna aliʼna maku huʼna kagegauve. 
PSA.5.4	Kagaemo hosu kavafeʼmo amuse nosana Gotigamo maiʼnane. Hosu kavaʼmo kagae kahaopaleʼmo alagi lokaeno ohanegaiye. 
PSA.5.5	Apakiʼapileʼmo aliʼa asaga nehaya vayaʼmo kaulagaleʼmo he tiʼa oʼmaigae. Kagaemo muki hosu kavaʼmo nehaya vayaʼaifeʼmo kaini nehane. 
PSA.5.6	Kagaemo aigofe gemo nehaya vayaʼmo alika apagoʼya lagauka apatalegane. Ala kava neʼmoʼa vayaʼmo nehapaya vayaʼe humi neʼapataya vayaʼefeʼmo avenatuʼnaʼmo heno atalegekana huno neʼmaiye.
PSA.5.7	Ani kava huka maiʼnanaʼmonanafa nagaefeʼmo muki kahau huka neʼnatana kavakaletiʼmo nokafiʼmo uʼna haiguve. Kagaefekeʼmo koli huteʼnaeʼmo aote mono nokamo ageteʼna mono huguve. 
PSA.5.8	O, Ala kava nene, huʼna, kame vayaʼnimo maiʼnayaʼmofeʼmo fatago kavakafiʼmo nayateʼmo alika navalelika uvo. Naulagamo kakalekeʼmo alika api aika nato. 
PSA.5.9	Lama gemo apavayafiʼmo alagi ohaneʼniye. Apaipafiʼmo hosu kavaʼageʼmo haneʼniye. Lugoʼapimo kano kelimo aliʼa halo neʼaigeno atu neʼaiya kano keligana huno haneʼniye. Apavenafuʼnaletiʼmo hapaisiya agufa gemo nehae. 
PSA.5.10	O Gotiyo, huʼna, Vaiʼmo apamiyo. Alika apatalegeʼapao ani kavaʼmo hugune, huʼa apakesamo neʼafiya kavategatiʼmo ataleʼa asagauʼa aiyo. Kagaetegamo hosu kavaʼmo huteʼa gekamo ago amagiʼa ataleʼnayaʼmofeʼmo asole hosu kavaʼapifiʼmo maiʼnagi alika yaga auka apatalo.
PSA.5.12	O Ala kava nene, huʼna, kagaemo fatago vayaʼmo hapa maesanageʼa alagepa huʼa maigae. Kagaemo haleguʼapigana huka faika vego huka apategane.
PSA.6.2	Lokiyaʼnimo alagi ohaneʼniyanagi kahau huka nato. Lokiyaʼnimo alagi ohaneʼnigeʼna atete nehuvanagi halate alika alagepa huka nato. 
PSA.6.3	Nagupi mafaʼnemoʼmo lusi kava huno kana hauʼnigi na magi afinaʼmo maiteka naha maegane. 
PSA.6.4	Ala kava nene, huʼna, aika afe leka nagetekaeʼmo hatu maeka nato. Falu kaipa vekamo maiʼneka kahau huka neʼapatana vekamo maiʼnanagi falisuva kavategatiʼmo nagupi mafaʼnemo alika katika nato. 
PSA.6.5	Faliʼnaya vayaʼmogimo kagaefeʼmo apakesamo noʼafiye. Kanolufiʼmo maiʼnaya vayaʼmogi kagikaleʼmo aliʼa asaga huʼa nokatae. 
PSA.6.6	Yulagefa neʼaugenoʼaeʼmo lusi kava huno alagaʼmo neʼnahae. Muki haniʼilagamo hipaʼnileʼmo havaeʼnogenoʼaeʼmo naunuʼmoʼmo hipaʼnileʼmo uno lamiʼnigenoʼaeʼmo lanitani nehiye. 
PSA.6.7	Kame vayaʼnimo maiʼnagenoʼaeʼmo naunumo lamiʼnigeno naulagamo kosiʼnigeʼna ageʼna alagepa osuʼnove. 
PSA.6.8	Aviʼyaʼmo nehuva geʼnimo Ala kava neʼmoʼa afiʼniyaʼmofeʼmo hosu kavaʼmo nehaya vayanagi nataletapa viyo. 
PSA.6.9	Neyafeʼmo aukaya nehaya kava huʼna keya aeʼna nunumuʼmo huʼna ge nehugenoʼaeʼmo afiʼniyanageno afaʼa naha maegaiye. 
PSA.6.10	Naha maesigeʼapaeʼmo muki kame vayaʼnimo apavagage hisigeʼa atete hugae. Apavagage hisigeʼa nataleʼa ugae.
PSA.7.2	Fiku yanageʼa laiyonimoʼmo hapaeno katali katalu nehiya kava huʼa mago naha maesiya vekamo oʼmaisiya afinaʼmo nahaeʼa katali hugae. 
PSA.7.3	O Ala kava neʼmo Gotiʼnimogae, huʼna, Nagaemo mago vayaʼaitegamo hosu kavaʼmo huge 
PSA.7.4	nao vekamo alagepa kavaʼamo anonaʼalefeʼmo hosu kavakeʼmo huge kameʼnimoʼmo hosu kavaʼmo osuʼniyaʼmonanafa agaetegamo hosu kavaʼmo huge ani agufa hosu kavaʼmo huge huʼnovesinana 
PSA.7.5	Kagaemo kame vayaʼnimo afaʼa apakeka apataleʼnisanageʼa navegala aeʼa natafaugae. Apakaemo kamitimo namagisageno nagiʼnimo mopafiʼmo uno lamigiye.
PSA.7.7	Muki vayaʼmo alika anupa huka apatesana folagapiʼmo uka haika apaka seka maiʼneka yagaika apato. 
PSA.7.8	Kagaemo muki ma mopafi vayaʼmo alika fako huka neʼapatana vekamo maiʼnane. O Ala kava nene, huʼna, fatago kavaʼnilefeʼmo alika fako huka nato.
PSA.7.10	Gotiʼa alagepa huno yagaino neʼnate. Agaemo geʼamo akame nehaya vayaʼmo apakufamo alino katino neʼapate.
PSA.7.12	Apakaemo apaipamo aliʼa afe olesayana Gotiʼa naipeʼaleʼmo kuʼme kanegaiye. Atiʼamo aeno hakino aliteno yagaiʼniye. 
PSA.7.13	Agaemo kamitimo hapaesigeʼa falisaya yaʼamo alo huʼniye.
PSA.7.15	Apakaemo vayaʼmo visaya kateʼmo keli kafi maleʼnaya kelifiʼmo apakaiʼapigeʼmo uʼa asagauʼa aiʼnae. 
PSA.7.16	Hosu kavaʼapimoʼa aino atagi neno apakaiʼapilegageʼmo eʼniye. Hapaesayafeʼmo nehaya kavaʼapimoʼmo apakaiʼapigeʼmo hapaegaiye.
PSA.8.2	Kagaemo muki aise mafaʼne anagaʼe nute mafaʼne anagaʼeʼmo lokiya vaika apateʼnanageʼapaeʼmo kagikaleʼmo aliʼa asaga nehayanageʼapaeʼmo kamekamogiʼe gekamo amagiʼa neʼatalaya vayaʼmogiʼeʼmo ge osuʼa afaʼa maigae.
PSA.8.5	Kagaemo vemo mafaʼnemo alika atege enisole vayaʼmo alika apatege huʼnanageʼapaeʼmo enisole vayaʼmogimo aise afinaʼmo aeʼa agaseʼa maiʼnae. Enisole vayaʼai apaiyafiʼmo alika ateteka ha le konali yaʼaʼe ala agiʼaʼeʼmo amiʼnane. 
PSA.8.6	Kagaemo, alo huʼnova yateʼmo yagaika apato, huka ha paiteka muki yaʼe vayaʼeʼmo alika aiyafiʼmo apateʼnane. 
PSA.8.7+PSA.8.8	Muki sipisipigi pulumakagi afela afugi kokuʼnate namagi anipi noyamegi solovalapiʼmo umenitata nehaya yanagi huka alika aiyafiʼmo apateʼnane. 
PSA.8.9	Ala kava neʼmo Ala kava netimogae, huʼna, ma mopafi muki haopalegatiʼmo ala kagikamo aliʼnane.
PSA.9.2	Kagaetefeʼmo lusi kava huʼna namogaga aiguve. O magoʼe huka anaga Gotigae, huʼna, kagaefeʼmo yokemo huʼna kagikaleʼmo aliʼna asaga huʼna kategauve.
PSA.9.4	Kagaemo yagaiʼnana siyakaleʼmo fai maiʼneka fatago kavakaletiʼmo alika fako huka natetekaeʼmo fatago kavaʼmo huʼnane, huka naha paiʼnane. 
PSA.9.5	Kagaefeʼmo mono nosaya vayaʼmo alika fako huka apatetekaeʼmo, hosu vayane, huka hapa paiteka alika apagoʼya lagauka apataleʼnane. Vayaʼmogimo apakaefeʼmo magoʼe huʼa apakesamo oʼafigae.
PSA.9.7	Apakaemo hano huʼnayaʼmonanafa Ala kava neʼmoʼa muki afinaʼmo kini vekamo maige maige huno maigiye. Agaemo alino fako huno apatesiyafeʼmo fai maisiya siyaʼamo maleʼniye. 
PSA.9.8	He, agaemo muki ma mopafi vayaʼaiteʼmo fatago kavaʼaletiʼmo yagaino neʼapate. Muki alu nofi vaya alu nofi vayaʼmo api kavatetiʼmo alino fako huno neʼapate.
PSA.9.10	O Ala kava nene, huʼna, Hapa maesanafeʼmo kagaetegamo neʼaya vayaʼmo apataleka oʼuganaʼmofeʼmo kagikamo afiʼa alagepa huʼa afiʼnaya vayaʼmogimo kagaefekeʼmo aliʼa amufa nekamiye.
PSA.9.12	Apamagige hapaege huʼnaya vayaʼai anonaʼapilefeʼmo neʼapamiya Gotiʼa kana yaʼmo neʼaliya vayaʼaifeʼmo agesamo neʼafiye. Agaefeʼmo keya aeʼa ge nehaya vayaʼaifeʼmo age nokaniye.
PSA.9.14	Alika katika nategeʼnao namogaga aiteʼna Yulusalemu vayaʼaifeʼmo naha maeʼnana kavafeʼmo ava gemo aeʼna hakalo huʼna hapa paiguve. 
PSA.9.15	Kagaefeʼmo mono nosaya vayaʼmogi kateʼmo esaya vayaʼmo asagauʼa aisayafeʼmo kafi maleʼnaya kelifiʼmo apakaiʼapimo asagauʼa aiʼnae. Aneʼaimo hanagi maleʼnayaʼmonanafa apakaiʼapigeʼmo heʼnae. 
PSA.9.16	Ala kava neʼmoʼa anonaʼapilefeʼmo apamiʼniya kavatetiʼmo alagepa kavaʼamo alino apave liʼniye. Hosu vayaʼmogi hosu kavaʼapilefeʼmo apakaiʼapigeʼmo hapaeʼnae.
PSA.9.18	Muki afinaʼmo Gotiʼa kagemi yaʼapimo ohaneʼniya vayaʼaifeʼmo age kanino oʼapatalegaifa alagepa huno agesamo afiteno hapa maegaiye. Gotiʼa laha maegaiye, huʼa huteʼa hapauʼnigeʼa apavayagunagu huʼa agava neʼmaiya kavaʼmo afaʼa afole aigiye. 
PSA.9.19	O Ala kava nene, huʼna, he tiyo. Fiku yanageka apakeka apataleʼnisanageʼa aeʼa apaka segae. Malaga vayaʼmo apavalelikeka apateʼneka agoti huka apato. 
PSA.9.20	O Ala kava nene, huʼna, koli yaʼmo alika apamiteka afaʼa vayalafaʼmo maiʼnae, huka alika apave liyo.
PSA.10.2	Hosu vayaʼmogimo apakaiʼapieʼmo apakesamo afiteʼapaeʼmo kagemi yaʼapimo ohaneʼniya vayaʼaifeʼmo apaini nehae. Apakeka apatalenegeʼa aneʼaiʼmo hanagi maleʼnaya aneʼaifiʼmo apakaiʼapimo hegae.
PSA.10.4	Avai avai nehiya vekamoʼmo Gotiʼa agesiyafeʼmo kahauya nosiye. Gotifeʼmo alagi agesamo noʼafiye.
PSA.10.6	Aipafiʼmo hunoʼaeʼmo, Nagaemo asagauʼna oʼaiguve, huno agesamo neʼafiye. Muki afinaʼmo kana yaʼmo oʼaliguve, huno agesamo neʼafiye. 
PSA.10.7	Muki afinaʼmo huno faipa huno apatege aigofe gemo huge koli yaʼmo alino apamisiyafeʼmo lokiya gemo huge nehiye. Hosu kavafeʼmo ava gemo huge hanageke kavafeʼmo ava gemo huge nehiye.
PSA.10.9	Laiyonimoʼmo fala nekiya kava huno kagemi yaʼapimo ohaneʼniya vayaʼmo apatafausiyafeʼmo fala kino maiteno yagaino maiʼniye. Umeniʼaletiʼmo neʼapatafaiye. 
PSA.10.10	Agaemo ape huno mopafiʼmo asagauno aite maiʼniye. Maiʼnigeʼapaeʼmo vayaʼmogimo lokiya oʼvaiʼnaya vayaʼmo aeʼa apaka segae. 
PSA.10.11	Agaemo aipafiʼmo hunoʼaeʼmo, Gotiʼa nehuva kavaʼnieʼmo age kaniʼniye, huno nehiye. Aulagaleʼmo aino ati kaeʼniyanageno hisuva kavaʼnimo afa oʼagegaiye, huno nehiye.
PSA.10.13	Na kava higeʼapaeʼmo hosu vayaʼmogi Gotiʼa ataleʼa neʼvae. Apakaemo apaipafiʼmo huʼapaeʼmo, Agoti huno olategaiye, huʼa apakesamo neʼafiyaʼmofeʼmae.
PSA.10.15	Kagaemo hosu vayaʼe hanageke yaʼmo neʼapamiya vayaʼeʼmo apayaʼmo alika lo neʼane. Kagaemo muki hosu kavaʼapimo kahauya huka ageteka kayoʼmo apamiyo.
PSA.10.17	O Ala kava nene, huʼna, kagaemo yagu yaga vayaʼmogimo nunumuʼmo nehaya gemo afigane. Koli osisayafeʼmo apaipamo alika falu hugane. Kagetafo huka afigane. 
PSA.10.18	Aliʼa afepi apateʼnaya vayaʼe hapa noʼmaya vayaʼmogiʼeʼmo kagaefeʼmo keya aeʼa ge hisageka afitekaeʼmo alagepa huka alika fako huka apategane. Ma mopafi vayaʼmogimo magoʼe huʼa aliʼa afepi oʼapatesayafeʼmae.
PSA.11.2	Ago, hosu vayaʼmogimo alagepa apaipa vayaʼmo hapaesayafeʼmo atiʼapimo yagaiteʼa kevemo aliʼa yagailiʼa haniʼilagamo neʼvae. 
PSA.11.3	Faino ateʼniya yaʼmo aliʼa halagape vaiʼa atalesayana alagepa vayaʼmogimo na agufa kava hugae. 
PSA.11.4	Gotiʼa kokuʼnapiʼmo maiʼnenoʼaeʼmo aote mono noʼafiʼmo fai maiʼniye. Gotiʼa yagaino neʼapateya siyateʼmo fai maiʼnenoʼaeʼmo ma mopafi muki vayaʼmo apakeno alagepa huno apakeʼneno alino fako huno neʼapate. 
PSA.11.5	Ala kava neʼmoʼa alagepa vayaʼmo apamalageka nehiyaʼmonanafa hosu vayanagi vayaʼmo apamagisayafeʼmo hapauʼniya vayaʼenagi huno agupi mafaʼnefatiʼmo aini huʼniye. 
PSA.11.6	Agaemo apakaetegamo ko aigekana huno aneʼai nofikana yaʼmo yaga augiye. Atagi ata neleya yafanagi amuko yasimogi huno hetamaʼapimo haneʼniye. 
PSA.11.7	Na agufa kavafeʼmo hauʼniyanagenoʼaene. Ala kava neʼmo fatago vekamo maiʼnenoʼaeʼmo fatago kavafekeʼmo hauʼniyaʼmofeʼmae. Alagepa kavaʼmo nehaya vayaʼmogimo uʼa haiʼa augosafiʼmo agegae.
PSA.12.2	Muki vayaʼmogimo afa gegeʼmo hapa nepaiye. Hapa paiteʼa aigofe geletiʼmo huʼa hapaoke nehae.
PSA.12.3	Ala kava neʼmoʼa aigofe gemo huteʼa huʼa hapaoke nehaya vayaʼmo kayoʼmo apamigiye. Ala apakimo alisayafeʼmo ge nehaya vayaʼmo alagi alino hano huno apatalegaiye. 
PSA.12.4	Apakaemo, getiletiʼmo afaʼa huta aeta apakasegaune. Lahauʼniya gemo afaʼa hugune. Ina laʼmo yagaino nelate, huʼa nehae.
PSA.12.5	Ala kava neʼmoʼa hunoʼaeʼmo, apakaemo kagemi yaʼapimo ohaneʼniya vayaʼmo aliʼa afepi neʼapatae. Kafu huteʼa alagepa huʼa noʼmaiya vayaʼmogimo ha ha nehayaʼmofeʼmo he tiʼna hapa maegauve. Afaʼa maisayafeʼmo hapauʼniyanageʼna hapa maeteʼna aliʼna alagepa huʼna apategauve, huno huʼniye.
PSA.12.7	Ala kava nene, huʼna, yagaika latesanageta alagepa huta maigune. Muki afinaʼmo laha maesanageʼapaeʼmo hosu vayaʼmogi olatafaugae.
PSA.12.8	Alagi hosu kavaʼmo nehaya vayaʼmogimo ala apakimo neʼaligeʼapaeʼmo hosu vayaʼmogimo muki haopalegamo umenitata nehae.
PSA.13.2	Magoʼe magoʼe huʼna naipafiʼmo nagesa afifi huʼna maiguve. Naipamoʼmo kana hume hume neʼe. Na magi afinaʼmo kameʼnimoʼmo muki afinaʼae afinaʼaeʼmo aeno naga segaiye.
PSA.13.4	Fiku yanageʼa kame vayaʼnimogi huʼapaeʼmo, kame huta aeta aga seʼnone, huʼa hugae. Fiku yanageʼna asagauʼna aisugeʼa apamogaga aigae.
PSA.13.6	O Ala kava nene, huʼna, nagaetegamo alagepa kavaʼmo huʼnanaʼmofeʼmo kagaefeʼmo yokemo huguve.
PSA.14.2	Gotiʼa kokuʼnapatiʼmo apakenoʼaeʼmo, Mago ageteʼa afiʼnaya vayaʼmo maiʼnafi mago vayaʼmogi kahauya huʼa nagesayafeʼmo nehafi huno apakeʼniye. 
PSA.14.3	Apakeʼniyaʼmonanafa mukiʼamogimo alagepa kaʼmo ago ataleʼa magoke aiyaya huʼa hosu vayaʼmo maiʼnae. Alagepa kavaʼmo nehaya vayaʼmo alagiʼato oʼmaiʼnae. Magokeʼatomo alagi oʼmaiʼniye. 
PSA.14.4	Gotiʼa hunoʼaeʼmo, oʼafiʼneʼa hosu kavaʼmo nehaya vayaʼmo negi nagi vayaʼmo maiʼnafiye. Neʼyaʼmo neʼnaya kava huʼa vayaʼnimo apamagiʼa hano huʼa apataleteʼa Gotifeʼmo nunumuʼmo nosae, huno huʼniye. 
PSA.14.5	Gotiʼa fatago vayaʼmogiʼeʼmo magokepiʼmo lokaeno maiʼniyaʼmofeʼmo ani hosu vayaʼmogi lusi kava huʼa koli hugae. 
PSA.14.6	Afa vayaʼmogi ina kava ma kavaʼmo hugune, huʼa apakesamo neʼafiyaʼmonanafa hosu vayaʼmogimo ani apakesamo neʼafiya kavaʼmo afole oʼaisiyafeʼmo kaʼmo akanisayafeʼmo huʼnayaʼmofeʼmo Ala kava neʼmoʼa afa vayaʼmo alagepa huʼa maisayafeʼmo yagaino apategaiye. 
PSA.14.7	Nahauʼniyanageno mago vekamo Saiyoni kotegatiʼmo eno Isaleli vayaʼmo hapa maesigeʼa aeʼa apakasegae. Gotiʼa hapa maesigeʼapaeʼmo Isaleli vayaʼmo halate alagepa huʼa maiteʼa lusi kava huʼa apamogaga aigae.
PSA.15.3	huʼa faipa huʼa oʼapatege apao vayaʼaitegamo hosu kavaʼmo osuge hapaopaleʼmo maiʼnaya vayaʼaifenagi alu vayaʼaifenagi huʼa hosu faigoko gemo nehaya gemo oʼafige 
PSA.15.4	Gotiʼa ohauʼniya vayaʼaifeʼmo, laulagaleʼmo ina agufa vayaʼmo maiʼnae, huʼa huge Gotifeʼmo koli nehaya vayaʼai apakiʼapileʼmo aliʼa asaga huʼa apatege Goti agiʼalefeʼmo ani kavaʼmo hugune, huʼa hapa nepaiya gemo akame hisayafeʼmo kana huʼnisiyana afaʼa akame huge 
PSA.15.5	akamelegatiʼmo magoʼe monimo oʼalige vaiʼmo oʼapamiʼnaya vayaʼaitegamo hosu kavaʼmo hisayafeʼmo kutulu monimo ohagege huʼa neʼmaiya vayaʼmogimo uʼa haiʼa maigae.
PSA.15.5	Aliʼa hapa ofaisageʼa ani agufa kavaʼmo nehisaya vayaʼmogimo muki afinaʼaeʼmo maige maige huʼa maigae.
PSA.16.1	O Gotiyo, huʼna, nagaemo kagaefekeʼmo aliʼna amufa kamiʼnovaʼmofeʼmo yagaika nategeʼnao afaʼa maino. 
PSA.16.2+PSA.16.3	Nagaemo Ala kava nefeʼmo, Ala kava neʼnimo maiʼnane, huʼna kaha nepauve. Kaha maesuvafeʼmo alagepa kavaʼmo nosufa ma mopafi maiʼnaya apaote vayaʼmo hapa maesuvafekeʼmo alagepa kavaʼmo nehuve. Apakaemo hogote vayaʼmo maiʼnageʼna apakaefekeʼmo amuse huʼna neʼapatove. 
PSA.16.4	Alu gotiʼapimoʼmo akame hisayafeʼmo apayamukiki nehaya vayaʼmogimo magoʼe huʼa lusi kana yaʼmo aligae. Nagaemo kola ofaliniʼapimo lakiʼna oʼapamige apakiʼapimo oʼaege huguve. 
PSA.16.5	Ala kava neʼmo hetamaʼnimo maiʼneno aniʼmo kapufatiʼmo neʼnova anikana huno maiʼniye. Hetamaʼnileʼmo alagepa huka yagaika neʼnatane. 
PSA.16.6	Kagaemo alagepa yaʼageʼmo alika fako huka namiʼnanaʼmofeʼmo amuse nehuve. He, alagepa yaʼmo ago aliʼnove. 
PSA.16.7	Ala kava neʼmoʼa alino api aino neʼnateyanageʼna agiʼaleʼmo aliʼna asaga huʼna ategauve. Haniʼilagamo nagupi mafaʼnemoʼmo alino naya neʼmale. 
PSA.16.8	Nagaemo muki afinaʼmo Ala kava neʼmo aliʼna naulagaleʼmo neʼatove. Lamaga nahaopaleʼmo neʼmaiyaʼmofeʼmo alagepa katetiʼmo navaleliʼa oʼvisageʼna aliʼyaʼnimo oʼatalegauve. 
PSA.16.9	Neʼmaiyaʼmofeʼmo naipafiʼmo namogaga neʼauve. Navayafatiʼmo namogaga neʼauve. Navayagunagu huʼna agava neʼmauvanageno nagufaʼnimo alagepa huno hanesigeʼna maiʼna haga legauve. 
PSA.16.10	Kagaemo mani kavatefeʼmo nagupi mafaʼnemo kanolufiʼmo oʼatalegane. Kagaemo, aote vekaʼnimo agufaʼamo atalesugeno okasaligiye, huka huʼnane. 
PSA.16.11	Kagaemo alagepa huʼna maige maige huʼna maisuva kaʼmo alika nave ligane. Kaulagaleʼmo maisaya vayaʼmogimo apaipafiʼmo apamogaga aisaya kavaʼmo havai tegaiye. Lamaga kahaopaleʼmo hapausiya kavaʼmo hanage hanege huno hano osuno hanegaiye.
PSA.17.1	O Ala kava nene, huʼna, Alagepa kavaʼnieʼmo ge hisugekaeʼmo geʼnimo afiyo. Kamalageka hisuvafeʼmo nunumuʼmo osuʼnovanagi kaipamo namiyo. 
PSA.17.2	Kaulagaleʼmo maiʼnisugekaeʼmo alika fako huka natetekaeʼmo, alagepa kavaʼmo huʼnane, huka huvo. Kagaemo alagepa kavaʼnimo ago.
PSA.17.4	Ma mopafi vayaʼai kavaʼapieʼmo oʼnahauʼnigeʼna nagesamo noʼafuve. Gekamo afiteʼnaeʼmo vayaʼmo nehapaeya vekamo kaʼaleʼmo oʼuʼnove. 
PSA.17.5	Nagaemo kakaleʼmo neʼuʼnaeʼmo aeʼna halu oʼvalesuvafeʼmo natafauvo.
PSA.17.7	Lamaga kayatetiʼmo naha maeteka kahau kayamopafiʼmo kahauʼniya kavakamo ageʼna nahau aisuvafeʼmo alika nave liyo. O Gotiyo, huʼna, aliʼa amufa nekamiya vayaʼmogi kame hapaesayafeʼmo huʼnaya vayaʼai apayapatiʼmo apakufamo alika katika neʼapatana Gotigae, huʼna, Naha mao. 
PSA.17.8	Vayaʼmogimo apaulagaleʼmo alagepa huʼa neʼyagaiya kava huka yagaika nato. Kahakumo ulunapiʼmo alika fala kika nato. 
PSA.17.9	Hosu vayaʼmogimo kana yaʼmo aliʼa neʼnamiye. Kame vayaʼnimogimo nahaesayafeʼmo yagaiʼa vego huʼa nateʼnayanagi naha mao.
PSA.17.10	Apaipaguʼe vayaʼmo maiʼnae. Ala apakimo alisayafekeʼmo gemo nehae. 
PSA.17.11	Apakaemo faiʼa vego huʼa lateʼnae. Laiyakamo ageteʼa mopafiʼmo aliʼa yaga auʼa latalesayafeʼmo nehae. 
PSA.17.12	Hapaesayafeʼmo yagaiʼa maiʼnaya laiyonigana huʼa maige fala kino maiʼniya aikeli laiyonigana huʼa maige huʼnae.
PSA.17.13	O Ala kava nene, huʼna, he tikeka apakaeʼeʼmo fotu nehukaeʼmo mopafiʼmo alika yaga auka apatalo. Kagaemo naipekaletiʼmo hosu vayaʼai apayapatiʼmo nagupi mafaʼnemo alika katika nato. 
PSA.17.14	O Ala kava nene, huʼna, kayatetiʼmo ma mopafi vayaʼai apayapatiʼmo nagufamo alika katika nato. Ma mopafikeʼmo hetamaʼapimo haneʼniye. Kagaemo fala kino haneʼniya alagepa yakamo alika neʼapaminagenoʼaeʼmo apakupafiʼmo havai teʼniye. Mafaʼneʼapimo neʼyaʼmoʼa apamu paeʼniye. Apakaemo kagemi yaʼapimo neʼatalageʼapaeʼmo nute mafaʼneʼapimogi neʼaliye.
PSA.18.2	Ala kava neʼmo yafaʼnimo maige avaʼe note lafi kegiʼyaʼnimo maige nagufamo alino katino neʼnateya vekaʼnimo maige huʼniye. Gotiʼnimoʼmo yafakana huno maiʼniyanageʼna aliʼna amufa amiguve. Agaemo haleguʼnimo maige kokuʼnapi uno haiʼniya nokana huno maige huʼneno yagaino nateʼnigeʼna alagepa huʼna maiʼnove. 
PSA.18.3	Nagaemo Ala kava neʼmo ala agiʼamo alisiya Ala kava nefeʼmo keya aeʼna ge nehugenoʼaeʼmo kame vayaʼnimogi apayapatiʼmo nagufamo alino katino neʼnate.
PSA.18.5	Fali kavaʼmoʼa faino vego huʼniye. Natafauʼa namagisaya aneʼaimoʼmo asole huʼniye. 
PSA.18.6	Nagaemo hanageke yaʼmo aliteʼnaeʼmo Ala kava nefeʼmo keya aeʼna ge huʼnove. Nagaemo Gotiʼnimofeʼmo naha mao, huʼna keya aeʼna ge huʼnove. Alopa mono noʼafiʼmo maiʼnenoʼaeʼmo nagemo afiʼniye. Keya aeʼna ge huʼnogeno afiʼniye.
PSA.18.8	Agoʼya katalapatiʼmo halinamo aiʼniye. Avayafatiʼmo ata kinagitaʼe hokanufaʼeʼmo eʼniye. 
PSA.18.9	Agaemo kokuʼnaʼmo alino kafage kilino emineʼniye. Aiyafiʼmo anupa hiyaʼmo haneʼniye. 
PSA.18.10	Agaemo enisole vekaleʼmo fai maiʼneno halelino eʼniye. Yasimoʼmo avalelino eʼniye. 
PSA.18.11	Agaemo hani kavatetiʼmo aino ati kaeʼniye. Alopa anupa hiyaʼmoʼa aeno hau vaino ateʼnigeno fala kino eʼniye. 
PSA.18.12	Anupa hiyapatiʼmo alino alave huteno ko mopa koʼmo aiʼniye.
PSA.18.14	Agaemo keveʼaletiʼmo kame vayaʼamo hapaeno hapafaino apataleʼniye. Alino alave huʼniya yaʼamoʼmo hapaeʼnigeʼa ika ika huteʼa apaune heʼnae. 
PSA.18.15	O Ala kava nene, huʼna, Ge hapauʼnanagenoʼaeʼmo kagoʼya katalapatiʼmo kavamusaʼmoʼa fu huno haleno apataleʼniye. Muki solovalaʼmoʼa aino ati kaeʼniya mopamo afole aiʼnigeno mopamo aepaʼaʼeʼmo afole aiʼniye.
PSA.18.17	Agaemo lokiya kame vayaʼnimogi apayapatiʼmo nagufamo alino katino nateʼniye. Apakaemo nagaefeʼmo apaini huteʼa kame huʼa aeʼa nagaseʼnayaʼmofeʼmo naha maeʼniye. 
PSA.18.18	Nagaemo kame huʼa nateʼnaya afinaʼmo lusi kana yaʼmo aliʼnovaʼmonanafa Ala kava neʼmoʼa lokiya vaino nateʼniye. 
PSA.18.19	Agaemo hosu kavategatiʼmo navalelineno alagepa koteʼmo nateʼniye. Amuse huno nateʼniyaʼmofeʼmo nagufamo alino katino nateʼniye.
PSA.18.21	Nagaemo keʼaepa geʼamo akame huʼnovaʼmofeʼmae. Hosu kavaʼmo huʼna Gotiʼnimoʼmo ataleʼna oʼuʼnove. 
PSA.18.22	Muki alino fako huʼniya keʼaepa geʼamo akame huʼnove. Nagaemo avoʼmo kae maleʼniya keʼaepa gemo amagiʼna oʼataleʼnove. 
PSA.18.23	Nagaemo aulagaleʼmo mago vaiʼmo oʼaliʼnove. Nagaiʼnileʼmo alagepa huʼna yagaiʼna nateʼnogeno ani hosu kavaʼnimoʼa aeno oʼnaga seʼniye. 
PSA.18.24	Ani kava huʼna maiʼnovaʼmofeʼmo Ala kava neʼmoʼa fatago kavaʼnilefeʼmo naha maeʼniye. Agae aulagaleʼmo nayateʼmo mago oʼaniʼya ofaiʼniya kavatefeʼmo anonaʼnilefeʼmo namiʼniye. 
PSA.18.25	Kagaemo hapau huʼa neʼapataya vayaʼaifeʼmo kahau huka apategane. Kagaemo vaiʼmo oʼaliʼnisaya vayaʼmo alika apave lisanageʼa vaiʼmo oʼaliʼnana Gotigamo maiʼnane, huʼa kagegae. 
PSA.18.26	Yaveyave apaipa vayaʼmogi yaveyave Gotigamo kagegae. Kayagi kayaga kavaʼmo nehaya vayaʼaitegamo kayagi kayaga kavaʼmo hugane. 
PSA.18.27	Kagaemo yagu yaga vayaʼmo apakufamo alika katika apateganaʼmonanafa himuʼnamu kavaʼmo nehaya vayaʼmo alika afepiʼmo apategane.
PSA.18.29	Kagaemo lokiya vaika nateʼnanaʼmofeʼmo asole ati vayaʼeʼmo afaʼa kame huguve. Gotiʼnimoʼmo lokiya vaino nateʼniyaʼmofeʼmo nagaemo yafa kegiʼyafatiʼmo afaʼa uʼna haiguve. 
PSA.18.30	Gotiʼa nagaetegamo alagepa kavaʼageʼmo nehiye. Muki afinaʼmo huguve, huno polomasi gemo hu maleʼniya geʼamo afole neʼaiye. Gotiʼa agaiʼalegamo eʼa fala nekiya vayaʼai haleguʼapimo maiʼniye.
PSA.18.32	Gotikeʼmo lokiya vaino neʼnateyaʼmofeʼmo alagepa huʼna maiʼnove. 
PSA.18.33	Agaemo alagepa afela afugana huno alino hamaleno nateʼnigeʼna alagepa huʼna nagu nagu nehuve. Navaleno alino asagauno anaʼaleʼmo nateʼnigeʼna alagepa huʼna maiʼnove. 
PSA.18.34	Agaemo kame hisuvafeʼmo alino naya maleteno alino lokiya vaino nateʼniye. Nagaemo aeni atimo afa yagaiʼna aliʼna lo aegauve.
PSA.18.36	Kagaemo alagepa kaʼmo valika nateʼnanaʼmofeʼmo aeʼna halu oʼvaleʼnove.
PSA.18.38	Ago apamagiʼnovanageʼa afaʼa he otigae. Kame huʼna aeʼna apakaseʼnogeʼa naiyafiʼmo maiʼnae. 
PSA.18.39	Kame hisuvafeʼmo lokiya vaika nateʼnane. Kame huʼa nateʼnaya vayaʼmo alika afepi apateʼnane. 
PSA.18.40	Kagaemo hapa faika apataleʼnanageʼa nagaetegatiʼmo ataleʼa apaune heʼnayaʼmofeʼmo nagaefeʼmo apaini nehaya vayaʼmo aliʼna hano huʼna apataleʼnove. 
PSA.18.41	Apakaemo keya aeʼa ge huʼnayaʼmonanafa hapa maesaya vayaʼmo alagi oʼmaiʼnae. Ala kava neʼefeʼmo keya aeʼa ge huʼnayaʼmonanafa alagi oʼafiʼniye. 
PSA.18.42	Nagaemo aeʼna lata paiʼnogeʼa mumusopamo yasimoʼmo alino halelino neʼviya mumusopagana huʼa hamaleʼnae. Kapatiʼmo hapamo aliʼa neʼatalaya kava huʼna aliʼna yaga auʼna apataleʼnove.
PSA.18.44	Alu nofi vayaʼmogimo nava gemo afiteʼapaeʼmo malage huʼa geʼnimo akame huʼnae. 
PSA.18.45	Apakaemo koli huteʼa atete huʼnayaʼmofeʼmo fala kiʼa maiʼnayatetiʼmo ataleʼa nagaetegamo eʼnae.
PSA.18.47	Naha maeʼnigeʼna kame huʼna aeʼna apaka seʼnove. Agaemo naiyafiʼmo alino apateʼniye. 
PSA.18.48	Agaemo kame vayaʼnimogi apayapatiʼmo nagufamo alino katino nateʼniye. He, alika asaga huka nateʼnanageʼna aeʼna apaka seʼnove. Nahaesiyafeʼmo aini huno nateʼniya vekamo ayapatiʼmo nagufamo alika katika nateʼnane. 
PSA.18.49	O Ala kava nene, huʼna, Muki ani kavaʼmo huʼnanaʼmofeʼmo muki alu nofi vaya alu nofi vayaʼai folagapatiʼmo ala kagikamo kamiguve. Yokemo huʼna kagikaleʼmo aliʼna asaga huʼna kategauve.
PSA.19.2	Felugaʼae felugaʼaeʼmo ge nehunoʼaeʼmo haniʼilagaʼae haniʼilagaʼaeʼmo ageteʼa afisayafeʼmo alino apave neliye. 
PSA.19.3	Muki ma mopafiʼmo maiʼneʼa alu apake alu apakemo neʼaiya vayaʼmogimo kokuʼnateʼmo haneʼniya yaʼmo ava gemo neʼafiye. Ava gemo oʼafiʼnaya vayaʼmo mago oʼmaiʼnae. 
PSA.19.4	Kokuʼnateʼmo haneʼniya yaʼmo ava gemo muki haopalega mopamo loleʼe loleʼe atupalegamo aino atagu faeno uneno huʼniye. Gotiʼa yegemo noʼamo kokuʼnapiʼmo ki maleʼniye. 
PSA.19.5	Aʼmo alisayafeʼmo nehaya vayaʼmogi noʼapimo ataleʼa apamogaga aime aime neʼvaya kava huno yegemoʼmo eno haineno uno nelamiye. Apayamufa vayaʼmogimo uʼa aeʼa apakasesayafeʼmo nagu nagu huʼa neʼvaya kava huno yegemoʼmo eno haineno uno nelamiye. 
PSA.19.6	Yegemoʼa kokuʼnaʼmo aepalegatiʼmo eno haineno atupalegamo uno nelamiye. Yegemo nelegenoʼaeʼmo mago amuko nosiya haopalegamo ohaneʼnifa muki haopalegamo alagi leno amuko nehiye.
PSA.19.8	Keʼaepa gemo api gemo haneʼnigeʼa neʼafiya vayaʼmogi apamogaga neʼaiye. Ani kava hiyo, ina kava osiyo, huno huʼniya gemo hosu gemo ohaneʼnifa alagepa geʼageʼmo haneʼneno apaulagamo alino ayakeno apateteno alino alagepa huno neʼapate. 
PSA.19.9	Ala kava nefekeʼmo koli huteʼa mono nehaya kavaʼmo yaveyave kavaʼmo haneʼneno muki afinaʼmo hanege hanege huno hanegaiye. Ala kava neʼmoʼa alino fako huno neʼapateya gemo alagi lama gemo haneʼneno fatago gemo haneʼniye. 
PSA.19.10	Alopa monieʼmo hapaʼye nehiya kava huʼa geʼamo afisayafeʼmo magoʼe huno hapaʼye hisiya agufa gemo haneʼniye. Magoʼe huno hagaʼage gemo haneʼneno luʼme anumoʼmo nehiya hagaʼamo ago aeno agaseno haneʼniye. 
PSA.19.11	Gekamoʼmo, ehekae, huno nehigeʼnaeʼmo aliʼyakamo neʼaluva vekamoʼnamo afiteʼnaeʼmo atete nehuve. Gekamo akame nehaya vayaʼmogimo alopa miyaʼapimo aligae.
PSA.19.13	Hosu kavaʼmo haneʼniye, huʼna ago ageʼnova hosu kavaʼmo halate osisuvafeʼmo natafauka nato fiku yanageno ani hosu kavaʼmoʼa yagaino nategaiyanagi. Ani kava huka naha maesanageʼnaeʼmo vaiʼmo oʼaliʼna hogote hosu kavaʼmo aeno agaseʼniya hosu kavaʼmo osuguve. 
PSA.19.14	Ala kava nene, huʼna, miya faika nateteka himamuʼnimo namiʼnana vekaʼnimo maiʼnane. Navayafatiʼmo nehuva geʼnimo ago afiteka naipafiʼmo nagesamo neʼafuva kavaʼnimo kaulagafatiʼmo ago nagetekaeʼmo, alagepa kavaʼmo huʼnane, huka hisanafekeʼmo neʼnahaiye.
PSA.20.2	Agaemo noʼafiʼmo Saiyoni taonifatiʼmo kaha maeteno lokiya vaino kateno. 
PSA.20.3	Agaemo muki kagae ofalinieʼmo agesamo afino. Agaemo muki leno sagaliʼniya ofalinimo amisana ofalinieʼmo haino. 
PSA.20.4	Agaemo muki kahauʼniya yaʼmo kamino. Kagaemo muki aliguve, huka ago kagesamo afiʼnana aliʼyaʼmo alino afole aino ateno. 
PSA.20.5	Lagaemo agaemo kagufamo alino katino katesiya kavafeʼmo lamogaga aigune. Lagaemo Goti agiʼalefekeʼmo kalahauʼmeʼmo asai malegaune.
PSA.20.8	Apakaemo asagauʼa aiteʼa alagi afela heʼnayaʼmonanafa lagaemo he tita lokiya vaita maiʼnone. 
PSA.20.9	Ala kava nene, huta, Kagaemo lagufamo alika katika lato. Keya aesunageno kini vekamoʼmo getileʼmo aeno atagaina huno hino.
PSA.21.2	Kagaemo aipafiʼmo hauʼniya yaʼmo amiʼnane. Agaemo kagaefeʼmo ge huno kafigeʼniya yaʼmo amiʼnane.
PSA.21.4	Agaemo kagaefeʼmo afaʼa maisiya yafeʼmo ge huno kafigeʼnigekaeʼmo ago amiʼnane. He, kagaemo maige maige huno maino hano osuno maisiya yaʼmo ago amiʼnane. 
PSA.21.5	Kagaemo agufamo alika katika ateʼnana kavatetiʼmo agaemo ha le konali yaʼmo aliʼniye. Kagaemo ala agiʼagi lokiyaʼagi huka amiʼnane. 
PSA.21.6	Kagaemo alagi alika auleka atetekaeʼmo aulena vekamo maige maige huno maigiye, huka huʼnane. Agaeʼeʼmo lokaeka maiʼnanaʼmofeʼmo lusi kava huno amogaga neʼaiye. 
PSA.21.7	Kini vekamoʼmo Ala kava nefeʼmo alino amufa neʼamiye. Agaemo muki vayaʼaina aeno apaka seʼniya Gotiʼa hau huno ateʼniye kavatetiʼmo he tino lokiya vaigiye.
PSA.21.9	Kagaemo afole yateʼmo afole aisana afinaʼmo ina kava huka alopa atamoʼmo muki yaʼmo neleya kava huka kaipamo leno katesigeka kame vayakamo alika hano huka apatalegane. Ala kava neʼmoʼa aipamo lesigenoʼaeʼmo atamoʼmo apalegaiye. 
PSA.21.10	Kagaemo muki mafaʼne anagaʼapimo kamitimo apamagigane. Apakinago vayaʼmo ma mopafi vayapatiʼmo alika hano huka apatalegane. 
PSA.21.11	Apakaemo aliʼa hosu huʼa katesayafeʼmo apakesamo afiʼnayaʼmonanafa afaʼa osugae. Vegemo huʼnayaʼmonanafa hisaya himamuʼapimo ohane. 
PSA.21.12	Agaemo keveʼaletiʼmo apakaemo hapaesigeʼa apaune hegae. 
PSA.21.13	O Ala kava nene, huʼna, Kagaemo lokiyakaletiʼmo ala kagi aliyo. Lagaemo yokemo nehutaeʼmo kagikaleʼmo alita asaga hugune.
PSA.22.2	O Gotiʼnimogae, huʼna, felugamo keya aeʼna ge huʼnogekaeʼmo geʼnimo oʼafiʼnane. Haniʼilagaʼeʼmo keya aeʼna ge huʼnogekaeʼmo naha oʼmaeʼnanageʼna maiʼna haga nolove. 
PSA.22.3	Kagaefeʼmo ge huʼnovaʼmonanafa kaote vekamo maiʼnane. Kaote vekamo maiʼnanageʼapaeʼmo Isaleli vayaʼmogimo kagikaleʼmo aliʼa asaga huʼa nekatae. 
PSA.22.4	Laginago vayaʼmogimo kagaefekeʼmo aliʼa amufa kamiʼnagekaeʼmo apakufamo alika katika apateʼnane. 
PSA.22.5	Kagaefekeʼmo keya aeʼa ge huʼnagekaeʼmo apakufamo alika katika apateʼnane. Kagaefeʼmo aliʼa amufa kamiʼnagekaeʼmo hapa maeʼnanagenoʼaeʼmo apaipamoʼmo kana osuʼniye.
PSA.22.7	Muki vayaʼmogimo nageteʼapaeʼmo huʼa faipa huʼa neʼnatae. Sagani huʼa natege keka huʼa natege huteʼapaeʼmo, 
PSA.22.8	Ala kava neʼmoʼa ha maesiyafeʼmo alino amufa amiʼniyana na kava higenoʼaeʼmo ha noʼmae. Ala kava neʼmoʼa amuse huno neʼatesiyaʼmoʼmo na kava higenoʼaeʼmo ha noʼmae, huʼa nehae. 
PSA.22.9	Nehayaʼmonanafa kagaemo itaʼnimoʼmo alagepa huka ha maeʼnanageno alino nateʼniye. Nute mafaʼnemo maiʼnogekaeʼmo alagepa huka yagaika nateʼnanageʼnaeʼmo aliʼna amufa kamiʼnove. 
PSA.22.10	Nagaemo itaʼnimoʼmo alino nateʼniya afinatetiʼmo kagaefekeʼmo nagesamo afiʼna fatago hume hume eʼnove. Itaʼnimoʼmo alino nateʼniya afinatetiʼmo muki afinaʼaeʼmo Gotiʼnimogamo maige maige huka maiʼnane. 
PSA.22.11	Nagufaleʼmo hanageke yaʼmo afole neʼaigeʼapaeʼmo naha maesaya vayaʼmo oʼmaiʼnayanagi natalekuka afagiʼaleʼmo oʼmaiyo. 
PSA.22.12	Kame vayaʼnimo Masani kotega afela ve pulumaka anagaʼmogi nehaya kava huʼa faiʼa vego huʼa nateʼnae. 
PSA.22.13	Laiyoni anagaʼmogi apaka teʼnigeʼapaeʼmo kae kae nehaya kava huʼa nagaetegamo apavayamo aka nehae. 
PSA.22.14	Aniʼmo aliʼa mopafiʼmo lakitalageno uno lamino hano nehiya kava huno lokiyaʼnimo alagi ohaneʼniye. Muki nayamufaʼnimo uno aeno haniʼniya nayamufamo aino hatu maeʼniye. Naipamoʼmo ani hegekana huʼniye. 
PSA.22.15	Hapamo leno hau nehiya kava huno lokiyaʼnimo hau huʼnigeno lokiyaʼnimo alagi ohaneʼniye. Ani kava huno navenafuʼnamo hau huʼnigeno navayafiʼmo aeno kamaeʼniye. Nataleʼnanageʼna falisuvafeʼmo nehuve. 
PSA.22.16	Afela kalamogi afumo hapaesayafeʼmo faiʼa vego huʼa neʼapataya kava huʼa hosu vayaʼmogimo faiʼa vego huʼa neʼnatae. Nayapiʼmo nili aige naiyafiʼmo nili aige huʼnae. 
PSA.22.17	Muki nayamufaʼnimo afole aiʼnigeʼna ageʼnove. Kame vayaʼnimogimo nageteʼapaeʼmo apamogaga neʼaiye. 
PSA.22.18	Muki kukena yaʼnimo aliʼa fako huʼa aliteʼa yatala kukena yaʼnileʼmo yokalo leteʼapaeʼmo aeno apakaseʼniya vekamoʼmo aliʼniye. 
PSA.22.19	Ala kava nene, huʼna, afagiʼaleʼmo uka oʼmaiʼneka naha neʼmana vekaʼnimogae, huʼna, malage huka eka naha mao. 
PSA.22.20	Nagupi mafaʼnemo afela osesiyafeʼmo naha maeteka afela kalagana agufa vayaʼai apayapatiʼmo nagufamo alika katika nato. 
PSA.22.21	Alopa afela laiyonimo avayafatiʼmo nagufamo alika katika nato. Afela ve pulumaka anagaʼmogimo oʼnahaesayafeʼmo nagufamo alika katika nato.
PSA.22.21	Keya aeʼna ge nehugekaeʼmo geʼnileʼmo aeka atagaina huʼnane. 
PSA.22.22	Naganaʼnimogifeʼmo kagaemo naha maeʼnana kavafeʼmo nava gemo aeʼna hakalo huʼna hapa paiguve. Aliʼa anupa huʼa neʼmaiya vayaʼai folagapatiʼmo kagikaleʼmo aliʼna asaga huguve. 
PSA.22.23	Ala kava nefekeʼmo koli hutetapa mono nehaya vayaʼmogitapamo ala agiʼamo amiyo. Yekopu nofi vayaʼmogitapamo agiʼaleʼmo alita asaga hiyo. Isaleli nofi vayaʼmogitapamo agaefekeʼmo mono hiyo. 
PSA.22.24	Hanageke yaʼmo neʼaliya vayaʼmo apataleno aino afe leno akameʼyamo noʼapamifa keya aeʼa ge nehagenoʼaeʼmo geʼapimo afiteno hapa neʼmae. 
PSA.22.25	Asole vayaʼmo aliʼa anupa huʼa neʼmaiya folagapatiʼmo kagikaleʼmo aliʼna asaga huguve. Kagaefeʼmo mono nehaya vayaʼai apaulagaleʼmo kagaefeʼmo ani kavaʼmo huguve, huʼna kaha paiʼnova kavaʼmo huguve. 
PSA.22.26	Ala apakiʼapimo oʼaliʼa yagu yaga huʼa neʼmaiya vayaʼmogi neʼyaʼmo neʼa apamu hugae. Agaefeʼmo kahauya huʼa agesayafeʼmo neʼaya vayaʼmogi Ala kava neʼmo agiʼaleʼmo aliʼa asaga hugae. Muki afinaʼmo yuʼilaga vekatapimo alagepa huno maigiye.
PSA.22.27	Muki ma mopamo loleʼe loleʼe atupaleʼmo maiʼnaya vayaʼmogimo Ala kava nefekeʼmo apakesamo afiteʼa aiʼa atagi neʼa agaetegamo egae. Muki alu nofi vaya alu nofi vayaʼmogimo agaefekeʼmo mono hugae. 
PSA.22.28	Ala kava neʼmo kini vekamo maiʼnenoʼaeʼmo muki alu nofi vaya alu nofi vayaʼaiteʼmo yagaino neʼapate. 
PSA.22.29	Ma mopafiʼmo alagepa huʼa neʼmaiya vayaʼmogimo neʼyaʼmo neteʼa agaefeʼmo mono hugae. Muki vayaʼmogimo apakaiʼapimo afaʼa hapa oʼmaeʼa faligefeʼmo huʼnisaya vayaʼmogi apaleʼyamo faiteʼa ape huʼa maigae. 
PSA.22.30+PSA.22.31	Afole aisaya vayaʼmogimo aliʼyaʼamo aligae. Vayaʼmogi aliʼa oʼapateʼnayanageʼa henagaʼamo afole aisaya vayaʼaifeʼmo Ala kava nefeʼmo ava gemo huge lagufamo alino katino lateʼniye huʼa huge hugae.
PSA.23.2	Agaemo sipisipi anagaʼmogimo muki hegafatalili kahaumo neʼnaya yategamo alino havaeno neʼnate. Uno hogoteteno age noʼaiya ani haigiʼale ani haigiʼaleʼmo navalelino neʼviye. 
PSA.23.3	Nagupi mafaʼnemoʼmo halate alino alagepa huno neʼate. Agaemo agiʼalefeʼmo fatago kavaʼmo hisuvafeʼmo alu kate alu kateʼmo navalelino neʼviye. 
PSA.23.4	He, nagaemo uʼna kagoʼmufilagamo falisuva ulunapiʼmo faleʼna uʼna haiʼna umenitata nehugekaeʼmo nagaeʼeʼmo magokepi lokaeka maiʼnanaʼmofeʼmo muki alu hosu kava alu hosu kavafeʼmo alagi koli osuguve. Kayokaletiʼmo nagufamo alika katika natege aino kalagifa hayopa kayokaletiʼmo yagaika natege nehukaeʼmo naipamo alika falu huka neʼnatane. 
PSA.23.5	Kagaemo kame vayaʼnimogi apaulagaleʼmo neʼyaʼnimo nesuvafeʼmo naulagaleʼmo hiʼyalamuteʼmo neʼmalane. Kagaemo nagenopafiʼmo uvelimo lakika neʼnatane. Aniʼmo kapuʼnifiʼmo lakiʼnanageno lamino havai teteno aino vali nelamiye. 
PSA.23.6	Ma mopafiʼmo maime maime neʼvisugenoʼaeʼmo alagepa yaʼmo nakame nakame huno namige namige huno maiteno hau huno nategaiye. Hutesigeʼna Ala kava neʼmo noʼafiʼmo muki afinaʼmo uʼna haiʼna maige maige huʼna maiguve.
PSA.24.2	Agaemo ma mopamo solovala aniʼmo agotofuleʼmo alo hu maleʼniye. Aniʼmo agotofuleʼmo faino ateʼniye.
PSA.24.4	Apayateʼmo oʼaniʼyaʼmo ofaiʼnisiya yaveyave apaipa vayaʼmogimae. Afa yatefeʼmo mono osuge apagoʼyamo ataleteʼa aigofe gemo osuge nehisaya vayaʼmogimae. 
PSA.24.5	Ala kava neʼmoʼa alino auleno apategaiye. Gotiʼa apakaemo apakufamo alino katino neʼapateya vekamoʼmo fatago kavaʼamo alino apamigiye. 
PSA.24.6	Alino apamisigeʼa Yekopu Gotiʼamoʼmo agesayafeʼmo kahauya nehae. Kaugosafiʼmo kagesayafeʼmo kahauya nehae.
PSA.24.8	Ani ha le konali kini vekamo ina laʼae. Ala kava neʼmo himamu lokiyaʼaʼe vekamae. Ala kava neʼmoʼa himamuʼaletiʼmo kame huno neʼapateya vekamae. 
PSA.24.9	Yafa lafi kegiʼya kate kitamo yakitapa ateyo. Hanege hanege huno nehaneya mono note kitamo yakitapa ateyo. Yakitapa atesagenoʼaeʼmo ha le konali kini vekamo eno haineno. 
PSA.24.10	Ani ha le konali kini vekamo ina laʼae. Asole ami vayaʼaiteʼmo yagaino neʼapateya kini vekamo ha le konali kini vekamo maiʼniye.
PSA.25.2	O Gotiʼnimogae, huʼna, aliʼna amufa kamiʼnovaʼmofeʼmo fiku yanageʼa kame vayaʼnimogimo aeʼa nagasesageno navagage hugiyanagi oʼnatalo. 
PSA.25.3	He, muki vayaʼmogimo kagava neʼmaiya vayaʼmo hapa maegenoʼao apavagage osino. Apakaetegamo mago hosu kavaʼmo osuʼnayaʼmonanafa fiku hosu kavaʼmo nehaya vayaʼmo hapa oʼmaeka afaʼa apatalegenoʼao apavagage hino.
PSA.25.4	O Ala kava nene, huʼna, kahauʼninageka visuva kaʼmo nave liyo. Ani kateʼmo visuvafeʼmo alika naya malo. 
PSA.25.5	Nagufamo alika katika neʼnatana Gotigamo maiʼnanaʼmofeʼmo lama gekamo akame hisuvafeʼmo alika naya malo. Muki afinaʼaeʼmo kagava neʼmauve.
PSA.25.7	Neya vekamo maiʼneʼnaeʼmo hosu kavaʼmo huge gekamo ago amagiʼna atalege huʼnova kavafeʼmo kagesamo oʼafiyo. O Ala kava nene, huʼna, kahau huka apatege alagepa huka hapa maege nehukaeʼmo nagaefeʼmo kagesamo afiyo.
PSA.25.8	Ala kava neʼmo alagepa fatago vekamo maiʼniyaʼmofeʼmo hosu vayaʼmogi alagepa kateʼmo visayafeʼmo alino apaya malegaiye. 
PSA.25.9	Agaemo fatago kavaʼaletiʼmo yagu yaga kavaʼmo nehaya vayaʼmo alino ho huno neʼapate. Agaemo yagu yaga kavaʼmo nehaya vayaʼmo kaʼamo apave ligiye. 
PSA.25.10	Agaemo kotalakemo hu maleʼniya geʼamo akame huge avayafatiʼmo huʼniya geʼamo afige huʼa maiʼnaya vayaʼmo hau huno neʼapateya kateʼe geʼamo akame nehiya kateʼeʼmo apavalelino neʼviye. 
PSA.25.11	O Ala kava nene, huʼna, ala kagikalefeʼmo hosu kavaʼnimo alika atalo. Asole hosu kavaʼmo huʼnovaʼmofeʼmo alika atalo.
PSA.25.13	Apakaemo alagepa huʼa maisageʼa apakinago vayaʼmogi ma mopamo aligae. 
PSA.25.14	Ala kava neʼmoʼa agaefeʼmo koli nehaya vayaʼmo alino fala ki maleʼniya geʼamo hapa paigiye. Hapa paiteno kotalakemo hu maleʼniya gemo aepaʼamo alino apave ligiye. 
PSA.25.15	Agaemo natafauʼniya umenifatiʼmo hatu maeno nategaiyaʼmofeʼmo Ala kava nefekeʼmo aulu heʼna neʼagove.
PSA.25.17	Naipafiʼmo haneʼniya kana yaʼnimoʼa magoʼe huno kositeno afole aiʼniyanagi hanageke yapatiʼmo nagufamo alika katika nato. 
PSA.25.18	Kana yaʼmo alige nagafu kige huʼna maiʼnisugeka nagetekaeʼmo muki hosu kavaʼnimo alika atalo. 
PSA.25.19	Kame vayaʼnimo asole vayaʼmo maiʼnayaʼmofeʼmo apakaefeʼmo kagesamo afiyo. Apakaemo nagaefeʼmo apaini huʼnae. 
PSA.25.20	Nagupi mafaʼneleʼmo yagaika ateʼneka hosu kavategatiʼmo navalelikuka naote nato. Nagaemo kagaefekeʼmo aliʼna amufa kamiʼnovaʼmofeʼmo navagage osino. 
PSA.25.21	Nagaemo kagava maiʼnovaʼmofeʼmo naha maegeʼnao lama ge huʼna fatago kavakamo akame huteʼna alagepa kavaʼmo huʼna maiguve.
PSA.25.22	O Gotiyo, huʼna kagaemo Isaleli vayaʼmo hanageke yapiʼmo maiʼnagi miya faika hatu maeka apato.
PSA.26.2	O Ala kava nene, huʼna, Namalageka huvo. Nagesamo neʼafuva kavaʼe naipafiʼmo nahauʼniya kavaʼniʼeʼmo alika fako huvo. Hosu kavaʼmo nehufi nosufi huka kavaʼnimo alika fako huvo. 
PSA.26.3	Naulagaleʼmo nagaefeʼmo kahau kayamopafi nekahaiya kavaʼmo haneʼnigeʼna ageʼnove. Nagaemo lama gekamo akame nehuve. 
PSA.26.4	Nagaemo aigofe vayaʼeʼmo lokaeʼna oʼmaiʼnove. Lole apaipaʼe vayaʼeʼmo fai noʼmauve. 
PSA.26.5	Hosu kavaʼmo nehaya vayaʼeʼmo maisuvafeʼmo naini huʼnove. Apakaeʼeʼmo magokepiʼmo lokaeʼna oʼmaiguve.
PSA.26.7	Nagaemo Samu yokemo huʼna kahaoke hegauve. Nagaemo alopa kanale alagepa kavaʼmo nehana kavakalefeʼmo aeʼna hakalo huʼna hapa paiguve. 
PSA.26.8	Ala kava nene, huʼna, Nagaemo mono nokaeʼmo nahau nayamopafiʼmo nahauʼniye. He, ha le konali yakamo kagae nopiʼmo haneʼnigeno neʼnahaiye. 
PSA.26.9	Kagaemo hosu kavaʼmo nehaya vayaʼeʼmo alika hosu huka oʼnato. Kagaemo kamitimo apamagiʼnaya vayaʼmogimo alisaya kayoʼmo nagaemo oʼnamiyo. 
PSA.26.10	Apakaemo alu hosu kava alu hosu kavaʼmo hisayafeʼmo alo huʼnae. Kutulu monimo alisayafeʼmo apamogaga neʼaiye. 
PSA.26.11	Hosu kavaʼmo nehayaʼmonanafa nagaemo fatago kavaʼmo nehuvanagi kahau huka nateteka nagufamo alika katika nato. 
PSA.26.12	Nagaemo alagepa kateʼmo neʼuve. Goti vayaʼamogi aliʼa anupa huʼa neʼmaiya yategamo uʼna Ala kava neʼmo agiʼaleʼmo aliʼna asaga huguve.
PSA.27.2	Hosu vayaʼmo kame vayaʼnimogi nagaetegamo hosu kavaʼmo nehaya vayaʼmogimo namagiʼa nagufamo nesayafeʼmo nagaetegamo eʼapaeʼmo apagoʼyamo faiʼa asagauʼa aiʼnae. 
PSA.27.3	Asole vayaʼmogimo kame huʼa natesayafeʼmo eʼa maiʼnisageʼnaeʼmo naipamoʼmo atete osugiye. Kame huʼa natesayana naipamoʼmo lokiya vaigiye. 
PSA.27.4	Nagaemo Gotiʼa magoke yaʼmo namisiyafeʼmo nahauʼniyanageʼna ani yaʼmo alisuvafekeʼmo kahauya huguve. Nagaemo Ala kava neʼmo nopiʼmo muki afaʼa maisuva afinaʼmo maiʼneʼna Ala kava neʼmo konali yaʼamo aulu heʼna ageteʼnaeʼmo alopa mono noʼafiʼmo maiʼneʼna ge huʼna afi gegauve. 
PSA.27.5	Hanageke yaʼmo afole aisiya afinaʼmo alino fala kino natege alopa mono noʼafiʼmo alino fala kino natege huteno yatala yafateʼmo nasagauno faino nategaiye. 
PSA.27.6	Nagaemo kame vayaʼnimo aeʼna apakaseteʼna alopa mono noʼafiʼmo ofalinimo amiteʼna alopa gefatiʼmo ge huʼna namogaga aiguve. Ala kava nefekeʼmo alopa gefatiʼmo yokemo huteʼna agiʼaleʼmo aliʼna asaga huguve.
PSA.27.7	Ala kava nene, huʼna, kagaefeʼmo keya aeʼna ge hisugekaeʼmo geʼnimo afiyo. Kahau huka nateteka geʼnileʼmo aeka atagaina huka naha paiyo. 
PSA.27.8	Kagaemo nagaefeʼmo hukaeʼmo nagaefeʼmo kahauya hulika eno huka nehanageʼnaeʼmo kagaefeʼmo nagaemo kahauya huliʼna uguve, huʼna nehuve.
PSA.27.10	Itaʼni afoʼnilaʼmoganimo anakameʼyamo namisaʼana Ala kava neʼmoʼa yagaino nategaiye. 
PSA.27.11	Kame vayaʼnimo maiʼnayanagi kagae kaʼmo nave ligeʼna agetesugeka ani kateʼmo navalelika uvo. 
PSA.27.12	Kame vayaʼnimogi aigofe gemo huge kamagigune huʼa huge nehayanagi navaleka apayapiʼmo oʼapamiyo. 
PSA.27.13	Nagaemo ofaliʼna afaʼa maiʼnisugeno Ala kava neʼmoʼa alagepa yaʼamo namigiye, huʼna nagesamo afiʼna fatago nehuve. 
PSA.27.14	Ala kava nefekeʼmo agava maiyo. Lokiya vaita maiʼnigenoʼao lokiya vaino lapateno. Ala kava nefekeʼmo agava maiyo, huʼna nehuve.
PSA.28.2	Nagaemo kagaefeʼmo keya aeʼna aukaya hisuva gemo afiyo. Nagaemo nunumuʼmo nehuʼnaeʼmo kagae aote mono noʼmo haneʼniya yategamo nayaʼmo aliʼna asaga hisuva afinaʼmo geʼnimo afiyo. 
PSA.28.3	Kagaemo hosu vayaʼe hosu kavaʼmo nehaya vayaʼeʼmo hosu kotegamo apavalelika visana afinaʼmo apakaeʼeʼmo magokepiʼmo navalelika oʼuvo. Apakaemo hapaopaleʼmo maiʼnaya vayaʼaifeʼmo huʼapaeʼmo, Magokepiʼmo alagepa huta maigune, huʼa nehayaʼmonanafa hosu kavaʼmo hisaya kavaʼmo apaipafiʼmo havaiteʼniye. 
PSA.28.4	Ani vayaʼmogimo nehaya hosu kavatefeʼmo apamiyo. Hosu kavaʼmo anonaʼapilefeʼmo apamiyo. Apakaemo nehaya hosu kavatefeʼmo apamiyo. Muki hosu kavaʼapilefeʼmo haiʼmo apamiyo. 
PSA.28.5	Apakaemo Ala kava neʼmo alopa aliʼyaʼaeʼmo apakesamo oʼafige ayatetiʼmo alopa kavaʼmo nehiya kavafeʼmo ina agufa kavaʼmo nehiye, huʼa huge nehae. Agaemo lokiya vaino oʼapateno alagi alino hano huno apatalegaiye. 
PSA.28.6	Agaemo aukaya huʼna nunumuʼmo huʼnova geʼnimo afiʼniyaʼmofeʼmo Ala kava neʼmo aliʼna auleʼna ategauve. 
PSA.28.7	Ala kava neʼmoʼa lokiyaʼnimo maiʼnenoʼaeʼmo halegukana huno aino nati kaeʼnigeʼna alagepa huʼna maiʼnove. Naipamoʼmo agaefeʼmo alino amufa amiʼnigeno naha maeʼniye. Naha maeʼniyaʼmofeʼmo naipafiʼmo namogaga neʼauvanageʼna yokemo huʼnaeʼmo ala agiʼamo amiguve. 
PSA.28.8	Ala kava neʼmoʼa lokiyaʼapimo maiʼneno uveli lakino ateʼniya Kalaisi vekamo agufamo alino katino ateʼnigenoʼaeʼmo afaʼa maiʼniye. 
PSA.28.9	Gotiyo, huʼna, Vayakamo apakufamo alika katika apateteka alika auleka apato. Sipisipileʼmo yagaino apateʼniya vekamo sipisipiʼaleʼmo yagaiʼniya kava huka sipisipikaleʼmo yagaika apateteka muki afinaʼmo alagepa huka yagaika apateme apateme uka maiyo.
PSA.29.2	Anonaʼalefeʼmo Ala kava neʼmo agiʼaleʼmo ha le konali agiʼaleʼmo alita asaga hiyo. Ala kava neʼmoʼa alagepa aulagamo neʼageya kavaʼmo aote alagepa kavaʼmo alita vaigekana hutetapa Ala kava nefekeʼmo mono hiyo. 
PSA.29.3	Ala kava neʼmoʼa ge nehigenoʼaeʼmo agemoʼmo solovala aniʼmo agotofuleʼmo aino atagu nefae. Ha le konali Goti agemoʼmo hakalu hakalu huge muki solovala haopalegamo hakalu hakalu huge nehiye. 
PSA.29.4	Ala kava neʼmo agemo lokiyaʼageʼmo neʼaiye. Ala kava neʼmo agemoʼmo alagi hogote kini vekamo agegana huno haneʼniye. 
PSA.29.5	Ala kava neʼmoʼa agemo neʼaigenoʼaeʼmo Lemanoni kotega Sita yosamo U yosagana huno aeno apalo neʼatiye. 
PSA.29.6	Gotiʼa Lemanoni avemoʼmo pulumakamogi apanaʼaumogimo aeʼa hailo hailo nehaya agufa kavaʼmo hisiyafeʼmo alino he tino neʼate. Agaemo Hemoni avemoʼmo ve pulumaka aikelimogimo aeʼa hailo nehaya agufa kavaʼmo hisiyafeʼmo alino he tino neʼate. 
PSA.29.7	Ala kava neʼmoʼa agemo neʼaigenoʼaeʼmo hiyapatiʼmo aeno ha nele. 
PSA.29.8	Agemo neʼaigenoʼaeʼmo kaʼme kotegamo alino atete huno neʼate. Ala kava neʼmoʼa Kenesi koʼmo alino atete huno neʼate. 
PSA.29.9	Ala kava neʼmoʼa agemo neʼaigenoʼaeʼmo afela afu anagaʼmo apanaʼaumo alino ha maleno neʼapate. Agemo neʼaigenoʼaeʼmo muki yosamo haitaʼamo alino hakeno neʼatale. Muki vayaʼmo Ala kava neʼmo alopa mono nopiʼmo maiʼnaya vayaʼmogimo huʼapaeʼmo, Ha le konali Gotiʼae, huʼa agiʼaleʼmo aliʼa asaga nehae. 
PSA.29.10	Ala kava neʼmoʼa vayaʼaiteʼmo yagaino neʼapateya siyaʼaleʼmo fai maiʼneno aniʼmo neheya kavateʼmo yagaiʼniye. Ala kava neʼmo kini vekamogeno fai maiʼneno yagaino hano osuno yagaige yagaige huno maigiye. 
PSA.29.11	Ala kava neʼmoʼa vayaʼamo lokiyaʼamo apamino. Ala kava neʼmoʼa vayaʼamo alino auleno apateno.
PSA.30.2	O Ala kava neʼmo Gotiʼnimogae, huʼna, Nagaemo kagaefeʼmo keya aeʼnogeka nahamaeʼnane. 
PSA.30.3	O Ala kava nene, huʼna, Kagaemo nagaemo ofalisuvafeʼmo alagi naha maeʼnane. Nagaemo faliʼnaya vayaʼmo uʼa lamiʼnaya kelifiʼmo uʼna olamisuvafeʼmo lokiya vaika nateʼnane. 
PSA.30.4	Lapaote vayaʼmogitapae, huʼna, Ala kava nefeʼmo yokemo hutapa agiʼaleʼmo alitapa asaga hiyo. Lapakaemo aote agiʼalefeʼmo lapakesamo afiʼnetapaeʼmo lapaoke heyo. 
PSA.30.5	Agaemo aise aise afinaʼmo aipamo neleyaʼmonanafa fikumo hapa maeno neʼapamiya vayaʼmogi maige maige huʼa maigae. Lagaemo haniʼilagamo aviʼyaʼmo hugunaʼmonanafa neteʼmo lamogaga aigune.
PSA.30.7	O Ala kava nene, huʼna, Fikumo nahamaeka namiʼnanageʼna alagi alagepa huʼna maiʼnovaʼmonanafa kaugosafiʼmo okagesuvafeʼmo aika ati kaeʼnanageno naipamoʼmo kana huʼniye.
PSA.30.9	Nagaemo faliteʼna kelifiʼmo uʼna lamisuvaʼmoʼmo haiya kava huka kaha maesiya yaʼmo aligane. Kasalisiya nagufamoʼmo kagikaleʼmo alino asaga hisifiye. Faliʼnaya vayaʼmogimo alagepa kavakalefeʼmo aeʼa hakalo huʼa hapa paisafiye. 
PSA.30.10	Ala kava nene, huʼna, Geʼnimo afiyo. Kahau huka nato. Naha mao.
PSA.30.12	Ani kavaʼmo huʼnanaʼmofeʼmo nagaemo afaʼa oʼmaiʼna yokemo huʼna kagikaleʼmo aliʼna asaga huguve. O Ala kava neʼmo Gotiʼnimogae, huʼna, Muki afinaʼmo kahaoke hegauve, huno huʼniye.
PSA.31.2	Kagetafo huka afiteka malage huka hosu kavategatiʼmo navalelika eno. Vayaʼmogimo yafa kapiʼmo alagepa huʼa neʼmaiya kava huʼna alopa yafaʼnimo maiʼnegeʼnao kagaepiʼmo alagepa huʼna maiguve. 
PSA.31.3	Kagaemo alopa yafaʼnimo maige avaʼe noʼnimo maige huʼnanaʼmofeʼmo kagikalefeʼmo hogoteteka uka navalelika uvo. 
PSA.31.4	Kagaemo lokiyaʼnimo maiʼnanaʼmofeʼmo fala kiʼa maleʼnaya umenifatiʼmo hatu maeka nato. 
PSA.31.5	Nagaemo nauneʼnameʼmo aliʼna kayapiʼmo kamiʼnove. O Ala kava neʼmo lama geʼageʼmo nehana Gotiʼnimogae, huʼna, Miya faika nateteka navalelika uʼnane.
PSA.31.7	Kagaemo muki afinaʼmo oʼnataleka nagaefeʼmo kahau kayamopafiʼmo kahauʼniya kavakalefeʼmo namogagamo neʼauve. Kagaemo aliʼnova kana kavaʼmo ageteka nagaeteʼmo afole aiʼniya hanagekayaʼmo afiteka ageʼnane. 
PSA.31.8	Kagaemo kame vayaʼnimogi apaiyafiʼmo alika oʼnateʼnananafa navalelika uka alagepa koteʼmo nateʼnane.
PSA.31.10	Muki afinaʼmo naipamoʼmo kana nehigeno nainaga nefaiye. Lusi kana yaʼmo aliʼnovaʼmofeʼmo lokiyaʼnimo hano huʼniye. 
PSA.31.11	Muki kame vayaʼnimogi apakameʼyamo namiʼnageʼapaeʼmo nahaopaleʼmo maiʼnaya vayaʼmogimo magoʼe huʼa apakameʼyamo namiʼnae. Nao vayaʼmogi aliʼa afepiʼmo neʼnatae. Kateʼmo neʼvaya vayaʼmogi nageteʼa apaune nehae. 
PSA.31.12	Faliʼnaya vayaʼaifeʼmo apake kaniʼniya kava huʼa nagaefeʼmo apakesamo oʼafiʼa apake kaniʼniye. Atupa neʼyakana huʼna maiʼnove. 
PSA.31.13	Muki vayaʼmogimo huʼa faipa huʼa nateʼnageʼna afiʼnove. Lusi kava huno koli kavaʼmo faino vego huno nateʼniye. Apakaemo kamitimo namagisayafeʼmo vegemo nehae.
PSA.31.15	Muki afinaʼmo nagaeteʼmo afole neʼaiya kavaʼmo kaiyafiʼmo haneʼniye. Kame vayaʼnimogi apayapatiʼmo navalelika uvo. Nagaefeʼmo apaini huʼa neʼnataya vayaʼai apayapatiʼmo nagufamo alika katika nato. 
PSA.31.16	Kagaemo aliʼyakamo neʼaliya vekamo fikumo ha maeka amiyo. Kagaemo kahau huka neʼnatana kavatetiʼmo nagufamo alika katika nato. 
PSA.31.17	O Ala kava nene, huʼna, Nagaemo kagaefeʼmo keya aeʼnovaʼmofeʼmo navagage hisiyafeʼmo oʼnato. Kagaemo hosu vayaʼmo apatenageno apavagage hino. Kagaemo apatenageʼa kanolufiʼmo afaʼa maiyo. 
PSA.31.18	Fatago vayaʼaifeʼmo aigofe himuʼnamu gemo nehaya geʼapimo alika hano huka apatalo.
PSA.31.20	Vayaʼmogimo apakaetegamo hosu kavaʼmo hisayafeʼmo vege nehayaʼmonanafa oʼageʼnaya kahaopalegamo alika fala kika apategane. Hosu gemoʼmo alino afepiʼmo oʼapatesiyafeʼmo alagepa huka yagaika apategane.
PSA.31.22	Nagaemo lusi kava huʼna koli nehuʼnaeʼmo, Ago naha faino nataleʼniye, huʼna huʼnovaʼmonanafa kagaefeʼmo naha mao, naha mao, huʼna keya aeʼnogeka ago afiʼnane. 
PSA.31.23	Lapaote vayaʼamogitapae, huʼna, Ala kava nefeʼmo lapau lapayamopafiʼmo lapaino. Ala kava neʼmoʼa alagepa huʼa akame nehaya vayaʼaiteʼmo yagaino neʼapateyanageʼa alagepa huʼa maige maige huʼa maigae. Agaemo himuʼnamu vayaʼmogi hosu kavaʼmo anonaʼapilefeʼmo apamigiye. 
PSA.31.24	Muki Ala kava nefeʼmo lapakesamo afita fatago hutetapa afole aisiya kavafeʼmo lapamogaga neʼaiya vayaʼmogitapae, huʼna, koli osutapa lokiya vaitapa maiyo. Agaemo lokiya vaino lapategaiyanagi.
PSA.32.2	Gotiʼa hosu kavaʼapimo haneʼniye, huno nosigeʼa humi nami kavaʼmo osuʼnaya vayaʼmo aulena vayaʼmo maiʼnae. 
PSA.32.3	Nagaemo hosu kavaʼnieʼmo aeʼna hakalo osuʼneʼnaeʼmo aviʼyaʼmo huge huge huʼna maiʼnogeno lokiyaʼnimo ago hano huʼniye. 
PSA.32.4	Ani kava huʼna maiʼnogekaeʼmo felugaʼe haniʼilagaʼeʼmo kana yaʼmo alika namiʼnanagenoʼaeʼmo amuko nehiya afinaʼmo aniʼmo leno nelaneya kava huno lokiyaʼnimo ago hano huʼniye. 
PSA.32.5	Ani afinaʼmo hosu kavaʼnieʼmo aeʼna hakalo huʼna kaha paiʼnova afinaʼmo hosu kavaʼnimo aeʼna ati okaeʼnove. Nagaemo, keʼaepa gekamo ago amagiʼna ataleʼnova kavaʼnieʼmo Ala kava neʼmogaeʼmo aeʼna hakalo huʼna kaha paiguve, huʼna huʼnogekaeʼmo hosu kavaʼnimo ago alika ataleʼnane.
PSA.32.7	Kagaepiʼmo eʼna fala kiʼnisugekaeʼmo hanageke yaʼmo oʼalisuvafeʼmo yagaika nategane. Kagaemo nagufamo alika katika natesana yokemo nehisugekaeʼmo faika vego huka yagaika nategane.
PSA.32.8	Gotiʼa hunoʼaeʼmo, nagaemo visana kaʼmo alagepa huʼna aliʼna kaya maleteʼnaeʼmo kave liguve, huno huʼniye. Naulagaletiʼmo visana kaʼmo kave liguve. 
PSA.32.9	Hosimogi apakesamo oʼafiʼnageʼa vayaʼmogigeʼmo geʼapimo afisayafeʼmo apavayafiʼmo aenimo ateteʼa nofi aeteʼa yagaiʼa apateʼneʼa aliʼa api aiʼa neʼapatae. Hosigana hutapa oʼmaiyo. 
PSA.32.10	Hosu vayaʼmo lusi kava huʼa kana yaʼmo aligayaʼmonanafa Ala kava nefeʼmo aliʼa amufa amiʼnaya vayaʼaifeʼmo hau huno neʼapateya kavaʼamoʼmo yagaino vego huno apategaiye. 
PSA.32.11	Alagepa vayaʼmogitapae, huʼna, Ala kava nefekeʼmo lapamogaga aitetapa amuse hiyo. Geʼamo akame nehaya vayaʼmogitapae, huʼna, lapamogaga aitetapa alopa gefatiʼmo hiyo.
PSA.34.2	Agiʼaleʼmo aliʼna asaga huʼna atesugeʼapaeʼmo apakufamo aliʼa afepi neʼataya vayaʼmogi afiteʼapaeʼmo apamogaga aigae. 
PSA.34.3	Nagaegiʼeʼmo magokepi hutaeʼmo, Ala kava neʼmo ala agi vekamo maiʼniye, huta higetao. Agiʼaleʼmo magokepi alita asaga higetao. 
PSA.34.4	Koli huʼna maiʼneʼnaeʼmo naha maesiyafeʼmo kahauya huʼna nunumuʼmo huʼnogeno afitenoʼaeʼmo naha maeʼnigeʼna koli osuʼna afaʼa maiʼnove. 
PSA.34.5	Vayaʼmogimo ageteʼapaeʼmo amuse huʼnayaʼmofeʼmo ani kava hutapa agegenoʼao lapaipamoʼmo kana osino. 
PSA.34.6	Nagaemo lokiya vekamo oʼmaiʼnovaʼmofeʼmo agaefekeʼmo keya aeʼna ge huʼnogeno Ala kava neʼmoʼa afiʼniye. Afitenoʼaeʼmo muki hanageke yapatiʼmo nagufamo alino katino nateʼniye. 
PSA.34.7	Ala kava neʼmo enisole vekaʼamoʼmo Ala kava nefeʼmo koli nehaya vayaʼaiteʼmo yagaino vego huno apateteno apakufamo alino katino neʼapate. 
PSA.34.8	Ala kava neʼmo kanale vekamo maiʼniye hutapa agesayafeʼmo ageyo. Ala kava nepiʼmo fala kiʼa neʼmaiya vayaʼmo aulena vayaʼmo maiʼnae. 
PSA.34.9	Lapaote vayaʼmo maiʼnayanagi Ala kava nefeʼmo koli hutetapa akame hiyo. Koli huteʼa akame nehaya vayaʼmogimo kafu osugae. 
PSA.34.10	Laiyoni anaʼaumogi apaka neteyaʼmonanafa Ala kava neʼmo agesayafeʼmo kahauya nehaya vayaʼmogimo muki alagepa yaʼmo aliteʼapaeʼmo kafu nosae.
PSA.34.11	Mafaʼne anagaʼmogitapamo eta geʼnimo afiyo. Ala kava nefekeʼmo koli hutetapa akame hisaya kavaʼmo aliʼna lapaya malegauvanagi eyo. 
PSA.34.12	Alagepa hutapa yatala afinaʼmo maiʼnetapa lapamogaga aisayafeʼmo lapauʼnifiye. 
PSA.34.13	Inagi lapauʼnisiyana hosu gemo osuge aigofe gemo osuge hisayafeʼmo alagepa huta yagaitapa lapateyo. 
PSA.34.14	Hosu kavategatiʼmo maitapa halove hutapa eta alagepa kavakeʼmo hiyo. Kaveta osutapa alagepa hutapa magokepi lokaeta maisayafeʼmo kahauya huta agetetapa vegala aeyo.
PSA.34.15	Ala kava neʼmoʼa alagepa kavaʼmo nehaya vayaʼaiteʼmo yagaino apateʼneno aukaya huʼa ge nehaya geʼapimo neʼafiye. 
PSA.34.16	Neʼafiyaʼmonanafa hosu kavaʼmo nehaya vayaʼaifeʼmo kame huno apateʼnigeʼa faliʼnagenoʼaeʼmo ago apake nekaniye. 
PSA.34.17	Fatago vayaʼmogimo keya aeʼa ge nehageno afitenoʼaeʼmo muki hanageke yapatiʼmo apakufamo alino katino neʼapate. 
PSA.34.18	Ala kava neʼmoʼa hosu kavaʼapieʼmo apaipamoʼmo kana nehiya vayaʼai hapaopaleʼmo maiʼnenoʼaeʼmo yulagefa neʼaiya vayaʼai apakufamo alino katino neʼapate.
PSA.34.19	Alagepa vayaʼmogimo lusi hanageke yaʼmo neʼaliyaʼmonanafa Ala kava neʼmoʼa muki hanageke yapatiʼmo apakufamo alino katino neʼapate. 
PSA.34.20	Ala kava neʼmoʼa kanale vekaleʼmo alagepa huno yagaino ateʼnigeno magoke ayamufamo lo oʼaeʼniye. 
PSA.34.21	Hosu vayaʼmo hosu kavaʼapimoʼmo apamagisigeʼa faligae. Alagepa kavaʼmo nehaya vayaʼaifeʼmo apaini nehaya vayaʼaina kayoʼmo apamigiye. 
PSA.34.22	Ala kava neʼmoʼa aliʼyaʼamo neʼaliya vayaʼai apakupi mafaʼnemo miya faino alino katino neʼapate. Agaefeʼmo aliʼa amufa amiʼnaya vayapatiʼmo magoke vekaeʼmo, hosu vekamo maiʼnane, huno huteno alagi alino hafaino oʼatalegaiye.
PSA.36.2	Ala vayaʼmo maiʼnone, huʼa nehayaʼmofeʼmo Gotiʼa hosu kavatimo oʼagege hosu kavaʼmo nehae, huno osuge nehiye, huʼa apakesamo neʼafiye. 
PSA.36.3	Hosu gemo huge aigofe gemo huge huʼa neʼmaiye. Afiteʼa ageʼnaya kavaʼe alagepa kavaʼapiʼeʼmo ataleʼa afaʼa neʼmaiye. 
PSA.36.4	Hipaʼapileʼmo havaeʼa maiʼneʼapaeʼmo hosu kavaʼmo hisayafekeʼmo apakesamo neʼafiye. Muki nehaya kavaʼapimo hosu kavaʼageʼmo haneʼnigeʼapaeʼmo muki hosu kavaʼapieʼmo, haʼao, alagi oʼnahaiye, huʼa nosae.
PSA.36.5	Ala kava nene, huʼna, olataleka lagaefeʼmo kahau huka nelatana kavakamoʼmo lusi yatala yaʼmo kokuʼnapiʼmo uno nehaiya agufa yatala yakana huno haneʼniye. Ani kavaʼmo huguve, huka nehana gekamo alagi amagika oʼataleka akame huka nehana kavakamoʼmo ina kava huno hiyateʼmo uno nehaiya agufa yakana huno haneʼniye. 
PSA.36.6	Alagepa kavakamoʼmo avegana huno lusi yaʼmo haneʼniye. Alagepa huka alika fako huka neʼapatana kavakamoʼmo solovala aniʼmo vasilonagana huno haneʼniye. Ala kava nene, huʼna, vayatenagi afulenagi yagagafalenagi huka yagaika neʼapatanageʼa afaʼa neʼmaiye.
PSA.36.8	Lusi neʼyaʼmo lamiʼnanageta neʼnonagenoʼaeʼmo lamu nepae. Lamiʼnanagetaeʼmo lamogaga aisunafeʼmo alopa anipatiʼmo aniʼmo neʼnone. 
PSA.36.9	Maige maige huta maisuna kavaʼmo aepa vekamo maiʼnane. Ha le yakamoʼmo aeno ha nelegetaeʼmo ha le yakamo ageta alagepa huta neʼagone. 
PSA.36.10	Kageʼnaya vayaʼmo oʼapataleka magoʼe huka kahau kayamopafiʼmo kahaino. Api kavaʼmo nehaya vayaʼaitegamo alagepa kavaʼmo huvo. 
PSA.36.11	Himuʼnamuʼmo nehaya vayaʼmo nagaetegamo oʼmesayafeʼmo kateʼmo kaʼmo akani malo. Hosu vayaʼmogimo aliʼa nahafaiʼa oʼnatalesayafeʼmo naha mao.
PSA.36.12	Ageyo, huʼna, Gotiʼa hosu vayaʼmo apamagiʼnigeʼa mopafiʼmo asagauʼa aiteʼa havaeʼa maiʼnae. Halate he otigae.
PSA.37.2	Kahaumo malage huno leno falu neteya kava huʼa malage huʼa falu tegae. Aise yosamo neʼvaiya kava huʼa vaigae. 
PSA.37.3	Ala kava nefekeʼmo alita amufa amitetapa alagepa kavaʼmo higenoʼao lapa maesigetapa ma mopafiʼmo alagepa hutapa maigayanagi. 
PSA.37.4	Ala kava nefekeʼmo amuse hutapa ategenoʼao lapaipafiʼmo lapauʼnisiya yaʼmo lapamino. 
PSA.37.5	Lapakaemo lapakesamo afitapaeʼmo lagaetegamo na agufa kavaʼmo afole aigifi, hutapa lapakesamo afisaya kavafeʼmo Ala kava nefeʼmo alitapa amufa amigenoʼa lapa maeno. 
PSA.37.6	Lapa maesigenoʼaeʼmo alagepa kavatapimo yegekana huno aeno ha legaiye. Ani kava huno fatago kavatapimo vayaʼai apaulagaleʼmo alino afole aino ategaiye. 
PSA.37.7	Ala kava neʼmo aulagaleʼmo afaʼa maiʼnetapaeʼmo agava huta maige maige hutapa maiyo. Hosu kavaʼmo huteʼa alagepa huʼa neʼmaiya kavafeʼmo lapakesa alaʼamo afitetapa lapausoli osiyo.
PSA.37.9	Hosu kavaʼmo nehaya vayaʼmo kayoʼmo apamisigeʼa faligayaʼmonanafa Ala kava nefeʼmo agava neʼmaiya vayaʼmogimo ma mopamo aligae. 
PSA.37.10	Aise afinaʼmo utesigeʼa hosu vayaʼmo alagi afela hesagetapaeʼmo maiʼnaya kotegamo uta kahauya hutapa oʼapakegae. 
PSA.37.11	Oʼapakegayaʼmonanafa falu fala apaipa vayaʼmogimo ma mopamo aliteʼa alagepa huʼa magokepi lokaeʼa maiʼneʼa apamogaga aiʼa maigae.
PSA.37.12	Hosu vayaʼmogimo fatago vayaʼaitegamo hosu kavaʼmo hisayafeʼmo ina kava hugune, ma kava hugune, huʼa huteʼa maiʼneʼapaeʼmo hosu apaugosamo kaliteʼa maku make huʼa neʼapatae. 
PSA.37.13	Ala kava neʼmoʼa alino apagoʼya lagauno apatalesiya afinafeʼmo afaʼa apakeno maiʼniyaʼmofeʼmo apakaefeʼmo kigi huno neʼapate. 
PSA.37.14	Hosu vayaʼmogi hosu yaʼmo neʼaliya vayaʼe ina agufa vayaʼeʼmo afaʼa apateʼneʼa api kavaʼmo nehaya vayaʼmo naipeletiʼmo apaisayafeʼmo asagige atiletiʼmo hapaesayafeʼmo atimo alige huʼnae. 
PSA.37.15	Naipeʼapimoʼmo apakaiʼapi apaipafiʼmo aesigenoʼaeʼmo atiʼapimo lo aegaiye.
PSA.37.17	Na kava higenoʼaeʼmo ago aeno agaseʼniye. Ala kava neʼmoʼa hosu vayaʼai himamuʼapimo alino hano huno atalegaiyaʼmonanafa fatago vayaʼaiteʼmo alagepa huno yagaino neʼapateyaʼmofeʼmae. 
PSA.37.18	Ala kava neʼmoʼa fatago vayaʼmo alagepa huʼa maigae, huno apakeʼniye. Hetamaʼapimo afaʼa hanege hanege huno hanegaiye. 
PSA.37.19	Hanageke yaʼmo afole aisiya afinaʼmo hosu hanageke yaʼmo oʼalige kafu hisaya afinaʼmo kafu osuge huteʼa alagepa huʼa maigae. 
PSA.37.20	Maigayaʼmonanafa hosu vayaʼmo faligae. Kahaumo ausegana huʼa maige halinagana huʼa maige huʼnayaʼmofeʼmo alagi afela hegae.
PSA.37.22	Ala kava neʼmoʼa alino auleno neʼapateya vayaʼmogimo ma mopamo alitesagenoʼaeʼmo lifana huno neʼapateya vayaʼmo alagi afela hegae.
PSA.37.23	Ala kava neʼmoʼa alagepa vayaʼmogi hisaya kavaʼmo aepa vekamo maiʼnenoʼaeʼmo ani kavaʼmo ago hu maleʼniye. Ani kava huno nehaya kavaʼapimo agetenoʼaeʼmo amuse huno neʼapate. 
PSA.37.24	Apakaemo asagauʼa neʼaigenoʼaeʼmo Ala kava neʼmoʼa apayateʼmo alino he tino neʼapateyaʼmofeʼmo alagi asagauʼa oʼaigae.
PSA.37.25	Nagaemo yatala afinaʼmo maime maime eʼna hemenimo ago kosuna leʼnovaʼmonanafa Ala kava neʼmoʼa fatago vayaʼamo apataleno uʼniya kavaʼamo oʼagege mafaʼneʼapimogi neʼyafeʼmo aukaya huʼnaya kavaʼmo oʼagege huʼnove. 
PSA.37.26	Fatago vayaʼmogimo muki afinaʼmo hapau huʼa apateteʼa magoʼe yaʼmo apamiteʼa anonaʼapilefeʼmo neʼapamiye. Ala kava neʼmoʼa mafaʼneʼapimo fiku hapa maeno neʼapamiye.
PSA.37.27	Hosu kavaʼmo ataletetapa alagepa kavakeʼmo hiyo alagi maige maige hutapa maigayanagi. 
PSA.37.28	Ala kava neʼmoʼa alagepa kavafekeʼmo hauʼniyanageno aote vayaʼamo alagi apataleno oʼugiye. Yagaino apatesigeʼa hano osuʼa maige maige huʼa maigayaʼmonanafa hosu vayaʼai mafaʼneʼapimo alino hapa faino apatalegaiye. 
PSA.37.29	Fatago vayaʼmo mago mopamo apamisigeʼa aliteʼa ani mopaleʼmo maige maige huʼa alagi maigae.
PSA.37.31	Goti keʼaepa geʼamo apaipafiʼmo haneʼniyanageʼa afaʼa aeʼa halu oʼvalegae. 
PSA.37.32	Hosu vayaʼmogimo fatago vayaʼmo apamagisayafeʼmo aulu hapaeʼa neʼapakae. 
PSA.37.33	Ala kava neʼmoʼa hosu vayaʼai apayapiʼmo apavaleno oʼapamino hapa maesigeʼa hosu vayaʼmogimo agoti huʼa apateteʼapaeʼmo hosu vayane, huʼa osugae.
PSA.37.35	Ageʼnovana hosu vekamoʼa lokiya vaino yagaino apateno maiʼnenoʼaeʼmo mago yatala yosagana huno haino apakaseno maiʼniye. 
PSA.37.36	Maiʼniyaʼmonanafa henagaʼamo uʼna ageʼnovana oʼmaiʼnigeʼna ageʼnove. Kahauya huʼnovana oʼageʼnove. 
PSA.37.37	Lapakaemo alagepa vayaʼmo aulu hapaetapa apaketetapaeʼmo fatago vayaʼmo apaketapa maiyo. Kanaʼapimo hano hisigeʼapaeʼmo alagepa huʼa maigayaʼmonanafa 
PSA.37.38	gemo amagiʼa neʼatalaya vayaʼmo alagi alino hano huno apatalegaiye.
PSA.37.40	Apakaemo Ala kava nefekeʼmo aliʼa amufa neʼamiyaʼmofeʼmo hatu maeno apateteno hosu vayaʼai apayapatiʼmo apavalelineno apakufamo alino katino neʼapate.
PSA.38.2	Kevekaletiʼmo nahaeʼnanageno eno nagufafiʼmo haniʼnigekaeʼmo kayatetiʼmo namagiʼnane. 
PSA.38.3	Kaipamo leka nateʼnanaʼmofeʼmo nagufamoʼmo alagi kanale nosiye. Hosu kavaʼmo huʼnovaʼmofeʼmo nayamufamoʼmo alagi lokiya noʼvaiye. 
PSA.38.4	Hosu kavaʼnimoʼmo anikana huno nagenopaleʼmo aeno nati kaeʼnigeʼnaeʼmo lusi kana yaʼmo aliʼnovaʼmofeʼmo aeno nagaseʼniye.
PSA.38.5	Negi kavaʼmo huʼnovaʼmofeʼmo namuʼmo naleteno kolaʼe oʼeʼmo huʼnigeno atu neʼaiye. 
PSA.38.6	Nagufamoʼmo kanaʼageʼmo nahauʼnigeʼna muki afinaʼmo ape huʼnageʼmo maiʼneʼnaeʼmo yulagefa aiʼna neʼmauve. 
PSA.38.7	Amukomo nahauʼnigeʼna faligefeʼmo nehuve. 
PSA.38.8	Lusi kava huno alagaʼmo nahaeʼnigeno lokiyaʼnimo alagi ohaneʼniye. Naipamoʼmo kanale osuʼnigeʼna kagegage nehuve. 
PSA.38.9	Ala kava nene, huʼna, na agufa naipamo nekalufi huka ago nageʼnanageʼnaeʼmo kagegage nehuʼna yulagefa neʼaugeka afiʼnane. 
PSA.38.10	Lutunopaʼnifatiʼmo fako pako nehigenoʼaeʼmo lokiyaʼnimo alagi ohaneʼniye. Naulagafatiʼmo haniʼageʼmo huʼniye. 
PSA.38.11	Lusi kaitaʼmo nahauʼnigeʼapaeʼmo nao vayaʼe nafaluʼnimogiʼeʼmo nagaetegamo oʼmeʼnae. Afamo anagaʼnimogiʼeʼmo nataleʼuʼa afagiʼaleʼmo maiʼnae. 
PSA.38.12	Namagisayafeʼmo nehaya vayaʼmogimo aneʼaimo hanagi maleʼnae. Namagisayafeʼmo nehaya vayaʼmogimo nagaetegamo hisaya kavafeʼmo muki afinaʼmo apakesa afifi huʼa maiʼneʼa namagisaya kafeʼmo kahauya huʼa agesayafeʼmo nehae.
PSA.38.13	Nehayaʼmonanafa agesamo akaniʼnigeno gemo noʼafiya vekagana huʼna maiʼneʼna gemo noʼafuve. Negi vekamoʼmo age noʼaiya vekagana huʼna neʼmauve. 
PSA.38.14	He, gemo nehaya gemo noʼafiya vekagana huʼna maiʼneʼnaeʼmo gemo nohapauve. 
PSA.38.15	Ala kava nene, huʼna, kagava neʼmauve. Ala kava neʼnimo Gotiʼnimogae, huʼna, geʼnimo afiteka naha maegane. 
PSA.38.16	Hanageke yaʼmo aliʼnova kavafeʼmo fiku yanageʼa apamogaga aigae. Aeʼna halu vale lamiʼna asagauʼna aisugeʼapaeʼmo fiku yanageʼa ago aeta agaseʼnone, huʼa hugae. 
PSA.38.17	Asagauʼna aigefeʼmo nehugenoʼaeʼmo muki afinaʼmo nagafu nekiye. 
PSA.38.18	Hosu kavaʼnieʼmo nahau huteʼnaeʼmo aeʼna hakalo nehuve. 
PSA.38.19	Apakaetegamo hosu kavaʼmo osuʼnogeʼa afaʼa neʼmaiya kame vayaʼnimogiʼeʼmo lokiya vayaʼageʼmo maiʼnae. Asole vayaʼmogimo nagaefeʼmo fikumo apaini nehae. 
PSA.38.20	Nagaemo alagepa kateʼmo visuvafeʼmo nehuvaʼmofeʼmo kame huʼa nateteʼa alagepa kavaʼnimo anonaʼnilefeʼmo nagaetegamo hosu kavaʼmo nehae.
PSA.38.22	Ala kava neʼnimogae, huʼna, nagufamo alika katika neʼnatana vekaʼnimogamae, huʼna, malage hukeka naha mao.
PSA.40.2	Agaemo alagi hosu ive kelifatiʼmo nayate alino heno navayu hulineno haineno yafateʼmo nateteno alagepa kateʼmo visuvafeʼmo alino lokiya vaino nateʼniye. 
PSA.40.3	Saufa yokemo alino naya maleʼnigeʼna Goti agiʼaleʼmo aliʼna asaga huteʼna ani yokemo nehuve. Asole vayaʼmogimo nageteʼapaeʼmo koli huteʼa Ala kava nefeʼmo aliʼa amufa amiteʼapaeʼmo, laha maegaiye, huʼa hugae.
PSA.40.5	O Ala kava neʼnimo Gotiʼnimogae, huʼna, lagaetegamo alu kava alu kavaʼmo huka aliʼyaʼmo aliteka laha maeʼnane. Lagaefeʼmo kagesa afifi huka neʼmaine. Lagaemo lekana opaisuna agufa kavaʼmo huka lagaefeʼmo kagesamo neʼafine. Nagaemo muki huʼnana kavakaʼe kagesamo neʼafina kavakaleʼefeʼmo alagi alagepa huʼna aeʼna hakalo huʼna hapa opaiguve.
PSA.40.7	Namiʼnanageʼnaeʼmo, Nago, huʼna, nagaemo neʼove. Goti mukufiʼmo nava gemo haneʼniye. 
PSA.40.8	O Gotiʼnimogae, huʼna, keʼaepa gekamo naipafiʼmo haneʼniye. Kagaemo huvo, huka naha paiʼnana gekamo akame hisuvafeʼmo amuse huteʼna namogaga neʼauve. 
PSA.40.9	Nagaemo asole vayaʼmo eʼa aliʼa anupa huʼa maiʼnaya yateʼmo fatago kavakaeʼmo alagepa faigoko gekamo aeʼna hakalo huʼna hapa paiʼnove. Ago nageʼnanana afaʼa oʼmaiʼna gekamo aeʼna hakalo huʼna hapa nepauve. 
PSA.40.10	Nagaemo fatago kavakamo naipafiʼmo aeʼna ati kaeʼna oʼmaleʼnofa nagaemo, geʼamo alagi amagino oʼataleno akame huno apakufamo alino katino neʼapate, huʼna aeʼna hakalo huʼna hapa paiʼnove. Nagaemo asole vayaʼmo eʼa aliʼa anupa huʼa maiʼnaya vayaʼaifeʼmo kahau kayamopafiʼmo nekahaiya kavakaʼe alagi lama gekaʼeʼmo aeʼna ati okaeʼna aeʼna hakalo huʼna hapa paiʼnove.
PSA.40.11	Ala kava nene, huʼna, oʼnataleka kahau huka nato. Nagaefeʼmo kahau kayamopafiʼmo kahauʼninageka lama gekamo akame hugeʼnao muki afinaʼmo afaʼa maino. 
PSA.40.12	Lekana opaisuna agufa hanageke yaʼmoʼmo nagufaleʼmo faino vego huno nateʼniye. Hosu kavaʼnimoʼa natafauʼniyanageʼna afaʼa aliʼna maku huʼna okagegauve. Nayokaʼmo asole yaʼmo haneʼniya kava huno hosu kavaʼnimo magoʼe huno haneʼniyaʼmofeʼmo naipamoʼmo lokiya oʼvaiʼnigeno lokiyaʼnimo alagi ohaneʼniye. 
PSA.40.13	Ala kava nene, huʼna, kahauʼnisigeka nagufamo alika katika nato. Ala kava nene, huʼna, malage huka naha mao. 
PSA.40.14	Kagaemo naha maegeʼapao kamitimo namagisayafeʼmo nehaya vayaʼmo apavagage hisigeʼa negi nagi hiyo. Hosu yaʼmo namisayafeʼmo nehaya vayaʼmo apakamelegatiʼmo asagauʼa aiʼa heleve hisageno apakiʼapimo asagauno aino. 
PSA.40.15	Kigi huʼa nateteʼa nagaefeʼmo, vaehae, vaehae, huʼa nehaya vayaʼmo apavagage yaʼmo alika apamigeʼa hapau aiyo.
PSA.40.16	Hapau aigayaʼmonanafa kagaefeʼmo kahauya huliʼa neʼaya vayaʼmogimo apamogaga aiteʼa kagaefeʼmo amuse hiyo. Apakufamo alika katika neʼapatana kavafeʼmo hapauʼnisiya vayaʼmogimo, Ala kava neʼmo ala agiʼamo amiyo, huʼa hiyo. 
PSA.40.17	Inagi nagaemo afa vekamo maiʼneʼna kafu huʼna maiʼnovaʼmonanafa Ala kava neʼmoʼa nagaefeʼmo agesamo neʼafiye. O Gotiyo, huʼna, naha maeka nagufamo alika katika neʼnatana vekaʼnimogae, huʼna, afaʼa oʼmaika malage huka naha mao.
PSA.41.2	Ala kava neʼmoʼa hapa maesigeʼapaeʼmo ofaliʼa afaʼa maigae. Ma mopafiʼmo maiʼneʼapaeʼmo aulena vayaʼmo maigae. Ala kava neʼmoʼa kame vayaʼai apayapiʼmo apavaleno oʼapamigiye. 
PSA.41.3	Ala kava neʼmoʼa kaita hapaisigenoʼaeʼmo lokiya vaino apateteno alino hapageno apategaiye. 
PSA.41.4	Nagaemo ina gemo huʼnaeʼmo, Ala kava nene, huʼna, kahau huka nato Nagaemo kagategamo hosu kavaʼmo huʼnovaʼmofeʼmo nagupi mafaʼnemo alika hageka ato. 
PSA.41.5	Kame vayaʼnimogimo nagaefeʼmo hosu apaipamo kaliʼa nateteʼa nagaemo falisugeʼa vayaʼmogi nagaefeʼmo apake kaniʼa atalesayafeʼmo hapauʼnigeʼapaeʼmo, Hainu afinaʼmo falisigeno agiʼamo hano hisigeʼa agaefeʼmo alagi apake kanigiye, huʼa nehae. 
PSA.41.6	Apakaemo nagesayafeʼmo eʼnisayaʼmoʼmo apaipafatiʼmo ge osuʼa apavayaʼaletikeʼmo ge nehae. Huʼa faipa huʼa natesaya gemo apaipafiʼmo aliʼa anupa hu maleʼnae. Apakaemo nataleʼuʼa muki vayaʼaifeʼmo hapa nepaiye. 
PSA.41.7	Apakaemo nagaefeʼmo apaini huteʼa kaitaʼnieʼmo sumi gefatiʼmo hapa paite hapa paite huʼnae. Aliʼa hosu huʼa natesayafeʼmo huʼapaeʼmo, “Ani kavaʼmo hugune, huʼa apakesamo neʼafiye.” 
PSA.41.8	Apakaemo ina gemo huʼapaeʼmo, Falisiya hosu kaitaʼmo hauʼniyanageno halate he otigiye, huʼa nehae. 
PSA.41.9	Mago nao vekaeʼmo aliʼna amufa amiʼnova vekamoʼeʼmo kame vekaʼnimo hamaleʼniye. Magokepiʼmo lokaeno neʼyaʼmo neʼnoʼaʼmonanafa aigofe nao vekamo hamaleʼniye. 
PSA.41.10	Ala kava nene, huʼna, ani kavaʼmo huʼniyaʼmonanafa kagaemo kahau huka nateteka alika he tika nategeʼna ani vayaʼmogi kavaʼapimo anonaʼapilefeʼmo nagaemo aeʼna atagaina huʼna hino. 
PSA.41.11	Kame vayaʼnimogi aeʼa oʼnagaseʼnayaʼmofeʼmo ago ageʼnovana kagaemo amuse huka neʼnatane. 
PSA.41.12	Nagaiʼnieʼmo huʼnaeʼmo, Nagaemo lama ge kavaʼmo nehuvaʼmofeʼmo kagaemo natafauʼnanageʼna asagauʼna oʼaiʼnove. Kagaemo nagaemo kagaeʼeʼmo magokepi lokaeʼna maisuvafeʼmo navaleʼnane. 
PSA.41.13	Ala kava neʼmo Isaleli vayaʼai Gotiʼapimoʼmo akeyaʼvilagamo maige hemenimo maige muki afinaʼaeʼmo maige huno aulena Gotiʼa maino.
PSA.42.1	Afela afu anagaʼmogimo anifeʼmo nehapaigeʼapaeʼmo anitegamo neʼvaya kava huʼna Gotiyo, huʼna, kagaefeʼmo neʼnahaiye. 
PSA.42.2	Afaʼa neʼmaina Gotigae, huʼna, anifeʼmo neʼnahaiya kava huno nagupi mafaʼnemoʼmo kagaefeʼmo hauʼniye. Hainu afinaʼmo uʼna kaulagaleʼmo mono huguve. 
PSA.42.3	Apakaemo huʼa faipa huʼa nateteʼapaeʼmo Gotikamoʼmo haiyate maiʼniye, huʼa hute hute huʼnageʼnaeʼmo felugaʼe haniʼilagaʼeʼmo neʼyaʼmo oʼneʼna aviʼyaʼmo huge huge huʼna neʼmauve. 
PSA.42.4	Nagaemo huʼnova kavafeʼmo nagesamo afiteʼna naipafiʼmo haneʼniya kavaʼaʼnimo aeʼna hakalo huʼna kaha nepauve. Hogoteta nagaeʼeʼmo magokepi lokaeta neʼutaeʼmo mono yokemo huge Goti agiʼaleʼmo alita asaga huge hulita Goti mono notegamo uʼnone. Mukiʼamogitamo mono hisunafeʼmo aote afinaʼmo hu maleʼnone. 
PSA.42.5	Nagupi mafaʼneyo, huʼna, na kava higenoʼaeʼmo kaipamoʼmo kana nehiye. Na kava higekaeʼmo kagesa alaʼamo neʼafine. Nagupi mafaʼneyo, huʼna, Gotiʼa naha maesiyafeʼmo agava maiʼneka kavayagunagu nehugeʼnao halate naha neʼmaeya vekaʼnimo Gotiʼnimo agiʼaleʼmo aliʼna asaga huguve. 
PSA.42.6+PSA.42.7	Naipamoʼmo lusi kava huno kana nehiyaʼmofeʼmo agaefeʼmo halate nagesamo afiguve. Aniʼmo Hemoni avefatiʼe Misa avefatiʼeʼmo emineno alopa Yoneni anipiʼmo lamino haʼyamo asagauno neʼaigenoʼaeʼmo alopa agemo neʼaiya kava huno alopa hanageke yaʼmoʼa nagufaleʼmo nati kaeʼniye. 
PSA.42.8	Nati kaeʼniyaʼmonanafa Ala kava neʼmoʼa aipamo falu huʼniya kavaʼaʼe hau ayamopafiʼmo hauʼniya kavaʼaʼeʼmo felugamo alino nave lisigeʼnaeʼmo haniʼilagamo yokemo huge afaʼa maisuva yaʼmo namiʼniya Gotifeʼmo nunumuʼmo huge huʼna maiguve. 
PSA.42.9	Nagaemo Gotiʼa yafaʼnigana vekaeʼmo huʼnaeʼmo, na kava higeka alagi nataleteka nagaefeʼmo kagesamo noʼafine. Na kava higeka kame vayaʼnimo apakeka apataleʼnanageʼa hosu yaʼmo neʼnamigeno nagafu nekiye. 
PSA.42.10	Geʼapiletiʼmo keveletiʼmo neʼnahaya kava huʼa Gotikamoʼmo haiyateʼmo maiʼniye, huʼa huteʼa huʼa faipa huʼa neʼnatae.
PSA.42.11	Nagaemo na kava higeʼnaeʼmo naipamoʼmo kana nehiye. Na kava higeʼnaeʼmo nagesa alaʼamo neʼafuve. Nagupi mafaʼneyo, huʼna, Gotiʼa naha maesiyafeʼmo agava maiʼneka kavayagunagu nehugeʼnao halate naha neʼmaeya vekaʼnimo Gotiʼnimo agiʼaleʼmo aliʼna asaga huguve.
PSA.45.1	Alagepa gemoʼmo naipafiʼmo havai teteno aino vali nelamigeʼnaeʼmo kini vekaekeʼmo ava gemo nehuve. Alagepa huno avoʼmo nekaeya vekamoʼmo avoʼmo kaesiyafeʼmo avo kayoʼmo aliteno alo huno neʼmaiya kava huʼna navayafatiʼmo gemo hisuvafeʼmo alo huʼna maiʼnove.
PSA.45.3	Lokiya vekae, huʼna, kagaemo ha le konali yakaʼe ala kagikaleʼefeʼmo hapau aiteʼa amuse huʼa nekataya vekamo maiʼnananagi naipekamo alika mapalukafiʼmo anoʼafiʼmo faika falu kaeteka uka kamemo huvo. 
PSA.45.4	Kagaemo ala kagikamo alika apavelitekaeʼmo lama gekamogi yagu yaga kavakamogi fatago kavakamogi huka ha maeka alika afole aika ato. Alika afole aika atesanafeʼmo hosileʼmo fai maiʼneka uka kamemo huka aeka apakaso. Lokiyakaletiʼmo kame huteka hapau aisaya agufa kavaʼmo hugane. 
PSA.45.5	Kevekamo lusi kava huno akoʼya huʼniya kevemo haneʼniyanageka kame vayakamogi apaipafiʼmo nehapanageʼapaeʼmo kaiyafiʼmo asagauʼa neʼaiye.
PSA.45.7	Kagaemo alagepa kavafeʼmo lusi kava huno kahauʼnigeno hosu kavafeʼmo kaini huʼnane. Ani kavaʼmo nehanaʼmofeʼmo Gotiʼa Gotikamoʼmo uvelimo lakino katetenoʼaeʼmo lekana paino kateʼniyanageka alagepa huka kamogaga aika maisanafeʼmo magoʼe huno kamiʼnigeka kafalukamogimo aeka apakaseka alagepa huka maiʼnane, huno ha paiʼniye. 
PSA.45.8	Alagepa atumo neʼaiya yaʼmo agiʼamo meyagi alosigi kasiyagi huno kukenakaleʼmo haneʼnigeno alagepa atumo neʼaiye. Alagepa noʼmo kini vekamo nopiʼmo konali aliʼa ateʼnaya nopiʼmo yokemo huʼnagekaeʼmo kamogaga aiteka emikeʼnane. 
PSA.45.9	Ala apaki aʼne anagakamogiʼeʼmo kini vayaʼai aʼmafaʼneʼapimo maiʼnae. Akamoʼmo hogote goli yafatetiʼmo alo huʼnaya konalimo aliteno lamaga kahaopaleʼmo he tino maiʼniye.
PSA.45.12	Taiya taonifiʼmo maiʼnaya vayaʼmo malaga vayaʼmogimo fiku kaha maeʼa kamigae. Kagemi yaʼapiʼe vayaʼmo hapa maesanafeʼmo kagaetegamo ugae.
PSA.45.13	Kini vekamo aʼmafaʼneʼamoʼmo agupiʼmo aeto agufa kanale alagepa yaʼmo haneʼnigeno goli nofitetiʼmo alo huʼnaya kukenamo alino vaiʼniye. 
PSA.45.14	Konali kukenamo vaitesigeʼapaeʼmo kini vekalegamo avaleliʼa ugae. Afaluʼamogimo veʼeʼmo magokepi lokaeʼa ohavaeʼnaya aʼmafaʼne anagaʼmogi akame huʼa visageʼa kagaetegamo apavaleliʼa ugae. 
PSA.45.15	Uʼapaeʼmo apamogaga aiteʼa kini vekamo noʼafiʼmo apavaleliʼa uʼa haigae.
PSA.45.16	Kagaemo asole mafaʼnemo alika apatesanageʼa kaginago vayaʼai apaimuʼyaleʼmo maigae. Kagaemo muki ma mopafi vayaʼaiteʼmo yagaiʼa apatesaya vayaʼmo lekana paika apategane. 
PSA.45.17	Nagaemo ala kagikamo kamisugeʼa henagaʼamo afole aisaya vayaʼmogimo kagaefeʼmo apake okaniʼa ala kagikamo kamigae. Muki vayaʼmogimo muki afinaʼaeʼmo kagikaleʼmo aliʼa asaga huge huge huʼa maigae.
PSA.46.1	Uta fala kita neʼmauna kotimo Gotiʼmae. Lokiyatimo Gotiʼmae. Hanageke yaʼmo afole neʼaisigenoʼaeʼmo laha maesiyafeʼmo lahaopaleʼmo alo huno maiʼniye. 
PSA.46.2+PSA.46.3	Ani kava huno maiʼniyaʼmofeʼmo imima alige avemo aino nakupaeno emineno solovala anipiʼmo asagauno aisigeno solovala aniʼmo aino holakau holakau hisigeno alopa agemo aige avemoʼa kanage huge nehisigetaeʼmo koli osugune.
PSA.46.5	Gotiʼa ani taonifiʼmo maiʼniyanageno ani taonimo afaʼa hanegaiye. Gotiʼa kotilamisiyapiʼmo eno taonifiʼmo maiʼnisaya vayaʼmo hapa maegaiye. 
PSA.46.6	Alu nofi vayaʼe alu nofi vayaʼeʼmo apayamukiki huʼa kame huteʼapaeʼmo yagaiʼa neʼapataya vayaʼe vayaʼapiʼeʼmo alagi asagauʼa aiʼnae. Gotiʼa alopa gefatiʼmo ge nehigenoʼaeʼmo lokiyaʼapimo alagi hano huʼniye. 
PSA.46.7	Ala kava neʼmoʼa asole vayaʼaiteʼmo yagaino neʼapateya vekamoʼmo lagaeʼeʼmo magokepi lokaeno maiʼniye. Yekopu Gotiʼamoʼmo uta fala kita neʼmauna kotigana huno maiʼniye.
PSA.46.8	Eta Ala kava neʼmo aliʼyaʼamo ageyo. Mopafiʼmo nokoʼmo aeno halagape vaiʼniye. 
PSA.46.9	Agaemo muki ma mopafiʼmo kamemo nehaya kavaʼmo alino hano huno neʼatale. Agaemo ati keveʼapimo alino lo aeno ataleteno alini uʼa kame nehaya talalaʼapimo alino atafiʼmo nekae. 
PSA.46.10	Gotiʼa hunoʼaeʼmo, muki kavaʼamo ataletapa afaʼa maiʼnetapaeʼmo, Gotigamo maiʼnane, hutapa nageyo, huno nehiye. Nagaemo muki alu nofi vaya alu nofi vayaʼaitegatiʼmo ala nagiʼnimo aliguve. Muki ma mopafiʼmo maiʼnaya vayaʼaitegatiʼmo ala nagiʼnimo aliguve, huno huʼniye. 
PSA.46.11	Ala kava neʼmoʼa asole vayaʼaiteʼmo yagaino neʼapateya vekamoʼmo lagaeʼeʼmo magokepi lokaeno maiʼniye. Yekopu Gotiʼamoʼmo afaʼa uta fala kita neʼmauna kotigana huno maiʼniye.
PSA.47.2	Ala kava neʼmo hogote anaga vekamo maiʼniyanagi agaefeʼmo koli hiyo. Agaemo ala kini vekamoʼmo muki ma mopafi vayaʼaiteʼmo yagaino neʼapate. 
PSA.47.3	Agaemo laha maesigeta muki alu nofi vayaʼeʼmo kamemo huta aeta apaka seteta apakaeteʼmo yagaigune. 
PSA.47.4	Agaemo afaʼa maisuna mopamo lekana paino lamisigeta hau ayamopafiʼmo hauʼniya vayaʼmogitamo ani mopaleʼmo maiʼnetaeʼmo ala lagitimo aligune.
PSA.47.6	Lapakaemo Goti agiʼaleʼmo alita asaga hutapa yokemo hiyo. Ala kini vekatimo agiʼaleʼmo alita asaga hutapa yokemo hiyo. He, agiʼaleʼmo alita asaga hutapa yokemo hiyo. 
PSA.47.7	Gotiʼa kini vekamo maiʼneno muki ma mopafi vayaʼaiteʼmo neʼyagaiyaʼmofeʼmo ala agiʼamo amitetapa Samu yokemo hiyo.
PSA.47.9	Muki vayaʼmogi kini vayaʼapimo eʼa aliʼa anupa huʼnae. Emalehamu Gotiʼamo vayaʼamo eʼa aliʼa anupa huʼa maiʼnae. Gotiʼmo muki ami vayaʼmo aeno apaka seʼniyaʼmofeʼmo alagi hogote kini vekamo maiʼniye.
PSA.48.1	Ala kava neʼmoʼa ala agiʼamo aliʼniye. Lagaemo alino aote maleʼniya aveleʼmo eta haiteta Gotitimo taoniʼafiʼmo uta haita agiʼaleʼmo alita asaga huta ategetao. 
PSA.48.2	Ani avemo Saiyoni avemo kanale yatala avemo haneʼniye. Muki ma mopafi maiʼnaya vayaʼmogimo ani aveeʼmo apamogaga neʼaiye. Hoga haopalega haneʼnigeno Ala kini vekamo taoniʼamo ani aveleʼmo haneʼniye. 
PSA.48.3	Gotiʼa ani taonifiʼmo maiʼneno taonifiʼmo neʼmaiya vayaʼmo hapa neʼmae.
PSA.48.4	Afiyo, huʼna, kini vayaʼmogimo Saiyoni taonifiʼmo kame hisayafeʼmo aliʼa anupa huʼa maiʼneʼa taoni haopaleʼmo eʼnae. 
PSA.48.5	Apakaemo ageteʼapaeʼmo hapau aiʼnae. Apakaemo koli huteʼa malage huʼa ataleʼa uʼnae. 
PSA.48.6	Eʼa apamoʼya aiʼa maiʼnae. Aʼnemogimo mafaʼnemo aliʼa apatesayafeʼmo apakafu nekiya kava huno apakafu kiʼniye. 
PSA.48.7	Kagaemo yegemo haine neʼeya kotegatiʼmo alopa yasimo aliyo, huka huʼnanageno aliteno Tasisi vayaʼai alopa sipiʼapimo aeno atagiʼniye.
PSA.48.8	Gotiʼa akeyaʼvilagamo ani agufa kavaʼmo huʼniya ava gemo afiteta Gotitimoʼmo taoniʼafiʼmo ageʼnone. Ala kava neʼmoʼa asole vayaʼaiteʼmo yagaino neʼapateya vekamoʼmo taoniʼafiʼmo lokiya kavaʼamo huʼnigeta ageʼnone. Gotiʼa taoniʼamo alino lokiya vaino atesigeno muki afinaʼmo afaʼa hanege hanege huno hanegaiye.
PSA.48.9	O Gotiyo, huta, Lagaemo mono nokafiʼmo maiʼnetaeʼmo lagaefeʼmo kahau kayamopafiʼmo kahauge kahauge huno neʼmaiya kavafeʼmo lagesamo afiʼnone. 
PSA.48.10	O Gotiyo, huta, Ala kagikamo haneʼniyaʼmofeʼmo muki ma mopafi vayaʼmogimo ala kagikamo nekamiye. Lamaga kayatetiʼmo fatago kavaʼmo nehane. 
PSA.48.11	Kagaemo alagepa huka alika fako nehanaʼmofeʼmo Saiyoni aveleʼmo maiʼnaya vayanagi Yuta nofi vayaʼai aʼmafaʼne anagaʼapigi huʼa apamogaga aigae.
PSA.48.12	Saiyoni avefiʼmo umenitata nehutapa taonile yafa lafi kegiʼyaleʼmo faita vego huʼnetapa kegiʼyaleʼmo haneʼniya yatala nofeʼmo lekana paiyo. 
PSA.48.13	Lapakaemo afole aisaya vayaʼaifeʼmo hapa paisayafeʼmo taonileʼmo lokiya yafa lafi kegiʼyaeʼmo lapakesamo afiyo. Lapakaemo taonifiʼmo lokiya nofeʼmo lapakesa afifi hutapa maiyo. 
PSA.48.14	Ani Gotiʼa muki afinaʼaeʼmo Gotitimoʼmo maige maige huno maigiye. Agaemo uno hogoteteno visuna kaʼmo alino lave lime lime neʼvisigeta faligune.
PSA.49.1	Muki vayaʼmogitapae, huʼna, afiyo. Muki ma mopafiʼmo maiʼnaya vayaʼmogitapamo mani gemo afiyo. 
PSA.49.2	Ala apaki vayanagi apaki ohaneʼnisiya vayanagi kagemi yatapiʼe vayanagi kagemi yatapimo ohaneʼniya vayanagi hutapa afiyo. 
PSA.49.3	Nagaemo naipafiʼmo nagesa afifi huʼna afiteʼnaeʼmo agegauve. Navayafatiʼmo alagepa gemo lapa paisugetapa afitetapaeʼmo agegae. 
PSA.49.4	Gotiʼa aeno kalafefa gefatiʼmo hisigeʼna afisuvafeʼmo maiʼneʼna afiguve. Nagaemo ani gemo alino fala ki maleʼniya gemo aeʼna hakalo huʼna lapa paiguve.
PSA.49.5	Hosu vayaʼmogimo faiʼa vego huʼa nateʼneʼa namagisayafeʼmo nehisageʼnaeʼmo koli osuguve. 
PSA.49.6	Apakaemo kagemi yaʼapieʼmo aliʼa amufa amige alopa kagemi yatimo haneʼniye, huʼa huge nehaya vayaʼmogimo 
PSA.49.7	konagaʼapimo falisaya kavategatiʼmo afaʼa miya faiʼa oʼapategae. Konagaʼapimogimo alagepa huʼa afaʼa maisayafeʼmo Gotiʼa monimo amiteʼa miya faiʼa oʼapategae. 
PSA.49.8+PSA.49.9	Apakupi mafaʼnemo miya faisaya yaʼmo alopa monileʼyaʼmo aeno agaseʼniya yaʼmo haneʼniyaʼmofeʼmae. Apakaemo kelifiʼmo uʼa lamiʼa oʼmaiʼa muki afinaʼmo afaʼa maige maige huʼa maisayafeʼmo afaʼa miya faita apategaune, huʼa hugayana uʼa haiʼa metalegae.
PSA.49.10	Apakaemo ago apakeʼnayana ageteʼa afiʼnaya vayaʼmo ago nefaliya kava huʼa muki vayaʼmo oʼafiʼnaya vayaʼe negi vayaʼeʼmo faliʼapaeʼmo kagemi yaʼapimo ataleʼa faliʼnageʼapaeʼmo alu vayaʼmogi neʼaliye. 
PSA.49.11	Apakaemo apaipafiʼmo, notimo muki afinaʼmo afaʼa hanesigeno neʼmauna kotimo afaʼa hanege hanege huno hanegaiye, huʼa apakesamo neʼafiye. Mopaʼapileʼmo apakiʼapimo neʼatayaʼmonanafa 
PSA.49.12	ala apaki vayaʼmo afu anagaʼmo afaʼa oʼmaiʼa nefaliya agufa afugana huʼa maiʼnae.
PSA.49.14	Sipisipimo faliʼnaya kava huʼa nefaligeʼa kanolufiʼmo kiʼa neʼapatae. Sipisipileʼmo yagaiʼnaya kava huno falisaya kavaʼmoʼa yagaino apategaiye. Lama ge vayaʼmogimo kotilamisiyapiʼmo yagaiʼa apategae. Kanolufiʼmo koʼapimo haneʼniyanageno alagepa apakufaʼe konali yaʼapiʼeʼmo kasaligiyaʼmonanafa 
PSA.49.15	Gotiʼa kanolumo lokiyaʼafatiʼmo nagupi mafaʼnemo miya faino navalegaiye.
PSA.49.16	Mago vekamoʼmo alopa kagemi yaʼamo haneʼnisigeʼapaeʼmo afamo anagaʼamogi ala apakimo alisagetapaeʼmo koli osiyo. 
PSA.49.17	Falisiya afinaʼmo kagemi yaʼamo alinino oʼugiye. Muki konali yaʼamoʼmo agaeʼeʼmo magokepi lokaeno uno olamigiye. 
PSA.49.18	Afaʼa maiʼnenoʼaeʼmo agaiʼamo alino auleno neʼate, huno nehiye. He, lapakaitapimo alagepa hutapa lapa maesageʼapaeʼmo vayaʼmogimo ala lapakitapimo lapamigae. 
PSA.49.19	Ani vekamoʼmo aginago vayaʼmo maiʼnaya kotegamo uno lamino hanipiʼmo maiʼnenoʼaeʼmo ha le yaʼmo oʼagegaiye. 
PSA.49.20	Ala apakimo aliteʼa alagepa huʼa ageteʼa oʼafiʼnisaya vayaʼmo faliʼnaya agufa afugana huʼa maiʼnae.
PSA.50.2	Gotiʼa Saiyoni taonimo hogote konali taonifatiʼmo aeno ha legaiye. 
PSA.50.3	Gotitimoʼa eminenoʼaeʼmo ge osuno afaʼa oʼmaigiye. Atamo lelino uno hogotetesigeno eminegaiye. Alopa yasimo alige ko aige hulino haopaʼaleʼmo egaiye.
PSA.50.5	Ina ge huno hapa paigiye. Lapakaemo uta naote vayaʼnimo apavaleliteta nagaeteʼmo alita anupa huta apateyo. Sipisipimo amagiʼa ofalinimo namiʼnaya kavatetiʼmo nagaeʼeʼmo kotalakemo hu maleʼnaya vayaʼnimo apavaleta alita anupa huta apateyo. 
PSA.50.6	Kokuʼnapiʼmo maiʼnaya vayaʼmogimo huʼapaeʼmo, alagi fatago vekamo maiʼniye. Agaiʼageʼmo alino fako huno apategaiye, huʼa hugae.
PSA.50.7	O vayaʼnimogitapae, huʼna, afiyo. Nagaemo gemo hugesuve. O Isaleli vayaʼmogitapae, huʼna, Nagaemo agoti huʼna lapategauve. Nagaiʼnigeʼmo alagi Gotiʼnamo maiʼnove. Gotitapimoʼnamo maiʼnove. 
PSA.50.8	Lapakaemo muki afinaʼmo naulagaleʼmo afumo amagitapa ofalinimo namige atafiʼmo kaege nehaya kavatapilefeʼmo agoti huʼna olapategauve. 
PSA.50.9	Nagaemo notapifiʼmo maiʼnaya pulumakamo apavaleliʼna oʼuguve. Kegiʼyafatiʼmo memetapimo apavaleliʼna oʼuguve. 
PSA.50.10	Haʼao, muki yahaofilaga maiʼnaya afu anagaʼmo nagaiʼni afumo maige tauseniʼa aveleʼmo maiʼnaya pulumaka anagaʼmo nagaiʼni pulumakamo maige huʼnayaʼmofeʼmae. 
PSA.50.11	Muki aveʼaleʼmo maiʼnaya nama anagaʼe muki kotega maiʼnaya afela afu anagaʼeʼmo nagaiʼni nama anagaʼe afu anagaʼeʼmo maiʼnae.
PSA.50.13	Nagaemo pulumakamo ameʼamo nesufiye. Mememo kolaʼamo nesufiye. 
PSA.50.14	Gotifekeʼmo hao ke hesaya agufa ofalinimo amiyo. Lapakaemo ani kavaʼmo hugune, hutapa ha paiʼnaya gemo akame hutapa ani agufa ofalinimo hogote vekamo anaga vekamo amiyo. 
PSA.50.15	Hanageke yaʼmo alisaya afinaʼmo nagaefekeʼmo ge higeʼnao alagepa huʼna lapa maesugetapa ala nagiʼnimo namigae.
PSA.50.17	Lapakaemo aliʼna lapaya malesuvafeʼmo alagi olapauʼniye. Geʼnimo alita lapakamelegamo yaga auta neʼatalae. 
PSA.50.18	Lapakaemo kumaya neʼaliya vayaʼmo apaketetapaeʼmo magoke lapaipa lapakesamo aliʼnae. Kumai kavaʼmo nehaya vayaʼai apafaluʼapimogitapamo maiʼnae. 
PSA.50.19	Muki afinaʼmo hosu gemo huge aigofe gemo huge hutapa maiʼnae. 
PSA.50.20	Itopaleʼmo maiʼnetapaeʼmo konagatapimogifeʼmo apakamelega gemo nehae. Lapakaemo itatapimogi mafaʼneʼapieʼmo huta faipa hutapa neʼapatae. 
PSA.50.21	Ani agufa kavaʼmo huʼnageʼnaeʼmo ge osuʼna afaʼa maiʼnove. Lapakaemo nagaefeʼmo, lagaekana huno maiʼniye, hutapa lapakesamo afiʼnayaʼmonanafa hosu kavaʼmo huʼnae, huʼna lapa paiguve. Nagaemo hosu kavatapimo lapaulagaleʼmo aliʼna kale kaeʼna lapave liguve.
PSA.50.22	Gotifeʼmo lapake kaniʼnisiya vayaʼmogitapae, huʼna, geʼnieʼmo lapakesa afifi hutapa maiyo. Fiku yanageʼna lahapaeʼna katali katalu hisugeʼapaeʼmo lapa maesaya vayaʼmo oʼmaigae. 
PSA.50.23	Nagaefeʼmo, alagepa kavaʼmo huʼniye, huʼa nehaya vayaʼmogimo ala nagiʼnimo neʼnamiye. Nehaya kavaʼapilefeʼmo apakesa afifi huʼa maiʼnisaya vayaʼmo Gotiʼa apakufamo alino katino neʼapateya kavaʼamo aliʼna apave liguve.
PSA.51.2	Muki hosu kavaʼnimo alagi aeka kalo paeka atalo. Hosu kavaʼnimo alika ataleteka alika alagepa huka nato. 
PSA.51.3	Nagaemo ina hosu kava huʼnove, ina hosu kava huʼnove, huʼna aeʼna hakalo nehuve. Nagaemo hosu kavaʼnimo ageʼnogenoʼaeʼmo muki afinaʼmo ani hosu kavaʼnimoʼmo naulagaleʼmo afole aiʼnigeʼna ageʼnove. 
PSA.51.4	Kagae kaulagaleʼmo hosu kavakeʼmo huʼna maiʼnove. Nagaemo hosu kavaʼmo huʼnovaʼmofeʼmo kagaemo fatago kavaʼmo huka agotimo huka nateʼnane. Kagaemo nagaefeʼmo fatago gemo hukaeʼmo, hosu kavaʼmo huʼnane, huka huʼnane. 
PSA.51.5	Vae, huʼna, itaʼnimoʼmo nagae aipaguʼeʼmo aepa faiʼniya afinaʼmo hosu kavapiʼmo maiʼnove. Itaʼnimo aipafiʼmo maiʼneʼnaeʼmo hosu mafaʼnemo maiʼnove.
PSA.51.6	Vae, huʼna, lama ge kavaʼmo naipafiʼmo hanesiyafeʼmo kahauʼniyaʼmofeʼmo ageʼna aeto hisuvafeʼmo naipafiʼmo alika naya malegane. 
PSA.51.7	Aika fuli fuli huka faleka nategeʼnao yaveyave vekamo maino. Sese huka nategeʼnao yaveyave yafakana huʼna yaveyaveʼageʼmo huʼna magoʼe huʼna yaveyave vekamo maino. 
PSA.51.8	Falu fala gemo huka naha paigeʼnao namogaga aino. Nagupi mafaʼnemo aeka lata paiʼnanaʼmonanafa halate namogaga aiguve. 
PSA.51.9	Hosu kavaʼnimo oʼageka aika afe leka maiyo. Muki hosu kavaʼnimo aeka kalo paeka atalo.
PSA.51.11	Kagaetegatiʼmo alika naha faika oʼnataleka kaote Kaunekameʼmo nagaepatiʼmo oʼaliyo. 
PSA.51.12	Hogoteka nagufamo ago alika katika nateʼnanageʼnaeʼmo namogaga aiʼnovanagi halate namogaga aisuva kavaʼmo alika namiyo. Hatu maeno natesiya Kaunekametetiʼmo natafauka maiyo. 
PSA.51.13	Ani kava hisanageʼnaeʼmo gekamo amagiʼa neʼatalaya vayaʼaifeʼmo ina kavaʼmo huvo, huka nehana gekamo aliʼna apaya malesugeʼapaeʼmo aiʼa afe leʼa kagaetegamo egae.
PSA.51.14	O Gotiyo, huʼna, nagaemo mago vekamo kamitimo amagiʼnove. Ani hosu kavaʼnimo alika atalo. Alika atalesanageʼnaeʼmo, nagufamo ago alino katino nateʼniye, huʼna huteʼna yokemo huguve. 
PSA.51.15	Ala kava nene, huʼna, navayamo alika aka huka nategeʼnao kagikaleʼmo aliʼna asaga huʼna kateno. 
PSA.51.16	Nagaemo ofalinimo kamisuvafeʼmo kahauʼniyesinana kamuvesine. Nagaemo afumo amagiʼna atafiʼmo kaeʼna kamisuvana amuse osugane. 
PSA.51.17	Afu ofalinimo kamisuvafeʼmo okahauʼnifa hosu kavaʼnieʼmo naipamo kana hisiyafeʼmo kahauʼniye. O Gotiyo, huʼna, hosu kavaʼnieʼmo naipamo kana huge yulagefa aige hisuva kavafeʼmo kahauʼniye.
PSA.51.18	Saiyoni kotega vayaʼaifeʼmo kagesamo afiteka hapa mao. Yulusalemu taonifi yafa lafi kegiʼyamo halate hisayafeʼmo hapa mao. 
PSA.51.19	Ani kava hisanageʼapaeʼmo alagepa ofalinimo atafi nekaya ofalinimo kamisageka amuse huka apategane. Ani afinaʼmo ve pulumakamo amagiʼa hiʼyalamuteʼmo atafiʼmo kaeʼa kamigae.
PSA.53.2	Gotiʼa kokuʼnapatiʼmo apakenoʼaeʼmo, Mago ageteʼa afiʼnaya vayaʼmo maiʼnafi mago vayaʼmogi kahauya huʼa nagesayafeʼmo nehafi huno apakeʼniye. 
PSA.53.3	Apakeʼniyaʼmonanafa mukiʼamogimo alagepa kaʼmo ago ataleʼa magoke aiyaya huʼa hosu vayaʼmo maiʼnae. Alagepa kavaʼmo nehaya vayaʼmo alagiʼato oʼmaiʼnae. Magokeʼatomo alagi oʼmaiʼniye. 
PSA.53.4	Gotiʼa hunoʼaeʼmo, oʼafiʼneʼa hosu kavaʼmo nehaya vayaʼmo negi nagi vayaʼmo maiʼnafiye. Neʼyaʼmo neʼnaya kava huʼa vayaʼnimo apamagiʼa hano huʼa apataleteʼa Gotifeʼmo nunumuʼmo nosae, huno huʼniye. 
PSA.53.5	Hemenimo aiseʼamo koli nehayaʼmonanafa henagaʼamo lusi kava huʼa koli hugae. Gotiʼa hosu kavaʼmo nehaya vayaʼmo apamagisigeʼa falisagenoʼaeʼmo lokiyaʼapimo aino atagu faegaiye. Gotiʼa akameʼyamo apamiʼniyanageʼa alagi asagauʼa aigae. 
PSA.53.6	Nahauʼniyanageno mago vekamo Saiyoni kotegatiʼmo eno Isaleli vayaʼmo hapa maesigeʼa aeʼa apakasegae. Gotiʼa hapa maesigeʼapaeʼmo Isaleli vayaʼmo halate alagepa huʼa maiteʼa lusi kava huʼa apamogaga aigae.
PSA.54.2	O Gotiyo, huʼna, nunumu geʼnimo afiyo. Nunumuʼmo nehuvanagi kagetafo huʼneka afiyo. 
PSA.54.3	Alu nofi vayaʼmogimo he tiʼa namagigefeʼmo huʼnae. Apakaemo Gotifeʼmo koli osuge apakesamo oʼafige nehae. 
PSA.54.4	Apakaemo namagigefeʼmo apakesamo neʼafiyaʼmonanafa Gotiʼa naha maegaiye. Ala kava neʼmoʼa naha maesigeʼna alagepa huʼna afaʼa maiguve. 
PSA.54.5	Agaemo hosu kavaʼapimo anonaʼapilefeʼmo miyaʼapimo apamigiye. O Gotiyo, huʼna, fatago kavaʼmo nehanaʼmofeʼmo alika hano huka apatalo. 
PSA.54.6	Ala kava nene, huʼna, Nagaemo ofalinimo kamisuvafeʼmo lusi kava huno nahauʼniye. Kagaemo alagepa kavaʼmo nehanaʼmofeʼmo nagaemo alagi kahaoke hegauve. 
PSA.54.7	Kagaemo muki hanageke kavapatiʼmo nagufamo alika katika nateʼnane. Nagaemo ageʼnovana nahauʼniya kavaʼmo kame vayaʼnilegamo afole aiʼnigeʼna ageʼnove.
PSA.55.2	Kagaemo nunumuʼmo geʼnimo alagepa huka afiteka nagae geleʼmo aeka atagaina huvo. Aliʼnova kana yaʼmoʼa alino hosu huno nateʼnigeʼna alagepa huʼna oʼmaiʼnove. 
PSA.55.3	Kame vayaʼnimogimo lokiya gemo nehayaʼmofeʼmo koli huʼna maiʼnove. Hosu vayaʼmogimo hanageke yaʼmo neʼnamiye. Apakaemo nagaefeʼmo apaini nehagenoʼaeʼmo apaipamo leno neʼnate. 
PSA.55.4	Nagaemo apakaefeʼmo lusi kava huʼna koli huʼna maiʼneʼna falisuva kavafeʼmo nagesamo afiʼnogenoʼaeʼmo naipamoʼmo kana huʼniye. 
PSA.55.5	Koli nehugenoʼaeʼmo nagufamoʼmo lusi kava huno atete nehiye. Ani kavaʼmoʼa naipafiʼmo haneʼnigeʼna hosu kava huʼna aliʼna namalagiʼnove. 
PSA.55.6	Nagaemo mago namamo maiʼnovesinana haleliʼnuʼna mago maiʼna haga leʼna maisuva kofeʼmo kahauya huʼna mauvesine. 
PSA.55.7	Nagaemo alagi haleliʼnuʼna afagitegamo kaʼmo kotegamo uʼna mauvesine. 
PSA.55.8	Nagaemo malage huʼna haleliʼnuʼna lokiya yasiʼe alopa koʼeʼmo aisiya afinaʼmo mago fala kiʼna maisuva kofeʼmo kahauya huteʼna fala kiʼna mauvesine. 
PSA.55.9	Nagaemo vayaʼmogimo taonifiʼmo kame huge kaveta apamagige huʼa nehageʼna apakeʼnove. Alika hosu huka apato. Apatenegeʼa alu apake alu apakemo ika ika hiyo. 
PSA.55.10	Apakaemo felugaʼe haniʼilagaʼeʼmo taonile vego huʼnaya yafa kegiʼyaleʼmo umenitata nehae. Taonifiʼmo alopa hanageke kavaʼe hosu kavaʼapiʼeʼmo afole aiʼniye. 
PSA.55.11	Taonifiʼmo muki haopalegamo vayaʼmogimo aigofe gemo huge kumayaʼmo alige aliʼa afepiʼmo apatege kaveta huge huʼa nehae.
PSA.55.13	Haʼao, ani agufa vayaʼmogi nagaetegamo hosu kavaʼmo osuʼnayaʼmonanafa kagaikageʼmae. Hogoteka kagaemo navagi vekamo maige nao vekamo maige nafaluʼnimogamo maige huʼnane. 
PSA.55.14	Hogotetaʼa laʼagaemo magokepi alagepa hutaʼa kege huge asole vayaʼeʼmo magokepi Goti mono noʼafiʼmo uge huʼnoʼae.
PSA.55.16	Apakaetegamo ani kavaʼmo afole aigiyaʼmonanafa nagaemo Gotifeʼmo keya aesugeno agaemo Ala kava neʼmoʼa nagufamo alino katino nategaiye. 
PSA.55.17	Netepinagi alopa yegefinagi haniʼilagaʼenagi huʼna nagaemo nunumuʼmo huʼna alopa gefatiʼmo keya aesugeno afigiye. 
PSA.55.18	Asole vayaʼmogimo nagaeʼeʼmo kamemo huʼnayaʼmonanafa kamefatiʼmo nagufamo alino katino natesigeʼna alagepa huʼna afaʼa maiguve. 
PSA.55.19	Gotiʼa muki afinaʼmo kini vekamo maiʼniye. Agaemo akeyaʼvilagatiʼmo yagaime yagaime eno neʼyagaiya Gotiʼmo nunumuʼmo geʼnimo afiteno kame vayaʼnimogi alino hosu huno apategaiye. Apakaemo hosu kavaʼapimo oʼataleʼa maiʼnaya kava huʼapa maiʼneʼa Gotifeʼmo koli nosae. 
PSA.55.20	Ani nagae nao vekamoʼmo agaiʼa ao vayaʼeʼmo kamemo huʼniye. Agaemo lagaeʼeʼmo kotalakemo alagepa huta magokepiʼmo lokaeta maisuna polomasi hu maleʼniya gemo amagino ataleʼniye. 
PSA.55.21	Agaemo avayaletiʼmo haga gemo huʼniyaʼmonanafa aipafiʼmo agesamo afinoʼaeʼmo apakaeʼeʼmo kamemo huguve, huno agesamo afiʼniye. Geʼamoʼmo lagaemo laipamoʼmo falu hisigeta maisuna gemo laha paiʼniyaʼmonanafa ani gemoʼmo lusi kava huno aveʼmo neʼneya naipekana huno laisiyafeʼmo haneʼniye.
PSA.55.22	Kagaemo muki neʼalina kana yaʼmo Ala kava neteʼmo maleʼnegenoʼa agaemo aliteno. 
PSA.55.23	O Gotiyo, huʼna, Kagaemo alika apatalesanageʼa faligae. Kame nehaya vayaʼe aigofe gemo nehaya vayaʼeʼmo aupa afinaʼmo maiteʼa faligae. Faligayaʼmonanafa nagaemo aliʼna amufa kamiguve.
PSA.56.2	O hogote anaga Gotiyo, huʼna, Asole vayaʼmogimo kame huʼa neʼnatae. Netepatiʼmo uno haniʼilagamo aliʼa hosu huʼa nategae. 
PSA.56.3	Nagaemo haiya kanaleʼmo koli nehufi kagaefekeʼmo naha maegane, huʼna aliʼna amufa kamiguve. 
PSA.56.4	Nagaemo Gotiʼa hunoʼaeʼmo, lapa maegauve, huno huʼniya Gotifeʼmo ala agimo amiguve. Nagaemo Gotifeʼmo naha maegaiye, huʼna ago huʼnovanageʼna koli osuguve. Vayalafaʼmogimo nagaetegamo na agufa kavaʼmo afaʼa hugae.
PSA.56.6	Apakaemo magokepi aliʼa anupa huteʼa fala kiʼa maiʼneʼapaeʼmo muki nehuva kavaʼnileʼmo yagaiʼa maiʼnae. Kamitimo namagisayafeʼmo fala kiʼa maiʼnae. 
PSA.56.7	Hosu kavaʼmo nehaya kavatetiʼmo faiʼa kasalo paesafiye. O Gotiyo, huʼna, kaipamo leka apatetekaeʼmo alika afepiʼmo yaga auka apatalo.
PSA.56.9	Nagaemo kagaefeʼmo keya aeʼna ge hisuva afinaʼmo kame vayaʼnimo apaune hegae. Gotiʼa nagae aupaligamo maiʼniye, huʼna ago afiʼnove. 
PSA.56.10	Nagaemo Gotiʼa hunoʼaeʼmo, Kaha maegauve, huno huʼniya Gotina ala agiʼamo amiguve. Nagaemo Ala kava neʼmo polomasi geʼaeʼmo nagesamo afitenaʼaeʼmo agiʼaleʼmo aliʼna asaga huguve. 
PSA.56.11	Nagaemo Gotife aliʼna amufa amiʼnovaʼmofeʼmo koli osuguve. Vayalafaʼmogimo na agufa kavaʼmo hugae.
PSA.57.3	Agaemo kokuʼnapatiʼmo alino atesigeno emineno nagufamo alino katino nategaiye. Agaemo aliʼa afepiʼmo neʼnataya vayaʼmo alino afepiʼmo apategaiye. Gotiʼa hau huno natege geʼamo akame huge nehiya kavaʼamo alino nave ligiye. 
PSA.57.4	Nagupi mafaʼnemoʼmo laiyoni anagaʼmogi folagapiʼmo maiʼniye. Nagaemo ma mopafi vayaʼmo atagana huʼa maiʼnaya vayaʼai folagapiʼmo maiʼnove. Apaveʼmoʼa hayo kana huno hanege kevegana huno hanege huʼniye. Apavenafuʼnamo aveʼmo neʼneya naipegana huno haneʼniye. 
PSA.57.5	O Gotiyo, huʼna, vayaʼmogimo kagikaleʼmo aliʼa asaga hisageno alagi anagagemo uno haino. Ma mopafi muki haopalegamo ha le konali yakamoʼa aino atagu faino. 
PSA.57.6	Natafausayafeʼmo aneʼaimo hanagi maleʼnae. Lusi kana yaʼmo aliʼnove. Apakaemo nagaemo cvisuva kateʼmo kafi maleʼnaya kelifiʼmo apakaiʼapimo asagauʼa aiʼnae. 
PSA.57.7	O Gotiyo, huʼna, Nagaemo naipamo lokiya vaino he tino haneʼniye. Nagupi mafaʼnemoʼmo yokemo huno kagikaleʼmo alino asaga hugiye. 
PSA.57.8	Nagaemo yegemo auʼmo kaleʼniyapatiʼmo aliʼna he tiʼna ateteʼna gita amagige kuleleʼmo amagige huguve. 
PSA.57.9	O Ala kava nene, huʼna, alu nofi vaya alu nofi vayaʼmogi folagapatiʼmo kagaefeʼmo mono huguve. Nagaemo muki vayaʼmogi folagapatiʼmo yokemo huʼna kagikaleʼmo aliʼna asaga huguve. 
PSA.57.10	Kahau huka nelatana kavaʼmo atupaʼamoʼmo kokuʼnapiʼmo uno haino aeno aga seʼniye. Muki afinaʼmo gekamo akame nehana kavaʼmoʼa hiyateʼmo uno haiʼniye.
PSA.58.2	Haʼao, lapakaemo hosu kavakeʼmo hisayafeʼmo lapakesamo neʼafiye. Lapakaemo ma mopafi vayaʼmo alita hosu hutapa apatesayafeʼmo aliʼyaʼmo neʼaliye.
PSA.58.4	Apakaemo geʼapimo ina kava huno nagaloʼyavemo hosu malasinigana huno haneʼniye. Apakaemo nagaloʼyavemoʼmo agesamo akaniʼnigeno gemo oʼafisaya agufa kava huʼa apakesaleʼmo aliʼa neʼakaniye. 
PSA.58.5	Mago ageteno afiʼniya vekamoʼmo feliyopa hisiyana ani nagaloʼyavemo alino he tino atesiyana yokemo oʼafigiye. 
PSA.58.6	O Gotiyo, huʼna, Laiyoni afumoʼmo lusi kava huno kamemo nehiya agufa kava huʼa maiʼnayanagi apaveʼmo aika atafaika alagi aika akaika atalo. 
PSA.58.7	Aniʼmo nagu nagu huno uno lamino mopafiʼmo hano nehiya kava huʼa afela hesayafeʼmo alika apatalo. Apakaemo atiʼapimo yagaiteʼa haeʼa hatagaiyo. 
PSA.58.8	Apakaemo ina kava huʼa akapaluʼmo mopafiʼmo faliteno atumo neʼaiya kava huʼa hosugae. Apakaemo mafaʼnemo itaʼapimogi apaipafilagamo nefaliya agufa kava huʼa faliteʼa yegemo oʼagegae. 
PSA.58.9	Aufe nofiʼmo ata kaesigenoʼaeʼmo ataleʼmo haneʼniya samomo amuko osisiya afinaʼmo hogoteno lusi kava huno alopa yasimoʼmo malage huno muki yaʼmo alinino neʼviya kava huno Gotiʼa aipamo leno apatesiya kavatetiʼmo hosu vayaʼmo apavalelino ugiye. 
PSA.58.10	Gotiʼa hosu kavaʼmo anonaʼapilefeʼmo kayoʼmo apamisigeʼa fatago vayaʼmogi apaketeʼapaeʼmo apamogaga aigae. Apakaemo hosu vayaʼmogi kolaʼapiletiʼmo apaiyaleʼmo falegae. 
PSA.58.11	Vayaʼmogimo ina ge huʼapaeʼmo, Fatago vayaʼmogimo alagepa miyaʼapimo alagikeʼmo aligae. Gotiʼa ma mopafi vayaʼmo alagikeʼmo alino fako nehiye, huʼa hugae.
PSA.59.2	Kagaemo hosu kavaʼmo nehaya vayaʼai apayapatiʼmo hatu maeka nato. Kamitimo neʼapamagiya vayaʼaitegatiʼmo nagufamo alika katika nato. 
PSA.59.3	Apakaemo apako fala kiʼa maiʼneʼa kamitimo namagisageʼna falisuvafeʼmo nehae. Apakaemo hosu kame vayaʼmo aliʼa anupa huʼa maiʼneʼa nagaeʼeʼmo kamemo hisayafeʼmo nehae. O Ala kava nene, huʼna, Apakaemo hosu kava anonaʼnilefeʼmo nosafa nagaetegamo fikumo hosu kavaʼmo hisayafeʼmo nehae. 
PSA.59.4	Nagaemo apakaetegamo hosu kavaʼmo osuʼnovaʼmonanafa nagu nagu huʼa uʼa kamemo hisayafeʼmo alo nehae. 
PSA.59.5	O Ala kava nene, huʼna, he tika naha mao. Isaleli vayaʼmogi Gotiʼapimogae, huʼna, ani vayaʼaina apako. Kagaemo muki vayaʼai Gotiʼapimogae, huʼna, He tika muki nofi vayaʼe nofi vayaʼeʼmo kayoʼmo apamiyo. Hosu kavaʼmo nehaya vayaʼaifeʼmo kahau huka oʼapato. 
PSA.59.6	Haniʼilagaʼe haniʼilagaʼeʼmo apakaemo noʼapilegamo aiʼa atagineʼa eʼa taonileʼmo vego huʼa umenitata nehuʼapaeʼmo kala anagagana huʼa keya neʼae. 
PSA.59.7	Geʼapimoʼmo aveʼmo neʼneya naipegana huno haneʼniye. Apakaemo faipa huʼa apatege apamagigune, huʼa huge nehae. Apakaemo huʼapaeʼmo, Ina lagimo getimo afigae, huʼa nehae. 
PSA.59.8	Nehayaʼmonanafa Ala kava nene, huʼna, kagaemo kigi huka neʼapatane. Kagaemo, afa gemo nehae, huka nehane. 
PSA.59.9	Kagaemo lokiyaʼnimae huʼna, Nagaemo kagikaleʼmo aliʼna asaga huʼna yokemo huguve. O Gotiyo, huʼna, kagaemo alagepa huka yagaika natesanageʼna alagepa huʼna maiguve. 
PSA.59.10	Gotiʼnimoʼmo nagaefeʼmo hauʼniyanageno eno naha maegaiye. Gotiʼa kame vayaʼniʼeʼmo kamemo huteno aeno apaka sesiya kavaʼmo alino nave lisigeʼna agegauve. 
PSA.59.11	O Ala kava nene, huʼna, kagaemo halegutimo maiʼnane. Kamitimo oʼapamagiyo. Fiku yanageʼa vayaʼnimogi lokiya kavakaeʼmo apake kaniʼa atalegae. Himamukaletiʼmo kame vayakamogi alika hapa faika apatalo. 
PSA.59.12	Apavayaletiʼmo hosu gemo nehayaʼmofeʼmo apakiʼapileʼmo aliʼa asaga hisagekaeʼmo apata fauvo. Lifana gemo huge kasu ge huge nehayaʼmofeʼmae. 
PSA.59.13	Kagaemo apakaefeʼmo kaipamo leka neʼapatakaeʼmo kamitimo apamagiyo. Alagi alika hano huka apato. Ani kavaʼmo hisanageʼa muki vayaʼmogi agegayana Gotiʼa Isaleli kotegamo yagaino neʼapate, huʼa agegae. Gotiʼa muki mopafi vayaʼaiteʼmo yagaino neʼapate, huʼa agegae. 
PSA.59.14	Haniʼilagaʼe haniʼilagaʼeʼmo apakaemo noʼapilegamo aiʼa atagineʼa eʼa taonileʼmo vego huʼa umenitata nehuʼapaeʼmo kala anagakana huʼa keya neʼae. 
PSA.59.15	Apakaemo neʼyafeʼmo kahauya huliʼa uʼeʼa nehuʼapaeʼmo apamu osuʼnigeʼapaeʼmo kala anagagana huʼa lusi kava huʼa keya neʼae. 
PSA.59.16	Keya neʼaeyaʼmonanafa nagaemo lokiyakalefeʼmo yokemo huguve. Muki neteʼae nateʼaeʼmo alopa gefatiʼmo kagaemo nagaefeʼmo kahauʼniya kavafeʼmo oʼatalesana kavafeʼmo yokemo huguve. Alu kana ya alu kana yaʼmoʼa nagaeteʼmo afole aiʼnigekaeʼmo kagaemo alagepa huka yagaika nateteka lokiya noʼnigana huka maiʼnanageʼna kagaepiʼmo alagepa huʼna maiʼnove. 
PSA.59.17	O lokiyaʼnimae, huʼna, Nagaemo kagikaleʼmo aliʼna asaga huʼna yokemo huguve. Kagaemo alagepa huka yagaika natesanageʼna alagepa huʼna maiguve.
PSA.60.2	Imimaʼmo neʼaliya kava huka mopaleʼmo alika atete huka ateʼnanageno mopamo aeno apalotiʼniye. Mopamoʼmo atete nehisigenoʼaeʼmo asagauno aigiyanagi alika lokiya vaika ato. 
PSA.60.3	Kagaemo vayakamo lusi kana yaʼmo apamiʼnane. Lokiya aniʼmo lamiʼnanageta neteta lakutaka nehune. 
PSA.60.4	Kagaemo lama gelefeʼmo aliʼa hetiʼa atesayafeʼmo kagaefeʼmo koli nehaya vayaʼaina kalahauʼmeʼmo alika apamiʼnane. 
PSA.60.5	Kahau kayamopafiʼmo kahauʼniya vayaʼmogita hosu kavapatiʼmo lagufamo alika katika latesanafeʼmo nunumu geʼnimo afitekaeʼmo lamaga kayatetiʼmo lahau vaiyo. 
PSA.60.6	Gotiʼa aote geʼaletiʼmo hunoʼaeʼmo, Nagaemo kamemo ago huʼna aeʼna apaka seteʼna namogaga aiteʼna Sekemi mopaʼe Sukoti kagoʼmu koʼeʼmo vayaʼnimo aliʼna fako huʼna apamiguve. 
PSA.60.7	Giliyati mopale maiʼnaya vayaʼmo vayaʼnimo maiʼnae. Manasa nofi vayaʼeʼmo vayaʼnimo maiʼnae. Ifalemu nofi vayaʼmo kame hisuva kapa kakolitaʼnigana huʼa maiʼnageʼna kini vekamoʼnamo vayaʼaiteʼmo yagaiʼna apatesuvafeʼmo Yuta nofi vayaʼmo hayopa kayoʼnigana huʼa maiʼnae. 
PSA.60.8	Maiʼnayaʼmonanafa Movapu nofi vayaʼmogimo yuvapafiʼmo naiyamo sese hisuva yuvapagana huʼa maiʼnae. Iʼnomu nofi vayaʼmogimo naiyafiʼmo maigae. Nagaemo Filisitiya nofi vayaʼeʼmo kamemo huʼna aeʼna apaka segauve.
PSA.60.10	O Gotiyo, huʼna, Ani kavaʼmo hisana vekageʼmo maiʼnanaʼmonanafa kagaemo ago kakameʼyamo lamiʼnane. Kagaekeʼmo maiʼnanaʼmonanafa lagae ami vayaʼmo hapa oʼmaeʼnane. 
PSA.60.11	Vayaʼmogimo hapa neʼmaya kavaʼmo ina agufa kavaʼmo haneʼniyaʼmofeʼmo hanageke kavatilefeʼmo laha mao. 
PSA.60.12	Gotiʼa kame vayatimo alino afepiʼmo apategaiyaʼmofeʼmo koli osuta himamuʼaletiʼmo kamemo huta aeta apaka segaune.
PSA.61.1	O Gotiyo, huʼna, Alopa gefatiʼmo ge nehuvanagi afiyo. Nunumuʼmo nehuva geʼnieʼmo kagesa afifi huka maiyo. 
PSA.61.2	Ma mopamo atupaletiʼmo kagaefeʼmo ge huguve. Lusi kana yaʼmo alisugeno aino nati kaesiya afinaʼmo navalelika uka haika yafateʼmo faika nato. Nagaemo afepiʼmo maiʼnovanagi navalelika uka haika anaga haneʼniya yafateʼmo faika nato.
PSA.61.4	Nagaemo alagepa seli nokafiʼmo muki afinaʼmo maige maige huʼna maiguve. Nagaemo kahakufiʼmo fala kiʼna maisuvafeʼmo aliʼna amufa kamiguve.
PSA.61.5	O Gotiyo, huʼna, ina kavaʼmo huguve, huʼna kaha paiʼnova geʼnimo ago afiʼnane. Mafaʼneʼapimogimo afoʼapimogi kagemi yaʼapimo neʼaliya kava huʼa kagikaeʼmo koli nehaya vayaʼmogimo alagepa yakamo aligae. Ani kava huka namisanageʼna aliguve. 
PSA.61.6	Kagaemo kini vekamo ha maesanageno asole kafugamo maigiye. Agaemo mafaʼne anagaʼamogi mafaʼneʼapimo apakegaiye. 
PSA.61.7	Agaemo Goti aulagaleʼmo muki afinaʼmo alagepa huno maige maige huno maigiye. Kahau huka atesana kavaʼe agaetefeʼmo lama geʼeʼmo alo huvo. Kahau huka ateteka alagepa huʼna yagaiʼna kategauve, huka huʼnana lama gekaletiʼmo yagaika ategane.
PSA.61.8	Naha maesanageʼna muki afinaʼmo kagikaleʼmo aliʼna asaga huʼna katege katege huʼna maiguve. Huguve, huʼna kaha paiʼnova geʼniletiʼmo ani kavaʼmo akame hisuvafeʼmo muki afinaʼae afinaʼaeʼmo kagikaleʼmo aliʼna asaga huʼna kategauve.
PSA.62.1	Nagupi mafaʼnemoʼmo ge osuno Gotifekeʼmo agava maiʼniye. Agaiʼageʼmo nagufamo alino katino nategaiye. 
PSA.62.2	Agaiʼageʼmo yafaʼnimo maiʼneno nagufamo alino katino neʼnateya Gotiʼnimoʼmo maiʼniye. Naha maesigeʼna afaʼa maiguve.
PSA.62.3	Lapakaemo na magi afinaʼmo kame hutapa nategae. Lapakaemo aino aega huʼniya yafa kegiʼyagana hutapa maige uti uti neʼaiya kegiʼyagana hutapa maige huʼnayanagetapa asagauta aitapa faligae. 
PSA.62.4	Apakaemo aliʼa afepiʼmo yaga auʼa atalesayafeʼmo vege nehae. Aigofe gemo hisayafeʼmo apamogaga neʼaiye. Apakaemo apavayaʼaletikeʼmo aliʼa auleʼa neʼapatayaʼmonanafa apaipafiʼmo lifana huʼa neʼapatae.
PSA.62.5	Nagaemo Gotiʼa naha maegaiye, huʼna nagesamo afiʼna fatago nehuvaʼmofeʼmo nagupi mafaʼneyo, huʼna, ge osuka Gotifekeʼmo agava maiyo. 
PSA.62.6	Agaiʼageʼmo yafaʼnimo maiʼneno nagufamo alino katino neʼnateya Gotiʼnimoʼmo maiʼniye. Naha maesigeʼna afaʼa maiguve. 
PSA.62.7	Gotiʼa nagufamo alino katino nateteno nagiʼnileʼmo alino asaga huno nategaiye. Gotiʼa lokiya yafaʼnimo maiʼniye. Nagaetegamo hosu kavaʼmo afole neʼaigeʼnaeʼmo agaepiʼmo alagepa huʼna fala kiʼna neʼmauve.
PSA.62.10	Lapakaemo agoti hutapa apatege kumaya alige hisaya kavafeʼmo alita amufa oʼamiyo lapa oʼmaegayanagi. Monitapimo magoʼe huno hanesigetapaeʼmo, laha maegaiye, huta lapakesamo oʼafiyo.
PSA.62.11	Gotiʼa magoke afinaʼmo ge huʼniye. Nagaemo lole afinaʼmo nagesamo afiʼnovana Goti lokiyaʼamo haneʼniye, huʼna ago afiʼnove. 
PSA.62.12	O Ala kava nene, huʼna, vayakaeʼmo kahau huka neʼapatane, huʼna ago afiʼnove. Kagaemo kavaʼapilefeʼmo apamete apamete huka alika fako huka neʼapamine.
PSA.63.2	Hogoteʼna kaote mono nokafiʼmo maiʼneʼna lokiyakaʼe ha le konali yakaʼeʼmo ageʼnova kava huʼna hemeniʼeʼmo agesuvafeʼmo huve. 
PSA.63.3	Ofaliʼna afaʼa neʼmauva kavaʼmo kanale kavaʼmo haneʼniyaʼmonanafa oʼnataleka kahau kayamopafiʼmo kahauʼnigeka naha neʼmana kavaʼmo aeno agaseʼniya kavaʼmo haneʼniyaʼmofeʼmo kagikaleʼmo aliʼna asaga huʼna kategauve. 
PSA.63.4	Muki afinaʼmo afaʼa maiʼneʼnaeʼmo aliʼna auleʼna kategauve. Nayaʼmo aliʼna asaga huliʼneʼnaeʼmo kagaefekeʼmo nunumuʼmo huguve. 
PSA.63.5	Afumo afayaʼaʼe atuʼaʼeʼmo neʼa apamu nehaya kava huno nagupi mafaʼnemoʼmo neno amu hugiye. Nagaemo namogaga aiteʼna navayafatiʼmo yokemo huʼna kagikaleʼmo aliʼna asaga huʼna kategauve.
PSA.63.7	Naha maeʼnanaʼmofeʼmo kahakufiʼmo maiʼneʼnaeʼmo namogaga aiguve. 
PSA.63.8	Nagupi mafaʼnemoʼmo magokepi lokaeno maisiyafeʼmo kakame nehigeka nayapiʼmo natafauka alika lokiya vaika neʼnatane.
PSA.63.9	Nehanaʼmonanafa kahauya huʼa nageʼa nahaesayafeʼmo nehaya vayaʼmo mopamo afepilaga faliʼnaya vayaʼmo uʼa lamiʼa neʼmaiya kotegamo uʼa lamigae. 
PSA.63.10	Kame vayaʼapimogimo hapaesageʼa afela kalamogi apakufaʼamo negae. 
PSA.63.11	Negayaʼmonanafa kini vekamoʼmo Gotifeʼmo amogaga aigiye. Agiʼalefeʼmo ani kavaʼmo nehaya vayaʼmogimo ha le konali yaʼapimo aligayaʼmonanafa aigofe gemo nehaya vayaʼai apavayaleʼmo alino akanigiye.
PSA.64.2	Hosu vayaʼmogimo aliʼa anupa huʼa maiʼneʼapaeʼmo aliʼa hosu huʼa natesaya kafeʼmo kahauya nehayanagi naha mao. 
PSA.64.3	Apakaemo apavenafuʼnaleʼmo kuʼme kaneʼnageno aveʼmo neʼneya naipegana huno haneʼniye. Hosu geʼapimoʼmo kevegana huno haneʼniye. 
PSA.64.4	Apakaemo fala kiʼa maiʼneʼa hosu kavaʼapimo anonaʼapimo ohaneʼniya vayaʼmo keveletiʼmo nehapae. Malage huʼa aigofe gemo kevegana huʼa nehayaʼmonanafa koli nosae. 
PSA.64.5	Apakaemo hosu kavaʼmo hisayafeʼmo apakaiʼapimo aliʼa lokiya vaiʼa neʼapatae. Apakaemo vayaʼmogimo oʼagesayafeʼmo umenimo aiʼa ati kaeteʼapaeʼmo ina laʼmo lagegaiye, huʼa huteʼa kegemo nehae. 
PSA.64.6	Hosu kavaʼmo hisayafeʼmo apakesamo afiteʼapaeʼmo, Hosu kavaʼmo hisuna kafeʼmo lagesamo afitetaeʼmo ago ageʼnone, huʼa nehae. Vayaʼmogimo apakesamo neʼafiya kavaʼe apaipafiʼeʼmo alagi fala kino haneʼniye. 
PSA.64.7	Fala kino haneʼniyaʼmonanafa Gotiʼa keveʼaletiʼmo hapaesigeno malage huno uno apakufafiʼmo hanigiye. 
PSA.64.8	Apakaemo hosu gemo nehayaʼmofeʼmo Gotiʼa alino hano huno apatalegaiye. Vayaʼmogimo apakaetegamo afole aisiya kavaʼmo ageteʼapaeʼmo apakenopaletiʼmo keka hugae. 
PSA.64.9	Muki vayaʼmogimo ageteʼapaeʼmo koli hugae. Apakaemo Gotiʼa huʼniya kavafeʼmo apakesamo afime afime uʼa afiʼa alagepa huteʼa ageteʼapaeʼmo Gotiʼa aliʼyaʼamo neʼaliya kavafeʼmo ava gemo aeʼa hakalo hugae. 
PSA.64.10	Fatago vayaʼmogimo Ala kava nepiʼmo maiʼneʼapaeʼmo. Ala kava nefeʼmo apamogaga aigae. Apakaemo agaepiʼmo alagepa huʼa fala kiʼa maigae. Muki fatago apaipa vayaʼmogimo Goti ha le konali kavatefeʼmo apamogaga aigae.
PSA.65.2	Kagaemo nunumu gemo neʼafinaʼmofeʼmo muki vayaʼmo kagaetegamo ugae. 
PSA.65.3	Hosu kavaʼmoʼmo aeno neʼnagase. Hosu kavatilefeʼmo kagaemo aeka kalo paeka atalegane.
PSA.65.5	O Gotiyo, huʼna, lagufamo alika katika lateʼnana Gotitimogae, huʼna, Nunumuʼmo hisunageka afiteka aeka atagaina hukaeʼmo lokiya kavakaletiʼmo alopa kavaʼmo huteka laha maeʼnane. Muki haopalegamo ma mopafi maiʼnaya vayaʼmogiʼe afagitegamo maiʼnaya vayaʼmogiʼeʼmo aliʼa amufa kamiʼnae. 
PSA.65.6	Kagaemo kayamufaʼage Gotigamo maiʼnanaʼmofeʼmo lokiyakaletiʼmo avemo alagi lokiya vaino hanesiyafeʼmo alika afole aika ateʼnane. 
PSA.65.7	Kagaemo solovala aniʼmoʼa alopa gefatiʼmo nehigekaeʼmo vase huka hano huka nehana kava huka vayaʼmogimo kaveta huʼapaeʼmo alopa gemo nehaya geʼapimo alika hano huka neʼatalane. 
PSA.65.8	Muki ma mopafi vayaʼmogimo oʼageʼnaya kavaʼmo huʼnanageʼa ageteʼapaeʼmo hapau aiʼnae. Yegemo haine neʼeya haopalegaʼe yegemo uno nelamiya haopalegaʼeʼmo maiʼnaya vayaʼmogi kagaemo muki nehana kavaʼmo ageteʼapaeʼmo kagaefeʼmo apamogaga aiʼa keya neʼae. 
PSA.65.9	Kagaemo ma mopafi vayaʼaifeʼmo kagesamo afitekaeʼmo koʼmo alika atanageno ailino emineʼnigekaeʼmo alika alagepa huka ateʼnanageno lanitani mopafatiʼmo neʼyaʼmo nehage. Kagaemo muki haopalegamo aniʼmo maleʼnanageno nolane. 
PSA.65.10	Kagaemo asole koʼmo alika ateʼnanageno ailino emineno muki hoyafiʼmo aiʼnigeno mopafilagamo aniʼmo haneʼniye. Aniʼmoʼa falu otesiya kavaʼmo nehigeno neʼyaʼmo alagepa huno afole neʼaiye. 
PSA.65.11	Kagaemo lusi kava huka lagaeteʼmo alagepa kavaʼmo huka asole neʼyaʼmo afole aisiya kavaʼmo nehane. Haiya haopalegamo neʼvapi ani haopalegamo asole alagepa neʼyaʼmo afole neʼaiye. 
PSA.65.12	Pulumaka anagaʼe sipisipi anagaʼeʼmo muki kotega kahaumo haneʼniya yateʼmo kili nepae. Asole hoyamo aise aveleʼmo haneʼnigeʼa aise avele mopamoʼmo amogaga neʼaiye. 
PSA.65.13	Lusi kava huʼa asole sipisipi anagaʼmo kahaumo haneʼniya yateʼmo alagi maiʼa kili paeʼnae. Vitimoʼmo kagoʼmu koteʼmo havaiteʼniye. Muki yaʼmogimo apamogaga aiʼa alopa gefatiʼmo nehae.
PSA.66.2	Yokemo hutapa ala agiʼamo amiyo. Ha le konali agiʼaleʼmo alita asaga hiyo. 
PSA.66.3	Lapakaemo Gotifeʼmo hutapaeʼmo, Alopa kavaʼmo nehanagetaeʼmo lahau aiteta kolikamo nehune. Lokiyakamo magoʼe huno alopa yaʼmo haneʼniyaʼmofeʼmo kame vayakamogimo kagaefeʼmo koli huteʼa apaleʼyamo nefaiye. 
PSA.66.4	Muki ma mopafi vayaʼmogimo kagaetefeʼmo monoʼmo huteʼa yokemo huʼa kagikaleʼmo aliʼa asaga nehae. Yokemo huʼa ala kagikamo nekamiye. 
PSA.66.5	Lapakaemo eta Gotiʼa huʼniya kavaʼmo ageyo. Agaemo ma mopafi vayaʼmogi folagapiʼmo hapau neʼaiya kavaʼmo nehiye. 
PSA.66.6	Agaemo yasiletiʼmo solovala aniʼmo alino aino akaka vaeliʼneno folagapiʼmo hau huʼniya mopamo alino hamaleʼniye. Isaleli vayaʼmo solovala aniʼmo folagapiʼmo mopamo hau huʼnigeʼa lokaeʼa uʼnae. Lagaemo ani kotegamo agaefekeʼmo lamogaga aiʼnone. 
PSA.66.7	Agaemo alopa lokiyaʼaletiʼmo yagaino neʼapateyanageno muki afinaʼmo alagi yagaino apatege apatege huno yagaino apategaiye. Agaemo muki alu nofi vaya alu nofi vayaʼmogimo nehaya kavaʼmo apakeʼniye. Fiku yanageʼa geʼamo oʼafiʼa he tiʼa kame huʼa ategae.
PSA.66.9	Agaemo alagepa huno laha maeʼnigeta ofalita afaʼa maiʼnone. Agaemo lataleʼnigeta laiyamo aeta halu noʼvalone. 
PSA.66.10	O Gotiyo, huʼna, Kagaemo lamalageka huʼnane. Vayaʼmogimo siluva yafaʼmo kagopaʼamo leno kalopaesigeno siluva yafaʼageʼmo hanesiyafeʼmo atafiʼmo nekaeya kava huka lamalageka huʼnanageta alagepa huta hamaleʼnone. 
PSA.66.11	Kagaemo latalanageta eʼnonategamo aneʼaifiʼmo heʼnone. Kagaemo kana yaʼmo alika lagotofuleʼmo maleʼnane. 
PSA.66.12	Kagaemo apataleʼnanageʼa kame vayatimogimo kamemo huʼa aeʼa laga seteʼa apaiyaletiʼmo aeʼa latapaiʼnae. Lagaemo atafiʼmo uge aniʼmo neheya yapatiʼmo lakaeta uge huʼnonaʼmonanafa lagufamo alika katika lateʼnanageta alagepa huta maiʼnone.
PSA.66.15	Nagaemo afayaʼaʼe sipisipimo yafa hiʼyalamuteʼmo kaeʼna ofalinimo kamiguve. Nagaemo ani ve sipisipimo kaesugeka ani ofalinimo alagepa atuʼamo afigane. Nagaemo ve pulumakaʼe memeʼeʼmo kagaetefeʼmo ofalinimo huguve.
PSA.66.17	Nagaemo naha maesiyafeʼmo navayafatiʼmo keya aeʼna ge huʼna geʼniletiʼmo agiʼaleʼmo aliʼna asaga huʼnove. 
PSA.66.18	Nagaemo naipafiʼmo haneʼniya hosu kavaʼnimo aliʼna nao yaʼmo hu maleʼnisuvana Ala kava neʼmoʼa geʼnimo oʼafigiye. 
PSA.66.19	Oʼafigiyaʼmonanafa ago afiʼniye. Nagaemo nunumuʼmo huʼnogenoʼaeʼmo aipamo namiʼneno geʼnimo afiʼniye.
PSA.67.1	Gotiʼa hau huno latege alino auleno latege alino maku huno lagege huno maino. 
PSA.67.2	Ani kavaʼmo hisanageʼapaeʼmo muki ma mopafi vayaʼmogimo kaʼmo agesageka apakufamo alika katika apategane. 
PSA.67.3	O Gotiyo, huʼna, muki alu nofi vaya alu nofi vayaʼmogimo kagikaleʼmo aliʼa asaga hiyo. Muki alu nofi vaya alu nofi vayaʼmogimo kagikaleʼmo aliʼa asaga hiyo. 
PSA.67.4	Kagaemo fatago kavaʼmo huka alika fako huka apateteka muki alu nofi vaya alu nofi vayaʼaiteʼmo yagaika neʼapatanaʼmofeʼmo apamogaga aiteʼa yokemo hiyo. 
PSA.67.5	O Gotiyo, huʼna, alu nofi vaya alu nofi vayaʼmogimo kagikaleʼmo aliʼa asaga hiyo. Muki alu nofi vaya alu nofi vayaʼmogimo kagikaleʼmo aliʼa asaga hiyo. 
PSA.67.6	Ma mopafatiʼmo neʼyaʼmo ago afole aiʼnigenoʼaeʼmo Gotiʼa Gotitimoʼmo alino auleno lategaiye. 
PSA.67.7	Gotiʼa alino auleno latesigeʼa muki ma mopafi vayaʼmogimo agaefekeʼmo koli hugae.
PSA.68.2	Yasimoʼmo halinamo alino ha faitalegeno neʼviya kava huno agaemo alino hapa faino apataleno. Atamoʼmo ketoloʼmo leno amuko nehigeno kalisiʼamoʼmo aniʼmo alino ha maleteno hano huʼniya kava huʼa hosu vayaʼmo Goti aulagaleʼmo alino hano huno apataleno. 
PSA.68.3	Apakaemo hano hugayaʼmonanafa apatenegeʼa fatago vayaʼmo apamogaga aiyo. Apatenegeʼao Goti aulagaleʼmo lusi kava huʼa apamogaga aiyo.
PSA.68.5	Gotiʼa agaiʼa aote mono nopiʼmo maiʼnenoʼaeʼmo megusa mafaʼnemo Gotiʼapimo maige kogu aʼneʼaiteʼmo yagaino apatege huno maiʼniye. 
PSA.68.6	Agaemo magokeʼatomo neʼmaiya ve aʼnemo alagepa huʼa maisayafeʼmo afamo anagaʼmo neʼapamiye. Agaemo kalavusifiʼmo maiʼnaya vayaʼmo hatu maeno neʼapateyaʼmonanafa ge noʼafiya vayaʼmo kaʼme kotegamo maigae.
PSA.68.8	Ani afinaʼmo Gotiʼmo emineʼniyaʼmofeʼmo ma mopamoʼmo atete huge alopa koʼmo ailino eminege huʼniye. Sainai avemoʼmo lusi kava huno atete huʼniye. Isaleli vayaʼmogi Gotiʼapimoʼmo emineʼniyaʼmofeʼmo lusi kava huʼa atete huʼnae. 
PSA.68.9	O Gotiyo, huʼna, Kagaemo koʼmo aiyo, huka huʼnanageno alopa koʼmo aiʼnigeno hosu mopakamo halate kanale mopamo hamaleʼniye. 
PSA.68.10	Vayakamogimo ani mopaleʼmo alagepa huʼa alagi maiʼnae. Alagi alagepa Gotigamo maiʼnekaeʼmo kafu huʼnaya vayaʼaina apamiʼnane.
PSA.68.12	Apakaemo huʼapaeʼmo, kini vayaʼe ami vayaʼapiʼeʼmo apaune heʼnae, huʼa hapa paiʼnae. Noʼapilegamo maiʼnaya aʼne anagaʼmogimo kamefatiʼmo aliʼnaya yaʼmo fako huʼnae. 
PSA.68.13	Hemenimo lapakaemo samo haneʼniya haopalegamo nehavaeyaʼmonanafa alagepa namamogi apakufaletiʼmo siluvagana huno aeno halege hapakumoʼmo goligana huno aeno ha lege nehiya namagana hutapa maigae. 
PSA.68.14	Ayamufaʼage Gotiʼa kini vayaʼmogi alino hapa faino apataleʼnigeʼa uʼeʼa huʼnageno Salimoni aveleʼmo koʼmopa koʼmo ailino emineʼniye.
PSA.68.16	O alopa avemogae, huʼna, Na kava higekaeʼmo Gotiʼa maisiyafeʼmo lekana pai maleʼniya avemo agetekaeʼmo kaipa kafamo haeʼnane. Ala kava neʼmoʼa Saiyoni aveleʼmo maisiyafeʼmo hauʼniye. Ani aveleʼmo muki afinaʼaeʼmo maige maige huno maigiye.
PSA.68.18	O Ala kava nene, huʼna, Kagaemo muga anagamo uka haiʼnane. Kagaemo apatafauka kalavusi huka apateʼnana vayaʼmo apavalelika uka haiʼnane. Gotiʼa ma mopafi vayaʼaina apamisanafeʼmo fikumo kamiʼniye. Gekamo oʼafiʼnaya vayaʼeʼmo alisayafeʼmo kamiʼniye. Gotiʼmo Ala kava neʼmoʼa apakaeʼeʼmo magokepiʼmo lokaeno maisiyafeʼmae.
PSA.68.20	Lagaemo Gotitimoʼmo apakufamo alino katino neʼapate. Agaemo falisuna kavategatiʼmo lagufamo alino katino lateʼniye.
PSA.68.22	Ala kava neʼmoʼa hunoʼaeʼmo, Kame vayatapimo Mesani kotegatiʼmo halate apavaleliʼna egauve. Solovala aniʼmo afepilagamo maiʼnisayana halate apavaleliʼna egauve, huno huʼniye. 
PSA.68.23	Lapakaemo lapaiyamo kolaʼapifiʼmo aetapa kasaligae. Lapakaemo kalatapimogi kolaʼapimo sagani sagani huʼa negae.
PSA.68.25	Yokemo nehaya vayaʼmogi uʼa hogotetageʼa alagepa agemo neʼaiya yapiʼmo fu huge alagepa agemo neʼaiya yateʼmo amagige huʼnaya vayaʼmo apakame huʼa uʼnageʼa aise yaveʼyamo aiʼnaya aʼmafaʼne anagaʼmo folagapiʼmo uʼnae. 
PSA.68.26	Apakaemo ina ge huʼa yokemo huʼapaeʼmo, Alita anupa hutapa maiʼnaya vayaʼmogitapae, huʼa, Gotifeʼmo alitapa auleta ateyo. Isaleli aginagomogitapae, huʼna, Ala kava nefeʼmo alita auleta ateyo, huʼa huʼnae. 
PSA.68.27	Apakaemo aise Menisameni nofi vayaʼmo uʼa hogoteʼnae. Yuta nofi vayaʼaiteʼmo neʼyagaiya vayaʼe vayaʼapiʼeʼmo uʼnae. Semulani vayatama vayaʼe Nafatali vayatama vayaʼeʼmo uʼnae.
PSA.68.29	Kini vayaʼmogimo mani mono nokaleʼmo eʼa fikumo neʼapamiya yaʼmo aliniʼeʼa nekamiye. 
PSA.68.30	Kagaemo Isipi ati vayaʼmo alika afepiʼmo apatenageʼa kaiyafiʼmo maiʼneʼa siluva yafaʼmo kamiyo. Kame kavafeʼmo lusi kava huno hapauʼnisiya vayaʼmo hapa faitalegeʼa apaune heyo. 
PSA.68.31	Isipi kini vekamoʼmo alino apatesigeʼa uʼa kagae gemo afigae. Itiyopiya vayaʼmogimo malage huʼa eʼa apavalesanafeʼmo apayaʼmo aliʼa asagauteʼa maigae.
PSA.68.33	Agaemo hiyaleʼmo umenitata nehiye. Akeyaʼvilagamo kokuʼnapiʼmo haneʼniya hiyaleʼmo umenitata nehiye. Agaemo magoʼe huno alopa gefatiʼmo keya neʼaeyanagi afiyo. 
PSA.68.34	Lapakaemo Gotiʼa ayamufaʼalefeʼmo aetapa hakalo hiyo. Agaemo muki Isaleli vayaʼmogi kini vekaʼapimo maiʼneno yagaino neʼapate. Agaemo kokuʼnapiʼmo himamuʼaletiʼmo neʼyagaiye. 
PSA.68.35	Gotiʼa aote mono noʼafiʼmo maiʼnenoʼaeʼmo ageʼneʼaigeʼapaeʼmo hapau neʼaiya Gotiʼmo maiʼniye, huʼa nehae. Agaemo agaiʼa vayaʼaina himamuʼaʼe lokiyaʼaʼeʼmo alino neʼapamiye.
PSA.69.2	Naiyamo aeʼna maisuva yaʼmo ohaneʼnigeʼna hapafikeʼmo aeʼna lapaneʼnove. Aniʼmo heteno aeno nati kaeʼniye. 
PSA.69.3	Keya aeʼna ge huge huge hufʼna maiʼnogenoʼaeʼmo lusi kava huno alagaʼmo nahaeʼniye. Lugoʼnileʼmo hau huʼnigeʼna Gotiʼnimofeʼmo agava maiʼnogeno naulagafatiʼmo nagafu kiʼniye.
PSA.69.5	O Gotiyo, huʼna, negi kavaʼmo huʼnova kavaʼnimo ago ageʼnane. Hosu kavaʼnimo kaulagaleʼmo fala okiʼnigeka ago ageʼnane. 
PSA.69.6	O Gotiyo, huʼna asole ami vayaʼaiteʼmo yagaika neʼapatana Ala kava nene, huʼna, fiku yanageʼna hosu kavaʼmo hisuvana kagaefeʼmo kagava neʼmaiya vayaʼmo apavagage hugiye. O Isaleli vayaʼmogita Gotitimogae, huʼna, fiku yanageʼna hosu kavaʼmo hisuvana kagaemo kagesayafeʼmo kahauya nehaya vayaʼmogimo hosu apakimo aligae. 
PSA.69.7	Kagaetefeʼmo huʼa faipa huʼa nateʼnageno navagage huʼniye. 
PSA.69.8	Naganaʼnimogimo oʼapakeʼnaya vayaʼaitegamo nehaya agufa kavaʼmo nagaetegamo nehae. Itaʼnimo mafaʼne anagaʼamogimo alu kotega vayaʼaifeʼmo apakesamo noʼafiya kava huʼa nagaefeʼmo apakesamo noʼafiye. 
PSA.69.9	Kagaemo nokamo alagepa huno hanesiyafeʼmo nayamukiki nehuvaʼmofeʼmo noʼnagae. Huʼa faipa huʼa nekataya gemoʼmo nagaeteʼmo asagauno aiʼniye.
PSA.69.10	Aviʼyaʼmo huge nagupi mafaʼnemo aliʼna afepi atesuvafeʼmo neʼyaʼmo mo sige huʼna maiʼnogeʼapaeʼmo huʼa faipa huʼa nateʼnae. 
PSA.69.11	Hosu kogu kukenamo vaiʼnogeʼapaeʼmo muki vayaʼmogi kigi yokalo gemo huʼa nateʼnae. 
PSA.69.12	Kateʼmo aliʼa anupa huʼa maiʼnaya vayaʼmogi huʼa faipa huʼa nateʼnae. Alopa aniʼmo neteʼa negi nagi gemo nehaya vayaʼmogimo nagaefeʼmo yokemo nehae.
PSA.69.13	Nehayaʼmonanafa nagaemo kagaefekeʼmo nunumuʼmo nehuve. O Ala kava nene, O Gotiyo, huʼna, kahauʼnisiya afinaʼmo kahau huka nateteka geʼnimo afaʼa afitekaeʼmo lama gekaletiʼmo nagufamo alika katika nato. 
PSA.69.14	Hapafiʼmo aeʼna olapanesuvafeʼmo hapafatiʼmo nagufamo alika katika nato. Nagaefeʼmo apaini nehaya vayaʼai apayapatiʼmo hapa faleka nato. Aniʼmo neheya yapatiʼmo nagufamo alika katika nato. 
PSA.69.15	Aniʼmo heteno aeno nati kaege alopa anipiʼmo aeʼna lapanege yatala kelifiʼmo avayamo aino akanino natege hisigeʼna maisuvafeʼmo oʼnatalo.
PSA.69.16	O Ala kava nene, huʼna, kahau kayamopafiʼmo nekahaiya kavakamo alagepa kavaʼmo haneʼniyaʼmofeʼmo geʼnimo afiyo. Magoʼe huka kahau huka neʼapatana kavakaletiʼmo nagaetegamo aika afe leka eno. 
PSA.69.17	Hanageke yaʼmo aliʼnovaʼmofeʼmo aliʼyakamo neʼaluva vekamoʼnamo kaugosafiʼmo okagesuvafeʼmo aika ati okao. Malage huka geʼnimo afiyo. 
PSA.69.18	Eka nahaopaletiʼmo miya faika hatu maeka nato. Kame vayaʼnimogi apayapatiʼmo hatu maeka nato. 
PSA.69.19	Ago apakeʼnanageʼapaeʼmo huʼa faipa huʼa natege navagage yaʼmo aliʼa namige nagiʼnileʼmo aliʼa afepi atege nehageka apakeʼnane. Kame vayaʼnimo kaulagaleʼmo maiʼnae. 
PSA.69.20	Huʼa faipa huʼa nateʼnageʼna lusi kana yaʼmo aliʼnogeno kanamo nahauʼniye. Hau huno natesiya vekamo agesuvafeʼmo kahauya huʼnovaʼmonanafa magoke vekamo alagi oʼmaiʼniye. Mago vayaʼmogi naipamo aliʼa lokiya vaiʼa natesageno naipamoʼmo falu hisiyafeʼmo nagesamo afiʼnovaʼmonanafa alagi oʼmaiʼnae. 
PSA.69.21	Nesuvafeʼmo atu neheya fipikana agufa yaʼmo namiʼnae. Anifeʼmo nahauʼnigeʼapaeʼmo atu neheya aniʼmo namiʼnae.
PSA.69.23	Magoʼe huʼa oʼagesayafeʼmo apaulagafatiʼmo haniʼageʼmo hino. Alopa kana yaʼmo alika apamigeʼapao aliteʼa muki afinaʼmo ape hulitata huʼa maiyo. 
PSA.69.24	Kaipamo neleya kavakamo apakaeteʼmo aniʼmo lakigekana huka apamiyo. Kaipamo leʼninageka apatafauvo. 
PSA.69.25	Koʼapimo no atufaʼageʼmo hanegaiye. Fiku yanageʼa mago alu vayaʼmogi seli noʼapifiʼmo maigae. 
PSA.69.26	Na kava nehayaʼmofeʼmae. Apakaemo amagiʼnana vekaeʼmo apaini huʼa neʼatae. Apakaemo apamagiʼnana vayaʼaifeʼmo huʼa faipa huʼa apateteʼa kana yaʼmo aliʼa neʼapamiye. 
PSA.69.27	Alu hosu kava alu hosu kavaʼapilefeʼmo agoti huka apato. Apakaemo fatago kavakamo oʼalisageka naulagaleʼmo fatago vayaʼmo maiʼnae, huka hapa opaiyo. 
PSA.69.28	Maige maige huʼa maisaya vayaʼai apakiʼapimo haneʼniya mukufatiʼmo apakiʼapimo aeka kalo paeka atalo. Fatago vayaʼai apakiʼapimo haneʼniya mukufiʼmo apakiʼapimo avoʼmo kaeka oʼmalo.
PSA.69.29	Huʼa maiʼnayaʼmonanafa nagaemo muki yaʼnimo ohaneʼniya vekamo maiʼneʼna kana yaʼmo aliʼnove. O Gotiyo, huʼna, nagufamo alika katika nateteka alika asaga huka nato. 
PSA.69.30	Nagaemo yokemo huʼna Gotiʼmo ala agiʼamo amiguve. Hao ke heʼnaeʼmo agiʼaleʼmo aliʼna asaga huʼna ategauve. 
PSA.69.31	Ala kava neʼmoʼa ani hisuva kavafeʼmo lusi kava huno amuse hugiye. Pulumakamo amagiʼna amisugenoʼaeʼmo amuse osugiye. 
PSA.69.32	Ala vayaʼmo maiʼnone, huʼa apakesamo noʼafiya vayaʼmogi ani kavaʼmo ageteʼapaeʼmo apamogaga aigae. Lapakaemo Gotiʼmo agesayafeʼmo kahauya nehaya vayaʼmogitapamo lapaipamo alagepa huno hanesigeta maige maige hutapa maigae. 
PSA.69.33	Ala kava neʼmoʼa muki yaʼapimo ohaneʼniya vayaʼai geʼapimo neʼafiye. Agaemo agaiʼa vayaʼamo kalavusi huʼnaya vayaʼaifeʼmo, afa vayaʼmo maiʼnae, huno agesamo noʼafifa apakaefeʼmo alagepa huno agesamo neʼafiye.
PSA.69.34	Kokuʼnaʼmoʼagi ma mopamoʼagi solovala aniʼmoʼagi muki noyame anagaʼmogimogi solovala anipiʼmo maiʼnaya yaʼmogimogi huʼa ala agiʼamo amiyo. 
PSA.69.35	Na agufa kavatefeʼmo ala agiʼamo amigae. Gotiʼa Saiyoni kotega vayaʼamogi apakufamo alino katino apategaiye. Apakaemo Yuta kotega muki taoniʼafi taoniʼafiʼmo maiʼneʼa ani hetamaʼapimo alisayafeʼmo Gotiʼa muki taoniʼamo kigiye. 
PSA.69.36	Aliʼyakamo neʼaliya vayaʼai apakinago vayaʼmogi ani mopamo alisageno Gotifeʼmo hapauʼnisiya vayaʼmogi ani mopaleʼmo maige maige huʼa alagi maigae.
PSA.70.1	O Gotiyo, huʼna, Nagufamo alika katika nato. O Ala kava nene, huʼna, malage huka nagaemo naha mao.
PSA.70.2	Kamitimo namagisayafeʼmo hapauʼnisiya vayaʼmogi apaipa apakesamo alika hosu huka apatalegenoʼa apavagage hino. Aliʼa hosu huʼa natesaya vayaʼmo kaʼapimo ataleʼa kafeʼmo ika ika huteʼa atagineʼa visayafeʼmo alika hapa faika apatalo. 
PSA.70.3	Kagaemo kigi yokalo gemo huʼa neʼnataya vayaʼaina apavagage yaʼmo apamiyo. Apavagage hugiyaʼmofeʼmo nataleʼa ugae.
PSA.70.4	Muki vayaʼmogi kagesayafeʼmo kahauya nehaya vayaʼmogimo apamogaga aiʼa kagaefeʼmo amuse hiyo. Apakufamo alika katika apateʼnanaʼmofeʼmo kahao ke nehaya vayaʼmogi muki afinaʼmo huʼapaeʼmo, Goti agiʼaleʼmo magoʼe magoʼe hutapa alita asaga hiyo, huʼa hiyo.
PSA.70.5	O Gotiyo, huʼna, nagaemo afa vekamo maiʼneʼna kafu huʼna maiʼnovaʼmofeʼmo nagaetegamo malage huka eno. O Ala kava nene, huʼna, kagaemo naha maeka nagufamo alika katika nateʼnana vekaʼnimogae, huʼna, afaʼa oʼmaika malage huka nagaetegamo eka naha mao.
PSA.72.3	Fatago kavaʼaletiʼmo yagaino apateʼninageʼa aise aveleʼe alopa aveleʼeʼmo maiʼnaya vayaʼmo alagepa huʼa maisageno hoyaʼapifatiʼmo alagepa neʼyaʼmo afole aigiye. 
PSA.72.4	Kini vekamoʼmo kagemi yaʼapimo ohaneʼnisiya vayaʼmo hapa maege kafu hisaya vayaʼmo hapa maege huteno apakaetegamo hosu kavaʼmo nehaya vayaʼmo apamagiteno alino afepiʼmo apategaiye.
PSA.72.6	Koʼmo aiʼnigenoʼaeʼmo hoyamoʼe mopamoʼeʼmo alagepa huno nehaneya agufa kavaʼmo huno hapa maesigeʼa alagepa huʼa maigae. 
PSA.72.7	Maige maige huno maiʼnisigeʼapaeʼmo fatago vayaʼmo magoʼe huʼa alagepa huʼa maigae. Muki afinaʼmo kaimo nelesigeʼapaeʼmo alagepa huʼa magokepi lokaeʼa maigae.
PSA.72.9	Kaʼme kotega maiʼnaya vayaʼmogimo agaeteʼmo ape huʼa maisageʼapaeʼmo kame vayaʼamogimo agaefeʼmo atete huteʼa apagoʼya faigae. 
PSA.72.10	Sipeni koteʼmo yagaiʼnaya vayaʼmogiʼe muki solovala ani haigifiʼmo yagaiʼnaya vayaʼmogiʼeʼmo muki yaʼmo fiku alini eʼa amigae. Alepiya koteʼmo yagaiʼnaya vayaʼmogiʼe Itiyopiya koteʼmo yagaiʼnaya vayaʼmogiʼeʼmo ofalinimo fiku amigae. 
PSA.72.11	Muki kini vayaʼamogimo agaeteʼmo ape huʼa maisageʼapaeʼmo muki alu nofi vaya alu nofi vayaʼmogimo geʼamo afiteʼa akame hugae.
PSA.72.12	Kagemi yaʼapimo ohaneʼnisiya vayaʼmogimo agaefeʼmo keya aeʼa ge nehisagenoʼaeʼmo apakufamo alino katino apategaiye. Kafu nehaya vayaʼmo hapa maege hapa noʼmaya vayaʼmo hapa maege hugiye. 
PSA.72.13	Agaemo lokiyaʼapimo nohaneya vayaʼe kafu nehaya vayaʼefeʼmo hau huno apategaiye. Kafu nehaya vayaʼai apakufamo alino katino apategaiye. 
PSA.72.14	Hosu vayaʼmogimo humi apatege apakufamo aliʼa afepi apatege huteʼa apamagisagenoʼaeʼmo miya faino hatu maeno apategaiye. Agaemo kolaʼapimo alopa monileʼyaʼmo aeno agaseʼniya yaʼmo haneʼniye, huno agesamo neʼafiye.
PSA.72.15	Agaemo ofalino afaʼa maigiye. Alepiya kotegatiʼmo monimo aliniʼeʼa amigae. Muki afinaʼmo nunumuʼmo huʼa ategae. Muki afinaʼae afinaʼaeʼmo ala agiʼamo amigae. 
PSA.72.16	Avina yaʼmo apayapiʼmo neʼaliya agufa kava huno ma mopafiʼmo mago anaga aveleʼmo hakalegaiye. Hagetenoʼaeʼmo asole neʼyaʼmo aesigenoʼaeʼmo Lemani avefatiʼmo alopa yosamoʼmo uti uti neʼaiya agufa kavaʼmo hugiye. Asole kahaumo alagepa huno nelagiya kava huʼa taonifiʼmo maiʼnaya vayaʼmo lusi kava huʼa asole vayaʼmo afole aigae. 
PSA.72.17	Yegemo haneʼnigenoʼaeʼmo muki afinaʼmo agiʼamo hanege hanege huno haneʼnisigeʼa agiʼaleʼmo aliʼa asaga huge huge huʼa maigae. Vayaʼmogimo agaepiʼmo aulena vayaʼmo maigae. Muki alu nofi vaya alu nofi vayaʼmogimo aulena Gotiʼae, huʼa hugae. 
PSA.72.18	Agaiʼageʼmo hapau neʼaiya agufa alagepa kavaʼmo nehiyaʼmofeʼmo Ala kava neʼmo Isaleli vayaʼai Gotiʼapimo aulena Gotiʼae, huʼa agiʼaleʼmo aliʼa asaga huʼa ateyo. 
PSA.72.19	Ha le konali agiʼaleʼmo muki afinaʼmo aliʼa asaga hiyo. Ala agiʼamoʼmo muki ma mopafiʼmo aino atagu faeno uneno hisigeʼa muki vayaʼmogimo agiʼaleʼmo aliʼa asaga hiyo. He, lama ge, lama ge.
PSA.72.20	Neviniʼmo Yesi mafaʼnemoʼmo muki alu ge alu gemo huno nunumuʼmo huge huge huno maiʼniya nunumuʼmo alagi huno hano huʼniye.
PSA.73.1	Ina ge huʼa alagi lama gemo huʼnae. Gotiʼa Isaleli vayaʼmo yaveyave apaipa vayaʼalegamo alagepa kavaʼmo huno hapa neʼmae. Yaveyave apaipa vayaʼalegamo alagepa kavaʼmo nehiye. 
PSA.73.2	Alagepa kavaʼmo nehiyaʼmonanafa nagaemo alagi ago hogoʼamo asagauʼna aisuva agufa kavaʼmo huʼnove. Alagi hogoʼamo lole nagesamo afiteʼna aeʼna halu vale lamiʼna asagauʼna aisuva agufa kavaʼmo huʼnove. 
PSA.73.3	Apakeʼnovana himuʼnamu kavaʼmo huteʼa hosu kavaʼmo nehaya vayaʼmogi alagepa huʼa maiʼnageʼna apaketeʼnaeʼmo maiʼnaya agufa kavaʼmo huʼna maiguve, huʼna huʼnogenoʼaeʼmo nahaʼye huʼniye.
PSA.73.4	Falisayafeʼmo huʼnagenoʼaeʼmo apakufamoʼmo lokiya vaiteno apakafu nokiye. 
PSA.73.5	Muki vayaʼmogimo hanageke yaʼmo neʼaliyaʼmonanafa noʼaliye. Muki vayaʼmogimo hosu yaʼmo neʼaliyaʼmonanafa noʼaliye. 
PSA.73.6	Himuʼnamu kavaʼmo nehaya kavaʼapimoʼmo ha le konali yaʼapigana huno haneʼniye. Kame nehaya kavaʼapimoʼmo kukena yaʼapigana huno haneʼniye. 
PSA.73.7	Apafayaʼe vayaʼmo maiʼnageno apakufamo ko nesiye. Hosu kavaʼapimoʼmo apaipafiʼmo havai teteno aino vali nelamiye. 
PSA.73.8	Huʼa faipa huʼa apatege apaini huʼa apatege nehae. Himuʼnamu gemo huteʼapaeʼmo alita afepi lapategaune, huʼa nehae. 
PSA.73.9	Kokuʼnapi maiʼniya Gotifeʼmo huʼa faipa huʼa neʼatae. Hosu geʼapimoʼmo aino atagu faeno uneno huʼniye.
PSA.73.10	Ani kavaʼmo nehayaʼmofeʼmo Goti vayaʼamo halate aiʼa atagineʼa manileʼmo neʼae. Apakaemo kapufiʼmo aniʼmo havai teʼnigeʼa aliʼa neʼnae. 
PSA.73.11	Apakaemo huʼapaeʼmo, Haiya kava huno Gotiʼa afigiye, huʼa nehae. Anaga vekamo aeno apakaseʼniya vekamoʼmo lageʼnifiye, huʼa nehae. 
PSA.73.12	Apako, huʼna, ani vayaʼmogi Gotifeʼmo mono nosaya vayaʼmogimo muki afinaʼmo maiʼa haga leʼneʼapaeʼmo magoʼe magoʼe huʼa kagemi yaʼmo afaʼa neʼaliye. 
PSA.73.13	Nagaemo naipafatiʼmo hosu kavaʼnimo aeʼna kalo paeteʼna nayaʼmo sese huʼnovaʼmonanafa aliʼyaʼnimo afole oʼaiʼniye. 
PSA.73.14	Netepiʼmo kaitaʼmo nahautenoʼaeʼmo nahaulinuno unetiʼniye. Muki neteʼae neteʼaeʼmo kayoʼmo neʼnamine. 
PSA.73.15	Nagaemo, ani kavafeʼmo ava gemo huʼna hapa paiguve, huʼna huʼnovesinana mafaʼnekalegamo hosu kavaʼmo huʼnogeʼa asagauʼa aiʼnaesine. 
PSA.73.16	Ani kavaʼmo aepaʼamo agesuvafeʼmo lusi kava huno alagaʼmo nahaeʼniye. 
PSA.73.17	Alagaʼmo nahaeʼnigeʼna oʼageʼna maime maime neʼeʼnaeʼmo Gotitegamo neʼuʼnaeʼmo hano hisiya afinaʼmo ageʼnove.
PSA.73.18	Alagi lama gemo nehuve. Kagaemo halu valeʼniya katekeʼmo alika apateʼnane. Kagaemo alika yaga auka apataleʼnanageʼapaeʼmo alagi uʼa lamiʼa hano nehae. 
PSA.73.19	Lusi hosu yaʼmo apaminageʼapaeʼmo malage huʼa uʼa lamiʼa hano nehae. Lusi kava huʼa apamoʼyamo neʼaiya kavaʼmoʼa atafi kaegekana huʼa aliʼa hano huʼa neʼapatalae. 
PSA.73.20	Haniʼilagamo alagamuna ageteʼapaeʼmo apaupatiʼmo he netigenoʼaeʼmo ani alagamunamo ago apake kaniya kava huʼa malage huʼa hano hugae. Ala kava nene, huʼna, ani kavaʼmo huka kaupatiʼmo he tika apauneʼageʼmo apaketekaeʼmo alagi okahaugiye.
PSA.73.21	Naipamoʼmo kana huʼnigenoʼaeʼmo naipafatiʼmo atu nahaeʼniye. 
PSA.73.22	Negi nagi kavaʼmo huteʼna oʼagege oʼafige huteʼna kaulagaleʼmo maiʼneʼnaeʼmo afela afugana huʼna maiʼnove. 
PSA.73.23	Ani kavakeʼmo huʼna maiʼnovaʼmonanafa nagaemo muki afinaʼmo kagaeʼeʼmo magokepi lokaeʼna maiʼnogeka nayapiʼmo natafauka maiʼnane. 
PSA.73.24	Hemenimo kagaemo gekaletiʼmo alika ho huka nateteka henagaʼamo ha le konali koteʼmo navalelika uka haigane. 
PSA.73.25	Kokuʼnapiʼmo mago naha maesiya vekamo oʼmaiʼniyaʼmonanafa kagaekeʼmo maiʼnane. Ma mopafi vekaeʼmo nahaʼye hisiya vekamo mago oʼmaiʼniyaʼmonanafa kagaekeʼmo maiʼnane. 
PSA.73.26	Nagufaʼe naipa nagesaʼeʼmo hano hugiyaʼmonanafa naipamo alika lokiya vaika nateteka muki afinaʼmo hetamaʼnimo kagaekeʼmo maiʼnane.
PSA.73.27	Kahaopaleʼmo eʼa oʼmaiʼa afagiʼaleʼmo maiʼnaya vayaʼmo alagi afela hegae. Kagaemo kataleʼa neʼvaya vayaʼmo alika apagoʼya nelaganaʼmonanafa 
PSA.73.28	kahaopaleʼmo uʼna maisuva kavaʼmo kanale kavane. Nagaemo muki nehana kavafeʼmo ava gemo aeʼna hakalo huʼna hapa paisuvafeʼmo Ala kava neʼmo Gotiʼnimofeʼmo aliʼna amufa amiʼnove.
PSA.75.2	Gotiʼa hunoʼaeʼmo, Nagaemo lekana pai maleʼnova afinaʼmo fatago kavatetiʼmo agoti huʼna apategauve. 
PSA.75.3	Imima aligekana huno mopaʼe muki ma mopafiʼmo maiʼnaya vayaʼeʼmo alino kanage kanage hisigeʼnaeʼmo nagaemo mopamo aepaʼaleʼmo atafausugeno lokiya vaino hanegaiye. 
PSA.75.4	Nagaemo apakiʼapileʼmo aliʼa asaga nehaya vayaʼaifeʼmo hapa paiʼnaeʼmo, Lapakitapileʼmo alita asaga osiyo, huʼna hapa nepauve. Nagaemo ge noʼafiya vayaʼaifeʼmo hapa paiʼnaeʼmo, Himuʼnamu kavaʼmo osiyo. 
PSA.75.5	Lapakaemo lokiya kavatapieʼmo lapamogaga oʼaitapa lapakaitapimo lapakitapileʼmo alita asaga hisaya agufa gemo osiyo, huʼna hapa paiʼnove. 
PSA.75.6	Ala apaki alisaya kavaʼmo yegemo haine neʼeya haopalegatiʼmo afole oʼaige yegemo uno lamino nefaleya haopalegatiʼmo afole oʼaige hoga haopalegatiʼmo afole oʼaige huʼniye. 
PSA.75.7	Afole noʼaiyaʼmonanafa Gotiʼa muki vayaʼmo alino fako huno apateteno mago vekamo alino afepiʼmo atege mago vekamo alino asaga huno atege nehiye. 
PSA.75.8	Ala kava neʼmoʼa aipamo leno neʼapateya kavaʼamoʼmo nofi alagafati aniʼmo lusi kava huno lokiya vaiʼniya anikana huno haneʼniyanageno mago kapufiʼmo havaiteʼnigeno aliʼniye. Agaemo lakisigeʼapaeʼmo muki hosu vayaʼmogimo alagi neʼa hano huʼa atalegae. 
PSA.75.9	Ina kava huʼa hosu vayaʼmogimo alagi afela hegayaʼmonanafa nagaemo muki afinaʼaeʼmo Yekopu Gotiʼamofeʼmo ava gemo hapa paige agaefeʼmo yokemo huʼna ala agiʼamo amige huguve. 
PSA.75.10	Gotiʼa hosu vayaʼai lokiyaʼapimo alino hano huno atalegaiyaʼmonanafa agaemo fatago vayaʼai lokiyaʼapimo magoʼe huno alino lokiya vaino apategaiye.
PSA.76.2	Mono noʼamo Yulusalemu toanifiʼmo haneʼniye. Agaemo Saiyoni avefiʼmo muki afinaʼmo maiʼniye. 
PSA.76.3	Agaemo ani koteʼmo kame vayaʼai keveʼapigi haleguʼapigi kame hisaya naipeʼapigi huno aeno lo aeʼniye.
PSA.76.4	O Gotiyo, huʼna, Ha le konali yakamoʼmo asole avemogi ha le konali yaʼapimo aeka aga seʼnane. 
PSA.76.5	Kagaemo lokiya ati vayakaʼeʼmo kamemo huka aeka apaka seka muki kame nehaya yaʼapimo apayapatiʼmo aliʼnane. Apakaemo kame hisayafeʼmo lokiyaʼapimo hano huʼnigeʼa ago faliʼnae. 
PSA.76.6	O Gotiyo, Yekopu Gotiʼamogae, huʼna, Kagaemo apakaefeʼmo ago gemo hapauʼnanageʼapaeʼmo hosi anagaʼe hosileʼmo fai maiʼnaya vayaʼeʼmo mukiʼamo ago faliteʼa mopafiʼmo havaeʼa maiʼnae.
PSA.76.8+PSA.76.9	Kagaemo agoti huka apatesana afinaʼmo kana yaʼmo apamiʼnageʼa maiʼnaya vayaʼai apakufamo alika katika apatesanafeʼmo he tika maiʼnanageʼa agoti gemo kokuʼnapatiʼmo hapa paiʼnana gemo afiteʼa koli huteʼapaeʼmo geʼapimo ohaneʼniye. Apakaemo apavayaleʼmo akaniʼa maiʼnae. 
PSA.76.10	Vayaʼmo apaipamo neleya kavaʼmo afole aiteno kagikaleʼmo alino asaga huno kategaiye. Kagaemo afole oʼaisiya apaipamo neleya kavaʼmo atafauka ategane.
PSA.76.12	Agaemo neʼyagaiya vayaʼmo alino afepiʼmo neʼapate. Agaemo ma mopafi kini vayaʼaina koli hisaya yaʼmo neʼapamiye.
PSA.77.2	Kana yaʼmo nagaeteʼmo afole aiʼniya afinaʼmo Ala kava neʼmo agesuvafeʼmo kahauya huʼnove. Muki haniʼilagamo nunumuʼmo huʼna nayaʼmo aliʼna asagauʼna maime maime uʼna oʼataleʼnove. Nagaemo falu naipamo oʼaliʼnove. 
PSA.77.3	Nagaemo nage okaniʼna Gotifeʼmo nagesamo afiʼnogenoʼaeʼmo naipamoʼmo kana huʼniye. Nagesamo afime afime uʼna naipafiʼmo lokiya vaiʼna oʼmaiʼnove.
PSA.77.5	Nagaemo akeyaʼvilagaeʼmo nagesamo afiʼnove. Gotiʼmo akeyaʼvilaga huʼniya kavafeʼmo nagesamo afiʼnove. 
PSA.77.6	Haniʼilagamo yokemo huʼnova kavafeʼmo nagesamo afifi huʼna maiʼnove. Naipafiʼmo nagesamo afifi huʼna maiʼnove. Naunenameʼmo kahauya huge huge huʼniye.
PSA.77.8	Agaemo magoʼe huno nagaefeʼmo hau ayamopafiʼmo ohausifiye. Polomasi geʼamo ago asagauno aiʼnifiye. 
PSA.77.9	Agaemo nagaefeʼmo hau huno natesiyafeʼmo age kaniʼnifiye. Aipamo neleya kavaʼmoʼmo fikumo hapa neʼmaeya kavateʼmo atafauno ateʼnifiye. 
PSA.77.10	Gotiʼa hemenimo nagaetegamo alu kavaʼmo nehiye. Nagaemo ani kavatefeʼmo naipafiʼmo nagafu nekiye. 
PSA.77.11	O Ala kava nene, huʼna, Alopa aliʼyakalefeʼmo nagesamo afiguve. Lokiyakaletiʼmo huʼnana kaune kavafeʼmo nageʼokaniʼna halate nagesamo afiguve. 
PSA.77.12	Nagaemo muki huʼnana kavafeʼmo nagesamo afifi huʼna maiguve. Nagaemo lokiya aliʼyaʼmo aliʼnana kavafeʼmo aeʼna hakalo huʼna hapa paiguve. 
PSA.77.13	O Gotiyo, huʼna, muki nehana kavakamo aote kavaʼmo haneʼniye. Ina laʼmo ayamufaʼage Gotitigana huno maiʼniye. 
PSA.77.14	Kagaemo noʼagaya kaune kavaʼmo nehane. Kagaemo vayaʼai folagapiʼmo lokiyakamo alika apave liʼnane. 
PSA.77.15	Kagaika lokiyakaletiʼmo vayakamogi apakufamo alika katika apateʼnane. Kagaemo Yekopu aginagoʼe Yosefe aginagoʼeʼmo kalavusifatiʼmo hatu maeka apateʼnane. 
PSA.77.16	O Gotiyo, huʼna, Aniʼe aniʼeʼmo kageteʼapaeʼmo koli huʼnae. Solovala afepilegatiʼmo atete huʼniye. 
PSA.77.17	Ala kava neʼmoʼa koʼmo alino ateʼnigeno emineʼnigenoʼaeʼmo hiyapatiʼmo magoʼe huno lokiya vaino hakalu huʼnigeno hiyapatiʼmo ha le yaʼmoʼa kevegana huno muki haopalegamo aeno halelino uneno huʼniye. 
PSA.77.18	Kagaemo alopa kagemo huʼnanageno hiyapatiʼmo vego vego nehiya yasimo folagapatiʼmo hakalu huʼniye. 
PSA.77.19	Kagaemo solovala aniʼmo folagapiʼmo uʼnane. Kagae kakamo alopa solovala aniʼmo falagapiʼmo haneʼniyaʼmonanafa lagaemo kaiyakamo oʼageʼnone. 
PSA.77.20	Sipisipi anagaʼmogi neʼyagaiya vekamo akame nehaya kava huka uka hogotetanageʼa vayakamogi kakame huʼnae. Kagaemo Mosesetetiʼe Elonitetiʼmo vayakamogi alika apavalelika uʼnane.
PSA.78.1	Vayaʼnimogitapae, huʼna, aliʼna lapaya malesuvafeʼmo huvanagi geʼnimo afiyo. Gemo lapa paisuvafeʼmo huvanagi mani gemo alagepa hutapa afiyo. 
PSA.78.2	Akeyaʼvilaga kavafeʼmo aeʼna kalafefa gemo huteʼna aepaʼamo lapa paiguve. 
PSA.78.3	Laginago vayaʼmogi laha paiʼnageta afiʼnona gemo halate lapa paiguve. 
PSA.78.4	Lagaemo aeta ati okaeta Ala kava neʼmoʼa huʼniya lokiya kavaʼe hapau aiʼnaya kavaʼefeʼmo ava gemo huta mafaʼnetieʼmo hapa paiteta henagaʼamo afole aisaya mafaʼnetieʼmo hapa paigune. 
PSA.78.5+PSA.78.6	Agaemo Isaleli vayaʼaifeʼmo keʼaepa geʼamo hapa paiʼniya agufa gemo huno Yekopu aginago vayaʼaifeʼmo hunoʼaeʼmo, ani kavaʼmo hiyo, huno hapa paiʼniye. Laginago vayaʼaifeʼmo, keʼaepa geʼnimo mafaʼne anagatapimo alita apaya malegeʼapao aliʼa apatesaya mafaʼne anagaʼapimogimo afiteʼapaeʼmo halate mafaʼneʼapieʼmo hapa paiyo, huno hapa paiʼniye. 
PSA.78.7	Afiteʼapaeʼmo Gotifeʼmo apakesamo afiʼa fatago huteʼa Gotiʼa huʼniya kavafeʼmo apake okanisigeʼa keʼaepa geʼamo akame hugae. 
PSA.78.8	Apakinago vayaʼmogimo himuʼnamu kavaʼmo huteʼa geʼamo oʼafige Gotifeʼmo apakesamo afiʼa fatago osuge huteʼa ataleʼa uʼnae. Fiku yanageʼa apakaeʼeʼmo ani agufa kavaʼmo hugae. 
PSA.78.9	Ifalemi nofi vayaʼmogimo atiʼapimo aliteʼa uʼnayaʼmonanafa kame osuʼa ataleʼa aiʼa atagi neʼa eʼnae. 
PSA.78.10	Apakaemo Gotiʼa kotalakemo hu maleʼniya geʼamo akame osuʼa keʼaepa geʼamo ago amagiʼa ataleʼnae. 
PSA.78.11	Aune kavaʼmo huʼniya kavafeʼmo ago apake kaniʼniye. 
PSA.78.12	Agaemo afoʼapimogi apaulagaleʼmo Isipi kotega Sovani koteʼmo aune kavaʼmo huʼniye. 
PSA.78.13	Solovala aniʼmoʼa folagapatiʼmo aino akaka vaelino uno haino anagamo hanete uno lamino afelagamo hanete huʼnigeʼa folagapatiʼmo uʼnae. 
PSA.78.14	Agaemo felugamo hiyapiʼmo uno hogoteteno apavalelino uʼniya kava huno haniʼilagaʼeʼmo ata vaipiʼmo aeno halelinuno hogoteteno apavalelino uʼniye. 
PSA.78.15	Agaemo kaʼme kotegamo aniʼmo ohaneʼniya koteʼmo yafapiʼmo amagino aino apalo atiʼnigeno afepatiʼmo alopa aniʼmo eno haineno asagauno aiʼnigeʼa neʼnae. 
PSA.78.16	Yafapatiʼmo alopa aniʼmo emineʼnigeʼa neʼa maiʼnae.
PSA.78.18	Gotifeʼmo, lahauʼniya neʼyaʼmo lamiyo, huʼa amalageka huʼnae. 
PSA.78.19	Apakaemo Gotifeʼmo huʼa faipa huʼa ateteʼapaeʼmo, Gotiʼa kaʼme koteʼmo alopa neʼyaʼmo afaʼa lamigifiye, huʼa huʼnae. 
PSA.78.20	Agaemo yafapiʼmo amagiʼnigeno alopa aniʼmo eminetenoʼaeʼmo ani aniʼmo afaʼa heʼniye. Ani kavaʼmo huʼniyaʼmonanafa neʼyaʼe afumo ameʼaʼeʼmo afaʼa lamigifiye, huʼa huʼnae. 
PSA.78.21+PSA.78.22	Huʼa huʼnayaʼmofeʼmo Ala kava neʼmoʼa afitenoʼaeʼmo lusi kava huno aipamo leno apateʼniye. Yekopu vayaʼmo atamoʼmo emineno leno apasaga liʼniye. Lagufamo alino katino lategaiye, huʼa apakesamo afiʼa fatago osuge aliʼa amufa oʼamige huʼnayaʼmofeʼmo aipamo leno apateʼniye. 
PSA.78.23+PSA.78.24	Apakesamo afiʼa fatago osuʼnayaʼmonanafa kokuʼnafeʼmo aika akaka vao, huno huʼnigeno aino akaka vaeʼnigeno koʼmo aigekana huno mago neʼyaʼmo agiʼamo mana neʼyaʼmo asagauno aiʼnigeʼa aliʼa neʼnae. 
PSA.78.25	Gotiʼa enisole vayaʼmogi neʼyaʼmo ma mopafi vayaʼmo apamiʼnigeʼa neʼa apamu huʼnae. 
PSA.78.26	Agaemo, yasimo aliyo, huno huʼnigeno yegemo haine neʼeya kotegatiʼmo yasimo aliʼniye. Himamuʼaletiʼmo yasimo aliyo, huno huʼnigeno aluga aluga haopalegatiʼmo yasimo aliʼniye. 
PSA.78.27	Yasimoʼmo nama anagaʼmo mumusopakana huno lekana opaisaya agufa nama anagaʼmo apavalelino eʼnigeʼa eʼa kahaepagana huʼa asagauʼa aiʼnae. 
PSA.78.28	Maiʼnaya folagapiʼmo asagauʼa aige muki seli noteʼmo asagauʼa aige huʼnae. 
PSA.78.29	Agaemo hapauʼniya neʼyaʼmo apamiʼnigeʼa neʼa apamu huʼnae. 
PSA.78.30+PSA.78.31	Neʼyaʼmo afaʼa lamigifiye, huʼa huteʼa amalageka huteʼa apakesamo afiʼa fatago osuʼnayaʼmofeʼmo apamiʼniya neʼyaʼmo neʼa oʼnakaiʼnafa apavayafiʼmo kutala neʼaigenoʼaeʼmo Gotiʼa aipamo leno apateteno Isaleli vayapatiʼmo hogote lokiya vayaʼageʼmo ago apamagiʼnigeʼa faliʼnae. 
PSA.78.32+PSA.78.33	Ani kavaʼmo huʼniyaʼmonanafa agaetegamo magoʼe magoʼe huʼageʼmo hosu kavakeʼmo huʼa maiʼnae. Aune kavaʼmo huʼniyaʼmonanafa apakesamo afiʼa fatago osuʼnayaʼmofeʼmo afa aliʼyaʼmo aliteʼa koli hume hume uʼa faliʼnae. 
PSA.78.34	Apamagiʼnigeʼa faliʼnageʼapaeʼmo mago vayaʼamogimo apaipamo aliʼa afe leteʼa Gotiʼmo agesayafeʼmo lokiya vaiʼa kahauya huʼnae. 
PSA.78.35	Apakaemo huʼapaeʼmo, Gotiʼa yagaino nelateya vekamo maiʼniye. Lokiya vekamo laha neʼmaeya vekamo maiʼniye, huʼa halate apakesamo afiʼnae. 
PSA.78.36	Kanale vekamo maiʼniye, huʼa huʼnayana apaipafatiʼmo apakesamo afiteʼa osuʼnafa apavayaʼaletikeʼmo aigofe gemo huʼnae. 
PSA.78.37	Agaetefeʼmo apaipamoʼmo kanale osuʼnigeʼa kotalake geʼamo ago amagiʼa ataleʼnae. 
PSA.78.38	Ani kavaʼmo huʼnayaʼmonanafa hau ayamopafiʼmo hauʼniya vekamo maiʼniyaʼmofeʼmo muki vayaʼamo kamitimo oʼapamagiʼnifa hosu kavaʼapigeʼmo alino ataleʼniye. Muki afinaʼmo aipamo leno apatege apatege huno maiʼniyaʼmonanafa aipamo leno apateʼniya kavaʼamo ataleʼniye. 
PSA.78.39	Agaemo hunoʼaeʼmo, Vayalafaʼmo maiʼnae. Apavamusamo neʼaiya yaʼmo malage huno hano nehiya kava huʼa maiʼnae, huno agesamo afiʼniye. 
PSA.78.40	Muki afinaʼmo kaʼme kotegamo maiʼneʼapaeʼmo geʼamo ago amagiʼa ataleʼnagenoʼaeʼmo lusu kava huno aipamoʼmo kana huʼniye. 
PSA.78.41	Apakaemo muki afinaʼmo Gotiʼmo amalageka huge Isaleli vayaʼai aote Gotiʼapimo kaʼaleʼmo ka akanige huʼa maiʼnae. 
PSA.78.42	Apakaemo himamuʼaletiʼmo huʼniya kavafeʼmo ago apake kanige kame vayaʼai apayapatiʼmo apakufamo alino katino apateʼniya kavafeʼmo ago apake kanige huʼnigeʼa apakesamo oʼafiʼnae. 
PSA.78.43	Hogoteno himamuʼaletiʼmo Isipi kotega Sovani koteʼmo huʼniya auna kavafeʼmo apakesamo oʼafiʼnae. 
PSA.78.44	Agaemo alopa aniʼe aise aniʼeʼmo kola aniʼmo alino hamaleno ateʼnigeʼa Isipi vayaʼmogimo oʼneʼnae. 
PSA.78.45	Agaemo asole ulu anagaʼmo alino apateʼnigeʼa eʼa hapaege asole eso anagaʼmo alino apateʼnigeʼa eʼa muki mopaʼapileʼmo haneʼniya yaʼmo aliʼa hosu huʼa atege huʼnae. 
PSA.78.46	Agaemo mago asole kafa anagaʼmo alino apateʼnigeʼa eʼa hoyaʼapifiʼmo haneʼniya neʼyaʼmo nege asole akenu anagaʼmo alino apateʼnigeʼa eʼa hoyaʼapifiʼmo hakale maleʼnaya neʼyaʼmo nege huʼnae. 
PSA.78.47	Agaemo ko mopa koʼmo alino ataleʼnigeno emineno alagamo neʼaeya nofi hoyaʼapimo amagiʼnigeno falu atiʼniye. Agaemo haniʼilagamo ko mopagana lao yaʼmo alino ataleʼnigeno emineʼnigenoʼaeʼmo alagamo neʼaeya yosa hoyaʼapimo falu teʼniye. 
PSA.78.48	Agaemo ko mopa koʼmo alino ataleʼnigeno emineno pulumaka anagaʼapimo apamagiʼnigeʼa faliʼnae. 
PSA.78.49	Gotiʼa aipamo leno apatege hai vaino apatege huteno hanageke yaʼmo apamiʼnigeno apakafu kiʼniye. Ani kava huʼa enisole vayaʼmogimo apamagiʼnageʼa faliʼnae. 
PSA.78.50	Aipamo leno apatetenoʼaeʼmo apagupi mafaʼnemo afaʼa apakeno oʼapataleʼnifa apamagiʼnigeno kaita hapauʼnigeʼa ago faliʼnae. 
PSA.78.51	Agaemo Isipi kote vayaʼmogi muki yege mafaʼne anagaʼapimo kamitimo apamagiʼnigeʼa ago faliʼnae. 
PSA.78.52	Apamagiʼniyaʼmonanafa sipisipimo apavaleliʼa neʼvaya kava huno vayaʼamo kaʼme kotegamo apavalelino uʼniye. 
PSA.78.53	Alagepa huno yagaino apateʼnigeʼa koli osuʼa afaʼa uʼnayaʼmonanafa solovala aniʼmoʼa kame vayaʼapimo ago aeno apati kaeʼniye. 
PSA.78.54	Apavalelino uno aote mopaleʼmo himamuʼaletiʼmo aliʼniya aveleʼmo apateʼniye. 
PSA.78.55	Agaemo alu nofi vaya alu nofi vayaʼmo ago alino hapa faino apataleteno mopaʼapimo alino apamiteno seli noʼapifiʼmo apateʼnigeʼa maiʼnae.
PSA.78.56	Ani kavaʼmo huʼniyaʼmonanafa hogote anaga vekamo Gotiʼa amalageka huteʼa himuʼnamu kavaʼmo huteʼa ani kavaʼmo hiyo, huno huʼniya gemo ago amagiʼa ataleʼnae. 
PSA.78.57	Afoʼapimogi himuʼnamu kavaʼmo huteʼa ataleʼnaya kava huʼa maiʼneʼa kayagiʼniya kevemo hetalageno kahaufilagamo neʼviya kava huʼa ataleʼa hosu kateʼmo uʼnae. 
PSA.78.58	Apakaemo muki aveʼaleʼmo aigofe gotiʼapimogitefeʼmo mono huʼnagenoʼaeʼmo aipamo leno apateʼniye. Aigofe gotiʼapimo auneʼamo alo hu maleʼneʼa mono huʼnagenoʼaeʼmo hosu aipamo kaliʼniye. 
PSA.78.59	Gotiʼa apaketenoʼaeʼmo aipamo leno apateteno agaiʼa vayaʼamo akameʼyamo apamiʼniye. 
PSA.78.60	Agaemo Sailo kotega seli mono nopiʼmo maiʼniyatetiʼmo ataleno uʼniye. 
PSA.78.61	Agaiʼa vayaʼamo hapa oʼmaeno kame vayaʼapimo alino apateʼnigeʼa eʼa kamemo huʼa aeʼa apakaseteʼa kotalakemo hu maleʼniya gemo haneʼniya kesimo kumaya aliniʼa uʼnae. Ani kesimo apakaeʼeʼmo ohaneʼniya kava huno himamuʼaʼe ha le konali yaʼaʼeʼmo apakaeʼeʼmo ohaneʼniye. 
PSA.78.62	Agaemo agaiʼa vayaʼaifeʼmo aipamo leno apateteno kame vayaʼapimo alino apateʼnigeʼa eʼa naipeletiʼmo apaiʼnae. 
PSA.78.63	Kamemo huteʼapaeʼmo neya vayaʼapimo kamitimo apaiʼnageʼa faliʼnageʼapaeʼmo aʼmafaʼne anagaʼapimo veleʼmo oʼmaiʼa afaʼa maiʼnae. 
PSA.78.64	Kame vayaʼapimogimo mono huʼa neʼapataya vayaʼapimo kamitimo apaiʼnageʼapaeʼmo aʼne anagaʼapimogimo yulagefa oʼaige aviʼyaʼmo osuge huʼnae.
PSA.78.65	Ani kavaʼmo huʼa maiʼnagenoʼaeʼmo apaupatiʼmo he netiya kava huno Ala kava neʼmo he tiʼniye. Lokiya vekamoʼmo nofi alagafati aniʼmo netenoʼaeʼmo alopa gefatiʼmo ge nehiya kava huno Ala kava neʼmo malage huno he tiʼniye. 
PSA.78.66	Malage huno kame vayaʼamo alino hapa faino apataleʼnigeno apavagage huʼnigeʼa ataleʼa uʼnae. 
PSA.78.67+PSA.78.68	Agaemo vayaʼaleʼmo yagaiʼa apatesayafeʼmo Yosefe aginago vayapatiʼe Ifalemi nofi vayapatiʼeʼmo lekana paino oʼapateno apataleno uno Yuta nofi vayapatikeʼmo lekana paino apateteno Saiyoni aveeʼmo hauʼniya avemo lekana paino ateʼniye. 
PSA.78.69	Agaemo ani aveleʼmo mono noʼamo avegana huno ki maleʼniye. Ma mopamo lokiya vaino haneʼniya kava huno noʼamo lokiya noʼmo ki maleʼniye. 
PSA.78.70+PSA.78.71	Agaemo Yuta nofi vayapatiʼmo Neviniʼmo lekana paino ateteno sipisipileʼmo yagaino maiʼniya kotegatiʼmo avalelinuno Isaleli vayaʼaiteʼmo yagaino apatesiya kini vekamo ateʼniye. 
PSA.78.72	Ateʼnigeno Neviniʼa aliʼyaʼalefekeʼmo agesamo afiteno alagepa huno yagaino apateʼniye.
PSA.79.2	Apakaemo aliʼyakamo aliʼnaya vayaʼmo kamitimo apamagiteʼa nama anagaʼmogi nesayafeʼmo apakufaʼamo apamiʼnae. Ina kava huʼa afela afu anagaʼmo apaote vayakamogi apakufaʼamo apamiʼnae. 
PSA.79.3	Apakaemo kamitimo hapaeʼnageʼa faliʼnageno kolaʼapimo aino lakino Yulusalemu taonifiʼmo anikana huno uno lamiʼniye. Kiʼa apatesaya vayaʼmo mago oʼmaiʼnae. 
PSA.79.4	Lahaopaleʼmo maiʼnaya vayaʼmogimo huʼa faipa huʼa latege kigi yokalo gemo huʼa latege nehae. 
PSA.79.5	O Ala kava nene, huʼna, na magi afinaʼmo kaipamo leka lategane. Muki afinaʼaeʼmo kaipamo leka latege latege huka maisanageno hano osugifiye. Kaipaʼmoʼmo atagana huno lalesifiye. 
PSA.79.6	Kagaemo okageʼnaya nofi vayaʼaiteʼe kagikaleʼmo aeʼa keya aeʼa nunumuʼmo nosaya vayaʼaiteʼeʼmo kaipamo neleya kavaʼmo anikana huka lakiyo. 
PSA.79.7	Apakaemo vayakamo kamitimo apamagige huteʼa muki taoniʼapiʼeʼmo heʼa halagape vaiʼnae. 
PSA.79.8	Laginago vayaʼai hosu kavaʼapilefeʼmo lagaemo kayoʼmo olamiyo. Kametimogi aliʼa afepiʼmo lateʼnayaʼmofeʼmo malage huka kahau huka lato. 
PSA.79.9	O Gotiyo, huʼna, Lagufamo alika katika nelatana Gotigamae. Kagikamo ha le konali yakalefeʼmo laha mao. Ala kagikalefeʼmo hosu kavategatiʼmo lavalelikeka hosu kavatimo alika atalo. 
PSA.79.10	Na kava higeʼapaeʼmo alu nofi vayaʼe alu nofi vayaʼeʼmo huʼapaeʼmo, Gotiʼapimoʼmo haiyategamo maiʼniye, huʼa hugae. Apakaemo aliʼyakamo aliʼnaya vayaʼai kolaʼapimo anonaʼalefeʼmo kayoʼmo apamigetao agegaunanagi. 
PSA.79.11	Kagaemo kalavusi huʼa apateʼnaya vayaʼmogi yulagefa neʼaiya gemo afiyo. Faligae, huʼa gemo ago hu maleʼnaya vayaʼmo alopa himamukaletiʼmo hatu maeka apato. 
PSA.79.12	O Ala kava nene, huʼna, Alu nofi vaya alu nofi vayaʼmogiʼeʼmo huʼa faipa huʼa kateʼnaya kavaʼapimo anonaʼapilefeʼmo seveniʼa afinaʼmo aeka atagaina huvo. 
PSA.79.13	Inagi lagaemo vayakamo ina kava huta sipisipi anagakamogitamo muki afinaʼae afinaʼaeʼmo kahaoke hegaune.
PSA.80.2	Kagaemo Ifalemu vayaʼai apaulagalenagi Menisameni vayaʼai apaulagalenagi Manasa vayaʼai apaulagalenagi huka afole aiteka lokiyakamo alika lavelikaeʼmo lagufamo alika katika lato.
PSA.80.4	Ala kava neʼmo muki lokiyakamo haneʼniya Gotigae, huta, na magi afinaʼmo vayakamogi nunumuʼmo nehaya geʼapilefeʼmo kaipamo legaiye. 
PSA.80.5	Kagaemo lau kaleta maisunafeʼmo alopa kana yaʼmo lamiʼnanageta lusi kava huta aviʼyaʼmo nehunageno launumoʼmo neʼyati negegana huge aniti negegana huge huta neʼnone. 
PSA.80.6	Kagaemo afaʼa lateʼnanageʼa lahaopaleʼmo maiʼnaya vayaʼmogimo eʼa lagaeʼeʼmo kamemo nehae. Ani kame vayatimogimo huʼa faipa huʼa lateteʼa apakaeʼeʼmo kigi huʼa nelatae.
PSA.80.9	Kagaemo alagepa huno hagesiyafeʼmo mago mopaleʼmo alika haleteka mopamo alo huka ateʼnane. Kali maleʼnanageno ago hageteno hafuʼyaʼamo alagi ago uno lamiʼnigeno nofiʼmo akopamo aeteno uneno huno mopaleʼmo aino atikaeʼniye. 
PSA.80.10	Ani nofiʼmo akopaʼamo muki aise aveʼagi alopa Sita yosagi huno kino aeno atikaeʼniye. 
PSA.80.11	Akopaʼamo solovalategamo uge Yufaletisi nelamiya anitegamo uge huʼniye. 
PSA.80.12	Ani kavaʼmo huʼniyana na kava higekaeʼmo kagaemo faino vego huʼniya kegiʼyamo ago aeka halagape vaiʼnane. Hemenimo kateʼmo uʼeʼa hisaya vayaʼmogimo hoyafatiʼmo nofi alagamo afaʼa kumaya aligae. 
PSA.80.13	Yahaofilagati eʼnaya afela ve afu anagaʼmogimo aliʼa vagaiʼa ataleʼnageʼa afela afumogimo neʼnae.
PSA.80.15	Kagaemo lokiyakaletiʼmo ani nofi kali maleʼnana nofifeʼmo kagesamo afiyo. Ani nofiʼmo akopaʼamo kagaetefeʼmo lokiya vaika ateʼnananagi kagesamo afiyo. 
PSA.80.16	Kame vayatimogimo hatagauʼa atafiʼmo kaeʼnae. Apakaefeʼmo kaipamo leka apato. Alika hosu huka apatalo. 
PSA.80.17	Kagaemo lamaga kahaopaleʼmo maiʼniya vekaleʼmo kayaʼmo malo. Kagaemo Vemo Mafaʼnemo kagaetefeʼmo lokiya vaika ateʼnana vekaleʼmo kayaʼmo malo. 
PSA.80.18	Kagaemo agaeteʼmo kayaʼmo afaʼa malesanageta kataleta oʼugune. Kagaemo faliʼnonategatiʼmo alika hetika lategetao kagikaeʼmo nunumuʼmo huta keya aegaune.
PSA.81.2	Alagepa agemo aisiya agufa yateʼmo amagiyo.
PSA.81.4	Mani kavaʼmo Isaleli vayaʼmogita hisuna keʼaepa gemae. Yekopu Gotiʼamoʼmo mani keʼaepa gemo lamiʼniye. 
PSA.81.5	Gotiʼa Isipi kotegamo umenitata hunoʼaeʼmo hopa afina keʼaepa gemo aeʼa hakalo huʼa hapa paisayafeʼmo Isaleli vayaʼaitegamo hu maleʼniye. Lagaemo ani kotegamo mago apakemo afiʼnonana oʼafiʼnone.
PSA.81.7	Lapakaemo nagaefeʼmo keya aeʼnageʼna hanageke kavapatiʼmo lapavaleliʼna uʼnove. Nagaemo hiyapiʼmo fala kiʼna hakalu nehiya hiyapatiʼmo getapileʼmo aeʼna atagaina huʼna lapa paiʼnove. Nagaemo Melima ani kotuteʼmo lapamalageka huʼnove.
PSA.81.9	Alu nofi vayaʼai aigofe gotiʼapimogimo lapakae folagapiʼmo oʼmaiyo. Alu gotitefeʼmo mono osiyo. 
PSA.81.10	Nagaemo Ala kava neʼmo gotitapimoʼnamo lapakaemo Isipi kotegatiʼmo lapavaleliʼna eʼnove. Lapakaemo lapavayamo lusi kava hutapa aka huʼnigeʼnao muki yaʼmo nagaemo lapamino. 
PSA.81.11	Lapamisuvafeʼmo nahauʼniyaʼmonanafa vayaʼnimogitapamo geʼnimo afisayafeʼmo olapauʼniye. 
PSA.81.12	Olapauʼniyaʼmofeʼmo afaʼa lapateʼnogetapa ge oʼafitapa himuʼnamu kavaʼmo hutetapa lapakaitapimo lapauʼniya kavaʼmo huʼnae. 
PSA.81.13	Nagaemo lapakaemo vayaʼnimogi geʼnimo afiteʼa kaʼnileʼmo visayafeʼmo lusi kava huno nahauʼniye. 
PSA.81.14	Geʼnimo akame huʼnaesinana nagaemo malage huʼna muki kame vayatapiʼeʼmo kamemo huʼna alagi aeʼna apaka seʼnovesine. 
PSA.81.15	Isaleli vayaʼmogimo geʼnimo akame huʼnaesinana nagaefeʼmo apaini nehaya vayaʼmogi lusi kava huʼa koli huteʼa nagaeteʼmo aigofe kava huʼa apaleʼyamo faiʼnaesine. Nagaeteʼmo aigofe kavaʼmo huʼnaesinaʼmonanafa muki afinaʼaeʼmo kayoʼmo apamiguve. 
PSA.81.16	Lapakaemo geʼnimo akame huʼnaesinana alagi kanale neʼyaʼmo lapamige hogote yafakana vekatapimo lume anuʼamo lapamige huʼnogeno lapaipafiʼmo lapamu hiyesine.
PSA.82.2	Agaemo agoti gemo neʼafiya vayaʼaifeʼmo hapa painoʼaeʼmo, Hainu afinaʼmo lapakaemo agoti gemo hosu kava hutapa alita fako nehaya kavatapimo aliʼa atalegae. Lapakaemo hosu vayaʼaifeʼmo hapao ke nehae. 
PSA.82.3	Lapakaemo kagemi yaʼapimo ohaneʼniya vayaʼe megusa mafaʼne anagaʼeʼmo hapa maege kana yaʼmo aliʼnaya vayaʼe kafu nehaya vayaʼeʼmo hapa maege hisayafeʼmo fatago kavaʼmo hutapa alita fako hiyo. 
PSA.82.4	Kagemi yaʼapimo ohaneʼniya vayaʼe kafu nehaya vayaʼeʼmo apakufamo alita katita apateyo.
PSA.82.7	afa vayaʼmo nefaliya kava hutapa faligae. Mago yagaiʼniya vekamo asagauno aiʼniyanagetapa asagauta aitapa faligae. 
PSA.82.8	O Gotiyo, huʼna, Kagaemo muki nofi vayaʼaiteʼmo yagaika apateʼnanagi he tika muki ma mopafi vayaʼmo agoti huka apato.
PSA.84.1	Ala kava nene, huʼna, muki vayaʼaiteʼmo yagaika neʼapatana vekamae. Nagaemo maiʼnanatega haneʼniya mono nokaeʼmo lusi kava huno neʼnahaiye. 
PSA.84.2	Nokafiʼmo maisuva yafeʼmo lusi kava huno nagupi mafaʼnemoʼmo hauʼniye. Muki nagufamoʼe naipa nagesafatiʼeʼmo afaʼa neʼmaiya Gotifekeʼmo nehaiye. 
PSA.84.3	Aise nama anagaʼmogi apanoʼmo kiteʼa maiʼnageʼapaeʼmo kisaveʼyave anagaʼmogi apanoʼmo haneʼnigeʼa apamuʼmo maleteʼa aiʼa apalo atiteʼa neʼyagaiye. Nokafiʼmo neʼmaiyaʼmonanafa muki vayaʼaiteʼmo yagaika neʼapatana vekae, huʼna, kini vekaʼnimo Gotiʼnimogae, huʼna, nokafiʼmo oʼmaiʼneʼna ofalinimo kamisuva hiʼyalamukaleʼe muki ofalinimo nehaya hiʼyalamukaleʼefeʼmo nagesamo neʼafuve. 
PSA.84.4	Nokafiʼmo maiʼneʼa yokemo huʼa kagikaleʼmo aliʼa asaga nehaya vayaʼmo aulena vayaʼmo maiʼnae.
PSA.84.5	Kagaetegatiʼmo lokiyaʼapimo aliʼnisaya vayaʼmogimo aulena vayaʼmo maiʼnae. Kagaetegamo visaya apaipamo nekaliye. 
PSA.84.6	Kaʼmo umenitata nehuʼapaeʼmo aniʼmo leno laneʼniya kalokalopafiʼmo apaunumo uno nelamigeʼa umenitata nehuʼapaeʼmo kelimo kafi maleʼnageno koʼmo aiteno aniʼmo maleno havai teʼnigeʼa neʼnae. 
PSA.84.7	Lokiya vaime vaime uʼa magoʼe huʼa lokiya vaiʼa uʼa aigofe gotiʼapimogimo aeno apakaseʼniya Gotitegamo Saiyoni kotegamo agegae.
PSA.84.8	Muki vayaʼaiteʼmo yagaika neʼapatana vekae, huʼna, nunumuʼmo nehuvanagi geʼnimo afiyo. Yekopu Gotiʼamogae, huʼna, afiyo. 
PSA.84.9	O Gotiyo, huʼna, halegutimogae, huʼna, ago. Lekana paika ateʼnana vekamo augosafiʼmo ago. 
PSA.84.10	Mago alagepa haopalegamo uʼna yatala afinaʼmo maisuvana namogaga aiguvaʼmonanafa nokafiʼmo aise afinaʼmo maisuvana magoʼe huʼna namogaga aiguve. Nagaemo Gotiʼnimo noʼafiʼmo afa ina agufa vekamo kipateʼmo yagaisuva vekamo maisuvafeʼmo nahauʼniyaʼmonanafa hosu vayaʼai noʼapifiʼmo uʼna haiʼna maisuvafeʼmo oʼnahauʼniye. 
PSA.84.11	Ala kava netimo yegetiʼe halegutiʼeʼmo maiʼniye. Agaemo ala apakiʼapimo apamiteno alagepa yaʼmo fiku hapa maeno apamigiye. Agaemo api kavaʼmo nehaya vayaʼaifeʼmo alagepa yaʼmo magokeʼageʼmo lapamiguve huno osugifa muki alagepa yaʼamo afaʼa apamigiye. 
PSA.84.12	Muki vayaʼaiteʼmo yagaika neʼapatana vekae, huʼna, Kagaemo aliʼa amufa nekamiya vayaʼmo aulena vayaʼmo maiʼnae.
PSA.85.1	Ala kava nene, huʼna, kagaemo mopakaleʼmo maiʼnaya vayaʼmo alagepa huka hapa maeʼnane. Kagaemo Yekopu nofi vayaʼmo hatu maeka apateteka apavalelikeka apakaiʼapi mopaleʼmo apateʼnane. 
PSA.85.2	Kagaemo vayakamogi hosu kavaʼapimo alika ataletekaeʼmo, afaʼa ateyo, huka huʼnane. Muki hosu kavaʼapimo aeka ati kaeka ataleʼnane. 
PSA.85.3	Hogoteka kaipamo leka apateʼnanaʼmonanafa henagaʼamo kaipamo falu huka apateʼnane. Lusi kava huno kaipamo leʼniyana afaʼa ataleʼnane.
PSA.85.4	O, Gotiyo, huʼna, lagufamo alika katika nelatana vekamae. Halate alika alagepa huka lateteka alika aika atagi neka lavalelika eno. Kaipamo falu huka lato. 
PSA.85.5	Muki afinaʼmo kaipamo leka latesapiye. Hemenimo maiʼnaya vayaʼaifenagi henagaʼamo afole aisaya vayaʼaifenagi huka kaipamo leka apateka hano osuka kaipamo leka apateme apateme ugapiye. 
PSA.85.6	Faligekana huta maiʼnonanagi halate alika he tika olategapiye. Vayakamogimo kagaefekeʼmo apamogaga aisayafeʼmae. 
PSA.85.7	O Ala kava nene, huʼna, kahau huka lato. Lagufamo alika katika lato.
PSA.85.9	Ha le konali yaʼamoʼmo lagae mopaleʼmo hanege hanege huno hanesiyafeʼmo agaefeʼmo koli nehaya vayaʼmogi hapaopaleʼmo eno apakufamo alino katino apategaiye.
PSA.85.11	Lama ge kavaʼmo ma mopafatiʼmo hagegekana huno afole aisigeno fatago kavaʼmoʼa kokuʼnapatiʼmo he tino aeno kavafaino apakegaiye. 
PSA.85.12	He, Ala kava neʼmoʼa alagepa yaʼmo lamisigeno lagae mopafatiʼmo neʼyaʼmo hagegaiye. 
PSA.85.13	Fatago kavaʼmo hogoteno neʼvisigenoʼaeʼmo agaemo egaiye. Fatago kavaʼamo aiyakamo alisunafeʼmo kaʼmo valino lategaiye.
PSA.87.1	Gotiʼa taoniʼamo muki aoteʼmo hu maleʼniya aveʼale aveʼaleʼmo faino ateʼniye. 
PSA.87.2	Ala kava neʼmoʼa Yekopu aginago vayaʼamo noʼapifi noʼapifiʼmo apaote apaote huʼa maiʼnaya vayaʼaifeʼmo hau ayamopafiʼmo hauʼniyaʼmonanafa Saiyoni mono no yafa lafi kegiyafiʼmo magokepi lokaeʼa maiʼnaya vayaʼaifeʼmo magoʼe huno hau ayamopafiʼmo hauʼniye. 
PSA.87.3	Gotiʼa agaiʼa taonifatiʼmo ha le konali yaʼamo mago vayaʼmo alino apave liʼnigeʼa ageteʼapaeʼmo ava gemo nehae.
PSA.87.4	Nagaemo huʼnaeʼmo, Isipi kotega maiʼnaya vayaʼe Mamiloni kotega maiʼnaya vayaʼmogiʼeʼmo nageʼa aeto huʼnae, huʼna huguve. Afiyo, Filisitiya vayanagi Taiya vayanagi Itiyopiya vayanagi huno Gotiʼa taoniʼafiʼmo apavaleno apatesigeʼa vayaʼamo maigae.
PSA.87.6	Ala kava neʼmoʼa agaiʼa taonifiʼmo apavaleno apateʼniya vayaʼmogi apakiʼapimo mukufiʼmo avoʼmo kae malegaiye.
PSA.89.1	O, Ala kava nene, huʼna, nagaemo muki kahau huka neʼapatana kavaʼakalefeʼmo muki afinaʼmo yokegeʼmo huge huge huʼna maiguve. Kagaemo gekamo alagi akame nehana kavakaeʼmo hemenimo maiʼnaya vayaʼe aliʼa apateme apateme visaya vayaʼefeʼmo navayafatiʼmo hapa paiguve. 
PSA.89.2	Nagaemo, kagaemo noʼmo kigekana huka muki afinaʼmo afaʼa hanesiyafeʼmo kahau huka apatege apatege huka maigane, huʼna hapa paiʼnove. Kagaemo gekamo alagi akame nehana kavakamoʼmo kokuʼnapiʼmo noʼmo faika ategekana huka maleʼnane.
PSA.89.4	kagae nofi vayaʼmogi muki afinaʼmo lokiya vaiʼa maigae. Kini vekamo maiʼneka yagaika neʼapatana kava huʼa kini vayaʼmo maiʼneʼa yagaiʼa apatete apatete hume hume uʼa maigae, huʼna ha paiʼnove.
PSA.89.6	Kokuʼnapiʼmo maiʼnaya vayapatiʼmo ina laʼmo Ala kava nekana huno maiʼniye. Lokiya vayapatiʼmo mago vekamoʼmo Ala kava nekana huno oʼmaiʼniye. 
PSA.89.7	Apaote vayaʼmo aliʼa anupa huʼa maiʼnayategamo Gotifekeʼmo lusi kava huʼa koli huʼnae. Gotiʼeʼmo magokepi lokaeʼa maiʼnaya vayaʼmogi agaefeʼmo koli huʼnae. 
PSA.89.8	O Gotiyo, huʼna, muki vayaʼaiteʼmo yagaika neʼapatana Gotigae, huʼna, Lokiyakaʼe vekamo maiʼnanageno ina laʼmo kagaekana huno maiʼniye. Gekamo alagi akame nehana kavakamoʼmo faino vego huno nekate. 
PSA.89.9	Solovala aniʼmoʼa aino holakau holakau nehigekaeʼmo yagaika neʼatane. Solovala aniʼmoʼa aepa faino aino holakau hugefeʼmo nehigekaeʼmo afaʼa hano huka nehanagenoʼaeʼmo afaʼa nehane. 
PSA.89.10	Kagaemo Isipi kotega maiʼnaya vayaʼai himamuʼapimo ago alika hano huka ataleʼnane. Lokiya kayatetiʼmo kame vayakamo apamagiʼnanageʼa atagu faeʼa uʼeʼa huʼa maiʼnae.
PSA.89.11	Kokuʼnaʼe ma mopaʼeʼmo kagaika yaʼmo haneʼniye. Ma mopaʼe muki ma mopafiʼmo maiʼnaya vayaʼe yaʼeʼmo alo huʼnane. 
PSA.89.12	Aluga aluga haopalegaʼeʼmo alo huʼnane. Alopa avemo Tamo aveʼmoʼe alopa Hemoni avemoʼeʼmo kagikalefeʼmo anamogaga neʼaiʼae. 
PSA.89.13	Himamukaletiʼmo aliʼyaʼmo neʼaline. Kayaʼmo lokiya kayaʼmo haneʼniye. Lamaga kayatetiʼmo aeka apakaseʼnane. 
PSA.89.14	Kini vekamo maiʼneka fatago kavaʼmo huka alagepa huka alika fako huka apateteka yagaika neʼapatane. Kahau huka apatege lama geʼageʼmo huge huka maiʼnane. 
PSA.89.15	Afiteʼapaeʼmo apamogaga neʼaiya gemo afiʼa aeto huʼnaya vayaʼmo Goti aulagaleʼmo alagepa huʼa maiʼnayanageʼa afaʼa apamogaga aigae. Kaugosafatiʼmo aeno ha neleya yategamo umenitata hugae. 
PSA.89.16	Apakaemo kagikalefeʼmo muki afinaʼmo apamogaga neʼaiye. Apakaemo fatago kavakaletiʼmo ala apakiʼapimo neʼaliye. 
PSA.89.17	Ha le konali himamuʼapimo kagaetegatiʼmo aliʼnae. Kagaemo fiku laha maeka lamiʼnanageta aeta apakaseʼnone. 
PSA.89.18	Ala kava neʼmo halegutigana huno maiʼniye. Isaleliʼa aote vekamo kini vekatimo maiʼniye.
PSA.89.19	Aote vekamoʼmo alagamuna agegekana huno ageʼnigekaeʼmo ina ge huka ha paiʼnane. Nagaemo himamuʼaʼe vekamo lokiya vaiʼna ateʼnove. Nagaemo mago vekamo vayapatiʼmo lekana paiʼna ateteʼna aliʼna asaga huʼna ateʼnove. 
PSA.89.20	Nagaemo aliʼyaʼnimo alisiya vekamo Neviniʼmo kahauya huʼna ageteʼnaeʼmo aote uveliletiʼmo lakiʼna ateʼnove. 
PSA.89.21	Muki afinaʼmo himamuʼnimo agaeteʼmo maleteʼnaeʼmo lokiya vaiʼna ategauve. 
PSA.89.22	Kame vekaʼamoʼmo anonaʼalefeʼmo asole yaʼmo oʼalisigeno hosu vekamoʼmo kana yaʼmo alino oʼamigiye. 
PSA.89.23	Nagaemo kame vayaʼamo apamagisugeʼa aulagaleʼmo asagauʼa aigae. Nagaemo apaini huʼa neʼataya vayaʼmo kaitaʼmo apamiguve.
PSA.89.24	Apamiguvaʼmonanafa agaefeʼmo ani kavaʼmo huguve, huʼna ha paiʼnova geʼnimo alagi akame huʼna nahau huʼna ategauve. Nagiʼnilefeʼmo agiʼaleʼmo aliʼna asaga huʼna ategauve. 
PSA.89.25	Nagaemo alopa mopaleʼmo yagaisiyafeʼmo lokiya vaiʼna ateʼnisugeno mago ayaʼmo solovala aniteʼmo maleteno mago ayaʼmo anilafateʼmo malegaiye. 
PSA.89.26	Agaemo alopa gefatiʼmo nagaefeʼmo keya aeno ge hunoʼaeʼmo, Kagaemo afoʼnimogamo maiʼnane. Gotiʼnimogae, huno, nagufamo alika katika natesana yafaʼnimo maiʼnane, huno naha paigiye. 
PSA.89.27	Yege mafaʼneʼnimo maiʼniye, huʼna hu malegauve. Agaemo muki ma mopafiʼmo maiʼnaya kini vayaʼmo ago aeno apakaseno hogote kini vekamo maigiye. 
PSA.89.28	Nagaemo muki afinaʼmo nahau huʼna atege atege huʼna maiguve. Agaeʼeʼmo kotalakemo hu maleʼnova geʼnimoʼmo afaʼa hanege hanege huno hanegaiye. 
PSA.89.29	Agae nofi vayaʼamo afaʼa maige maige huʼa maigae. Kokuʼnaʼmoʼa hanege hanege huno hanesiya kava huno muki afinaʼmo kini vekamo maiʼneno yagaino apategaiye. 
PSA.89.30	Mafaʼne anagaʼamogimo keʼaepa geʼnimo ataleteʼa aliʼna fako hu maleʼnova geʼnimo akame osuge 
PSA.89.31	avoʼmo kae maleʼnaya geʼnimo amagiʼa atalege hiyo, huʼna hapa paiʼnova gemo akame osuge huʼnisayaʼmoʼmo 
PSA.89.32	nagaemo hosu kavaʼapilefeʼmo kayoʼmo apamiteʼna kayotetiʼmo apamagisugeno apamuʼmo apalegaiye. 
PSA.89.33	Kayoʼmo apamiguvaʼmonanafa alagi aliʼna hafaiʼna oʼataleʼna agaefeʼmo nahau nayamopafiʼmo nahauʼnisigeʼna ha maegauve, huʼna huʼnova geʼnimo amagiʼna oʼataleʼna alagi akame huguve. 
PSA.89.34	Kotalakemo hu maleʼnova geʼnimo amagiʼna oʼataleʼna navayafatiʼmo hu maleʼnova geʼnileʼmo halate alu gemo osuguve. 
PSA.89.35	Nagaemo magoke afinaʼmo naote kavaʼnilefeʼmo huʼnaeʼmo, Nevinifeʼmo aigofe gemo alagi osuguve, huʼna nagoʼyamo ago ataleteʼna ha paiʼnove. 
PSA.89.36	Agae nofi vayaʼamo alagi hano osuʼa afaʼa maige maige huʼa maigae. Yegemoʼmo muki afinaʼmo naulagaleʼmo lege lege huno neʼmaiya kava huno muki afinaʼmo kini vekamo maiʼneno yagaino apategaiye. 
PSA.89.37	Kaimoʼmo hanege hanege huno neʼmaiya kava huno fai maiʼneno yagaino neʼapateya siyateʼmo muki afinaʼmo fai maiʼneno yagaino apategaiye. Kokuʼnapatiʼmo kaimoʼmo, Gotiʼa maiʼniye, huno lama gemo nehiye, huno nehiya kaigana huno maiʼneno yagaino apategaiye.
PSA.89.38	Kagaemo ani gemo huʼnanaʼmonanafa kagaemo ago alika yaga auka ataleteka kakameʼyamo amiʼnane. Kagaemo uvelimo lakika ateʼnana vekaeʼmo kaipamo leka ateʼnane. 
PSA.89.39	Kagaemo aliʼyakamo neʼaliya vekaʼeʼmo kotalakemo hu maleʼnana gemo ago alika hano huka ataleʼnane. 
PSA.89.40	Kagaemo kegiʼyaʼamo ago aeka halagape vaiʼnane. Halagape oʼvaisaya agufa lokiya nokoʼmo ago heka halagape vaiʼnane. 
PSA.89.41	Muki u eʼa nehaya vayaʼmogimo kagemi yaʼamo kumayaʼmo neʼaliye. Haopaleʼmo maiʼnaya vayaʼmogimo huʼa faipa huʼa neʼatae. 
PSA.89.42	Kagaemo kame vayaʼamo hapa maeʼnanageʼa kamemo huʼa aeʼa agaseʼnae. Hapa maeʼnanageʼa apamogaga aiʼnae. 
PSA.89.43	Kagaemo ati vayaʼamo lokiya vaika oʼapateʼnanageʼa kame huʼa aeʼa oʼapakaseʼnae. Kagaemo afaʼa ataleʼnanageno kame vayaʼaʼeʼmo kamemo huno aeno oʼapakaseʼniye. 
PSA.89.44	Kagaemo ha le konali yaʼamo alika hano huka ataleʼnane. Yagaino apatesiya himamuʼamo ago alika hano huka ataleʼnane. 
PSA.89.45	Kagaemo ataleʼnanageno malage huno ago kosuna leʼniye. Lokiyaʼamo ohaneʼnigeno avagage huʼniya kavaʼamoʼmo aino ati kaeʼniye.
PSA.89.46	Ala kava nene, huʼna, na magi afinaʼmo fala kika maigane. Muki afinaʼmo fala kika maigapiye. Atagana huno kaipamo lesifiye. 
PSA.89.47	Maisuva afinaʼmo aise afinaʼmo haneʼniyaʼmofeʼmo kage okanika kagesamo afiyo. Muki vayaʼmo fiku maisayafeʼmo alo huka apateʼnapiye. 
PSA.89.48	Haiya vekamo ofalino afaʼa maige maige huno maigiye. Kanolufiʼmo oʼmaino faino kasalo paegaifiye.
PSA.89.49	Ala kava nene, huʼna, Hogoteka Nevinifeʼmo kahau kayamopafiʼmo kahauʼnigeka alagepa huka ha maeʼnane. Na kava higekaeʼmo hemenimo ani kavaʼmo nosane. Kagaemo Nevinifeʼmo ani kavaʼmo huguve, huka huteka kagoʼyamo ataleʼnane. 
PSA.89.50	Ala kava nene, huʼna, aliʼyakamo neʼaliya vayakaeʼmo huʼa faipa huʼa neʼapataya kavafeʼmo kage okanika kagesamo afiyo. Muki asole vayaʼmogimo huʼa faipa huʼa nelatageʼnaeʼmo naipamoʼmo lusi kava huno kana nehiye. 
PSA.89.51	O Ala kava nene, huʼna, kame vayakamogimo huʼa faipa huʼa lateʼnae. Apakaemo uvelimo lakika ateʼnana vekamoʼmo nehiya kavafeʼmo huʼa faipa huʼa ateʼnae.
PSA.89.52	Ala kava neʼmo muki afinaʼmo aulena Gotiʼmo maino. He, Lama ge. Lama ge.
PSA.90.1	Ala kava nene, huʼna, lagaemo muki afinaʼaeʼmo afole aige aige huta neʼmaunagekaeʼmo kagaemo muki afinaʼmo notigana huka maiʼnane. 
PSA.90.2	Akeyaʼvilagamo aveʼe ma mopaʼeʼmo alo osuʼnana afinaʼmo hogoteka maiʼnananageka maige maige huka alagi maigane.
PSA.90.3	Kagaemo vayaʼaifeʼmo, halate mopamo alita hamaleyo, huka huteka nefaligekaeʼmo mopamo alika hamaleka neʼapatane. 
PSA.90.4	Vani tauseniʼa kafugamo magoke afinakana huno haneʼniye, huka kagesamo afiʼnane. Egamo malage huno hano huʼniya kava huno vani tauseniʼa kafugamo malage huno hano nehiye. Magoke haniʼilagamo malage huno hano huʼniya kava huno kaulagaleʼmo vani tauseniʼa kafugamo malage huno hano nehiye. 
PSA.90.5+PSA.90.6	Aniʼmo heteno alinino neʼviya kava huka lavalelikuka nelatanageta nefalune. Alagamunamo ageʼnageno malage huno apake nekaniya kava huta malage huta nefalune. Kahaumo netepiʼmo lagiteno ause hetenoʼaeʼmo uneʼamo ago falu neteya kava huta maiʼneta nefalune. 
PSA.90.7	Kaipamo leka latetekaeʼmo nelamagine. Kayamukiki nehanagetaeʼmo atete nehune. 
PSA.90.8	Hosu kavatimo afole yateʼmo haneʼnigeka neʼagane. Huta fala kita neʼatalona hosu kavatimo kaulagalekeʼmo haneʼnigeka alika afole yateʼmo neʼmalane. 
PSA.90.9	Kaipamo leʼnigeka ge nehukaeʼmo ma mopafiʼmo maisuna afinatimo alika hogo huka nelatane. Kaiteneʼmo huʼa hapa nepaigenoʼaeʼmo malage huno apake nekaniya kava huta malage huta nefalune. 
PSA.90.10	Lagaemo sevetiʼa kafugamo maige lokiya vayaʼmo eitiʼa kafugamo maige nehunaʼmonanafa lokiya aliʼyaʼmo alige hanageke yaʼmo alige huta aise afinaʼmo maiʼneta ma mopamo malage huta ataleta halelita neʼune. 
PSA.90.11	Ina laʼmo kaipamo leʼniya lokiyakamo ageno alagepa huʼniye. Kaipamo leʼnigeka kayamukiki nehanageʼapaeʼmo lusi kava huʼa koli nehaya kavakamo ina laʼmo ageno alagepa huʼniye.
PSA.90.12	Ma mopafiʼmo maisuna afinatimo lekana paisunafeʼmo alika laya malegeta alagepa huta ageteta afino. 
PSA.90.13	Ala kava nene, huʼna, aika atagi neka lagaetegamo eno. Na magi afinaʼmo kaipamo leka lategane. Aliʼyakamo neʼaluna vayakaeʼmo kahau huka lato. 
PSA.90.14	Muki afinaʼmo lamogaga aige amuse huge huta maisunafeʼmo muki afinaʼmo neteʼae neteʼaeʼmo olataleka kahau huka lato. 
PSA.90.15	Hanageke yaʼmo lamiʼnanageno laipamoʼmo kana huʼniye. Laha maegeta na magi afinaʼmo laipamoʼmo kana huʼnifi huta ani agufa yatala afinakeʼmo lamogaga aino. 
PSA.90.16	Aliʼyakamo neʼaluna vayaʼmo aliʼyakamo alika lave liyo. Laginago mafaʼne anagatimo himamukamo alika apave liyo. 
PSA.90.17	Ala kava neʼmo Gotitimogae, huʼna, amuse huka lateteka laha maegenoʼao aliʼyatimo alagepa huno afole aigiye.
PSA.91.1	Hogote Ala vekaʼapimo fala kino maiʼniyategamo uno haino maiʼniya vekamoʼmo lokiyaʼaʼe vekamo aunefiʼmo fala kino maige maige huno maigiye. 
PSA.91.2	Nagaemo Ala kava nefeʼmo huʼnaeʼmo, agaepiʼmo fala kiʼna maiʼnogeno faino vego huno yagaino nateʼneno naha maeno nagufamo alino katino nateʼniya vekaʼnimo maiʼniye. Gotiʼnimoʼmo maiʼniyanageʼna aliʼna amufa amiguve.
PSA.91.3	Agaemo oʼageʼnana nofitetiʼmo aneʼaimo hanagiʼa katafausayafeʼmo hisaya nofiʼmoʼa okatafausiyafeʼmo hatu maeno kateteno lusi kaitaʼmo kahausigekaeʼmo ofalisanafeʼmo alagepa huno yagaino kategaiye. 
PSA.91.4	Agaemo hakumo alino atalelineno hakufiʼmo alino fala kino katesigeka alagepa huka hakufiʼmo fala kika maigane. Lama geʼamoʼmo kagae halegukana huno haneʼneno yagaino katesigeka maigane. 
PSA.91.5	Apakaemo hanipifeʼmo koli hisaya yafeʼmo kagaemo koli osugane. Kevemoʼmo malage huno eno haniʼniya kava huno yegemo neleya afinaʼmo hosu kavaʼmoʼa malage huno kahaesiya kavafeʼmo koli osugane. 
PSA.91.6	Haniʼilagamo lusi kaitaʼmo kahausigekaeʼmo koli osugane. Felugamo alopa hanageke yaʼmo kagaeteʼmo afole aisiya kavafeʼmo koli osugane.
PSA.91.7	Kahaopaleʼmo vani tauseniʼa vayaʼmo falige lamaga kahaopaleʼmo teni tauseniʼa vayaʼmo falige hisagenoʼaeʼmo falisana kavaʼmo kahaopaleʼmo afole oʼaigiye. 
PSA.91.8	Kahaopaleʼmo afole oʼaigiyaʼmonanafa kaulagafatikeʼmo hosu vayaʼmogimo hosu kavaʼmo anonaʼapilefeʼmo hosu yaʼmo alisageka apakegane.
PSA.91.9+PSA.91.10	Kagaemo agaepiʼmo uʼna fala kiʼnova vekafikeʼmo, maige maige huʼna maiguve, huka huʼnanaʼmofeʼmo mago hosu yaʼmoʼa okahaesigeno hosu kaitaʼmo nokaleʼmo afole oʼaigiye. 
PSA.91.11	Ala kava neʼmoʼa enisole vayaʼaeʼmo, yagaitapa ateyo, huno hapa paisigeʼa muki afinaʼmo kategamo umenitata hisana afinaʼmo yagaiʼa kategayaʼmofeʼmo hosu kavaʼmo kagaeteʼmo alagi afole oʼaigiye. 
PSA.91.12	Apayatetiʼmo kavaleʼa kasagausageno yafaʼmoʼa kaiyafiʼmo okahaegaiye. 
PSA.91.13	Kaiyaletiʼmo laiyoniʼe nagaloʼyaveʼeʼmo aeka latapaigane.
PSA.91.14	Gotiʼa, nagaefeʼmo hau ayamopafiʼmo hauʼniyaʼmofeʼmo agufamo aliʼna katiʼna ategauve, huno huʼniye. Nagiʼnimo afino alagepa huʼniyaʼmofeʼmo aliʼna asaga huʼna ategauve. 
PSA.91.15	Nagaefeʼmo keya aeno ge hisigeʼnaeʼmo afiguve. Hanageke yaʼmo neʼalisigeʼnaeʼmo agaeʼeʼmo magokepi lokaeʼna maiguve. Agufamo aliʼna katiʼna ateteʼna ala agiʼamo amiguve. 
PSA.91.16	Yatala kafugamo maisiya yaʼmo amisugenoʼaeʼmo, alagi haine, huno huteno hao ke hegaiye. Agufamo aliʼna katiʼna ateʼnova kavaʼnimo aepaʼamo aliʼna ave liguve, huno huʼniye.
PSA.92.2	Muki neteʼae neteʼaeʼmo nagaemo kagaemo muki afinaʼmo nagaefeʼmo kahau kayamopafiʼmo kahauʼniya kavafeʼmo aeʼna hakalo huge muki haniʼilagaʼae haniʼilagaʼaeʼmo nagaemo kagaemo gekamo alagi akame nehana kavafeʼmo aena hakalo huge huguve. 
PSA.92.3	Nagaemo gitamo amagiʼna kagikaleʼmo aliʼna asaga huguve. 
PSA.92.4	O Ala kava nene, huʼna, nagaemo lokiya aliʼyakaeʼmo nagesamo afiteʼna naipamo kaliʼneʼna namogaga aiteʼna yokemo huguve. 
PSA.92.5	O Ala kava nene, huʼna, alopa aliʼyaʼmo neʼaline. Solovala aniʼmo lusi vasilonamo haneʼniya agufa kava huno kagesamo neʼafina kavaʼmo vasilonagana huno haneʼniye. 
PSA.92.6	Oʼafiʼniya vekamoʼmo ani kavaʼmo afaʼa oʼagegaiye. Negi vekamoʼmo ani kavafeʼmo alagi afino aeto osugiye. 
PSA.92.7	Inoʼmo lusi kava huno neʼaiya kava huʼa hosu vayaʼmo alagepa huʼa maiʼnayaʼmonanafa kagaemo mukiʼamo alika hosu huka apatalegane. 
PSA.92.8	Ala kava neʼmogae, huʼna, kagaemo muki afinaʼmo hogote vekamo maiʼnanaʼmofeʼmae. 
PSA.92.9	O Ala kava nene, huʼna, Lama gemo haneʼniyana kame vayakamo falige hosu kavaʼmo nehaya vayaʼmo apaune heʼa atagu faeʼa uʼeʼa hugae. 
PSA.92.10	Ani kavaʼmo huʼa maigayaʼmonanafa kagaemo afela ve pulumakamo lokiyagana agufa lokiyaʼmo namiʼnane. Saufa uveliletiʼmo faleʼa apateʼnaya vayaʼmogi alagepa huʼa maiʼnaya kava huʼna maiʼneʼna namogaga neʼauve. 
PSA.92.11	Naulagaleʼmo kame vayaʼnimo asagauʼa aiʼnageʼna apakeʼnove. Hosu vayaʼmogimo kagekage huʼnageʼna afiʼnove.
PSA.92.13	Ala kava neʼmo noʼafiʼmo fai maleʼniya vayaʼmogimo Gotitimo kegiʼyafiʼmo alagepa huʼa afole aigae. 
PSA.92.14	Apakaemo kosuna lege anekalo lege huteʼa maiʼneʼapaeʼmo alagamo aeʼnaya kava huʼa alagamo neʼae. Apakaemo muki afinaʼae afinaʼaeʼmo lokiyaʼapimo haneʼnigeno haitaʼamoʼmo hegafa talili huno haneme hamene neʼviye. 
PSA.92.15	Apakaemo ani kavatetiʼmo huʼapaeʼmo, Ala kava neʼmoʼa fatago kavaʼmo nehiye, huʼa aliʼa apave neliye. Agaemo alopa yafaʼnimo maiʼnigenoʼaeʼmo agaepiʼmo mago hosu kavaʼamo alagi ohaneʼniye.
PSA.93.1	Ala kava neʼmo kini vekamo maiʼneno yagaino neʼapate. Agaemo ala agiʼaʼe ha le konali yaʼaʼeʼmo vaino aliʼniye. Lokiyaʼamo kukenagana huno vaino aliʼniye. Agaemo ma mopamo alino lokiya vaino ateʼniyanageno kanage kanage osugiye. 
PSA.93.2	Ala kava nene, huʼna, Kagaemo akeyaʼvilagatiʼmo alagi maime maime neʼane. Muki afinaʼaeʼmo kini vekamo maiʼnane. 
PSA.93.3	O Ala kava nene, huʼna, aniʼmoʼa aino holakau holakau nehiye. Aniʼmoʼa uno haiteno uno lamiteno nehigenoʼaeʼmo alopa agemo neʼaiye. 
PSA.93.4	Ala kava neʼmo lokiyaʼamoʼmo aniʼmoʼa aino holakau holakau nehigenoʼaeʼmo alopa agemo neʼaiya aniʼmo lokiyaʼamo ago aeno agaseʼniye.
PSA.95.1	Egetao Ala kava neʼmo agiʼaleʼmo alita asaga huta agaefeʼmo mono yokemo hugune. Lokiya vekatimo yafakana huno maiʼneno lagufamo alino katino nelateya vekaekeʼmo alopa gefatiʼmo huteta lamogagamo aigune. 
PSA.95.2	Agaetegamo egetao agaefekeʼmo hao ke hegaune. Agiʼaleʼmo alita asaga huta lamogagamo aiteta samu yokemo hugune. 
PSA.95.3	Ala kava neʼmo alagi ala Gotiʼapimoʼmo maiʼniye. Ala kini vekamo maiʼneno muki aigofe gotiʼapimogimo alagi aeno apakaseno yagaino neʼapateyaʼmofeʼmo mono yokemo higetao. 
PSA.95.4	Kagoʼmufilagamo yagaige aveleʼmo yagaige nehiye. 
PSA.95.5	Solovala aniʼe mopaʼeʼmo alo huʼniyaʼmofeʼmo agaiʼa yaʼmo haneʼniye. 
PSA.95.6	Eta ape higetao Ala kava neʼmoʼa alo huno lateʼniya vekaeʼmo laleʼyaʼmo faiʼneta mono hugune. 
PSA.95.7	Gotitimoʼmo maiʼneno yagaino nelateya vayaʼmo sipisipi vayaʼamo agaiʼa kegiʼyafiʼmo uta haita maiʼnonaʼmofeʼmo agaefekeʼmo mono higetao.
PSA.95.7	Hemenimo lapakaemo Goti geʼamo neʼafisayana 
PSA.95.8	lapaipamo alita lokiya vaita oʼateyo. Lapakinago vayaʼmogimo kaʼme kotegamo nata neʼa neʼuʼapaeʼmo namalageka huʼnae. Geʼnimo ago amagiʼa ataleʼnaya kava hutapa geʼnimo amagita oʼataleyo. 
PSA.95.9	Nagaemo lusi alagepa kavaʼmo huʼna fotiʼa kafugamo hapa maeʼnogeʼa alagepa kavaʼnimo ago ageʼnayaʼmonanafa hosu kavakeʼmo nehuʼapaeʼmo, na agufa kavaʼmo husifi, huteʼa namalageka huʼnae. 
PSA.95.10	Huʼnayaʼmofeʼmo ani afinaʼmo muki maiʼnaya vayaʼaifeʼmo naipamoʼmo kana huʼnigeʼnaeʼmo, muki afinaʼaeʼmo hosu apaipa apakesageʼmo afiteʼapaeʼmo nataleʼnae. Geʼnimo alagi alagepa huʼa noʼafiye. 
PSA.95.11	Naipamo leʼnigeʼnaeʼmo nagoʼyamo ataleteʼna lokiya gefatiʼmo huʼnaeʼmo, nagaeʼeʼmo eʼa haiʼeʼa maiʼa haga lesaya koteʼmo alagi eʼa haiʼeʼa oʼmaigae, huʼna huʼnove.
PSA.96.1	Ala kava nefeʼmo saufa yokemo hiyo. Muki ma mopafi vayaʼmogimo Ala kava nefekeʼmo yokemo hiyo. 
PSA.96.2	Ala kava nefeʼmo yokemo hutetapa agiʼaleʼmo alita asaga hiyo. Lagufamo alino katino lateʼniye, hutapa muki afinaʼae afinaʼaeʼmo aeta hakalo hutapa hapa paiyo. 
PSA.96.3	Ala agiʼamo amitetapaeʼmo aliʼyaʼmo aliʼniya kavaʼaenagi lokiya kavaʼmo huʼniya kavaʼaenagi huta muki vayaʼaifeʼmo ava gemo huta hapa paiyo. 
PSA.96.4	Ala kava neʼmo maiʼniyaʼmofeʼmo magoʼe hutapa agiʼaleʼmo alita asaga hiyo. Aigofe gotiʼapimogimo alagi aeno apakaseʼniyaʼmofeʼmo agaefekeʼmo magoʼe hutapa koli huʼnetapa mono hiyo. 
PSA.96.5	Muki alu nofi vaya alu nofi vayaʼai gotiʼapimogimo aigofe gotigimo maiʼnayaʼmonanafa Ala kava neʼmoʼa kokuʼnaʼmo alo huʼniye. 
PSA.96.6	Ha le konali yaʼamo haneʼnigeno kini vekamo maiʼniye. Lokiya vekamo maiʼnigeʼa hapaʼye huʼnigeʼapaeʼmo neʼagaya vekamo maiʼniye. 
PSA.96.7	Muki ma mopafi vayaʼmogitapae, huʼna, Ala kava neʼmo agiʼaleʼmo alita asaga hutetapa ha le konali yaʼaleʼe lokiyaʼaleʼefeʼmo agiʼaleʼmo alita asaga hiyo. 
PSA.96.8	Ala agiʼamo haneʼniyaʼmofeʼmo agiʼaleʼmo alita asaga hutetapa ofalinimo alinita agaetegamo eyo. 
PSA.96.9	Aote kavaʼmo nehutapaekeʼmo Ala kava nefeʼmo mono hiyo. Muki ma mopafi vayaʼmogitapamo agaefekeʼmo atete hiyo. 
PSA.96.10	Muki alu nofi vaya alu nofi vayaʼaifeʼmo, Ala kava neʼmoʼa yagaino neʼmaiye, hutapa hapa paiyo. Mopamo alino lokiya vaino ateteno maleʼniyanageno afaʼa hanegaiye. Agaemo fatago kavaʼmo nehunoʼaeʼmo muki vayaʼmo alino fako huno apategaiye. 
PSA.96.11	Kokuʼnaʼmogamo kamogaga aigenoʼao mopamoʼeʼmo amogaga aino. Solovala aniʼmogaʼe solovala anipiʼmo maiʼnaya yaʼmogiʼeʼmo alopa gefatiʼmo huteʼa apamogaga aiyo. 
PSA.96.12	Hoyamogaʼe hoyafiʼmo haneʼnaya neʼyaʼmogiʼeʼmo lapamogaga aiyo. Yahaofilaga yosamoʼa alopa gefatiʼmo huteno amogaga aigiye. 
PSA.96.13	Ala kava neʼmo muki ma mopafi vayaʼaiteʼmo yagaino apatesiyafeʼmo eminegaiye. Agaemo alagi alagepa fatago kavaʼmo huno muki ma mopafi vayaʼaiteʼmo yagaino apategaiye.
PSA.97.2	Hiyaʼmoʼe haniʼmoʼeʼmo faino vego huno neʼate. Agaemo alagepa huno alino fako huteno fatago kavaʼaletiʼmo yagaino neʼapate. 
PSA.97.3	Agaeteʼmo atamoʼmo uno hogoteteno faiʼa vego huʼa ateʼnaya kame vayaʼamo neʼapale. 
PSA.97.4	Agaemo alino alave alave nehigenoʼaeʼmo muki mopafiʼmo aeno ha nele. Ma mopamoʼmo agetenoʼaeʼmo atete huʼniye. 
PSA.97.5	Gotiʼa muki ma mopafi Ala kava neʼmae. Agaemo emine neʼegeʼapaeʼmo avemoʼmo ina kava huno aniʼmo alino nehamale. 
PSA.97.6	Kokuʼnate yaʼmogi fatago kavaʼamo aliʼa lave neliye. Muki ma mopafi vayaʼmogimo ha le konali yaʼamo neʼagae. 
PSA.97.7+PSA.97.8	Aigofe gotigitefeʼmo muki mono nehaya vayaʼmo apavagage hugiye. Aigofe gotigi ala apakiʼapimo neʼapamiyaʼmonanafa apavagage hino. Muki aigofe gotigimo Ala kava nefeʼmo mono hiyo. O Gotiyo, huʼna, alagepa huka agoti huka neʼapatanaʼmofeʼmo Saiyoni vayaʼmogi afiteʼapaeʼmo apamogaga neʼaiye. Yuta aʼmafaʼne anagaʼmogi apamogaga neʼaiye. 
PSA.97.9	O Ala kava nene, huʼna, kagaemo muki lokiyakamo haneʼniya Gotigamo muki haopalega ma mopafiʼmo neʼyagaine. Kagaemo muki gotigimo aeka apaka seʼnane. 
PSA.97.10	Ala kava nefeʼmo lapau lapayamopafi lapauʼnisiya vayaʼmogitapae, huʼna, Hosu kavafeʼmo lapaini hino. Agaemo apaote vayaʼamo maige maige huʼa maisayafeʼmo yagaino neʼapate. Agaemo hosu vayaʼai apayapatiʼmo neʼapavale. 
PSA.97.11	Gotiʼa fatago vayaʼmogi ha le yaʼmo alisayafeʼmo ha le yaʼmo avina yaʼmo nefaiye. Agaemo fatago vayaʼamogi apamogaga aisayafeʼmo apamogaga aisaya avina yaʼmo nefaiye. 
PSA.97.12	O fatago vayaʼmogitapae, huʼna, Ala kava nefeʼmo lapamogaga aitetapa aote agiʼalefeʼmo haoke heyo.
PSA.98.2	Ala kava neʼmoʼa vayaʼai apakufamo alino katino neʼapateya kavafeʼmo aeno hakalo huno hapa paiʼniye. Agaemo fatago kavaʼmo alino apave liʼnigeʼa alu nofi vaya alu nofi vayaʼmogimo ageʼnae. 
PSA.98.3	Agaemo Isaleli vayaʼaifeʼmo hu maleʼniya polomasi geʼaeʼmo agesamo afiteno geʼamo akame huno Isaleli vayaʼaifeʼmo hau huno apateʼniye. Muki kotegatiʼmo muki vayaʼmogimo Gotitimoʼmo vayaʼai apakufamo alino katino neʼapateya kavaʼmo ago ageʼnae.
PSA.98.5	Gitaʼmo amagitapa Ala kava nefeʼmo Samu yokemo hiyo. 
PSA.98.6	Pikulimo huge alopa gefatiʼmo kini vekamo Ala kava nefeʼmo huge hutapa maiyo. 
PSA.98.7	Solovalaʼmogaʼe solovalapiʼmo maiʼnaya noyame anagaʼmogiʼeʼmo alopa gefatiʼmo keya aeyo. Mopamogaʼe mopafiʼmo maiʼnaya vayaʼmogiʼeʼmo yokemo hiyo. 
PSA.98.8+PSA.98.9	Agaemo muki vayaʼaiteʼmo fatago kavaʼaletiʼe lama ge kavaʼaletiʼeʼmo yagaino apategaiyamofeʼmo asole aniʼmo uta nelamiya aniʼmogitapamo lapayaʼmo amagiyo. Avemogitapae, huʼna, Ala kava neʼmo aulagaleʼmo lapamogaga aiyo. Agaemo ma mopafi vayaʼaiteʼmo yagaino apate siyafeʼmo eminegaiye.
PSA.99.2	Ala kava neʼmoʼa Saiyoni taonifiʼmo alagi ala vekamo maiʼniye. Agaemo muki nofi vayaʼmo aeno apakaseno maiʼniye. 
PSA.99.3	Muki vayaʼmogimo ala agiʼamo haneʼniyanageʼa kini vekamo agiʼaleʼmo aliʼa asaga hugae. Agaemo alagi aote Gotiʼmae 
PSA.99.4	Lokiya kini vekamogae, huʼna, fatago kavafekeʼmo kahauʼniye. Kagaemo Yekopu vayaʼai folagapiʼmo fatago kavaʼmo alika afole aika ateʼnane. Kagaemo fatago kavaʼmo huge alagepa huka alika fako huge huka maiʼnane. 
PSA.99.5	Lapakaemo Ala kava neʼmo Gotitimo agiʼaleʼmo alita asaga hutapa ateyo. Aiyafiʼmo maiʼnetapa agaefeʼmo mono hiyo. Agaemo alagi aote Gotiʼmae. 
PSA.99.6	Mono huʼa neʼapataya vayapatiʼmo Moseseʼe Eloniʼeʼmo maiʼnaʼae. Samiyoʼeʼmo ani vayapatiʼmo Goti agiʼalefeʼmo nunumuʼmo huʼa keya aeʼa ge huʼnaya vayapatiʼmo maiʼniye. Apakaemo Ala kava nefeʼmo nunumuʼmo huʼnagenoʼaeʼmo afiteno geʼapileʼmo aeno atagaina huʼniye. 
PSA.99.7	Agaemo posi yosagana huno hiyapatiʼmo hapa paiʼniye. Apakaemo keʼaepa gemo akame huge avoʼmo kae maleʼnaya gemo akame huge huʼnae. 
PSA.99.8	O Ala kava neʼmo Gotitimogae, huʼna, Kagaemo vayakaeʼmo geʼapileʼmo aeka atagaina huka hapa paiʼnane. Kagaemo kagaikamo alika apave liteka hosu kavaʼapimo alika ataleʼnanaʼmonanafa hosu kavaʼmo anonaʼapilefeʼmo kayoʼmo apamiʼnane. 
PSA.99.9	Ala kava neʼmo Gotitimoʼmo aote vekamo maiʼniyaʼmofeʼmo agiʼaleʼmo alita asaga hutapa atetetapaeʼmo aote agaiʼa aveleʼmo agaetefeʼmo mono hiyo.
PSA.100.2	Ala kava neʼmo agiʼalefeʼmo mono nehutapaeʼmo lapamogaga lapamagaga aita maiyo. Yokemo hutetapaeʼmo agaemo maiʼniya yategamo eta maiyo. 
PSA.100.3	Agetapa aeto hutetapaeʼmo Ala kava nefeʼmo, Gotiʼmae, hutapa hiyo. Lagaemo lagaitimo alo osuʼnopa agaiʼamo alo huno lateʼniyaʼmofeʼmo lagaemo agaiʼa vayaʼmo maiʼnone. Lagaemo vayaʼamo maiʼneta sipisipiʼamo agae kegiʼyafiʼmo haita maiʼnonagenoʼaeʼmo yagaino lateʼniye.
PSA.100.5	Ala kava neʼmo alagepa vekamo maiʼniyaʼmofeʼmae. Agaemo lagaefeʼmo hau ayamopafiʼmo haume haume neʼviya kavaʼamoʼmo hauno hano osuno muki afinaʼaeʼmo nehaiye. Lama gemo hunoʼaeʼmo, lapa maeʼna lapamiguve, huno huʼniya geʼamo alagi oʼataleno akame huno muki hemenimo maiʼnaya vayaʼaitegaʼe aliʼa apateme apateme visaya vayaʼaitegaʼeʼmo ani agufa kavaʼmo afaʼa hugiye.
PSA.101.1	Ala kava nene, huʼna, Nagaemo kahau huka neʼnatana kavakaʼe alagepa huka alika fako huka neʼnatana kavakaleʼefeʼmo yokemo huguve. Ala kava nene, huʼna, kagaefekeʼmo yokemo huguve. 
PSA.101.2	Ageʼna aeto huteʼnaeʼmo afiteʼna vaiʼmo alagi oʼalisuva kateʼmo uguve. Hainu afinaʼmo nagaetegamo egane. Nagaemo noʼnifiʼmo maiʼneʼnaeʼmo aliʼyaʼnimo neʼaliya vayaʼaiteʼmo yagaiʼna apateʼneʼnaeʼmo vaiʼmo alagi oʼalisuvana alagepa kavaʼageʼmo huʼna maiguve. 
PSA.101.3	Nagaemo hosu kavaʼmo hisuvafeʼmo nagesamo oʼafiguve. Alagepa kaʼmo ataleʼa neʼvaya vayaʼai kavaʼapieʼmo naini huʼnovanageno ani agufa hosu kavaʼapimoʼa nagaeteʼmo aino okamaegaiye. 
PSA.101.4	Aigofe kavaʼmo osuʼna hosu apaipa vayaʼmo hapafaiʼna apatalegauve. 
PSA.101.5	Huʼa faipa huʼa neʼataya vayaʼmo hapafaiʼna apatalegauve. Ala vayaʼmo maiʼnone, huʼa huteʼa himuʼnamu kavaʼmo nehaya vayaʼmo nagaeʼeʼmo oʼmaigae. 
PSA.101.6	Nagaemo Goti geʼamo oʼataleʼa akame nehaya vayaʼaifeʼmo amuse huʼna apatesugeʼa nagaeʼeʼmo magokepi lokaeʼa maigae. Aigofe gemo nosaya vayaʼmogigeʼmo aliʼyaʼnimo aligae. 
PSA.101.7	Aeʼa ati nekaya vayaʼmo noʼnifiʼmo uʼa haiʼa oʼmaigae. Aigofe gemo nehaya vayaʼmo nagaeʼeʼmo magokepi lokaeʼa oʼmaigae. 
PSA.101.8	Malage huʼna he tiʼna hosu vayaʼmo aliʼna hano huʼna apataleteʼna hosu kavaʼmo nehaya vayaʼmo Ala kava neʼmo taonifatiʼmo aliʼna hapa faiʼna apatalegauve.
PSA.103.1	Nagupi mafaʼneo, huʼna, Ala kava neʼmo alika auleka ato. Muki nagufamoʼe naipa nagesamoʼeʼmo aote vekamo agiʼaleʼmo alino asaga hino. 
PSA.103.2	Nagupi mafaʼneo, huʼna, alagepa huno naha maeʼniya kavafeʼmo kage okanika alika auleka ato. 
PSA.103.3	Agaemo muki hosu kavaʼnimo alino ataleteno muki kaitaʼnimo alino nahageno neʼnate. 
PSA.103.4	Falisuva kavapatiʼmo miya faino hatu maeno neʼnate. Ala kava neʼmoʼa ala nagiʼnimo namitenoʼaeʼmo nagaefeʼmo hau ayamopafiʼmo hauʼnigenoʼaeʼmo hau huno neʼnate. 
PSA.103.5	Alagepa yaʼmo namiʼnigenoʼaeʼmo magoʼe yafeʼmo naipafatiʼmo ohauʼniye. Naha maeʼnigeʼnaeʼmo hakikiʼmo agapagana huʼna maiʼnove. 
PSA.103.6	Ala kava neʼmoʼa aliʼa afepi apateʼnageʼa maiʼnaya vayaʼmo hapa maeteno apakaiʼapi yakeʼmo alisayafeʼmo apamigiye. 
PSA.103.7	Agaemo aipafiʼmo agesamo afige hauge nehiya kavaʼamo Moseseʼmo alino ave lige huʼniya kavaʼmo Isaleli vayaʼmo alino apave lige huʼniye. 
PSA.103.8	Ala kava neʼmoʼa hau huno apatege fiku hapa maeno apamige vase vase huno aipamo leno apatege lusi kava huno hau ayamopafiʼmo hauge nehiye. 
PSA.103.9	Halate magoʼe huno olahaugiyaʼmonanafa muki afinaʼmo aipamo leno olategaiye. 
PSA.103.10	Hosu kavatimo anonatilefeʼmo magoke aiyaya huno nolamiye. Hosu kavaʼmo huʼnona kavatilefeʼmo magoke aiyaya huno kayoʼmo nolamiye.
PSA.103.11	Kokuʼnaʼmo muga anagamo haneʼniya kava huno agaefekeʼmo koli huteʼa mono nehaya vayaʼmo magoke aiyaya kava huno hau huno neʼapate. 
PSA.103.12	Yegemo haine neʼeya haopalegaʼe yegemo uno lamino nefaleya haopalegaʼeʼmo lusi kava huno afagiʼaleʼmo haneʼniya kava huno Gotiʼa hosu kavatimo magoke aiyaya kava huno alino afagiʼaleʼmo yaga auno neʼatale. 
PSA.103.13	Afoʼapimogi mafaʼne anagaʼapieʼmo hapau huʼa neʼapataya kava huno Ala kava neʼmoʼa agaefeʼmo koli huteʼa mono nehaya vayaʼaifeʼmo hau huno neʼapate. 
PSA.103.14	Agaemo hunoʼaeʼmo, mopaletiʼmo alo huʼna apateʼnove. Mumusopaletiʼmo alo huʼnova vayageʼmo maiʼnae, huno agesamo afiʼniyaʼmofeʼmo lagaetegamo vase vase huno aliʼyaʼmo neʼaliye. 
PSA.103.15+PSA.103.16	Kahaumoʼmo aise afinaʼmo nehaneya kava huta ma mopafiʼmo aise afinaʼmo maiteta nefalune. Kahaumoʼmo ausemo heʼnigenoʼaeʼmo malage huno yasimo neʼaligenoʼaeʼmo falu teteno hali huno mopafiʼmo asagauno neʼaiya kava huta aise afinaʼmo maiteta ago nefalune. 
PSA.103.17+PSA.103.18	Nefalunaʼmonanafa Ala kava nefeʼmo koli huteʼa mono nehaya vayaʼaifeʼmo akeyaʼvilagatiʼmo hau huno apatelineno henagaʼamo afole aisaya afinaʼeʼmo hau huno apatelinuno hau huno apateno hano osugiye. Agaemo laha neʼmaeya kava huno alita apateʼnonanageʼa henagaʼamo aliʼa apateliʼa visaya mafaʼne anagaʼmogimo kotalake geʼamo akame huteʼa ina kavaʼmo hiyo, huno huʼniya gemo neʼafiya vayaʼmo hapa neʼmae.
PSA.103.19	Ala kava neʼmo kokuʼnapiʼmo maiʼnenoʼaeʼmo yagaino neʼapate. Muki asole vayaʼaiteʼmo yagaino neʼapate. 
PSA.103.20	Enisole vayaʼmogitapae, huʼna, lokiya vayaʼmo maiʼnetapa geʼamo afiteta akame nehaya vayaʼmogitapae, huʼna, Ala kava neʼmo alita auletapa ateyo.
PSA.103.21	Muki kokuʼnapi maiʼnetapa aliʼyaʼamo neʼaliya vayaʼmogitapamo hauʼniya kavaʼmo nehaya vayaʼmogitapae, huʼna, Ala kava neʼmo alita auletapa ateyo. 
PSA.103.22	Muki alo huno lapateteno muki yagaiʼniya kotegamo maiʼnaya vayaʼmogitapae, huʼna, Ala kava neʼmo agiʼaleʼmo alita asaga hiyo. Nagupi mafaʼneo, huʼna, Ala kava neʼmo alika auleka ato.
PSA.104.1	Nagupi mafaʼneo, huʼna, Ala kava neʼmo alika auleka ato. O Ala kava neʼmo Gotiʼnimogae, huʼna, Kagaemo alagi hogote Gotigamo maiʼnane. Kagaemo kini vekamo hale konali yakamo alige ala kagikamo alige huka maiʼnane. 
PSA.104.2	Kagaemo ina kava huʼa vayaʼmogimo kukena yatetiʼmo apakufaleʼmo vaiʼa aiʼa ati nekaya kava huka ha le yakaletiʼmo aika katiʼnekane. Kagaemo vayaʼmogimo ina kava huʼa seli noʼmo aliʼa he tiʼa ateteʼa nofitetiʼmo aeʼa api aiʼa ateʼnageno nehaneya agufa kava huka kokuʼnaʼmo alika api aika ateʼnanageno haneʼniye.
PSA.104.3	Kagaemo nokamo anaga aniteʼmo ki maleʼnane. Hiyaʼmo talalakagana huno haneʼnigeno yasimoʼmo kagaemo kavalelino neʼviye. 
PSA.104.4	Agaemo enisole vayaʼamo yasigana huno alo huno apateʼniye. Aliʼyaʼamo neʼaliya enisole vayaʼmo ata vaikana huno alo huno apateʼniye.
PSA.104.5	Kagaemo ma mopamo maleʼnanageno alagi lokiya vaino haneʼniyaʼmofeʼmo aiseʼamo alime oʼugiye. 
PSA.104.6	Kagaemo ma mopamo kukenagana huka solovala anitetiʼmo aika ati kae maleʼnane. Hogoteno aniʼmoʼa muki aveʼamo aeno ati kaeʼniye. 
PSA.104.7	Ati kaeʼnigeka kagaemo lokiya gefatiʼmo ge hauʼnanagenoʼaeʼmo solovala aniʼmo aune heno uʼniye. Agemoʼmo hakalu hakalu nehigenoʼaeʼmo solovala aniʼmoʼa afitenoʼaeʼmo nagu nagu huno uno lamiʼniye. 
PSA.104.8	Solovala aniʼmoʼa muki aveletiʼmo ataleno kagoʼmu kotegamo nagu nagu huno uʼniye. Kagaemo ani haopalegamo solovala aniʼmo hanesiyafeʼmo lekana pai maleʼnanageno haneʼniye. 
PSA.104.9	Kagaemo hakuʼmo ago male maleʼnananageno solovala aniʼmoʼa ani hakuʼmo afaʼa aeno ha olegaiye. Afaʼa aeno ha olegaiyaʼmofeʼmo solovala aniʼmoʼa halate muki mopamo aeno ati okaegaiye.
PSA.104.10	Kagaemo mopafi kelifatiʼmo aniʼmo afole aiteno kagoʼmu koʼe ave koʼeʼmo hanetegeno folagapatiʼmo aniʼmo uno lamisiya kavaʼmo huʼnane. 
PSA.104.11	Muki afela afu anagaʼmogimo ani anitetiʼmo nege afela noki anagaʼmogiʼeʼmo nege huʼnageno lugoʼapileʼmo magoʼe huno hau osuʼniye. 
PSA.104.12	Kokuʼnate nama anagaʼmogimo ani haigileʼmo haneʼniya yosaleʼmo apanoʼmo kiteʼa yosa akopaleʼmo maiʼneʼa apakemo neʼaiye. 
PSA.104.13	Kagaemo kokuʼnapatiʼmo koʼmo alika ataleʼnanageno aveleʼmo emine neʼe. Ina kava huka ma mopafiʼmo alika auleka ateʼnana yaʼmoʼa havai teʼniye.
PSA.104.15	Ani agufa kavaʼmo nehanaʼmofeʼmo lagaemo nofi alagamo faiʼnonageno aeʼnigeta aniʼmo huta neʼnonageno laipamoʼmo amogaga neʼaiye. Lagaemo olivi yosafatiʼmo uvelimo alita laugosafiʼmo faleʼnonageno laugosafatiʼmo fayu fayu nehiye. Lagaemo vitimo faiteta peleti mayamo kaeta neʼnonageno lagufamo lokiya neʼvaiye. 
PSA.104.16	Koʼmo ailino emineʼnigenoʼaeʼmo Lemanoni kote yosamoʼmo asole aniʼmo neʼaliye. Ani Sita yosamo alagi Ala kava neʼmo yosamae. Akeyaʼvilagamo agaiʼamo fai maleʼniye. 
PSA.104.17	Nama anagaʼmogimo ani Sita yosafiʼmo apanoʼmo nekiyaʼmonanafa yatala lugoʼe apaiyaʼe nama anagaʼmogimo Paeni yosafiʼmo apanoʼmo nekiye. 
PSA.104.18	Afela meme anagaʼmogimo alopa avelegamo umenitata nehageʼapaeʼmo vale anagaʼmo avefiʼmo alopa yafa kapiʼmo fala kiʼa neʼmaiye. 
PSA.104.19	Kagaemo kaimo alo huʼnanagenoʼaeʼmo agaemo muki kaiʼamoʼmo kafugaeʼmo lekana nepaiye. Yegemoʼmo kanaʼaleʼmo ageʼnenoʼaeʼmo uno nelamiye. 
PSA.104.20	Kagaemo haniʼmo hisiya kavaʼmo huʼnanageno hani nehigeʼapaeʼmo haniʼilagamo yahaofilaga afela yaʼmogimo umenitata nehae. 
PSA.104.21	Aikeli laiyoni anagaʼmogimo afueʼmo kahauya nehuʼapaeʼmo magoʼe huʼa alopa gefatiʼmo apake neʼaiye. Apakaemo kagaemo afumo apamisanafeʼmo kahauya nehae. 
PSA.104.22	Apakaemo yegemo haiʼne neʼegeʼapaeʼmo keli apifiʼmo halate uʼa nehavae. 
PSA.104.23	Nehavageʼapaeʼmo vayaʼmo uʼa aliʼyaʼapimo neʼaligenoʼaeʼmo yegemo uno lamino nefale. 
PSA.104.24	O Ala kava nene, huʼna, asole aliʼyaʼmo alu aliʼya alu aliʼyaʼmo aliʼnane. Kagaemo afiteka ageʼnana kavakamo alopa kavaʼmo haneʼnigeka muki yaʼmo alo huʼnane. Kagaemo alo huʼnana yaʼmoʼmo ma mopafiʼmo alagi havaiteʼniye. 
PSA.104.25	Solovala aniʼmo alagi alopa aniʼmo haneʼnigeʼa asole alopa noyame anaganagi aise noyame anaganagi alu yanagi huʼa anipiʼmo maiʼnae. Afaʼa lekana opaigune. 
PSA.104.26	Alopa sipimo solovala anipiʼmo uʼeʼa nehageʼapaeʼmo kagaemo alo huka apateʼnana alopa alopa noyame anagaʼmogimo yokalo leliʼa uʼeʼa huʼa solovalapiʼmo nagosamo neʼaiye. 
PSA.104.27	Mukiʼamogimo kagaemo neʼyaʼmo apamisanafeʼmo apaka te; nigeʼa kagava neʼmaiye. 
PSA.104.28	Kagaemo neʼyaʼmo apamiʼnanageʼapaeʼmo neʼnae. Neʼnagenoʼaeʼmo apaipafiʼmo apamu nehiye. 
PSA.104.29	Kagaemo kakameʼyamo apamiʼnanageʼapaeʼmo lusi kava huʼa kolikamo nehae. Kagaemo apavamusateʼmo aliʼnanageʼapaeʼmo faliteʼa halate mopamo aliʼa nehamalae. 
PSA.104.30	Kagaemo Kaunekameʼmo alika ateʼnanageno uno alo huno neʼapate. Kagaemo ma mopafiʼmo muki saufa afumo afole aisaya kavaʼmo nehane. 
PSA.104.31	Ala kava neʼmo ha le konali yaʼamo muki afinaʼae afinaʼaeʼmo hanege hanege huno haneno. Ala kava neʼmoʼa alo huʼniya yafeʼmo amogaga aino. 
PSA.104.32	Agaemo mopaleʼmo aulu haeno neʼagegenoʼaeʼmo mopamoʼmo atete nehiye. Agaemo aveleʼmo ayatetiʼmo ame neʼaligenoʼaeʼmo avefatiʼmo halinamo neʼaiye. 
PSA.104.33	Nagaemo muki afaʼa maisuva afinaʼmo Ala kava neʼmoʼa afisiyafeʼmo yokemo huguve. Nagaemo Gotiʼnimofeʼmo yoke huʼnaeʼmo agiʼaleʼmo aliʼna asaga huʼna yokemo huliʼna uʼna faliguve. 
PSA.104.34	Nagaemo Ala kava nefeʼmo namogaga neʼauvaʼmofeʼmo agaefeʼmo nagesa afifi nehuva kavafeʼmo amuse huno nateno. 
PSA.104.35	Agaemo ma mopafatiʼmo hosu vayaʼmo alino hosu huno apataleno. Hosu vayaʼmo hano hiyo. Nagupi mafaʼneo, huʼna, Ala kava neʼmo alika auleka ato. Ala kava neʼmo agiʼaleʼmo alita asaga hiyo.
PSA.105.2	Agaefekeʼmo yokemo huge samu yokemo huge hiyo. Lapau neʼaiya kavaʼaʼe kavaʼaʼeʼmo ava gemo hiyo. 
PSA.105.3	Aote agiʼalefeʼmo ala lapakitapimo alitetapa lapamogaga aiyo. Ala kava nefeʼmo kahauya nehaya vayaʼmogimo apamogaga aiyo. 
PSA.105.4	Ala kava netegatiʼmo himamuʼamo alisayafeʼmo uta kahauya hiyo. Augosafiʼmo agesayafeʼmo kahauya hiyo. 
PSA.105.5+PSA.105.6	Emalehamuʼa Ala kava neʼmo aliʼyaʼamo neʼaliya vekamo aginago vayaʼamogitapaʼe Yekopuʼa lekana paino ateʼniya vekamo aginago vayaʼamogitapaʼene, huʼna, lokiya kavaʼaʼe aune kavaʼaʼefeʼmo lapakesamo afiyo. Alino fako huno apateteno ani kavaʼmo hiyo, huno huʼniya geʼaeʼmo lapakesamo afiyo.
PSA.105.7	Agaemo Ala kava netimo Gotitimoʼmae. Agaemo muki ma mopafi vayaʼmo alino fako huno apateteno ani kavaʼmo hiyo, huno nehiye. 
PSA.105.8	Agaemo muki afinaʼmo agaiʼamo hu maleʼniya kotalake geʼaeʼmo agesamo afiteno oʼataleno akame nehiye. Vayaʼmo afole aite afole aite hume hume neʼvisagenoʼaeʼmo afole aigiye, huno huʼniya geeʼmo age okanino agesamo neʼafiye. 
PSA.105.9+PSA.105.10	Agaemo Emalehamuʼeʼmo kotalakemo hu maleteno Emalehamu mafaʼnemo Aisakifeʼmo ani kavaʼmo huguve, huno hu maleteno Aisaki mafaʼnemo Yekopufeʼmo hanege hanege huno hanesiya kotalakemo hu maleʼniye. 
PSA.105.11	Kenani mopamo lapamisugeno lapakaitapi mopamo hanegaiye, huno ha paiʼniye.
PSA.105.14	Ani kava huʼa maiʼnayaʼmonanafa Ala kava neʼmoʼa agaiʼa vayaʼaiteʼmo hosu kavaʼmo huʼa yagaiʼa oʼapatesayafeʼmo oʼapataleno yagaino apateʼniye. 
PSA.105.15	Inagi yagaiʼa neʼapataya kini vayaʼaifeʼmo hunoʼaeʼmo, uvelimo lakiʼna apateʼnova vayaʼmo maiʼnayanagi apame oʼaliyo. Nagaetegati gemo alini eʼa aeʼa hakalo huʼa hapa nepaiya vayaʼmo maita halove hutapa apatetetapa hanageke yaʼmo alita oʼapamiyo, huno ge hapauʼniye.
PSA.105.18	Isipi kotegamo uno maiʼnigeʼa kalavusi huʼa ateteʼapaeʼmo aiyalateʼmo seli nofitetiʼmo kiʼa ateʼnageno lusi kava huno kana hauʼniye. 
PSA.105.19	Ani kava huno maiʼnigenoʼaeʼmo Ala kava neʼmoʼa amalageka hume hume neʼvigenoʼaeʼmo afole aigiye, huno huʼniya kavaʼmo afole aiʼniye. 
PSA.105.20	Hogote kini vekamoʼmo aliʼyaʼamo neʼaliya vekaeʼmo, uka hatu maeka ato, huno huteno alino ateʼnigeno uno Yosefeʼmo hatu maeno ateʼniye. 
PSA.105.21+PSA.105.22	Hatu maeno atetenoʼaeʼmo, muki Isipi kote mopaleʼe vayaʼaiteʼeʼmo yagaika apato, huno ha paiʼnigeno Yosefeʼa hogote gamani vayaʼmo maiʼneʼa yagaiʼa neʼataya vayaʼaiteʼeʼmo yagaino apateteno vayatama vayaʼmo alino apaya maleʼniye.
PSA.105.24	Maiʼnagenoʼaeʼmo Ala kava neʼmoʼa vayaʼamo hapa maeʼnigeʼa asole mafaʼnemo aliʼa apateʼnageʼa aiʼa atagu faeʼa maiteʼa lokiya vayaʼmo hamaleteʼa kame vayaʼapimo aeʼa apakaseʼnae. 
PSA.105.25	Agaemo Isipi vayaʼai apaipa apakesamo alino aino afe le maleʼnigeʼapaeʼmo agaiʼa vayaʼaifeʼmo apaini huteʼa aliʼyaʼamo neʼaliya vayaʼaifeʼmo humi apateʼnae. 
PSA.105.26	Agaemo aliʼyaʼamo neʼaliya vekamo Moseseʼe lekana paino ateʼniya vekamo Eloniʼeʼmo alino anateʼnigeʼana kini vekalegamo uʼnaʼae. 
PSA.105.27	Anakaemo Goti lokiyaʼaletiʼmo noʼagaya agufa anaune kavaʼmo Isipi koteʼmo huʼnaʼae. 
PSA.105.28	Agaemo hani hisiya kavaʼmo alino ateʼnigeno emineno hani huʼniye. Isaleli vayaʼmogimo geʼamo oʼataleʼa afiʼnae. 
PSA.105.29	Agaemo kola aniʼmo alino hamaleno ateʼnigeʼa noyame anagaʼmo faliʼa hano huʼnae. 
PSA.105.30	Lokuloku anagaʼmo aiʼa atagu faeʼa muki ani mopaleʼmo maiteʼa kini vayaʼmo nehavaya nopiʼmo uʼa haiʼa maiʼnae. 
PSA.105.31	Ge huʼnigeʼapaeʼmo asole kosi anaganagi apayokapi nama anaganagi huʼa eʼa muki ani mopaleʼmo aiʼa atagu faeʼa maiʼnae. 
PSA.105.32+PSA.105.33	Afa koʼmo aiyo, huno osuʼnifa ko mopa koʼmo aiyo, huno huʼnigeno muki ani koteʼmo alino alave huteno lusi ko mopa koʼmo aiteno nofiʼe fiki yosaʼeʼmo amagiʼniye. Hafosa haiʼnigeno muki haopalegamo haneʼniya yosamo amagino lo aeʼniye. 
PSA.105.34+PSA.105.35	Ge huʼnigeʼa asole akenu anagaʼmo saufa akenuʼageʼmo lekana opaisuna agufa akenu anagaʼmogimo eʼa muki hegafatalili yaʼe muki hoyalega haneʼniya neʼyaʼapiʼeʼmo neʼa hano huʼa ataleʼnae. 
PSA.105.36	Muki Isipi vayaʼai yege mafaʼne anagaʼapimo apamagiʼniye. 
PSA.105.37	Apamagiteno Isaleli vayaʼmo hatu maeno apateʼnigeʼa Isipi kotetiʼmo ataleʼa visayafeʼmo nehuʼapaeʼmo Isipi vayaʼai siluva yafaʼapiʼe goli yafaʼapiʼeʼmo aliniʼa uʼnae. Muki vayaʼamo kaita ohapauʼnigeʼa lokiya vaiʼa maiʼneʼa uʼnae. 
PSA.105.38	Isipi vayaʼmogimo apakaefeʼmo lusi kava huʼa koli huʼnayaʼmofeʼmo Isaleli vayaʼmo apataleʼa neʼvageʼapaeʼmo apamogaga aiʼnae. 
PSA.105.39	Gotiʼa muki felugaʼamo ulunapiʼmo uge maige hisayafeʼmo hiyatetiʼmo aino apati kaeteno muki haniʼilagaʼamo aeno ha leno apatesiyafeʼmo kokuʼnapatiʼmo ata leʼnigeno aeno ha leno apateʼniye. 
PSA.105.40	Apakaemo Gotifeʼmo ge huʼa afi geʼnagenoʼaeʼmo hifakana agufa nama anagaʼmo alino apateʼnigeʼa haleli uʼa maiʼnageʼa apatafauʼa kaeʼa neʼnae. Agaemo lusi neʼyaʼmo kokuʼnapatiʼmo apamiʼnigeʼa aliʼa neʼa apamu huʼnae. 
PSA.105.41	Agaemo aniʼmo ohaneʼniya kotegamo yafapiʼmo amagino apalo atiʼnigeno yafapatiʼmo alopa anikefamo emineʼnigeʼa neʼnae. 
PSA.105.42	Agaemo aliʼyaʼamo neʼaliya vekamo Emalehamufeʼmo ani kavaʼmo huguve, huno hu maleʼniya geʼaeʼmo agesamo afiʼniyaʼmofeʼmo ani kavaʼmo huʼniye.
PSA.105.43	Ani kavaʼmo huno vayaʼamo apavalelino neʼvigeʼapaeʼmo lekana paino apateʼniya vayaʼamogimo yokemo huʼa apamogaga aiʼnae. 
PSA.105.44	Agaemo alu nofi vaya alu nofi vayaʼmogi mopamo alino apamiʼnigeʼa hoyaʼapiʼeʼmo aliʼnae. 
PSA.105.45	Geʼamo afiteʼa keʼaepa geʼamo akame hisayafeʼmo ani kavaʼmo huʼniye. Ala kava neʼmo agiʼaleʼmo alita asaga huta ateyo.
PSA.106.1	Ala kava neʼmo agiʼaleʼmo alita asaga hiyo. Alagepa vekamo maiʼniyaʼmofeʼmo hao ke heyo. Muki afinaʼmo hau huno apatege apatege huno neʼmaiye. 
PSA.106.2	Ina lagimo huʼniya kavafeʼmo ava gemo hugae. Alagepa kavaʼmo lusi kanale kavaʼmo huʼniyaʼmofeʼmo ina lagimo ani kavaʼmo huʼa agiʼaleʼmo aliʼa asaga hugae. 
PSA.106.3	Geʼamo afiteʼa muki afinaʼmo akame huʼa alagepa kavaʼmo nehaya vayaʼmogimo Goti aulagaleʼmo alagepa huʼa maiʼnayanageʼa afaʼa apamogaga aigae.
PSA.106.5	Naha maegeʼnao vayakamo alagepa huʼa maisageʼna apaketeʼnaeʼmo apakaegiʼeʼmo magokepi namogaga aiteʼna vayakaʼeʼmo Goti vayaʼamo maiʼnone, huʼna huteʼna magokepi lamogaga aigune. 
PSA.106.6	Laginago vayaʼmogimo hosu kavakeʼmo huʼa maiʼnaya kava huta hosu kavakeʼmo huta maiʼnone. 
PSA.106.7	Laginago vayaʼmo Isipi kotegamo maiʼnagenoʼaeʼmo Gotiʼa noʼagaya agufa lokiya aune kavaʼmo huʼniyana ageʼa aeto osuʼnae. Hau huno apateʼniya kavafeʼmo alagepa huʼa apakesamo oʼafiʼnafa ago apake kaniʼniye. Apakaemo solovala aniteʼmo uʼa avaʼyi huteʼaeʼmo anaga hogote vekalegamo hosu kavaʼmo huteʼa geʼamo ago amagiʼa ataleʼnae. 
PSA.106.8	Amagiʼa ataleʼnayaʼmonanafa lapa maegauve, huno huʼniya gemo akame huno himamuʼamo alino apave lisiyafeʼmo apakufamo alino katino apateʼniye. 
PSA.106.9	Agaemo solovala anifeʼmo, aika kaka vao, huno huʼnigeno aino akaka vaeʼnigeno aniʼmo folagapiʼmo hau huʼniya mopaleʼmo apavalelino uʼniye. 
PSA.106.10	Agaemo kame vayaʼai apayapatiʼmo apakufamo ago alino katino apatetenoʼaeʼmo ani kava huno kame vayaʼapilegatiʼmo apavalelino eʼnigeʼa eʼa afaʼa maiʼnae.
PSA.106.12	Ani kava huʼnigeʼapaeʼmo geʼaeʼmo apakesamo afiʼa fatago huʼnae.
PSA.106.13	Huʼnayaʼmonanafa huʼniya kavafeʼmo ago apake kaniʼnigeʼapaeʼmo agaefeʼmo na agufa kavaʼmo hisune, huʼa ge huʼa afi okeʼneʼa afa kavakeʼmo huʼnae. 
PSA.106.14	Kaʼme kotega maiʼneʼapaeʼmo hosu hapaʼye huʼnigeʼa Gotiʼmo amalageka huʼnae. 
PSA.106.15	Agaefeʼmo lamiyo, huʼa ge huʼnaya gemo afiʼniyaʼmonanafa apagupi mafaʼnemoʼmo apaka teʼniye. 
PSA.106.16+PSA.106.17	Kaʼme kotega maiʼneʼapaeʼmo Moseseʼe Ala kava neʼmo aliʼyaʼamo neʼaliya vekamo Eloniʼefeʼmo, aetana laga oseʼnaʼaʼmofeʼmo yagaitana olateʼao, huʼa huʼnageno mopamo aino akaka vaeʼnigeʼa Netaniʼe afamo anagaʼaʼenagi Amilamiʼe afamo anagaʼaʼenagi huʼa asagauʼa aiʼnageno aino akaniteno aeno apati kaeʼniye. 
PSA.106.18	Kokuʼnapatiʼmo atamo emineno hosu kavaʼmo huteʼa anakame huʼnaya vayaʼeʼmo alagi leno apasaga liʼniye. 
PSA.106.19	Alu afinaʼmo apakaemo goli yafatetiʼmo pulumakamo auneʼamo alo huteʼa mono huʼnae. 
PSA.106.20	Apakaemo ani kava huʼa ha le konali Gotiʼmo ataleʼa agae aimuʼyaleʼmo kahaumo neʼneya pulumakamo auneʼalefeʼmo mono huʼnae. 
PSA.106.21	Gotiʼa lokiya aune kavaʼmo Isipi kotegamo huteno apakufamo alino katino apateʼniya kavafeʼmo ago apake kaniʼniye. 
PSA.106.22	Agaemo Isipi kotegamo aune kavaʼmo huteno solovala aniteʼeʼmo lokiya kavaʼmo huʼnigeʼapaeʼmo hapau aiʼnae. 
PSA.106.23	Henagaʼamo Gotiʼa aipamo leno apatetenoʼaeʼmo vayaʼnimo aliʼna apagoʼya lagauʼna apatalegauve, huno huʼnigenoʼaeʼmo Gotiʼa aliʼyaʼamo alisiyafeʼmo lekana paino ateʼniya vekamo Moseseʼa nunumuʼmo huno apatetenoʼaeʼmo apamagisiya kaʼmo ago akani maleʼnigeno Gotiʼa afaʼa apateʼniye. 
PSA.106.24	Apateteno alagepa mopamo lapamiguve, huno huʼniyana apakesamo afiʼa fatago osuʼnayaʼmofeʼmo ina agufa mopamo haneʼniye, huʼa huteʼa alagepa mopaeʼmo ohapauʼniye. 
PSA.106.25	Apakaemo seli noʼapifiʼmo maiʼneʼapaeʼmo Goti geʼamo akame osuʼa ge nege nege huʼa maiʼnae. 
PSA.106.26+PSA.106.27	Ani kava huʼa maiʼnagenoʼaeʼmo ani vayaʼaifeʼmo kaʼme kotegamo lapamagiteʼna henagaʼamo lapakinago vayaʼmo alagepa mopaʼapiletiʼmo aliʼna hapa faitalesugeʼa alu vayaʼai kotegamo uʼa maiʼneʼa falige falige huʼa maigae, huno hapa paiʼniye.
PSA.106.28	Henagaʼamo Piyo kotega aigofe gotiʼapimo agiʼamo Malifeʼmo mono huteʼa aunemeʼamo ohaneʼniya aigofe gotiʼa ofalinimo amiteʼa amiʼnaya ofalini yaʼmo neʼnae. 
PSA.106.29	Ani kava huʼnagenoʼaeʼmo Ala kava neʼmoʼa aipamo leno apateteno alopa kaitaʼmo apamiʼniye. 
PSA.106.30	Apamiʼnigeno Finiyasiʼa he tino hosu kavaʼmo huʼnaya vayaʼmo apamagiʼnigeʼa faliʼnageno Gotiʼa magoʼe huno kaitaʼmo oʼapamino apataleʼniye. 
PSA.106.31	Finiyasiʼa ani alagepa kavaʼmo huʼnigenoʼaeʼmo Gotiʼa naulagaleʼmo fatago kavaʼmo huʼniye, huno hu maleʼniyanageno fatago kavaʼamo muki afinaʼmo hanege hanege huno hanegaiye. 
PSA.106.32+PSA.106.33	Apakaemo Melima kotegamo yafapatiʼmo aniʼmo emineʼniya kotegamo hosu kavaʼmo huʼnagenoʼaeʼmo Gotiʼa aipamo leno apateʼniye. Hosu kavaʼmo huʼnagenoʼaeʼmo Moseseʼa hosu aipamo kaliʼnigeno agesamo oʼafiʼneno malage huno hosu gemo huʼnigeno Gotiʼa kana yaʼmo amiʼniye. 
PSA.106.34	Henagaʼamo Gotiʼa hunoʼaeʼmo, muki alu nofi vayaʼmo kamitimo apamagigeʼa faliyo, huno huʼniya gemo oʼafiʼnae. 
PSA.106.35	Oʼafiʼa alu nofi vayaʼmogi aʼmafaʼnemo alige aʼmafaʼneʼapimo apamige huʼa maiʼneʼapaeʼmo hosu kavaʼapimo akame huʼa maiʼnae. 
PSA.106.36	Aigofe gotiʼapimogitefeʼmo mono huʼnayaʼmofeʼmo Gotiʼa apamagiʼniye. 
PSA.106.37+PSA.106.38	Apakaemo ve mafaʼneʼapiʼe aʼmafaʼneʼapiʼeʼmo apamagiʼa hosu apaune vayaʼmo ofalinimo apamiʼnae. Apakaemo mago agufa kavaʼmo osuʼnaya nute mafaʼneʼapimo apamagiteʼa Kenani vayaʼai aigofe gotiʼapimogimo apamiʼnae. Apamagiʼnaya mafaʼne anagaʼmogi kolaʼmoʼa mopamo alagi alino hosu huno ateʼniye. 
PSA.106.39	Apakaemo Gotiʼa apakameʼyamo amiteʼa hosu kavaʼmo huteʼa apakaiʼapimo aliʼa hosu huʼa apateʼnae. 
PSA.106.40	Ani kavaʼmo huʼnagenoʼaeʼmo Ala kava neʼmoʼa agaiʼa vayaʼaifeʼmo alagi ohauʼnigeno aipamo leno apateʼniye. 
PSA.106.41	Hapa oʼmaeno afaʼa apakeno apataleʼnigeʼapaeʼmo alu nofi vayaʼmo kame vayaʼapimogimo eʼa yagaiʼa apateʼnae. 
PSA.106.42	Kame vayaʼapimogi yagaiʼa apateʼnageʼa apaiyafiʼmo maiʼneʼa geʼapimo akame huʼnae. 
PSA.106.43	Agaemo asole afinaʼmo apakufamo alino katino apateme apateme eʼniyaʼmonanafa apakameʼyamo amiteʼa hosu kavaʼmo huteʼapaeʼmo hanageke yaʼmo aliʼnae. 
PSA.106.44	Ani kavaʼmo huʼa maiʼnayaʼmonanafa agaefeʼmo keya aeʼa ge huʼnageno hau huno apateʼniye. 
PSA.106.45	Kotalakemo huguve, huno hu maleʼniya geʼaeʼmo agesamo afiʼniye. Apakaefeʼmo hau huno apateteno halate agesamo afiʼniye. 
PSA.106.46	Agaemo apavaleli uʼa kalavusi aliʼyateʼmo apateʼnaya vayaʼaifeʼmo hapa paiʼnigeʼa hapau huʼa apateʼnae. 
PSA.106.47	O Gotiyo, huʼna, Ala kava netimogae, lagufamo alika katika lateteka alu nofi vayaʼai apayapatiʼmo lavaleka alika anupa huka lategetao kaote kagikaleʼmo alita asaga huta kateteta kahao ke heta lamogaga aino.
PSA.106.48	Isaleli vayaʼai Gotiʼapimo agiʼaleʼmo alita asaga hiyo. Hemenimo agiʼaleʼmo alita asaga hutetapa muki afinaʼaeʼmo agiʼaleʼmo alita asaga hiyo. Muki vayaʼamogitapamo he, lama ge hutapa hiyo. Agiʼaleʼmo alita asaga hiyo.
PSA.106.48	Gotiʼa hosu kavategatiʼmo apakufamo alino katino neʼapateya kavafeʼmo huʼniya gemae.
PSA.107.2	Ala kava neʼmoʼa kame vayaʼapimogi apayapatiʼmo hatu maeno apateʼniya vayaʼmogimo, Ala kava neʼmoʼa hatu maeno lateʼniye, huʼa hisaya gemo haneʼniye. 
PSA.107.3	Agaemo yegemo haine neʼeya kotegatiʼmo apavalelino ege yegemo uno lamino nefaleya kotegatiʼmo apavalelino ege aluga aluga haopalegatiʼmo apavalelino ege huno apavalelineno alino anupa huno apateʼniye.
PSA.107.4	Mago vayaʼmo aniʼmo ohaneno kaʼme koteʼmo vayaʼmo oʼmaiʼnaya kotegamo afaʼa umenitata nehuʼapaeʼmo maisaya taonieʼmo kahauya huʼnayaʼmonanafa oʼageʼnae. 
PSA.107.5	Afaʼa umenitata nehagenoʼaeʼmo apaka tege anifeʼmo hapauge nehigenoʼaeʼmo apakupi mafaʼneʼageʼmo aunena aiʼniye. 
PSA.107.6	Ani kava huʼa hanageke yaʼmo aliʼneʼapaeʼmo Ala kava nefekeʼmo keya aeʼa ge huʼnagenoʼaeʼmo lusi hanageke yaʼmo aliʼnaya kavapatiʼmo apavalelino eʼniye. 
PSA.107.7	Agaemo uʼa maisaya taonifiʼmo visayafeʼmo fatago kateʼmo apavalelino uʼniye. 
PSA.107.8	O, huʼna, Vayaʼmogi Ala kava neʼmoʼa muki vayaʼaitegamo huʼniya alagepa kavaʼamo ageteʼa hapau aiʼnaya kavafeʼmo hao ke heyo. 
PSA.107.9	Agaemo hapauʼnigeʼa hapaʼye nehiya vayaʼmo alino falu huno apatege apaka neteya vayaʼmo alagepa yaʼmo apamige nehiyaʼmofeʼmae.
PSA.107.12	Ani kava huʼnayaʼmofeʼmo lokiya aliʼyaʼmo apamiʼnigenoʼaeʼmo lokiyaʼapimo alagi hano huʼniye. Apakaemo mopafiʼmo asagauʼa aiʼnageʼapaeʼmo mago hapa maesaya vayaʼmo alagi oʼmaiʼnae. 
PSA.107.13	Ani kava huʼa hanageke yaʼmo aliʼa maiʼneʼapaeʼmo Ala kava nefeʼmo keya aeʼa ge huʼnageno afiteno hanageke yaʼmo aliʼnaya kavaʼapifatiʼmo apakufamo alino katino apateʼniye. 
PSA.107.14	Agaemo seli nofiʼmo alino kapalu aeno ataleteno hani huʼniya yapiʼmo ulunapiʼmo maiʼneʼa falisaya kavapatiʼmo apavalelino uʼniye. 
PSA.107.15	O, huʼna, Vayaʼmogi Ala kava neʼmoʼa muki vayaʼaitegamo huʼniya alagepa kavaʼamo ageteʼa hapau aiʼnaya kavafeʼmo hao ke heyo. 
PSA.107.16	Na kava huʼniyaʼmofeʼmo hao ke hegae. Agaemo yafa lafi kegiʼya kateʼmo aeni kitamo alino lo aeteno lokiya aeniletiʼmo ka akani maleʼnaya aenimo alino lo ae maleʼniye.
PSA.107.17	Negi nagi vayaʼmogimo Goti geʼamo ago amagiʼa atalege hosu kavaʼmo huge huʼnayaʼmofeʼmo kaita hapauʼniye. 
PSA.107.18	Muki alu neʼya alu neʼyafeʼmo ohapauʼniyaʼmofeʼmo falisayafeʼmo huʼnae. 
PSA.107.19	Ani kava huʼa hanageke yaʼmo aliʼneʼapaeʼmo Ala kava nefekeʼmo keya aeʼa ge huʼnageno hanageke yaʼmo aliʼnaya kavaʼapifatiʼmo apakufamo alino katino apateʼniye. 
PSA.107.20	Gotiʼa geʼamo alino ateʼnigeno emineʼniya geʼaletiʼmo alino alagepa huno apateʼniye. Agaemo falisaya agufa hanageke yaʼmo aliʼnaya kavategatiʼmo apavalelino uʼniye. 
PSA.107.21	O, Vayaʼmogimo Ala kava neʼmoʼa muki vayaʼaitegamo huʼniya alagepa kavaʼamo ageteʼa hapau aiʼnaya kavaʼaeʼmo hao ke heyo. 
PSA.107.22	Apakaemo Gotifeʼmo hao ke hesaya ofalinimo amagiʼa amiyo. Amiteʼa aliʼyaʼalefeʼmo apamogaga aiteʼapaeʼmo aeʼa hakalo hiyo.
PSA.107.23	Alopa solovala anipiʼmo sipifiʼmo aliʼyaʼmo neʼaliya vayaʼmogimo 
PSA.107.24	Ala kava neʼmo aliʼyaʼamo agege solovala aniteʼmo huʼniya kavaʼamo ageteʼa hapau aiʼnaya kavaʼmo agege huʼnae. 
PSA.107.25	Agaemo yasi aliyo, huno nehigenoʼaeʼmo lusi kava huno yasimo aliʼnigeno aniʼmoʼa aino holakau holakau huteno apavalelino uno haiteno emineteno nehiye. 
PSA.107.26	Sipifi maiʼnaya vayaʼaiteʼmo lusi hanageke yaʼmo afole aiʼnigeʼa kokuʼnapilagamo uʼa haiteʼa emiʼeteʼa huʼnagenoʼaeʼmo apakupi mafaʼnemoʼmo ani hegekana huʼniye. 
PSA.107.27	Alopa aniʼmo neteʼa negi nagi huteʼa laku taka nehaya vayakana huʼa maiʼnae. Alagepa huta maisunafeʼmo na agufa kavaʼmo hisupi huʼa apakesamo oʼafiʼnae. 
PSA.107.28	Ani kavaʼmo huʼa hanageke yaʼmo aliʼneʼapaeʼmo Ala kava nefekeʼmo keya aeʼa ge huʼnagenoʼaeʼmo hanageke yaʼmo aliʼnaya kavapatiʼmo apakufamo alino katino apateʼniye. 
PSA.107.29	Agaemo yasieʼmo afaʼa maiyo, huno huʼnigenoʼaeʼmo aniʼeʼmo afaʼa haneʼnaʼae. 
PSA.107.30	Aniʼmo afaʼa haneʼnigeʼa apamogaga aiʼnae. Ani kavaʼmo huno apavalelino uʼnigeʼa solovala ani agiʼnaleʼmo haneʼniya taonifiʼmo uʼa avaʼyi huteʼa alagepa huʼa maisayafeʼmo huʼniya taonifiʼmo apavalelinuno apateʼniye. 
PSA.107.31	O, huʼna, Vayaʼmogimo Ala kava neʼmoʼa muki vayaʼaitegamo huʼniya alagepa kavaʼamo ageteʼa hapau aiʼnaya kavaʼaeʼmo hao ke heyo. 
PSA.107.32	Apakaemo aliʼa anupa huʼa maisayateʼmo ala agiʼamo amiyo. Apakaemo vayatama vayaʼmogi aliʼa anupa huʼa maisayateʼmo agiʼaleʼmo aliʼa asaga huʼa ateyo.
PSA.107.33	Ala kava neʼmoʼa alopa aniʼmo alino leneno neʼatale. Eno haine neʼeya meti aniʼmo alagi alino laneno neʼatale. 
PSA.107.34	Vayaʼmogimo hosu kavaʼmo huʼnayaʼmofeʼmo asole neʼyaʼmo neʼaeya mopaʼapimo alino hosu mopamo hamaleno neʼate. 
PSA.107.35	Nehiyaʼmonanafa hau huʼniya mopamo alino lanitani mopamo hamaleno neʼate. Aniʼmo ohaneʼniya mopafatifeʼmo hunoʼaeʼmo, aniʼmo haikeno, huno huʼnigeno haineʼniye. 
PSA.107.36	Agaemo apaka neteya vayaʼmo ani mopaleʼmo maisayafeʼmo apavalelinuno apateʼniye. Apakaemo maisaya taoniʼapimo kisayafeʼmo apavalelinuno apateʼniye. 
PSA.107.37	Apakaemo asole neʼyaʼapimo alisayafeʼmo avina yaʼmo hakalege nofi alagamo faige huʼnae. 
PSA.107.38	Ala kava neʼmoʼa hapa neʼmaegeʼapaeʼmo asole mafaʼnemo aliʼa neʼapatae. Pulumaka anagaʼmo hapa neʼmaegeʼapaeʼmo magoʼe huʼa aiʼa atagu nefae.
PSA.107.39	Kame vayaʼapimogi kana aliʼa apamige hanageke yaʼmo apamige hisagenoʼaeʼmo apaipamoʼmo kana hisigeʼa alagepa huʼa oʼmaisaya afinaʼmo Ala kava neʼmoʼa hapa maegaiye. 
PSA.107.40	Agaemo kame vayaʼapileʼmo yagaiʼnaya vayaʼmo alino afepi apateʼnigeʼa kaʼmo ohaneʼniya kaʼme kotegamo afaʼa umenitata nehae. 
PSA.107.41	Alino afepiʼmo neʼateyaʼmonanafa kagemi yaʼapimo ohaneʼniya vayaʼmo alino asagauno anaʼaleʼmo apategeʼa hanageke yaʼmo noʼaliye. Hapa neʼmaegeʼa afamo anagaʼmo magokepiʼmo lokaeʼa maiʼnaya sipisipi anagakana huʼa maiʼnae. 
PSA.107.42	Fatago vayaʼmogimo ani kavaʼmo ageteʼapaeʼmo apamogaga neʼaiyaʼmonanafa hosu vayaʼmo apavayaleʼmo alino akani maleʼnigeʼa ge nosae.
PSA.108.2	Nagaemo yegemo auʼmo kaleʼniyapatiʼmo aliʼna he tiʼna ateteʼna gita amagige kuleleʼmo amagige huguve. 
PSA.108.3	O Ala kava nene, huʼna, alu nofi vaya alu nofi vayaʼmogi folagapatiʼmo kagaefeʼmo mono huguve. Nagaemo muki vayaʼmogi folagapatiʼmo yokemo huʼna kagikaleʼmo aliʼna asaga huguve. 
PSA.108.4	Kahau huka nelatana kavaʼmo atupaʼamoʼmo kokuʼnapiʼmo uno haino aeno aga seʼniye. Muki afinaʼmo gekamo akame nehana kavaʼmoʼa hiyateʼmo uno haiʼniye.
PSA.108.6	Kahau kayamopafiʼmo kahauʼniya vayaʼmogita hosu kavapatiʼmo lagufamo alika katika latesanafeʼmo nunumuʼmo nehuva geʼnimo afitekaeʼmo lamaga kayatetiʼmo lahau vaiyo.
PSA.108.8	Giliyati mopaleʼmo maiʼnaya vayaʼmo vayaʼnimo maiʼnae. Manasa nofi vayaʼeʼmo vayaʼnimo maiʼnae. Ifalemu nofi vayaʼmo kame hisuva kapa kakolitaʼnigana huʼa maiʼnae. Kini vekamoʼnamo vayaʼaiteʼmo yagaiʼna apatesuvafeʼmo Yuta nofi vayaʼmo hayopa kayoʼnigana huʼa maiʼnae. 
PSA.108.9	Maiʼnayaʼmonanafa Movapu nofi vayaʼmo yuvapafiʼmo naiyamo sese hisuva yuvapagana huʼa maiʼnae. Iʼnomu nofi vayaʼmogimo naiyafiʼmo maigae. Nagaemo Filisatini nofi vayaʼeʼmo kamemo huʼna aeʼna apaka segauve.
PSA.108.11	O Gotiyo, huʼna, Ani kavaʼmo hisana vekageʼmo maiʼnanaʼmonanafa kagaemo ago kakameʼyamo lamiʼnane. Kagaekeʼmo maiʼnanaʼmonanafa lagae ami vayaʼmo hapa oʼmaeʼnane. 
PSA.108.12	Vayaʼmogimo hapa neʼmaya kavaʼmo ina agufa kavaʼmo haneʼniyaʼmofeʼmo hanageke kavatilefeʼmo laha mao. 
PSA.108.13	Gotiʼa kame vayatimo alino afepiʼmo apategaiyaʼmofeʼmo koli osuta himamuʼaletiʼmo kamemo huta aeta apaka segaune.
PSA.110.2	Ala kava neʼmoʼa kayotetiʼmo yagaika apatesana himamukamo Saiyoni taonifatiʼmo alino atesigeno ugiye. Kame vayakamogi folagapiʼmo maiʼneka yagaika apato, huno kaha paiʼniye. 
PSA.110.3	Himamukaletiʼmo aliʼyaʼmo alisana afinaʼmo vayakamogimo apaipamo kaliteʼa apakufamo kamiteʼa apaote konali kukenamo aliʼa vaiteʼa kakame hugae. Aʼnemogimo mafaʼnemo apaipafatiʼmo aliʼa neʼapataya kava huno netepiʼmo laoʼyaʼmo nelamiye. Ani kava huno Gotiʼa neya vayakamo alino apatesigeʼa laoʼyakana huʼa afole aiteʼa kagaetegamo ugae. 
PSA.110.4	Ala kava neʼmoʼa alu aipa agesamo oʼafino agoʼyamo ataleteno ge hunoʼaeʼmo, Melikisetekiʼa mono huno neʼapateya vekamo maiʼniya kava huka agae akamelegatiʼmo agae nofi vekamo mono huka neʼapatana vekamo maiʼneka muki afinaʼaeʼmo maige maige huka maigane, huno kaha paiʼniye.
PSA.110.6	Agaemo muki alu nofi vaya alu nofi vayaʼmo alino fako huno apateteno kamitimo apamagisigeʼa faliteʼapaeʼmo apakufaʼamo mopafiʼmo asagauno aigiye. Agaemo muki haopalega maiʼnaya kini vayaʼeʼmo kamemo huteno huno aeno apakasegaiye. 
PSA.110.7	Kateʼmo neʼunoʼaeʼmo ka agiʼnaleʼmo haneʼniya anipatiʼmo negaiyaʼmofeʼmo he tino lokiya vaino aeno apakasegaiye.
PSA.111.3	Aliʼyaʼamo neʼaliya kavaʼmo ala agi kavaʼmo ha le konali kavaʼmo haneʼniye. Inagi fatago kavaʼamoʼmo muki afinaʼaeʼmo hanege hanege huno hanegaiye. 
PSA.111.4	Ala kava neʼmoʼa alopa alagepa kavaʼmo huʼnigeʼa hapau aiʼnaya kavafeʼmo apake okaniʼa apakesamo afisayafeʼmo alino he tino apateʼniye. Agaemo fiku hapa maeno apamige hau huno apatege huno maiʼniye. 
PSA.111.5	Agaemo agaefeʼmo koli nehaya vayaʼmo neʼyaʼmo neʼapamiye. Muki afinaʼmo kotalake geʼaeʼmo agesamo neʼafiye. 
PSA.111.6	Agaemo alu nofi vaya alu nofi vayaʼmogi mopaimo alino agaiʼa vayaʼaina apamiʼniya kavatetiʼmo aliʼyaʼamo lokiyaʼamo alino apave liʼniye. 
PSA.111.7+PSA.111.8	Ayatetiʼmo aliʼa amufa amisayafeʼmo lamage aliʼyaʼmo neʼaliye. Muki keʼaepa gemoʼmo lokiyaʼamo hanesigeno hanege hanege huno hanegaiye. Agaemo lama geʼaletiʼe fatago kavaʼaletiʼeʼmo polomasi gemo huʼniya kavaʼmo alagi hugiye. 
PSA.111.9	Agaemo vayaʼalefeʼmo miya faino hatu maeno apateteno kotalakemo hano osisiya kotalakemo apakaeʼeʼmo hu maleʼniye. Aote agiʼamo haneʼnigeno agaefeʼmo koli hisaya kavaʼmo neʼapamiya Gotiʼmo maiʼniye. 
PSA.111.10	Ala kava nefeʼmo koli nehisaya vayaʼmogi aepa nefaiyanageʼa afiteʼa agegae. Agiʼaleʼmo aliʼa asaga huʼa neʼataya kavaʼmo hanege hanege huno hanegaiye.
PSA.112.2	Mafaʼneʼamogimo ma mopafiʼmo lokiya vayaʼmo maigae. Gotiʼa aginago vayaʼamo alino auleno apategaiye. 
PSA.112.3	Moniʼaʼe asole kagemiyaʼaʼeʼmo noʼafiʼmo hanesigeno fatago kavaʼamo hano osuno hanege hanege huno hanegaiye. 
PSA.112.4	Hani huʼniya yapiʼmo ha le yaʼmoʼa fatago vekalefeʼmo aeno ha legaiye. Agaemo fiku hapa maeno apamige hau huno apatege vayaʼaitegamo hapauʼniya kavaʼmo huge fatago kavaʼmo huge nehiye. 
PSA.112.5	Fatago vekamoʼmo kanale kavaʼmo huno vayaʼai anonaʼapilefeʼmo neʼapamiye. Aigofe kavaʼmo huno aliʼyaʼamo noʼalifa fatago kavaʼmo huno aliʼyaʼamo neʼaliye. 
PSA.112.6	Alagepa vekamo asagauno oʼaisigeʼa vayaʼmogimo agaefeʼmo apake kaniʼa oʼataleʼa muki afinaʼmo apakesamo afigae. 
PSA.112.7	Aipamoʼmo atete nosigeno Ala kava nefeʼmo alino amufa neʼamiye. Hosu kavafeʼmo ava gemo afisiyafeʼmo koli osugiye. 
PSA.112.8	Agaemo mago yafeʼmo agesa afiteno koli nosiye. Agaemo agesiyana Gotiʼa ha maeno kame vayaʼamo aeno apaka sesigeno agegaiye. 
PSA.112.9	Ani fatago vekamoʼmo kagemi yaʼamo alino fako huno kagemi yaʼapimo ohaneʼniya vayaʼaina apamiʼniye. Fatago kavaʼamoʼmo muki afinaʼmo hanege hanege huno hanegaiye. Lokiyaʼamo hanesigeʼapaeʼmo ala agimo amigae. 
PSA.112.10	Hosu vekamoʼmo ani kavaʼmo agetenoʼaeʼmo ohauʼninageno aipamoʼmo kana hugiye. Koʼmopamo avayafiʼmo hanigeno ani neheya kava huno alagi oʼmaigiye. Hosu vayaʼmogi alagepa kavaʼmo apakaetegamo afole aisiyafeʼmo apavayagunagu nehayaʼmonanafa ani hapauʼniya kavaʼmo alagi hano hugiye.
PSA.113.2	Vayaʼmogi Ala kava neʼmo agiʼalefeʼmo aliʼa auleʼa ateyo. Hemeniʼe muki afinaʼeʼmo aliʼa auleʼa ateyo. 
PSA.113.3	Yegemo haine neʼeya haopalegatiʼe uno yegemo uno nelamiya haopalegatiʼeʼmo Ala kava neʼmo agiʼaleʼmo alitapa asaga hiyo. 
PSA.113.4	Ala kava neʼmo muga anagamo maiʼnenoʼaeʼmo muki nofi vayaʼaiteʼmo yagaino neʼapate. Ha le konali yaʼamoʼmo muki kokuʼnate yaʼmo aeno aga seʼniye.
PSA.113.6	Agaemo aulu heno koku; naʼe kokuʼnapi maiʼnaya vayaʼe mopafi maiʼnaya vayaʼeʼmo apakesiyafeʼmo agaiʼamo alino afepiʼmo neʼate. 
PSA.113.7	Agaemo kagemi yaʼapimo ohaneʼniya vayaʼmo mumusopafatiʼmo alino asaga huno neʼapate. Kafu nehaya vayaʼmo apavaleno aliʼa uʼa ataleʼnaya hosuʼniya yaʼmo aliniʼuʼa ataleʼnaya yapatiʼmo apavaleno alino asagano neʼapate. 
PSA.113.8	Agaemo alino asagauno neʼapategeʼa ala apakimo aliteʼa ala vayaʼeʼmo lokaeʼa maiʼnae. He, agae vayaʼaʼeʼmo maiʼnae. 
PSA.113.9	Agaemo anamo aʼne anagaʼmo afamo anagaʼapifiʼmo maisayafeʼmo fikumo hapa maeno neʼapamiye.
PSA.113.9	Ala kava neʼmo agiʼaleʼmo alitapa asaga hiyo.
PSA.114.4	Alopa avemogimo ve sipisipi anagaʼmogimo aeʼa hailo hailo nehaya agufa kavaʼmo huge aise avemogimo aikeli sipisipi anagaʼmogimo aeʼa hailo nehaya agufa kavaʼmo huge huʼnae. 
PSA.114.5	Solovala Anine, huʼna, Na agufa kavaʼmo afole aiʼnigekaeʼmo kagaemo kaune heʼnane. Yoneni Anine, huʼna, na kava higekaeʼmo uka olamiʼnane. 
PSA.114.6	Avemogitapae, huʼna, Na kava higetapaeʼmo ve sipisipi anagaʼmogimo nehaya agufa kava huta aeta hailo hailo huʼnae. Aise avemogitapae, huʼna, na kava higetapaeʼmo aikeli sipisipi anagaʼmogimo aeʼa hailo nehaya agufa kavaʼmo huʼnae. 
PSA.114.7	Mopamogae, huʼna, Ala kava neʼmoʼmo emineʼniyanagi koli huteka ateteʼmo huvo. He, Yekopu vayaʼmogi Gotiʼapimo emineʼniyanagi kamoʼyamo aiyo. 
PSA.114.8	Agaemo yafaʼmo alino hamaleʼnigeno ani kotuʼmo afole aiʼniye. Lokiya yafaʼmo aino apalo atiʼnigeno meti aniʼmo eno haineʼniye.
PSA.115.2	Na kava higeʼapaeʼmo alu nofi vaya alu nofi vayaʼmogi huʼapaeʼmo, Gotiʼapimoʼmo haiyaʼaleʼmo maiʼniye, huʼa hugae. 
PSA.115.3	Gotitimoʼmo kokunapiʼmo maiʼniye. Agaemo muki hisiyafeʼmo hauʼniya kavaʼmo nehiye. 
PSA.115.4	Aigofe gotiʼapimogi apakaiʼapimo apayatetiʼmo siluva yafatetiʼmo alo huge goli yafatetiʼmo alo huge nehae. 
PSA.115.5	Aigofe gotiʼapimogi apavayamo haneʼniyaʼmonanafa ge nosae. Apaulagamo haneʼniyaʼmonanafa noʼagae. 
PSA.115.6	Apakesamo haneʼniyaʼmonanafa gemo noʼafiye. Apagoʼyamo haneʼniyaʼmonanafa atumo noʼafiye. 
PSA.115.7	Apayaʼmo haneʼniyaʼmonanafa noʼatafae. Apaiyamo haneʼniyaʼmonanafa ka umenitata nosae. Lugoʼapimo haneʼniyaʼmonanafa apavayafatiʼmo apakemo noʼaiye. 
PSA.115.8	Apakaemo aigofe gotigimo alo nehaya vayaʼmo aigofe gotigigana huʼa maiʼnae. Aigofe gotigifeʼmo aliʼa amufa neʼapamiya vayaʼmogi ani kava huʼa apakaekana huʼa maiʼnae. 
PSA.115.9	O Isaleli vayaʼmogitapae, huʼna, Ala kava nefeʼmo alita amufa amiyo. Agaemo hapa maeno halegukana huno yagaino neʼapate. 
PSA.115.10	Gotifeʼmo mono hutapa neʼapataya Eloni nofi vayane, huʼna, Ala kava nefeʼmo alita amufa amiyo. Agaemo hapa maeno halegukana huno yagaino neʼapate. 
PSA.115.11	Ala kava nefeʼmo koli nehaya vayane, huʼna, Ala kava nefeʼmo alita amufa amiyo. Agaemo hapa maeno halegukana huno yagaino neʼapate. 
PSA.115.12	Ala kava neʼmoʼa lagaefeʼmo agesamo afiʼniyanageno alino auleno lategaiye. Agaemo Isaleli nofi vayaʼmo alino auleno apategaiye. Agaemo Eloni nofi vayaʼmo mono huʼa neʼapataya vayaʼmo alino auleno apategaiye. 
PSA.115.13	Ala kava neʼmoʼa agaefeʼmo muki koli nehaya vayanagi apaki haneʼniya vayanagi apaki ohaneʼniya vayanagi huno alino auleno apategaiye.
PSA.115.15	Kokuʼnaʼe ma mopaʼeʼmo alo huʼniya Ala kava neʼmoʼa alino auleno lapateno. 
PSA.115.16	Kokunaʼmo Ala kava neʼmo koʼamo haneʼnigenoʼaeʼmo agaemo ma mopamo lamiʼniye. 
PSA.115.17	Ago faliʼnaya vayaʼmogimo Ala kava neʼmo agiʼaleʼmo aliʼa asaga nosae. Muki vayaʼmogi ge osisaya kopiʼmo uʼa lamiʼa maiʼnaya vayaʼmogimo Ala kava neʼmo agiʼaleʼmo aliʼa asaga nosae. 
PSA.115.18	Nosayaʼmonanafa lagaemo afaʼa maiʼnona vayamogitamo hemenigekeʼmo Ala kava neʼmo agiʼaleʼmo alita auleta ateme ateme ugune.
PSA.116.2	Keya aeʼna ge huʼnogeno geʼnimo afiʼniyaʼmofeʼmo ofaliʼna afaʼa maiʼneʼnaeʼmo muki afinaʼaeʼmo keya aeʼna ge huguve. 
PSA.116.3	Falisuva kavaʼmoʼa nofi aegekana huno natafauno alagi huno maiʼniye. Kanolufiʼmo uʼna lamiguve, huʼna nagesamo afiʼna nahausoli huteʼna koli huʼnove. 
PSA.116.4	Ani kava huʼna maiʼneʼna Ala kava nefeʼmo huʼnaeʼmo, Ala kava nene, huʼna, kahao ke hovanagi nagupi mafaʼnemo alika katika ato, huʼna keya aeʼna ge huʼnove.
PSA.116.5	Ala kava neʼmoʼa fikumo hapa maeno apamige fatago kavaʼamo huge nehiye. Gotitimoʼmo hau huno nelateya vekamo maiʼniye. 
PSA.116.6	Ala kava neʼmoʼa apakimo ohaneʼnigeʼa afiteʼa oʼageʼnaya vayaʼaiteʼmo yagaino neʼapate. Hosu yaʼmo aliʼnogenoʼaeʼmo naha maeʼniye. 
PSA.116.7	Ala kava neʼmoʼa alagepa huno naha maeʼniyaʼmofeʼmo nauneʼnameyo, huʼna, aika afeleka maika haga lo. 
PSA.116.8	Ala kava neʼnimogae, huʼna, falisuva kavategatiʼmo nagupi mafaʼnemo ago alika katika ateteka naunumo aeka kalo paeka nateteka naiyafiʼmo oʼnahaesiyafeʼmo yagaika nateʼnane. 
PSA.116.9	Nagaemo Ala kava neʼmo aulagaleʼmo ofaliʼa afaʼa maiʼnaya vayaʼaitegamo umenitata nehuve. 
PSA.116.10	Nagesamo afiʼna fatago nehuvaʼmofeʼmo ge huʼnove. Ge huʼnaeʼmo, lusi hanageke yaʼmo aliʼnove, huʼna ge huʼnove. 
PSA.116.11	Nagaemo, Muki vayaʼaifeʼmo alagepa huʼna nagesamo oʼafiʼneʼna malage huʼna gemo huʼnaeʼmo, aigofe vayaʼmo maiʼnae, huʼna huʼnove.
PSA.116.12	Ala kava neʼmoʼa nagaetegamo lusi kava huno alagepa kavaʼmo huʼniyaʼmofeʼmo anonaʼalefeʼmo na agufa yaʼmo amiguve. 
PSA.116.13	Nagaemo lagufamo alino katino lateʼniya kavafeʼmo nagesamo afiteʼna kapufati aniʼmo neteʼna Ala kava nefekeʼmo keya aeʼna ge huguve. 
PSA.116.14	Nagaemo, naha maeʼniyaʼmofeʼmo agaetegamo alagepa kavaʼmo huguve, huʼna huʼnova gemo akame huʼna Ala kava neʼmo vayaʼamogi apaulagaleʼmo agaetegamo alagepa kavaʼmo huguve. 
PSA.116.15	Ala kava neʼmoʼa vayaʼamo falisaya kavafeʼmo hunoʼaeʼmo, Naulagaleʼmo alopa monileʼyaʼmo aeno agaseʼniya kavane, huno nehiye. 
PSA.116.16	Ala kava nene, huʼna, aliʼyakamo neʼaluva vekamo maiʼnove. Itaʼnimoʼmo aliʼyakamo neʼaliya aʼmo maiʼniya kava huʼna maiʼnove. Hatu maeka nateʼnanageʼna afa vekamo maiʼnove. 
PSA.116.17	Kahao ke heʼna ofalinimo kamiteʼna kagaefekeʼmo keya aeʼna ge huguve. 
PSA.116.18	Naha maeʼniyaʼmofeʼmo Ala kava nefeʼmo, kagaetegamo alagepa kavaʼmo huguve, huʼna huʼnova gemo akame huʼna vayaʼamogi apaulagaleʼmo agaetegamo alagepa kavaʼmo huguve. 
PSA.116.19	Yulusalemu taonimo folagapiʼmo Ala kava neʼmo mono noʼafiʼmo huguve. Ala kava neʼmo agiʼaleʼmo alita asaga hiyo.
PSA.117.2	Na agufa kavaʼmo huʼnigetaene. Agaemo lusi kava huno hau huno lateteno alino ao yaʼmo hu maleʼniye. Ala kava neʼmoʼa lapa maegauve, huno laha paiʼniya lama geʼamoʼmo muki afinaʼaeʼmo hanege hanege huno afaʼa hanegaiye.
PSA.117.2	Ala kava neʼmo agiʼaleʼmo alita asaga hiyo.
PSA.118.2	Isaleli vayaʼmogitamo, Hau huno neʼapateyanageno muki afinaʼaeʼmo hau huno apatege apatege huno maigiye, huta higetao. 
PSA.118.3	Eloni nofi vayaʼmogitapae, huʼna, Hau huno neʼapateyanageno muki afinaʼaeʼmo hau huno apatege apatege huno maigiye, hutapa hiyo. 
PSA.118.4	Muki vayaʼmogitapamo agaefekeʼmo koli hutetapa mono nehaya vayaʼmogitapamo, Hau huno neʼapateyanageno muki afinaʼaeʼmo hau huno apatege apatege huno maigiye, hutapa hiyo.
PSA.118.6	Ala kava neʼmo nagae vekamogeno naha maesiyafeʼmo maiʼniyaʼmofeʼmo vayaʼmogi nagaetegamo hisaya kavafeʼmo koli osuguve. 
PSA.118.7	Ala kava neʼmo nagae vekamogeno naha maesiyafeʼmo maiʼniyaʼmofeʼmo apakeʼnovana nagaefeʼmo apaini nehaya vayaʼmo asagauʼa aigae. 
PSA.118.8	Vayaʼmogimo laha maesayafeʼmo alita amufa apamisunana kanale osugifa Ala kava nefekeʼmo alita amufa amisunana kanale hugiye. 
PSA.118.9	Ala apaki aliteʼa yagaiʼnaya vayaʼmogi laha maesayafeʼmo lagesamo afisunana kanale osugifa Ala kava nefekeʼmo laha maegaiye, huta lagesamo afisunana kanale hugiye.
PSA.118.10	Muki alu nofi vaya alu nofi vayaʼmo kame vayaʼnimo maiʼneʼa faiʼa vego huʼa nateʼnageʼnaeʼmo Ala kava neʼmo himamuʼaletiʼmo alagi aliʼna hano huʼna apatalegauve. 
PSA.118.11	Muki haopalega maiʼneʼa faiʼa vego huʼa nateʼnageʼnaeʼmo Ala kava neʼmo himamuʼaletiʼmo alagi aliʼna hano huʼna apatalegauve. 
PSA.118.12	Luʼmegana huʼa faiʼa vego huʼa nateʼnayaʼmonanafa aufe nofipiʼmo malage huno atamo leno yu neheya kava huʼna Ala kava neʼmo himamuʼaletiʼmo alagi aliʼna hano huʼna apatalegauve. 
PSA.118.13	Kameʼnimogae, huʼna, alika nagoʼya faitalanageʼna heleve hisuvafeʼmo huʼnogenoʼaeʼmo Ala kava neʼmoʼa naha maeʼniye. 
PSA.118.14	Ala kava neʼmoʼa lokiya vaino nateʼnigeʼna yokemo nehuve. Agaemo nagufamo ago alino katino nateʼniye. 
PSA.118.15	Afiyo, huʼna, alagepa vayaʼmogimo seli noʼapifatiʼmo apakufamo ago alino katino apateʼniya kavafeʼmo yokemo huʼapaeʼmo, Ala kava neʼmoʼa himamuʼaletiʼmo ani kavaʼmo huʼniye. 
PSA.118.16	Himamuʼaletiʼmo aeta apakaseʼnone, huʼa nehae. 
PSA.118.17	Ofaliʼna afaʼa maiʼneʼnaeʼmo Ala kava neʼmoʼa huʼniya kavafeʼmo ava gemo aeʼna hakalo huʼna hapa paiguve. 
PSA.118.18	Ala kava neʼmoʼa lusi kava huno namagiʼniyaʼmonanafa afaʼa nataleʼnigeʼna ofaliʼnove.
PSA.118.19	Alopa mono noʼmo kitamo yakika nategeʼnao uʼna haiʼna Ala kava nefeʼmo hao ke heno. 
PSA.118.20	Ala kava neʼmo kipaʼamo haneʼnigeʼa alagepa vayaʼageʼmo uʼa nehaiye. 
PSA.118.21	Geʼnimo afiteka nagufamo alika katika nateʼnanaʼmofeʼmo kahao ke nehove.
PSA.118.23	Ala kava neʼmoʼa ani kavaʼmo huʼnigetaeʼmo ageteta aeto agufa kanale kavaʼmo huʼniye, huteta lahau aiʼnone. 
PSA.118.24	Ala kava neʼmoʼa ani afinaʼmo hu maleʼniye. Ani afinaʼmo lamogaga aigetao. 
PSA.118.25	Aukaya huta ge hutaeʼmo, O Ala kava nene, huta, lagufamo alika katika lato. O Ala kava nene, huta, laha maegenoʼao aliʼyatimoʼmo alagepa huno afole aino, huta aukaya huta ge nehune. 
PSA.118.26	Gotiʼa Ala kava neʼmo agiʼalefeʼmo neʼeya vekamo fiku ha maeno amino. Lagaemo Ala kava neʼmo mono noʼafatiʼmo Gotiʼa fiku lapa maeno lapamino, huta nehune. 
PSA.118.27	Ala kava neʼmo Gotiʼa maiʼniye. Agaemo ha le yaʼamo alino lamiʼniye. Ofalini afumo alita hiʼyalamuteʼmo maleʼnetapa nofitetiʼmo kita atafau maleyo. 
PSA.118.28	Gotiʼnimogamo maiʼnananageʼna kahao ke hegauve. Gotiʼnimogamo maiʼnananageʼna ala kagikamo kamiguve.
PSA.118.29	Ala kava neʼmo alagepa vekamo maiʼniyaʼmofeʼmo agaefekeʼmo hao ke heyo. Hau huno neʼapateyanageno muki afinaʼaeʼmo hau huno apatege apatege huno maigiye.
PSA.119.2	Avayafatiʼmo huʼniya keʼaepa geʼamo akame huge agesayafeʼmo muki apaipafatiʼmo kahauya huge huʼa neʼmaiya vayaʼmogi Goti aulagaleʼmo alagepa huʼa maiʼnayanageʼa afaʼa apamogaga aigae. 
PSA.119.3	Apakaemo mago hosu kavaʼmo osuʼa Ala kava neʼmo kateʼmo uʼeʼa nehae. 
PSA.119.4	Kagaemo, lapayamukiki hutapa geʼnimo akame hiyo, huka huʼnane. 
PSA.119.5	Gekamo alagepa huʼna afiteʼna akame hisuvafeʼmo neʼnahaiye. 
PSA.119.6	Muki gekamo ageteʼna afisuva afinaʼmo navagage osugiye. 
PSA.119.7	Nagaemo fatago kavaʼmo huka alika fako huka nehana gekamo alagepa huʼna afiteʼnaeʼmo kanale fatago naipafatiʼmo ala kagikamo kamiguve. 
PSA.119.8	Avoʼmo kae maleʼnaya keʼaepa gekamo akame huguvanagi alagi nataleka oʼuvo.
PSA.119.10	Muki naipafatiʼmo kagesuvafeʼmo kahauya huʼnove. Hiyo, huka huʼnana keʼaepa gekamo ataleʼna visuvafeʼmo oʼnatalo. 
PSA.119.11	Kagaetegamo hosu kavaʼmo osisuvafeʼmo gekamo naipafiʼmo aliʼna fala ki maleʼnove. 
PSA.119.12	O Ala kava nene, huʼna, alagi aulena Gotigamomaiʼnane. Avoʼmo kae maleʼnaya keʼaepa gekamo alika naya malo. 
PSA.119.13	Nagaemo navayafatiʼmo muki gekamo fatago kavaʼmo huka kavayafatiʼmo alika fako nehana keʼaepa gekamo aeʼna hakalo huʼna hapa paiʼnove. 
PSA.119.14	Ma mopafi alopa kagemi yafeʼmo apamogaga neʼaiya kava huʼna kavayafatiʼmo huʼnana gekamo akame hisuvafeʼmo namogaga neʼauve. 
PSA.119.15	Namiʼnana keʼaepa gekaeʼmo nagesa afifi huʼna maige neʼvana kaʼmo ageʼna alagepa huge huʼna maiguve. 
PSA.119.16	Nagaemo avoʼmo kae maleʼnaya keʼaepa gekaeʼmo namogaga aisugenoʼaeʼmo nage okanigiye.
PSA.119.18	Naulagamo alika ayakeka nategeʼnao keʼaepa gekamo ageteʼna nahau aiguve. 
PSA.119.19	Ma mopafiʼmo nata neʼna neʼvisugekaeʼmo gekamo afisuvafeʼmo alika fala okika alika nave liyo. 
PSA.119.20	Muki afinaʼmo alika fako nehana keʼaepa gekamo afisuva nagupi mafaʼnemoʼmo aipamo nekaliyaʼmofeʼmo naipafiʼmo nagafu nekiye. 
PSA.119.21	Himuʼnamu kavaʼmo nehaya vayaʼaifeʼmo lifana huka apateʼnana vayaʼmogimo kakamo ataleʼa neʼvagekaeʼmo ge nehapane. 
PSA.119.22	Kavayafatiʼmo huʼnana gekamo akame huʼnovaʼmofeʼmo huʼa faipa huʼa natege hosu gemo huge nehayanagi apavayamo alika akanika apategeʼa afaʼa maiyo. 
PSA.119.23	Yagaiʼnaya vayaʼmogimo fai maiʼneʼapaeʼmo huʼa faipa huʼa nateʼnayaʼmonanafa aliʼyakamo neʼaluva vekamoʼnamo avoʼmo kae maleʼnaya keʼaepa gekaeʼmo nagesa afifi huʼna maiʼnove. 
PSA.119.24	Kavayafatiʼmo huʼnana gekaeʼmo namogaga neʼauve. Gekamoʼmo visuva kaʼmo alino nave neliye.
PSA.119.26	Nagaemo nehuva kavaʼnieʼmo kaha paiʼnogekaeʼmo geʼnileʼmo aeka atagaina huka naha paiʼnane. Avoʼmo kae maleʼnaya keʼaepa gekamo alika naya malo. 
PSA.119.27	Alika naya malegeʼna namiʼnana gemo aepaʼamo afiʼna alagepa huʼna afiguve. Kagaemo neʼalina aliʼyakamo ageteʼnaeʼmo nahau aiʼnova kavaʼnieʼmo hapa paiguve. 
PSA.119.28	Kanamo aliʼnogenoʼaeʼmo nagupi mafaʼnemoʼmo ani hegekana huʼniye. Lokiya vaiʼna kategauve, huka huʼnanaʼmofeʼmo lokiya vaika nato. 
PSA.119.29	Aigofe kateʼmo oʼvisuvafeʼmo ka akani maleteka keʼaepa gemo fikumo namiyo. 
PSA.119.30	Lama ge kateʼmo uguve, huʼna nagesamo afiʼnove. Alika fako huʼnana gemo aliʼna naulagaleʼmo maleʼnove. 
PSA.119.31	Kavayafatiʼmo huʼnana geleʼmo aiʼna kamaeʼnove. O Ala kava nene, huʼna, navagage yaʼmo alika oʼnamiyo. 
PSA.119.32	Magoʼe huka naipa nagesamo namisanageʼnaeʼmo nagu nagu huʼna gekamo hiyo, huka laha paiʼnana gemo akame huʼna huguve.
PSA.119.34	Alagepa nagesamo afisuva yaʼmo alika namigeʼnao keʼaepa gekamo akame hino. He, muki naipafatiʼmo akame huguve. 
PSA.119.35	Hiyo, huka laha paiʼnana gekaeʼmo namogaga neʼauvaʼmofeʼmo ani kateʼmo uʼneʼna hisuva naipamo alika kalika nato. 
PSA.119.36	Fiku yanageno ma mopafi yafeʼmo nahaʼye hugiye. Kavayafatiʼmo huʼnana gekamo akame hisuva naipa nagesamo namiyo. 
PSA.119.37	Alu yaʼmo aulu haeʼna neʼagesugekaeʼmo alika aika afe leka nato. Kagae kateʼmo neʼvisugekaeʼmo alika he tika nato. 
PSA.119.38	Aliʼyakamo neʼaluva vekamoʼnafiʼmo gekamo alika lokiya vaika nato, kagaefekeʼmo koli nehuvaʼmofeʼmae. 
PSA.119.39	Alagepa huka alika fako nehanaʼmofeʼmo hosu kavaʼmo hisugeʼapaeʼmo huʼa faipa huʼa natesayafeʼmo koli nehuvanagi naha mao. 
PSA.119.40	Namiʼnana gekaeʼmo nahaʼye nehiye. Fatago kavakaletiʼmo alika he tika nato.
PSA.119.42	Gekaeʼmo aliʼna amufa neʼamuvaʼmofeʼmo huno faipa huno neʼnateya vekamo geʼaleʼmo aeʼna atagaina huʼna ha paiguve. 
PSA.119.43	Alika fako nehana gekaeʼmo nagesa afiʼnaeʼmo, naha maegaiye, huʼna nehuvaʼmofeʼmo lama gekamo navayafatiʼmo alika oʼatalo. 
PSA.119.44	Ani kava huʼna maiʼneʼnaeʼmo muki afinaʼaeʼmo keʼaepa gekamo akame hume hume uʼna maiguve. 
PSA.119.45	Namiʼnana gekamo afisuvafeʼmo kahauya nehuvaʼmofeʼmo kalavusifiʼmo oʼmaiʼna afaʼa maiguve. 
PSA.119.46	Nagaemo kavayafatiʼmo nehana gemo aliʼna yagaiʼnaya kini vayaʼaifeʼmo aeʼna hakalo huʼna hapa paisugenoʼaeʼmo navagage osugiye. 
PSA.119.47	Nagaemo nahau nayamopafiʼmo neʼnahaiya gekaeʼmo hiyo, huka laha paiʼnana gekaeʼmo namogaga aiguve. 
PSA.119.48	Nagaemo nahau nayamopafiʼmo neʼnahaiya gekaeʼmo hiyo, huka laha paiʼnana gekalefeʼmo nayaʼmo aliʼna asaga huteʼna avoʼmo kae maleʼnaya gekaeʼmo nagesa afifi huʼna maiguve.
PSA.119.50	Gekamoʼmo alagepa huʼna maisuva yaʼmo alino namiʼniyaʼmofeʼmo kana yaʼmo neʼalugenoʼaeʼmo naipamoʼmo falu nehiye. 
PSA.119.51	Apakiʼapileʼmo aliʼa asaga huʼa neʼapataya vayaʼmogimo kigi yokalo gegeʼmo huʼa neʼnatayaʼmonanafa keʼaepa gekamo oʼataleʼnove. 
PSA.119.52	O Ala kava nene, huʼna, akeyaʼvilagamo gekamo alika fako nehana gekaeʼmo nagesamo afiʼna ho huteʼna naipamo aliʼna falu huʼna neʼatove. 
PSA.119.53	Hosu vayaʼmogimo keʼaepa gekamo ago amagiʼa neʼatalayaʼmofeʼmo naipamoʼmo atete nehiye. 
PSA.119.54	Nata neʼna eʼna maiʼnova nopiʼmo avoʼmo kae maleʼnaya keʼaepa gekamo yokemo huʼnove. 
PSA.119.55	O Ala kava nene, huʼna, haniʼilagamo kagikaeʼmo nagesamo afiʼna ho nehuʼnaeʼmo keʼaepa gekamo akame nehuve. 
PSA.119.56	Namiʼnana gekamo akame huʼnovaʼmofeʼmo ani gemo aliʼnove.
PSA.119.58	Nagaemo muki naipafatiʼmo, fiku naha maeka namiyo, huʼna kaha paiʼnove. Nahau huʼna lapategauve, huka laha paiʼnana kava huka kahau huka nato. 
PSA.119.59	Nagaemo kavaʼnieʼmo nagesamo afiteʼnaeʼmo aiʼna afe leʼna kavayafatiʼmo huʼnana gemo akame huʼnove. 
PSA.119.60	Hiyo, huka laha paiʼnana gemo akame hisuvafeʼmo afaʼa oʼmaiʼna malage huʼna he tiʼna akame huʼnove. 
PSA.119.61	Hosu vayaʼmogimo nofitetiʼmo kiʼa nateʼnayaʼmonanafa keʼaepa gekaeʼmo nage okaniʼniye. 
PSA.119.62	Kagaemo fatago kavaʼmo huka alika fako nehanaʼmofeʼmo haniʼilaga folaguʼmo he tiʼna kahao ke hegauve. 
PSA.119.63	Nagaemo kagaefeʼmo koli nehaya vayaʼeʼmo magokepiʼmo lokaeta maiʼnone. Apamiʼnana geleʼmo yagaiʼa ateʼneʼa akame nehaya vayaʼeʼmo magokepiʼmo lokaeta maiʼnone. 
PSA.119.64	O Ala kava nene, huʼna, kahau huka neʼapatana kavakamoʼmo ma mopafiʼmo havai teʼniye. Avoʼmo kae maleʼnaya keʼaepa gekamo alika naya malo.
PSA.119.66	Nagaemo hiyo, huka huʼnana gekaeʼmo nagesamo afiʼna fatago nehuvaʼmofeʼmo alagepa naipa nagesamo namiyo. 
PSA.119.67	Kayoʼmo oʼnamiʼnanageʼnaeʼmo hogoteʼna gekamo ago ataleʼnovaʼmonanafa hemenimo gekamo akame nehuve. 
PSA.119.68	Alagepa kavaʼmo huteka alagepa vekamo yagu yaga kaipa vekamo maiʼnananagi avoʼmo kae maleʼnaya keʼaepa gekamo alika naya malo. 
PSA.119.69	Himuʼnamu kavaʼmo nehaya vayaʼmogi aigofe nava gemo huteʼa huʼa faipa huʼa nateʼnayaʼmonanafa muki naipafatiʼmo namiʼnana gekamo akame huguve. 
PSA.119.70	Apaipamo yafakana huno haneʼnigeʼa afiʼa aeto nosayaʼmonanafa keʼaepa gekaeʼmo amuse nehuve. 
PSA.119.71	Kayoʼmo namiʼnanageʼnaeʼmo gekamo afiʼnovaʼmofeʼmo kayoʼmoʼa alagepa huno naha maeʼniye. 
PSA.119.72	Kavayafatiʼmo huʼnana keʼaepa gekamoʼmo tauseni monimo ago aeno agaseʼniyaʼmofeʼmo gekaeʼmo magoʼe huno nahauʼniye.
PSA.119.74	Nagaemo gekamoʼmo naha maegaiye, huʼna huteʼna navayagunagu huʼnovaʼmofeʼmo kagaefeʼmo koli nehaya vayaʼmogi nageteʼapaeʼmo apamogaga aigae. 
PSA.119.75	O Ala kava nene, huʼna, afiʼnovana alika fako nehana kavaʼmo alagepa kavaʼmo haneʼnigeka gekamo akame huteka naha maesanafeʼmo kana yaʼmo alika namiʼnane. 
PSA.119.76	Kagaemo aliʼyakamo neʼaluva vekamoʼnaeʼmo naha paiʼnana gekamo akame huka alagepa huka kahau huka nateteka naipamo alika falu huka nato. 
PSA.119.77	Keʼaepa gekaeʼmo namogaga neʼauvaʼmofeʼmo kahau huka nategeʼnao afaʼa maino. 
PSA.119.78	Apakiʼapileʼmo aliʼa asaga huʼa neʼataya vayaʼmogimo nagaetegamo hosu kavaʼmo huʼnayaʼmofeʼmo apavagage hisiya yaʼmo alika apamiyo. Nagaetegamo hosu kavaʼmo huʼnayaʼmonanafa namiʼnana keʼaepa gekaeʼmo nagesa afifi huʼna maiguve. 
PSA.119.79	Kagaefeʼmo koli huteʼa kagaemo kavayafatiʼmo huʼnana keʼaepa gekamo afiʼnaya vayaʼmo alika aika atagineka apategeʼapao nagaetegamo eyo. 
PSA.119.80	Nagaemo avoʼmo kae maleʼnaya keʼaepa gekaleʼmo aiʼna hapaisuva naipa nagesamo namigeʼnao navagage osisiyafeʼmo akame hino.
PSA.119.82	Gekamo afole aisiyaʼaeʼmo aulu heʼna ageʼna maiʼnogeno naulagafatiʼmo nagafu nekiye. Hainu afinaʼmo naha maeteka naipamo alika falu huka nategane. 
PSA.119.83	Nagaemo afu agufaletiʼmo alo huʼnaya ani kekana huʼna maiʼnove. Halinamo neʼaigenoʼaeʼmo vaiʼniya ani kekana huʼna maiʼnovaʼmonanafa avoʼmo kae maleʼnaya keʼaepa gekaeʼmo nage okaniʼna nagesamo neʼafuve. 
PSA.119.84	Na magi afinaʼmo aliʼyakamo neʼaluva vekamoʼnamo kana yaʼmo aliʼna maiguve. Hainu afinaʼmo apaini huʼa neʼnataya vayaʼmo alika fako huka apateteka kayoʼmo apamigane. 
PSA.119.85	Ala apaki aliteʼa apakufamo avaleliʼa nehaiya vayaʼmogimo kelifiʼmo asagauʼna aisuvafeʼmo kelimo kafi maleʼnae. Ani kavaʼmo keʼaepa gekamo akame nosaya kavaʼmo haneʼniye. 
PSA.119.86	Kagaemo muki hiyo, huka laha paiʼnana gekamo alagi lama gemo haneʼniye. Apakaetegamo hosu kavaʼmo osuʼnovaʼmonanafa apaini huʼa neʼnatae. Naha mao. 
PSA.119.87	Ma mopafiʼmo maiʼnogeʼapaeʼmo aliʼa hano huʼa natalesayafeʼmo huʼnageʼnaeʼmo hogoʼamo falisuvafeʼmo nehuʼnaeʼmo namiʼnana keʼaepa gekamo oʼataleʼnove. 
PSA.119.88	Nagaemo kavayafatiʼmo huʼnana keʼaepa gekamo akame hisuvafeʼmo muki afinaʼaeʼmo kahau kayamopafiʼmo nekahaiya kavakaletiʼmo alika he tika nato.
PSA.119.90	Kagaemo muki afinaʼmo gekamo akame huka afole aiteʼa faliteʼa hume hume neʼvaya vayaʼaitegamo alagepa kavaʼmo nehane. Kagaemo ma mopamo faika ateʼnanageno haneme haneme eno hemenimo haneʼniye. 
PSA.119.91	Muki yaʼamo alo huʼnanageno keʼaepa gekamo akame huno haneme haneme eno hemeniʼeʼmo afaʼa haneʼniye. Muki yaʼamogimo aliʼyakamo neʼaliye. 
PSA.119.92	Nagaemo keʼaepa gekaeʼmo namogaga oʼaiʼnovesinana kana yaʼmo aliʼneʼnaeʼmo ago faliʼnovesine. 
PSA.119.93	Namiʼnana keʼaepa gekaeʼmo muki afinaʼaeʼmo nage okanigiye. Gekaletiʼmo alagepa huʼna maisuva yaʼmo alika namiʼnanaʼmofeʼmae. 
PSA.119.94	Nagaemo namiʼnana keʼaepa geeʼmo kahauya huʼnovaʼmofeʼmo nagaemo kagaika vekamo maiʼnovanagi nagufamo alika katika nato. 
PSA.119.95	Hosu kavaʼmo nehaya vayaʼmogimo namagisageʼna falisuvafeʼmo nagava maiʼnayaʼmonanafa kavayafatiʼmo huʼnana keʼaepa gekaeʼmo nagesa afifi huʼna maiguve. 
PSA.119.96	Nagaemo ageʼnovana muki haino hapaiʼniya yaʼmo ago hano huʼnigeʼna ageʼnove. Hano huʼniyaʼmonanafa keʼaepa gekamoʼmo yofo yaʼamoʼmo alopa yaʼmo haneʼniye.
PSA.119.98	Muki afinaʼmo kagaemo hiyo, huka huʼnana keʼaepa gekamo nagaeʼeʼmo magokepi lokaeno haneʼniyaʼmofeʼmo keʼaepa gekaletiʼmo alika naya neʼmalanageʼnaeʼmo nagaemo afiteʼna ageʼnova kavaʼmoʼa kame vayaʼnimogi afiteʼa ageʼnaya kavaʼapimo ago aeno agaseʼniye. 
PSA.119.99	Kavayafatiʼmo huʼnana gekaeʼmo nagesa afifi huʼna maiʼnovaʼmofeʼmo nagaemo gemo aepaʼamo afiʼnova kavaʼnimoʼmo tisa vayaʼnimogi afiʼnaya kavaʼapimo ago aeno agaseʼniye. 
PSA.119.100	Namiʼnana keʼaepa gemo akame nehuvaʼmofeʼmo nagaemo gemo aepaʼamo afiʼnova kavaʼnimoʼmo kosuna vayaʼmogi gemo aepaʼamo afiʼnaya kavaʼapimo ago aeno agaseʼniye. 
PSA.119.101	Gekamo akame huteʼna muki hosu kateʼmo oʼvisuvafeʼmo naiyamo kalavusi huʼna ateʼnove. 
PSA.119.102	Kagaikamo alika naya maleʼnanaʼmofeʼmo alika fako nehana gekamo oʼataleʼnove. 
PSA.119.103	Nagaemo gekamo neʼna afi geʼnogenoʼaeʼmo haga nahauʼniye. Gekamo hagaʼamoʼmo luʼmemo anumoʼmo nehiya hagaʼamo ago aeno agaseno haga nehiye. 
PSA.119.104	Namiʼnana keʼaepa gemoʼmo gemo aepaʼamo neʼafuva kavaʼmo alino namiʼniyaʼmofeʼmo muki aigofe gelefeʼmo naini huʼnove.
PSA.119.106	Nagaemo huʼnaeʼmo, Alika fako nehana gekamo fatago gemo akame huguve, huʼna nagoʼyamo ataleteʼna ago kaha paiʼnove. 
PSA.119.107	O Ala kava nene, huʼna, lusi kana yaʼmo aliʼnovanagi kaha maegauve, huka huʼnana gekalefeʼmo alika he tika nato. 
PSA.119.108	Kahao ke hovanagi kagaefeʼmo nahau nayamopafiʼmo nahauʼnigeʼna navayafatiʼmo hisuva gemo ofalinigana huʼna kamisuva yaʼmo aliyo. Kagaemo alika fako nehana gemo alika naya malo. 
PSA.119.109	Nagaemo muki afinaʼmo afaʼa neʼmauva yaʼnimo atalesuva kavategamo maiʼnovaʼmonanafa keʼaepa gekaeʼmo nage okaniʼniye. 
PSA.119.110	Hosu vayaʼmogimo natafausiyafeʼmo aneʼaimo hanagi maleʼnayaʼmonanafa namiʼnana keʼaepa gekamo amagiʼna oʼataleʼnove. 
PSA.119.111	Mafaʼneʼapimogimo afoʼapimogi kagemi yaʼapimo neʼaliya kava huʼna kavayafatiʼmo huʼnana keʼaepa gemo aliʼnovanageno hetamaʼnimo hanege hanege huno hanegaiye. Ani gekaeʼmo naipafiʼmo namogaga neʼauve. 
PSA.119.112	Avoʼmo kae maleʼnaya keʼaepa gemo akame hume hume uʼna falisuva afinaʼmo hano hisiyafeʼmo naipamo aliʼna he tiʼna ateʼnove.
PSA.119.113	Nagaemo lole apakesamo neʼafiya vayaʼaifeʼmo naini nehuvaʼmonanafa keʼaepa gekaeʼmo nahau nayamopafiʼmo nahauʼniye. 
PSA.119.114	Nagaemo kagaepiʼmo fala kiʼna maiʼnogeka kagaemo haleguʼnimo maiʼnane. Gekamo alagi afole aigiye, huʼna huteʼna navayagunagu huʼna maiʼnove. 
PSA.119.115	Hosu kavaʼmo nehaya vayaʼmogitapae, huʼna, nagaetegatiʼmo ataletapa viyo. Gotiʼnimoʼmo hiyo, huno huʼniya gemo akame huguve. 
PSA.119.116	Alagepa huʼna afaʼa maisuvafeʼmo kaha maegauve, huka huʼnana gekalefeʼmo nayateʼmo aliyo. Afole aisiya kavafeʼmo navayagunagu nehuvaʼmofeʼmo fiku yanageno navagage hugiye. 
PSA.119.117	Nayateʼmo aliyo, afela oseʼna afaʼa maiguve. Afaʼa maiʼneʼna muki afinaʼmo avoʼmo kae maleʼnaya keʼaepa gekamo akame huguve. 
PSA.119.118	Muki vayaʼmogi avoʼmo kae maleʼnaya keʼaepa gekamo amagiʼa neʼatalaya vayaʼmo kakameʼyamo neʼapamine. Apakaemo aigofe kavaʼmo nehuʼapaeʼmo apakaiʼapieʼmo humi neʼapatae. 
PSA.119.119	Goli yafaʼmo atafiʼmo kaeʼnagenoʼaeʼmo oʼaniʼyaʼamo leno kalo paeno ataleʼnigeʼa aliʼa neʼatalaya kava huka hosu vayaʼmo alika neʼapatalanaʼmofeʼmo kavayafatiʼmo huʼnana keʼaepa gekaeʼmo nahau nayamopafiʼmo nahauʼniye. 
PSA.119.120	Nagaemo kagaefeʼmo koli nehugenoʼaeʼmo nagufamoʼmo atete nehiye. Alika fako nehana kavakaeʼmo koli nehuve.
PSA.119.122	Anonaʼnilefeʼmo eka naimuʼyaleʼmo maigeʼnao alagepa huʼna maino. Fiku yanageʼa ala apaki aliteʼa apakufamo avaleliʼa nehaiya vayaʼmogi kana yaʼmo aliʼa namigayanagi naha mao. 
PSA.119.123	Nagufamo alika katika natesanafeʼmo aulu heʼna agege fatago kavakalefeʼmo gekamo agesuvafeʼmo aulu haeʼna agege huʼna maiʼnogenoʼaeʼmo naulagafatiʼmo nagafu nekiye. 
PSA.119.124	Kahau huka neʼapatana kava huka kahau huka nateteka avoʼmo kae maleʼnaya keʼaepa gekamo alika naya malo. 
PSA.119.125	Nagaemo aliʼyakamo neʼaluva vekamo maiʼnove. Nagaemo keʼaepa gekamo kavayafatiʼmo hisanageʼna gekamo aepaʼamo afisuva kavaʼmo alika namiyo. 
PSA.119.126	O Ala kava nene, huʼna, apakaemo keʼaepa gekamo ago aeʼa ati kaeʼnayaʼmofeʼmo aliʼyakamo alisana afinaʼmo afole aiʼniye. 
PSA.119.127	Gekamo aeʼa ati kaeʼnayaʼmofeʼmo hiyo, huka huʼnana gekalefeʼmo nahauʼniya kavaʼmoʼa hogote goli yafafeʼmo nahauʼniya kavaʼmo ago aeno agaseʼniye. 
PSA.119.128	Gekamo aeʼa ati kaeʼnayaʼmofeʼmo muki kavatefeʼmo namiʼnana keʼaepa gekaeʼmo, fatago gemo haneʼniye, huʼna nagesamo afiteʼna aigofe kavatefeʼmo naini nehuve.
PSA.119.130	Gekamoʼmo vayaʼai apaipafiʼmo faleno uno haitenoʼaeʼmo aeno ha nele. Negi vayaʼmogi gekamo afiteʼapaeʼmo gemo aepaʼamo afigae. 
PSA.119.131	Hiyo, huka huʼnana gekaeʼmo naga teʼnigeʼnaeʼmo navayamo aka huneʼna ha ha huʼnove. 
PSA.119.132	Kagikaeʼmo hapau apayamopafiʼmo hapauʼniya vayaʼaitegamo nehana kava huka nagaefeʼmo kahau huka nato. 
PSA.119.133	Kagaemo gekaletiʼmo alika ho huka nateteka hosu kavaʼmoʼa yagaino oʼnatesiyafeʼmo nataleka oʼuvo. 
PSA.119.134	Namiʼnana keʼaepa gekamo akame hisuvafeʼmo kana yaʼmo aliʼa namiʼnaya kavapatiʼmo hatu maeka nato. 
PSA.119.135	Kaugosafatiʼmo ha le yakamoʼmo aliʼyakamo neʼaluva vekamoʼnaleʼmo aeno ha leno. Avoʼmo kae maleʼnaya keʼaepa gekamo alika naya malo. 
PSA.119.136	Vayaʼmogimo keʼaepa gekamo akame nosayaʼmofeʼmo lusi kava huno naunumo uno nelamiye.
PSA.119.138	Kavayafatiʼmo hiyo, huka huʼnana keʼaepa gekamo fatago gemo alagi lama gemo haneʼniye. 
PSA.119.139	Kame vayaʼnimogi gekaeʼmo apake kaniʼniyaʼmofeʼmo nayamukiki nehuva kavaʼnimoʼmo atagana huno leno nasaga liʼniye. 
PSA.119.140	Gekamo alagi alagepa gemo haneʼniyaʼmofeʼmo aliʼyakamo neʼaluva vekamoʼnamo gekaeʼmo nahau nayamopafiʼmo nahauʼniye. 
PSA.119.141	Ala vekamo oʼmaiʼnogeʼapaeʼmo nagaefeʼmo ina agufa vekamo maiʼniye, huʼa nehayaʼmonanafa namiʼnana keʼaepa gekaeʼmo alagi nage okaniʼniye. 
PSA.119.142	Fatago kavakamoʼmo hanege hanege huno muki afinaʼaeʼmo hanegaiye. Keʼaepa gekamo alagi lama gemo haneʼniye. 
PSA.119.143	Hanageke yaʼmo nagaeteʼmo afole aiʼnigeno nagafu kiʼniyaʼmonanafa hiyo, huka huʼnana gekaeʼmo namogaga neʼauve. 
PSA.119.144	Kavayafatiʼmo huʼnana keʼaepa gekamo fatago kavaʼamoʼmo alagi hanege hanege huno muki afinaʼaeʼmo hanegaiye. Kagaemo gemo aepaʼamo afisuva kavaʼmo namigeʼnao afaʼa maino.
PSA.119.146	Nagaemo, Nagufamo alika katika nategeʼnao kavayafatiʼmo huʼnana keʼaepa gekamo akame hino, huʼna kagaefeʼmo ge nehuve. 
PSA.119.147	Ko otiʼnigeʼnaeʼmo he tiʼna, naha mao, huʼna ge nehuve. Gekamo afole aigiye, huʼna navayagunagu huʼna maiʼnove. 
PSA.119.148	Nagaemo gekaeʼmo nagesa afifi huʼna maisuvafeʼmo haniʼilagamo nau okaleʼna afaʼa maiʼnove. 
PSA.119.149	O, Ala kava nene, huʼna, kahau kayamopafiʼmo kahauʼniya kavakaletiʼmo geʼnimo afiyo. Alagepa huka alika fako nehana kavakaletiʼmo alika he tika nato. 
PSA.119.150	Hosu kavaʼmo nehaya vayaʼmo nahaopaleʼmo eʼnae. Apakaemo keʼaepa gekamo hanetegeʼapaeʼmo afagiʼaleʼmo maiʼnae. 
PSA.119.151	O Ala kava nene, huʼna, kagaemo nahaopaleʼmo maiʼnanagenoʼaeʼmo muki gekamo hiyo, huka huʼnana gekamo alagi lama gemo haneʼniye. 
PSA.119.152	Nagaemo akeyaʼvilagamo kavayafatiʼmo huʼnana keʼaepa gekamo faika ateʼnanaʼmofeʼmo muki afinaʼmo afaʼa hanegaiye, huʼna ago afiʼnove.
PSA.119.154	Agotileʼmo he tika maiʼneka naha maeka hatu maeka nato. Kaha maegauve, huka huʼnana gekalefeʼmo alika he tika nato. 
PSA.119.155	Hosu vayaʼmogimo avoʼmo kae maleʼnaya keʼaepa gekaeʼmo kahauya nosayaʼmofeʼmo apakufamo alika katika apatesanafeʼmo afagiʼaleʼmo maiʼnae. 
PSA.119.156	O Ala kava nene, huʼna, Lusi kava huka kahau huka apatege apatege huka neʼmaine. Alagepa huka alika fako nehana kavakaletiʼmo alika he tika nato. 
PSA.119.157	Asole vayaʼmogi apaini huʼa natege kame huʼa natege huʼa maiʼnayaʼmonanafa kavayafatiʼmo huʼnana keʼaepa gekamo ataleʼna oʼuʼnove. 
PSA.119.158	Hosu kavaʼapimo aeʼa ati kaeʼnaya vayaʼmogi gekamo akame nosayaʼmofeʼmo apakeʼnogenoʼaeʼmo naipamoʼmo kana huʼniye. 
PSA.119.159	Namiʼnana keʼaepa gekaeʼmo nahau nayamopafiʼmo nahauʼniya kavaʼnieʼmo kagesamo afiyo. Kahau kayamopafiʼmo kahauʼniya kavakaletiʼmo alika he tika nato. 
PSA.119.160	Akeyaʼvilaga aepa faiʼnana afiʼnatetiʼmo haneʼniya gekamo alagi lama gemo haneʼniye. Muki gekamo alika fako nehana gekamoʼmo hanege hanege huno muki afinaʼaeʼmo hanegaiye.
PSA.119.162	Vayaʼmogi kamemo huʼa aeʼa apakaseteʼa alopa kagemi yaʼmo aliteʼapaeʼmo apamogaga neʼaiya kava huʼna gekaeʼmo namogaga neʼauve. 
PSA.119.163	Aigofe gelefeʼmo naini huʼnovaʼmonanafa keʼaepa gekaeʼmo nahau nayamopafiʼmo nahauʼniye. 
PSA.119.164	Fatago kavaʼmo huka alika fako nehanaʼmofeʼmo muki afinaʼae afinaʼaeʼmo seveniʼa afinaʼmo kahao ke nehove. 
PSA.119.165	Keʼaepa gekaeʼmo hapau apayamopafiʼmo hapauʼniya vayaʼmo alagepa huʼa maiʼnageno apaipamoʼmo falu nehiyanageno mago yaʼmoʼa apavalelino asagauno aisiya yaʼmo alagi ohaneʼniye. 
PSA.119.166	Ala kava nene, huʼna, nagufamo alika katika natesanafeʼmo navayagunagu huʼna maiʼneʼnaeʼmo hiyo, huka huʼnana gekamo akame nehuve. 
PSA.119.167	Nagupi mafaʼnemoʼmo kavayafatiʼmo huʼnana keʼaepa gekamo akame nehigenoʼaeʼmo lusi kava huno nahau nayamopafiʼmo neʼnahaiye. 
PSA.119.168	Muki nehuva kavaʼaʼnimo kaulagaleʼmo haneʼniyaʼmofeʼmo namiʼnana keʼaepa gekaʼe kavayafatiʼmo huʼnana keʼaepa gekaʼeʼmo akame nehuve.
PSA.119.170	Aukaya nehuva geʼnimo afiyo. Lapa maegauve, huka huʼnana gekalefeʼmo hatu maeka nato. 
PSA.119.171	Kagaemo avoʼmo kae maleʼnaya keʼaepa gekamo alika naya neʼmalanaʼmofeʼmo ala kagikamo kamiguve. 
PSA.119.172	Muki gekamo hiyo, huka huʼnana gekamo fatago gemo haneʼniyaʼmofeʼmo navayafatiʼmo gekamo aeʼna hakalo huʼna hapa paiguve. 
PSA.119.173	Namiʼnana keʼaepa gekamo lekana pai maleʼnovaʼmofeʼmo kayatetiʼmo naha mao. 
PSA.119.174	O, Ala kava nene, huʼna, nagufamo alika katika natesanafeʼmo naga nete. Keʼaepa gekaeʼmo namogaga neʼauve. 
PSA.119.175	Nagupi mafaʼnemoʼmo afaʼa maisiya yaʼmo namigeʼnao ala kagikamo kamino. Alika fako huka nateteka naha mao. 
PSA.119.176	Nagaemo hiyo, huka huʼnana gekaeʼmo nage okaniʼniyaʼmofeʼmo kahauya huka nago. Afela heʼniya sipisipigana huʼna kataleʼna uʼnovanagi aliʼyakamo neʼaluva vekamo kahauya huka nageka navalo.
PSA.120.2	O Ala kava nene, huʼna, Apakaemo aigofe gemo huge humi apatege nehayanagi nagupi mafaʼnemo alika katika ato.
PSA.120.3	Aigofe vayaʼmogitapae, huʼna, anonatapilefeʼmo na agufa yaʼmo aligae. Gotiʼa lapakaetegamo haiya agufa kavaʼmo hugiye. 
PSA.120.4	Lokiya vekamoʼmo akoʼya keveletiʼmo lahapaegaiye. Hokanufa atamoʼmo leno lapasagaligiye.
PSA.120.6	Nagaemo lusi yatala afinaʼmo kame hisaya vayaʼeʼmo magokepi lokaeʼna maiʼnova kavaʼmoʼmo alagi kanale osiye. 
PSA.120.7	Nagaemo, alagepa huta magokepi lokaeta maigune, huʼna hapa paiʼnovaʼmonanafa apakaemo kame hisaya kavafekeʼmo hapauʼniye.
PSA.121.2	Avelegatiʼmo naha maesiya yaʼmo afole oʼaigifa Ala kava neʼmo kokuʼnaʼe mopaʼeʼmo alo huʼniya vekamokeʼmo naha maegaiye. 
PSA.121.3	Yagaino kateʼnisigeka aeka halu vale lamika asagauka oʼaigane. Yagaino nekateya vekamo au okalegaiye. 
PSA.121.4	Afiyo, huʼna, Isaleli vayaʼaiteʼmo yagaino neʼapateya vekamoʼmo au maiʼmai osuge au okalege huteno afaʼa maiʼneno yagaino maigiye. 
PSA.121.5	Ala kava neʼmoʼa yagaino nekateya vekamo maiʼniye. Ala kava neʼmoʼa kahaopaleʼmo he tino maiʼnigenoʼaeʼmo auneʼamoʼmo uluna vaino kateʼnigeka ani ulunapiʼmo maiʼnane. 
PSA.121.6	Felugamo yegemoʼmo kaleno kasaga oligiye. Haniʼilagamo kaimoʼmo alino hosu huno okategaiye. 
PSA.121.7	Ala kava neʼmoʼa alu hosu kavatetiʼe alu hosu kavatetiʼeʼmo alino hosu huno okatesiyafeʼmo yagaino katesigeno kagupi mafaʼnemo alagepa huno maigiye. 
PSA.121.8	Nokamo ataleka visanagenoʼaeʼmo Ala kava neʼmoʼa yagaino katege atagi neka esanagenoʼaeʼmo yagaino katege hugiye. Hemenimo yagaino nekateyanageno henagaʼamo muki afinaʼaeʼmo yagaino katesigeka alagepa huka afaʼa maige maige huka maigane.
PSA.122.2	Uta avaʼyi huteta uta haita maiʼnetaeʼmo, O Yulusalemuo, huta, lagaemo eta kagae yafa lafi kegiʼyafiʼmo he tita maiʼnone, huta nehune.
PSA.122.3	Yulusalemu taonimo kiʼnageno magokepiʼmo alagepa huno lokaeno haneʼniye. 
PSA.122.4	Muki nofi vayaʼmo faleʼa uʼa haiʼnae. Ala kava neʼmo nofi vayaʼamogimo Ala kava nefekeʼmo hao ke hesayafeʼmo Isaleli vayaʼmo Goti geʼamo afisayategamo uʼa haite haite huʼnae. 
PSA.122.5	Ani taonifiʼmo Nevini nofi vayapati kini vayaʼmogimo fai maiʼneʼa aliʼa fako huʼa neʼapataya siyaʼapimo haneʼniye.
PSA.122.7	Yafa lafi kegiʼyafiʼmo alagepa huʼa magokepi lokaeʼa maiyo. Kini vayaʼmogi noʼapifi noʼapifiʼmo alagepa huʼa maiyo. 
PSA.122.8	Konagaʼnimogiʼe nafaluʼnimogiʼeʼmo alagepa huʼa maisayafeʼmo huʼnaeʼmo, yafa lafi kegiyafiʼmo alagepa huʼa magokepi lokaeʼa maiyo, huʼna nunumuʼmo huʼna neʼapatove. 
PSA.122.9	Ala kava neʼmo Gotitimo noʼaeʼmo nagesamo afiteʼnaeʼmo agae taonimo alagepa huno hanesiyafeʼmo nayamukiki huguve.
PSA.123.2	Afiyo, huʼna, Aliʼyaʼamo neʼaliya vayaʼmogimo aliʼyaʼmo afoʼamo ayateʼmo agege aliʼyaʼamo neʼaliya aʼmafaʼnemogimo aliʼyaʼmo itaʼamoayateʼmo agege huʼa maiʼnaya kava huta Ala kava neʼmo Gotitimofekeʼmo ageme ageme neʼvisunagenoʼaeʼmo hau huno lategaiye.
PSA.123.3	Vayaʼmogimo muki afinaʼmo lusi kava huʼa huʼa faipa huʼa nelatae. Kahau huka lato, O Ala kava nene, huʼna, kahau huka lato. 
PSA.123.4	Muki afinaʼmo alagepa huʼa maiʼnaya vayaʼmogimo lagaefeʼmo huʼapaeʼmo, ina agufa vayaʼmo maiʼnae, huʼa hapa nepaiye. Ala vayaʼmo maiʼnone, huʼa nehaya vayaʼmogimo lusi kava huʼa huʼa faipa huʼa nelatae.
PSA.124.1	Ala kava neʼmoʼa kamemo huno laha oʼmaeʼniyesinana haiya kava huta maiʼnonesine. Isaleli vayaʼmogitapamo ani loka geleʼmo aeta atagaina hutapa hiyo. 
PSA.124.2+PSA.124.3	Vayaʼmogimo lagaeʼeʼmo kamemo huʼnaya afinaʼmo Ala kava neʼmoʼa kamemo huno laha oʼmaeʼniyesinana alagi lahaeʼa hano huʼa lataleʼnaesine. Lusi kava huʼa apaipamo leʼa lateʼnayaʼmofeʼmae. 
PSA.124.4	Laha oʼmaeʼniyesinana aniʼmo he teno lavalelino ugekana agufa kavaʼmo huʼnigeno aniʼmoʼa aeno lati kaeʼnigeta afela heʼnonesine. 
PSA.124.5	He, lagaemo ani lokiya aniʼmo heteno lavalelino uʼninageta aniʼmo neteta ago faliʼnonesine.
PSA.124.6	Lagaemo Ala kava nefekeʼmo alita auleta ategetao, laha maeʼnigeʼa kame vayatimogimo afaʼa lahaeʼa hano osuʼnayaʼmofeʼmae. 
PSA.124.7	Umenimo mago vekamoʼmo maleʼnigenoʼaeʼmo namamoʼmo ageteno ataleno halelino neʼviya agufa kava huta apakaemo apataleta uʼnone. Umenimo kapalu aeʼnigetaeʼmo aeta hefita ago uʼnone. 
PSA.124.8	Ala kava neʼmoʼa kokuʼnaʼmo alo hute mopamo alo hute huʼniya vekamo agaiʼafiʼmo laha neʼmaeya kavaʼmo haneʼniye.
PSA.125.1	Ala kava nefekeʼmo aliʼa amufa neʼamiya vayaʼmogimo Saiyoni avegana huʼa maiʼnae. Saiyoni avemoʼmo kanage osuno lokiya vaino nehaneya kava huʼa maiʼnae. 
PSA.125.2	Avemoʼmo Yulusalemu taonimo faino vego huno ateʼniya kava huno Ala kava neʼmoʼa vayaʼamo faino vego huno neʼapateyanageno muki afinaʼaeʼmo faino vego huno apategaiye. 
PSA.125.3	Hosu vayaʼmogimo muki afinaʼmo alagepa vayaʼai mopaleʼmo yagaiʼa oʼapategae. Alagepa vayaʼmogimo hosu kavaʼmo osisayafeʼmo muki afinaʼmo hosu vayaʼmogi yagaiʼa oʼapategae. 
PSA.125.4	Ala kava nene, huʼna, gekamo akame nehaya vayaʼaitegamo kanale kavaʼmo huvo. 
PSA.125.5	Ala kava neʼmoʼa alagepa kaʼmo ataleʼa kayagi kayaga kateʼmo neʼvaya vayaʼmo apavalelino visigeʼa hosu kavaʼmo nehaya vayaʼeʼmo magokepi lokaeʼa ugae. Isaleli vayaʼmogitapae, huʼna, Ala kava neʼmoʼa lapa maenagetapa yuna lapaipamo kalita maiyo.
PSA.126.2	Lusi kava huta kigi huteta lamogaga aita yokemo huʼnone. Alu nofi vayaʼmogimo huʼapaeʼmo, Ala kava neʼmoʼa lusi kava huno hapa maeʼniye, huʼa huʼnae. 
PSA.126.3	He, lusi kava huno laha maeʼnigeta lamogaga aiʼnone. 
PSA.126.4	Aniʼmo leno laneʼniya kalokalopafiʼmo koʼmo aiʼnigenoʼaeʼmo aniʼmo uno lamiʼnigeʼapaeʼmo apamogaga neʼaiya kava huta vayatimo hatu maeka apategetao lamogaga aino. 
PSA.126.5	Avina yaʼmo nehakalaya vayaʼmogimo apaunumo uno nelamiyanageʼa henagaʼamo neʼyaʼmo aliteʼapaeʼmo apamogaga aigae. 
PSA.126.6	Mago vekamoʼmo alopa monileʼyaʼmo aeno agaseʼniya avina yaʼmo hakalesiyafeʼmo alinino uʼnigenoʼaeʼmo aunumo uno nelamisiyaʼmoʼmo neʼyaʼamo alitenoʼaeʼmo amogaga aime aime egaiye.
PSA.127.2	Lapakaemo kotilamiyapiʼmo lapaupatiʼmo he titapa aliʼyaʼmo alime alime uta haniʼilagamo notapilegamo eta avaʼyi hutetapaeʼmo lapaipamoʼmo falu osuʼnigetapa afa aliʼyaʼmo aliʼnagenoʼaeʼmo neʼyaʼmo afole noʼaiye. Alagepa yatapimo afole noʼaiyaʼmonanafa hau ayamopafiʼmo hauʼniya vayaʼamo fiku hapa maeno neʼapamigeʼapaeʼmo apau nekalae. 
PSA.127.3	Afiyo, huʼna, Ala kava neʼmoʼa agaiʼageʼmo mafaʼne anagaʼapimo neʼapamiye. Mafaʼneʼapimo alagepa miyakana huno neʼapamiye. 
PSA.127.4	Ati vekamoʼmo asole kevemo aliteno maiʼnisiyaʼmoʼmo alagepa huno maisiya kava huno neya vekamoʼmo mafaʼnemo alino apatesiyaʼmoʼmo ani kava huno alagepa huno maigiye. 
PSA.127.5	Asole kevemo maleʼnaya vayaʼmo maiʼnaya kava huʼa asole mafaʼnemo aliʼa apateʼnaya vayaʼmogimo apamogaga aigae. Kame vayaʼapimogimo agoti huʼa apatesageʼapaeʼmo ge huʼa aeʼa apakasegae.
PSA.128.2	Kagaemo hoyakafatiʼmo neʼyaʼmo alika netekaeʼmo kamogaga aika alagepa huka maigane. 
PSA.128.3	Akamoʼmo asole alagamo neʼaeya nofikana huno nokafiʼmo maigiye. Mafaʼne anagakamogimo saufa olivi yosagana huʼa maiʼneʼa hiʼyalamukaleʼmo faiʼa vego huʼa kategae. 
PSA.128.4	Afiyo, huʼna, Ala kava nefekeʼmo koli nehaya vayaʼmogimo aulena vayaʼmo maigae.
PSA.128.5	Ala kava neʼmoʼa Saiyoni taonifatiʼmo alino auleno kateno. Muki afinaʼmo ma mopafiʼmo maiʼnekaeʼmo Yulusalemu taonifiʼmo maiʼnaya vayaʼmo apakesanageʼapaeʼmo alagepa huʼa maigae. 
PSA.128.6	He, kagaemo mafaʼnekamogimo aliʼa apatesaya mafaʼnemo afaʼa apakesanafeʼmo Gotiʼa kaha maeno.
PSA.128.6	Isaleli vayaʼmo alagepa huta maiyo.
PSA.129.2	He, huta, muki afinaʼmo kame vayatimogimo vayaʼmo aepa faita maiʼnona afinatetiʼmo aliʼa hosu huʼa lateme lateme neʼayaʼmonanafa apakaemo aeʼa nolagasae. 
PSA.129.3	Apakaemo lusi kava huʼa lakamelegamo lagaʼmulale huʼnaya kavaʼmoʼa lagufamo aiʼa atalagauʼnae. Apakaemo hoyafiʼmo ani nekafiya agufa kavaʼmo huʼnageno asole yatala lamuʼmo laleʼniye. 
PSA.129.4	Huʼnayaʼmonanafa Ala kava neʼmo alagi fatago vekamoʼmo hosu vayaʼmogi kiʼa lateʼnaya nofiʼmo hatagauʼniye.
PSA.129.6	Apateʼnegeʼa apakaemo nokato muleʼmo kahaumo nelagiya agufa kava huʼa maiyo. Apakaemo nokatomule kahaumo malage huno vaisiye. 
PSA.129.7	Mago vekamoʼmo ani kahaumo alino anupa huno hayaeno alinino oʼugiye. 
PSA.129.8	Fiku yanageʼa mago vayaʼmogimo eʼa lapakaemo lagae kame vayaʼmogi lapakeʼnayana hoyatapifatiʼmo neʼyaʼmo neʼaligeʼa lapaketeʼa lapa paiʼapaeʼmo, Ala kava neʼmoʼa alino auleno lapateno. Lagaemo Ala kava neʼmo agiʼaletiʼmo lapakaemo alita auleta lapategaune, huʼa hugae. Haʼao, alino auleno lapatesiya yaʼmo lapakaeteʼmo oʼmegaiye.
PSA.130.2	Ala kava nene, huʼna, geʼnimo afiyo. Naha mao, huʼna keya aeʼna ge nehuva geʼnimo kagetafo huka afiyo. 
PSA.130.3	O Gotiyo, huʼna, hosu kavatimo alika fako huka lateteka miyatimo lamiʼnanesinana Ala kava nene, huʼna, ina laʼmo afaʼa faino kasalo paeʼniyesine. 
PSA.130.4	Magoke vekamo alagi faino kasalo opaeyesinaʼmonanafa kagaefeʼmo koli huteʼa mono hisayafeʼmo hosu kavatimo alika ataleʼnane. 
PSA.130.5	Nagupi mafaʼnemoʼmo Ala kava neʼmoʼa naha maesiyafeʼmo agava maiʼniye. Geʼaeʼmo nagesamo afiteʼna agava maiʼneʼnaeʼmo navayagunagu nehuve. 
PSA.130.6	Neʼyagaiya vayaʼmogi hani huʼniya yaʼmo hano hisigeno ha le yaʼmo afole aisiyafeʼmo nehapaigeʼa agava neʼmaiya kava huʼna Ala kava nefeʼmo magoʼe huʼna agava neʼmauve. He, agava neʼmaiya kava huʼna aeʼna apakaseʼna Ala kava nefeʼmo magoʼe huʼna agava neʼmauve. 
PSA.130.7	Isaleli vayaʼmogitapae, huʼna, Ala kava nefeʼmo lapakesamo afitetapa lapa maesiyafeʼmo lapavayagunagu hutapa maiyo. Ala kava neʼmoʼa vayaʼaeʼmo hau huno neʼapateyanageno olapatalegaiye. Agaemo muki alu hosu kava alu hosu kavapatiʼmo miya faino hatu maeno neʼapateyaʼmofeʼmo ani kavafeʼmo lapakesamo afiteta lapavayagunagu hutapa maiyo. 
PSA.130.8	Agaemo agaiʼa Isaleli vayaʼamo muki alu hosu kava alu hosu kavapatiʼmo miya faino hatu maeno apategaiye.
PSA.131.1	Ala kava nene, huʼna, nagufamo aliʼna asagauʼna noʼnatove. Aeʼna apakaseʼnova vekamo maiʼnove, huʼna nosuve. Nagaemo alopa aliʼyafeʼmo nagesamo oʼafige afaʼa oʼagesuva kavafeʼmo nagesamo oʼafige nehuve. 
PSA.131.2	Nahaʼye nosigeno nagupi mafaʼnemoʼmo maino haga nele. Itaʼamoʼeʼmo magokepi lokaeno maiʼneno nuʼmo mo siʼniya mafaʼnegana huʼna maiʼnove. Nagupi mafaʼnemoʼmo nuʼmo mo siʼniya mafaʼnegana huno maiʼniye. 
PSA.131.3	Isaleli nofi vayaʼnimogitapae, huʼna, Ala kava neʼmoʼa afaʼa laha maegaiye, hutetapa hemenigeʼmo aepa faitetapa muki afinaʼae afinaʼaeʼmo lapakesamo afiyo.
PSA.133.2	Mani agufa alagepa kavaʼmoʼa alagepa atumo neʼaiya uvelimo alopa monileʼyaʼmo aeno agaseʼniya uvelimo Gotiʼa aliʼyaʼamo alisayafeʼmo lekana paino apateʼniya vayaʼai apakufaleʼmo lakiʼa neʼapataya uveligana huno haneʼniye. Eloniʼa hogote vekamo mono huno neʼapateya vekamo agenopafiʼmo ani agufa uvelimo lakiʼa ateʼnageno emineno avenanapa ayokatetiʼmo yatala kukenaʼamo atupaleʼmo uno lamino kasaeʼniye. 
PSA.133.3	Alagepa huʼa magokepi lokaeʼa neʼmaiya kavaʼmoʼa netepiʼmo Hemoni aveleʼe Saiyoni aveleʼeʼmo kahauleʼmo lao yaʼmo emineno nehaneya lao yakana huno haneʼniye. Gotiʼa magoke apaipa apakesamo aliteʼa alagepa huʼa magokepi lokaeʼa neʼmaiya vayaʼmo alino auleno apateʼniyanageʼa alagepa huʼa maige maige huʼa maigae.
PSA.134.1	Muki vayaʼamogitapamo afiyo, huʼna, Ala kava neʼmo aliʼyaʼamo neʼaliya vayaʼmogitapamo haniʼilagamo Ala kava neʼmo noʼafiʼmo he tita ala agiʼamo amiyo. 
PSA.134.2	Aote mono noʼafatiʼmo lapayaʼmo alita asaga huliʼnetapaeʼmo Ala kava neʼmo alita auleta ateyo.
PSA.134.3	Kokuʼnaʼe ma mopaʼeʼmo alo huʼniya Ala kava neʼmoʼa Saiyoni taonifatiʼmo alino auleno lapateno.
PSA.135.2+PSA.135.3	Ala kava neʼmo noʼafiʼmo he titapa maiʼnaya vayaʼenagi Gotitimo mono noʼamo kumateʼmo he titapa maiʼnaya vayaʼenagi hutapa Ala kava neʼmo agiʼaleʼmo alitapa asaga hiyo. Agaemo alagepa Gotiʼmo maiʼniyaʼmofeʼmo agiʼaleʼmo alitapa asaga hiyo. Lapamogaga aisaya kavaʼmo haneʼniyaʼmofeʼmo agiʼalefeʼmo yokemo hiyo. 
PSA.135.4	Ala kava neʼmoʼa agaiʼalefeʼmo Yekopu vayaʼmo lekana paino apateʼniyaʼmofeʼmo ala agiʼamo amiyo. Isaleli vayaʼmo agaiʼa vayaʼamo maiʼnayaʼmofeʼmo ala agiʼamo amiyo.
PSA.135.6	Haiya agufa kavafeʼmo hauʼnifi ani kavaʼmo nehiye. Agaemo kokuʼnapinagi ma mopafinagi solovala anipinagi afepilaga anipiʼenagi huno hisiya kavafeʼmo hauʼniya kavaʼmo nehiye. 
PSA.135.7	Agaemo ko aisiyafeʼmo alave nehiya yaʼmo alino afole neʼaiye. Agaemo yasimo maleʼniya yategatiʼmo alinino neʼe. 
PSA.135.8	Agaemo Isipi vayaʼmogi yege mafaʼne anagaʼapimo alino hosu huno apataleʼniye. Agaemo apakae yege mafaʼneʼapiʼe afumogi yege apanaʼauʼeʼmo alino hosu huno apataleʼniye. 
PSA.135.9	Agaemo Isipi vayaʼai folagapiʼmo alagena kavaʼe noʼagaya agufa aune kavaʼeʼmo alino apaveliʼnigeʼa kini vekamo Feloʼe muki aliʼyaʼamo neʼaliya vayaʼeʼmo ageʼnae. 
PSA.135.10	Agaemo asole nofi vayaʼmogiʼeʼmo kamemo huno aeno apaka seʼniye. Lokiya kini vayaʼapimo kamitimo apamagiʼniye. 
PSA.135.11	Emo vayaʼai kini vekamo Saihoʼmo amagige Mesani vayaʼai kini vekamo Agaʼmo amagige muki Kenani vayaʼai kini vayaʼapimo apamagige huno kamitimo apamagiʼniye. 
PSA.135.12	Apamagiteno mopaʼapimo Isaleli vayaʼaina apamiʼniye.
PSA.135.14	Ala kava neʼmoʼa vayaʼamo agoti huno apatenoʼaeʼmo naulagaleʼmo fatago vayaʼmo maiʼnae, huno hugiye. Agaemo aliʼyaʼamo neʼaliya vayaʼaifeʼmo hau huno apategaiye.
PSA.135.16	Apavayamo haneʼniyaʼmonanafa ge nosae. Apaulagamo haneʼniyaʼmonanafa noʼagae. 
PSA.135.17	Apakesamo haneʼniyaʼmonanafa gemo noʼafiye. Apavayafiʼmo apavamusamo ohaneʼniye. 
PSA.135.18	Alo nehaya vayaʼmogi aigofe gotiʼapigana huʼa maiʼnae. Aigofe gotigifeʼmo aliʼa amufa neʼapamiya vayaʼmogi apakaekana huʼa maiʼnae.
PSA.135.20	Livai nofi vayaʼmogitapae, huʼna, Ala kava neʼmo alitapa auleta ateyo. Ala kava nefeʼmo koli nehaya vayaʼmogitapae, huʼna, Ala kava neʼmo alitapa auleta ateyo. 
PSA.135.21	Saiyonitegamo maiʼnetapa Ala kava nefeʼmo alitapa auleta ateyo. Agaemo Yulusalemo taonifiʼmo maiʼniye. Ala kava neʼmo agiʼaleʼmo alitapa asaga hiyo.
PSA.136.2	O, huʼna, Gotiʼa muki gotigimo Gotiʼapimoʼmo maiʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.3	Ala kava neʼmoʼa muki ala kava vayaʼaiteʼmo yagaino neʼapate. Agaemo muki afinaʼmo hau huno latege latege huno maigiyaʼmofeʼmo hao ke heyo.
PSA.136.5	Agaiʼamo afiteno ageʼniya kavaʼaletiʼmo muki kokuʼnaʼmo alo huʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.6	Agaemo solovala aniʼmo afepilagamo hanesiyafeʼmo ma mopamo alo huno anagamo maleʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.7	Agaemo yegeʼeʼ kaiʼeʼmo alo huʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.8	Agaemo yegemoʼmo kotisiya afinateʼmo yagaino atesiyafeʼmo alo huʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.9	Agaemo kaimoʼe kanefiʼmogiʼeʼmo haniʼilaga afinateʼmo yagaiʼa atesayafeʼmo alo huʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo.
PSA.136.11	Apamagiteno Isaleli vayaʼmo Isipi vayaʼaitegatiʼmo apavalelino eʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.12	Agaemo alopa lokiyaʼaletiʼmo apavalelino eʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.13	Agaemo solovala aniʼmo agiʼamo Haesa Solovala aniʼmo aino akaka vaeno lole huʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.14	Agaemo solovala aniʼmo aino akaka vaeno lole huteno Isaleli vayaʼmo apavalelino eʼnigeʼa solovala aniʼmo lakaeʼnae. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.15	Agaemo vayaʼamo hapa maeʼniyaʼmonanafa Isipi kini vekaʼe ati vayaʼaʼeʼmo apamagiteno solovala anipiʼmo aeno apati kaeʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.16	Agaemo vayaʼamo kaʼme kotegamo alagepa huʼa visayafeʼmo yagaino apateʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.17	Agaemo lokiya kini vayaʼmo kamitimo apamagiʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.18	He, agaemo ala apaki kini vayaʼmo kamitimo apamagiʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.19	Agaemo Amolaita vayaʼmogi kini vekamo Saihaniʼmo kamitimo amagiʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.20	Agaemo Mesani kotegamo kini vekamo Agiʼmo kamitimo amagiʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.21	Agaemo ani kini vayaʼai mopamo afole aisaya vayaʼaitefeʼmo vayaʼamo alino apamiʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.22	Agaemo ani mopamo afole aisaya vayaʼaitefeʼmo aliʼyaʼamo neʼaliya Isaleli vayaʼaina apamiʼniye. Agaemo muki afinaʼmo hau huno latege latege huno mai giyaʼmofeʼmo hao ke heyo. 
PSA.136.23	Agaemo alopa kana yaʼmo aliʼnona afinaʼmo lagaefeʼmo age okanino agesamo afiʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.24	Agaemo kame vayatimogi apayapatiʼmo lagufamo alino katino lateʼniye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.25	Agaemo muki vayaʼaina neʼyaʼmo apamige afu anagaʼaina apamige nehiye. Agaemo muki afinaʼmo hau huno latege latege huno maigiyaʼmofeʼmo hao ke heyo. 
PSA.136.26	O, huʼna, Kokuʼnapiʼmo maiʼniya Gotifeʼmo hao ke heyo. Agaemo muki afinaʼmo hau huno latege latege huno maigiyaʼmofeʼmo hao ke heyo.
PSA.137.2	Lagaemo gitatimo haopaleʼmo haneʼniya yosamo akopaleʼmo asai maleʼnone. 
PSA.137.3	Apakaemo kalavusi huʼa lateteʼa lavaleliʼa eʼnaya vayaʼmogimo huʼapaeʼmo, Lagaefeʼmo yokemo hiyo, huʼa laha paiʼnae. Kagemiyatimo kumaya aliʼnaya vayaʼmogi huʼapaeʼmo, Lapamogaga aita Saiyoni kotefeʼmo mono yokemo hiyo, huʼa huʼnae. 
PSA.137.4	Huʼnayaʼmonanafa haiya kava huta Ala kava neʼmo mono yokemo alu vayaʼai koteʼmo hugune. 
PSA.137.5	Yulusalemu taoniyo, huʼna, nagaemo kagaefeʼmo nage kaniʼna katalesuvaʼmoʼmo lamaga nayatetiʼmo gita amagisuva kavaʼmo nage kanigiye. 
PSA.137.6	Yulusalemu taoniyo, huʼna, kagaefeʼmo nage kaniteʼna nagesamo oʼafisuvaʼmoʼmo lugoʼnimoʼmo hosinageʼna halate yokemo afaʼa osuguve. Yulusalemu taonieʼmo lusi kava huʼna namogaga aiguve.
PSA.137.8	Mamiloni taonifi vayane, huʼna, mago kame vayaʼmogi eʼa alagi aliʼa hosu huʼa lapatalegae. Lagaetegamo huʼnaya hosu kavaʼmo anonatapilefeʼmo aeʼa atagaina huʼa hisaya vayaʼmo aulena vayaʼmo maigae. 
PSA.137.9	Mago vekamoʼmo aise mafaʼne anagakamo apasagauno yaga auno apatalesigeʼa uʼa lamiʼa yafateʼmo alagi apamagino alino hosu huno apatalesiya vekamo aulena vekamo maigiye.
PSA.138.2	Kagaemo nagaefeʼmo muki afinaʼaeʼmo alagi kahauʼnigeka lama geʼageʼmo nehanaʼmofeʼmo nagaemo kagaemo kaote mono noʼmo aulagamo mono huʼna kagikaleʼmo aliʼna asaga huguve. Kagaemo kagikaleʼmo alika asaga huteka gekaleʼmo magoʼe huka alika asaga huʼnane. 
PSA.138.3	Nagaemo kagaefeʼmo keya aeʼna ge huʼnova afinaʼmo geʼnileʼmo aeka atagaina huka alika lokiya vaika nateʼnanageno nagupi mafaʼnemoʼmo lokiya vaino maiʼniye. 
PSA.138.4	O Ala kava nene, huʼna, Muki ma mopafi kini vayaʼmogimo kavayafatiʼmo huʼnana gekamo afiteʼapaeʼmo kagikaleʼmo aliʼa asaga hugae. 
PSA.138.5	He, Ala kava neʼmo ha le konali yakamo alopa yaʼmo haneʼniyaʼmofeʼmo apakaemo Ala kava neʼmoʼa nehiya kavafeʼmo yokemo hugae. 
PSA.138.6	Ala kava neʼmo alagi anaga hogote vekamo maiʼniyaʼmonanafa agaemo afa vayaʼaifeʼmo agesamo neʼafiye. Apakaefeʼmo agesamo neʼafiyaʼmonanafa ala vekamo maiʼnove, huʼa nehaya vayaʼmo afagitegamo maiʼnageno apakeʼniye. 
PSA.138.7	Nagaemo hanageke kavaʼmo hisaya folagapiʼmo maiʼnisuvaʼmonanafa nauneʼnameʼnimo alika he tika ategane. Kagaemo nageteka lokiya kavakaletiʼmo apaipamo neleya kame vayaʼnimo apamagiteka apayapatiʼmo nagufamo alika katika nategane. Lamaga kayatetiʼmo alika katika nategane. 
PSA.138.8	Ala kava nene, huʼna, nagaetegamo afole aiʼniya kavatefeʼmo aliʼyaʼmo aliteka alagi alika alagepa huka ategane. O Ala kava nene, huʼna, muki afinaʼmo kahau huka natege natege huka maigane. Kayatetiʼmo alo huka lateʼnana vayaʼmo lataleka oʼuvo.
PSA.139.2	Nagaemo itopaleʼmo maiʼnofi he tiʼna maiʼnofi huʼnogekaeʼmo nageʼnane. Kagaemo afagitegamo maiʼnekaeʼmo nagesamo neʼafuva nagesamo nageʼnane. 
PSA.139.3	Umenitata huge havaege nehugekaeʼmo nageteka muki nehuva kavaʼnimo ago nageʼnane. 
PSA.139.4	Ge osuʼnovaʼmonanafa Ala kava nene, huʼna, henagaʼamo hisuva geʼnimo ago ageʼnane. 
PSA.139.5	Yagaika vego huka nateteka nagaeteʼmo kayaʼmo maleka neʼnatane. 
PSA.139.6	Ago nageʼnanana kagae kaipa kagesamoʼmo nagae naipa nagesamo ago aeno agaseʼniyanageʼna afaʼa oʼagegauve. 
PSA.139.7	Kagaetegatiʼmo faiʼna kasalo paeʼna haiyategamo uguve. Maiʼnanategamo uʼna oʼmaiʼna naoteʼmo maisuvafeʼmo haiyategamo uguve. 
PSA.139.8	Kokuʼnapiʼmo uʼna haiʼna maisuvana maiʼnane. Nagaemo faliʼnaya vayaʼmo uʼa maiʼnaya kotegamo uʼna lamiʼna maisuvana maiʼnane. 
PSA.139.9	Yegemo hainenoʼaeʼmo hayomo neʼaeya yaʼmoʼa afagitega mopa atupaleʼmo malage huno neʼviya kava huʼna malage huʼna afagitega uʼna maisuvana maiʼnane. 
PSA.139.10	Afagitega uʼna maiʼnisugekaeʼmo kayatetiʼmo navalelika egane. Ani kava huka lamaga kayatetiʼmo natafauka maigane. 
PSA.139.11	Nagaemo, hani huka aika nati kao, huʼna hisuvana hani huʼniya yapiʼmo ha le yakamoʼa aeno ha leʼnigeka nageʼnane. 
PSA.139.12	Hani huʼnisiya yapiʼmo uʼna fala kisuvana nagegane. Yegemoʼmo aeno ha neleya kava huno kagae kaulagaleʼmo hanipiʼmo aeno ha nele. Hani nehiya kavaʼmoʼmo kagae kaulagaleʼmo ha le yakana huno haneʼniye. 
PSA.139.13	Muki nahau nayamopafiʼmo haneʼniya yaʼaʼnimo kagaikamo alo huʼnanageno kagaika yaʼmo haneʼniye. Muki nagufafiʼmo haneʼniya yaʼaʼnimo alo huteka alika itaʼnimo aipafiʼmo magokepi maleʼnane. 
PSA.139.14	Kagaemo alagepa huka alo huka nateʼnanaʼmofeʼmo koli huteʼna kagikaleʼmo aliʼna asaga nehuve. Nagaetegamo huʼnana kavaʼmo ageteʼnaeʼmo nahau neʼauve. Huʼnana kavafeʼmo alagepa kavaʼmo huʼnane, huʼna huteʼna aliʼna namalagiʼnove. 
PSA.139.15	Itaʼnimo aipafiʼmo maiʼnogenoʼaeʼmo nayamufaʼnimo afole aiteno kosime kosime uʼnigeka nageʼnane. 
PSA.139.16	Itaʼnimoʼmo alino oʼnateʼniya afinaʼmo muki nagufafiʼmo haneʼniya yaʼaʼnimo ago ageʼnane. Ma mopafiʼmo afole aiʼna oʼmaiʼnogekaeʼmo na magi afinaʼmo ma mopafiʼmo maigapi huka mukufiʼmo ago avoʼmo kae maleʼnane. 
PSA.139.17	Nagaefeʼmo kagesamo neʼafina kavakamoʼmo alopa monileʼyaʼmo aeno agaseʼniya kavaʼmo haneʼniye, huʼna nagesamo neʼafuve. He, lusi asole kavaʼmo haneʼniye. 
PSA.139.18	Lekana paiguvana ani kahaepaleʼmo aise yafaʼmo ago aeno agaseʼniya agufa kavaʼmo haneʼniye. Naupatiʼmo he tiʼnaeʼmo kagaeʼekeʼmo maiʼnoʼae. 
PSA.139.19	O Gotiyo, huʼna, hosu vayaʼmo apamagisanafeʼmo neʼnahaiye. Kaveta nehapaya vayaʼmo nataleʼa visayafeʼmo neʼnahaiye. 
PSA.139.20	Apakaemo kagaefeʼmo hosu gemo huteʼa huʼa faipa huʼa nekatae. 
PSA.139.21	O Ala kava nene, huʼna, Apaini nehaya vayaʼaifeʼmo naini huʼnove. Apakameʼyamo nekamiya vayaʼai apaulagafiʼmo navenatuʼnamo heʼna neʼapatove. 
PSA.139.22	Nagaemo apakaefeʼmo naini huʼneʼnaeʼmo, kame vayaʼnie, huʼna nehuve. 
PSA.139.23	O Gotiyo, huʼna, naipa nagesafiʼmo alagepa huka alika fako huka nago. Naipa nagesafiʼmo aulu haeka ago. 
PSA.139.24	Naipafiʼmo hosu kavaʼnimo haneʼnifigi ageteka alagepa huʼna maige maige huʼna maisuva kateʼmo navalelika uvo.
PSA.140.2	Muki afinaʼaeʼmo apakaemo hosu kavakeʼmo hisayafeʼmo apakesamo afiteʼapaeʼmo ge neʼvaiya kavaʼmo aliʼa he tiʼa neʼatae. 
PSA.140.3	Apavenafuʼnamo vayaʼmo nehapaeya nagaloʼyavegana huno haneʼnigeʼa geʼapiletiʼmo nagaloʼyavemoʼmo hapaeʼnigeʼa nefaliya analisagana huno haneʼniye. 
PSA.140.4	Ala kava nene, huʼna, Alagepa huka yagaika nategeʼao aliʼa hosu huʼa oʼnateyo. Apakaemo aliʼa hosu huʼa natesayafeʼmo apakesamo neʼafiyanagi naha mao. 
PSA.140.5	Himuʼnamu vayaʼmogimo natafausiyafeʼmo aneʼaiʼmo hanagi malege kaʼnileʼmo umenimo malege nehae. 
PSA.140.6	Nagaemo Ala kava nefeʼmo huʼnaeʼmo, Kagaemo Gotiʼnimogamo maiʼnane. O Ala kava nene, huʼna, Naha mao huʼna keya neʼaova geʼnimo afiyo. 
PSA.140.7	O Gotiyo, Ala kava neʼnimogae, huʼna, Kagaemo lokiya vekaʼnimogeka nagufamo alika katika neʼnatane. Nagaeʼeʼmo kamemo nehagekaeʼmo nagenopaleʼmo aika nati nekane. 
PSA.140.8	O Ala kava nene, huʼna, Hosu vayaʼmogimo alisayafeʼmo hapauʼnisiya kavaʼmo hisayafeʼmo hapa oʼmao. Hugune, huʼa apakesamo afiʼnaya kavaʼmo hisayafeʼmo afaʼa oʼapatalo. Fiku yanageʼa apakiʼapileʼmo aliʼa asaga hugae. 
PSA.140.9	Kagaemo kame vayaʼnimo afaʼa apateʼnegeʼa faiʼa vego huʼa oʼnateyo. Apakaemo, alita hano huta katalegaune, huʼa nehayaʼmonanafa kagaemo apakaiʼapi legageʼmo hugenoʼa afole aino. 
PSA.140.10	Kagaemo hokanufa atamo apakaeteʼmo asagauno aisiya kavaʼmo huvo. Kagaemo apakaemo ata neleya atafiʼmo lusi kava huno afepilaga lamiʼniya kelifiʼmo alika yaga auka apatalegeʼao uʼa lamiteʼapaeʼmo eʼa hai oʼmeyo. 
PSA.140.11	Aigofe gemo huteʼa huʼa faipa huʼa neʼapataya vayaʼmo afaʼa apateʼnegeʼa ma mopafiʼmo lokiya vaiʼa oʼmaiyo. Kaveta hisayafeʼmo nehaya vayaʼmogeno apakaeteʼmo hosu kavaʼmo afole aiteno alino hano huno apataleno. 
PSA.140.12	Nagaemo ago afiʼnovana Ala kava neʼmoʼa kana yaʼmo neʼaliya vayaʼaina hapa maege kafu nehaya vayaʼaina hapa maege nehiye. 
PSA.140.13	Fatago kavaʼmo nehaya vayaʼmogimo kagi kalefeʼmo kahaoke hegae. Ani agufa vayaʼmogi kagaeʼeʼmo magokepi lokaeʼa maigae.
PSA.141.2	Vayaʼmogi kagaemo alagepa atumo neʼaiya ofalini yafeʼmo amuse nehana kava huka nunumuʼmo nehuva geʼnieʼmo amuse huʼneka afiyo. Nayaʼmo aliʼna asaga huʼneʼna nunumuʼmo nehuva kavaʼnimoʼmo uneʼmo afumo amagiʼa ofalinimo nekamiya yakana hino. 
PSA.141.3	O Ala kava nene, huʼna, kagaemo navayaleʼmo alagepa huka yagaika nato. Geʼnileʼmo alagepa huka yagaika nategeʼnao hosu gemo osino. 
PSA.141.4	Nagaemo hosu kavaʼmo hisuvafeʼmo afaʼa nateʼnegenoʼa alino he tino oʼnateno. Fiku yanageʼna hosu kavaʼmo nehaya vayaʼeʼmo hosu kavaʼmo huguve. Kagaemo natalegeʼna haga neʼyaʼapimo apakaeʼeʼmo magokepiʼmo afaʼa oʼneno. 
PSA.141.5	Fatago vayaʼmogimo namagisayana kanalene. Nao vayaʼmogi hisaya kavaʼmo haneʼniyaʼmofeʼmae. Aliʼa api aiʼa natesaya kavaʼmoʼa alagepa uveligana huno haneʼniye. Ani kavaʼmo hisageʼnaeʼmo nakameʼyamo oʼapamiguve. 
PSA.141.6	Yagaiʼa neʼapataya vayaʼmo alopa yafateʼmo yaga auʼa apatalesageʼa apasagauʼa aisaya afinaʼmo geʼnimo afiteʼapaeʼmo, Haga gemo hiye, huʼa hugae. 
PSA.141.7	Layamufamo aliʼa kanolufiʼmo yaga auʼnageno haneʼniye. Vayaʼmogimo yosamo apalotiteʼa atanaʼamo aliʼa yaga auʼa ataleʼnaya kava huno layamufamo haneʼniye.
PSA.141.9	Nagaemo faika vego huka natesanageʼa hosu vayaʼmogimo umenimo fala ki maleʼnisageno oʼnatafaino. 
PSA.141.10	Hosu vayaʼmogimo apakaiʼapimo ae maleʼnisaya umenimoʼmo apatafausiya kavaʼmo huvo. Apatafaugiyaʼmonanafa nagaemo afaʼa faiʼna kasalo paeʼna uguve.
PSA.142.2	Nagaemo oʼnahauʼniya kavafeʼmo ha paige nagaetegamo afole aiʼniya kana yafeʼmo ha paige huʼna maiʼnove.
PSA.142.4	Kagaemo lamaga nahaopaleʼmo ago. Alagepa huʼna maisuvafeʼmo mago yagaino natesiya vekamo oʼmaiʼniye. Mago ayu noʼnimo ohaneʼniye. Muki vayaʼmogi afaʼa maisuvafeʼmo apakesamo noʼafiye. Mago vekamoʼmo nagupi mafaʼneeʼmo agesamo oʼafiʼniye.
PSA.142.6	Alagi afepilagamo maiʼnovanagi kagaefeʼmo naha mao, huʼna keya aeʼna ge huʼnova gemo afiyo. Kame vayaʼnimogi lokiyaʼapimoʼmo lokiyaʼnimo aeno nagaseʼniyaʼmofeʼmo apayapatiʼmo nagufamo alika katika nato. 
PSA.142.7	Kagaemo nagaemo kagikaleʼmo aliʼna asaga hisuvafeʼmo nagupi mafaʼnemo kalavusifatiʼmo alika katika ato. Kagaemo nagaetegamo lusi kava huka alagepa kavaʼmo huganaʼmofeʼmo fatago vayakamo aliʼa anupa hisaya folagapiʼmo maiguve.
PSA.143.2	Kaulagaleʼmo mago fatago vekamo oʼmaiʼniyaʼmofeʼmo aliʼyakamo neʼaluva vekamo agoti huka oʼnato.
PSA.143.4	Maiʼnovaʼmofeʼmo nagupi mafaʼnemo faligekana huno maiʼnigeʼnaeʼmo naipamoʼmo lusi kava huno kana huʼniye.
PSA.143.6	Nagaemo kagaefeʼmo nayaʼmo aliʼna asaga nehuve. Hau huʼniya mopamoʼmo koʼmo aisiyafeʼmo hauʼniya kava huno nagupi mafaʼnemoʼmo kagaefeʼmo lusi kava huno alagi hauʼniye. 
PSA.143.7	O Ala kava nene, huʼna, Geʼnimo afiteka malage huka naha mao. Nauneʼnameʼnimo faligekana huno maiʼniye. Kagaemo nagaefeʼmo fala okiyo, fiku yanageʼna faliteʼa alopa kelifiʼmo uʼa lamiʼnaya vayakana huʼna maiguve. 
PSA.143.8	Kagaefeʼmo aliʼna amufa nekamuvaʼmofeʼmo netepiʼmo nagaefeʼmo kahau kayaʼmopafiʼmo kahauge kahauge huno neʼmaiya kavafeʼmo nagesamo afisuva kavaʼmo huvo. Nunumuʼmo huʼnaeʼmo nagupi mafaʼnemo kagaetefeʼmo aliʼna asaga nehuvaʼmofeʼmo visuva kaʼmo alika nave liyo.
PSA.143.10	Kagaemo Gotiʼnimogamo maiʼnanaʼmofeʼmo kahauʼniya kavaʼmo hisuvafeʼmo alika naya malo. Kaumekameʼmo alagepa aunemeʼmo maiʼnenoʼaeʼmo alagepa kateʼmo alino api aino nateno. 
PSA.143.11	O Ala kava nene, huʼna, kagikalefeʼmo alika he tika nato. Fatago kavakalefeʼmo kana yapatiʼmo nagupi mafaʼnemo alika katika nato. 
PSA.143.12	Nagaemo aliʼyakamo neʼaluva vekamo maiʼnovaʼmofeʼmo muki afinaʼmo kahau kayamopafiʼmo kahaume kahaume neʼviya kavatetiʼmo kame vayaʼnimo kamitimo apamagige nagupi mafaʼnemo aliʼa hosu huʼa neʼataya vayaʼmo apamagige huvo.
PSA.145.1	Gotiʼnimogamo kini vekaʼnimogae, huʼna, kagaefekeʼmo ala vekamo maiʼnane, huʼna huguve. Muki afinaʼmo kagikaleʼmo aliʼna auleʼna kategauve. 
PSA.145.2	Muki afinaʼae afinaʼaeʼmo aliʼna auleʼna kategauve. Muki afinaʼmo kagikaleʼmo aliʼna asaga huge huge huʼna maiguve. 
PSA.145.3	Ala kava neʼmo ala vekamo maiʼniyaʼmofeʼmo agiʼaleʼmo aliʼa asaga huʼa atesaya vekamo maiʼniye. Ala agiʼamo haneʼniyaʼmofeʼmo ageta aeto osugune. 
PSA.145.4	Itaʼapi afoʼapimogimo huʼnana kavafeʼmo, lusi alagepa kavaʼmo huʼniye, huʼa aliʼa apatesaya mafaʼne anagaʼapieʼmo kava gemo huʼa hapa paitesageʼapaeʼmo apakaemo henagaʼamo aliʼa apatesaya mafaʼne anagaʼapieʼmo kava gemo huʼa hapa paite hapa paite huliʼa ugae. 
PSA.145.5	Apakaemo kagaefeʼmo huʼapaeʼmo, ha le konali yaʼagi ala agiʼagi huno haneʼniya vekamo maiʼniye, huʼa hisageʼnaeʼmo nagaeʼeʼmo aeto agufa kanale kavakaeʼmo nagesa afifi huʼna maiguve. 
PSA.145.6	Vayaʼmogi lokiya kavaʼmo nehana kavakaeʼmo kava gemo hisageʼnaeʼmo nagaeʼeʼmo, ala vekamo maiʼniye, huʼna huguve. 
PSA.145.7	Apakaemo kanale alagepa kavaʼmo nehana kavafeʼmo kava gemo huʼa hapa paige fatago kavakaeʼmo yokemo huge hugae. 
PSA.145.8	Ala kava neʼmoʼa fikumo laha maeno lamige hau huno latege malage huno aipamo leno olatege hau ayamopafiʼmo hauge nehiye. 
PSA.145.9	Agaemo muki vayaʼaitegamo alagepa kavaʼmo huteno muki alo hu maleʼniya yategaʼeʼmo hau huno neʼapate. 
PSA.145.10	O Ala kava nene, huʼna, muki alo huʼnana vayaʼmogiʼe yaʼmogiʼeʼmo kagikaleʼmo aliʼa asaga hugae. Muki vayakamogimo aliʼa auleʼa kategae. 
PSA.145.11+PSA.145.12	Apakaemo muki vayaʼmogimo lokiya kavaʼmo nehana kavakaʼe ha le konali yakaletiʼmo yagaiʼnana kavakaleʼefeʼmo ava gemo afisayafeʼmo yagaiʼnana kavafeʼmo huʼapaeʼmo, lokiya himamuʼaletiʼmo ani kavaʼmo nehiye, huʼa hugae. 
PSA.145.13	Muki afinaʼmo yagaime yagaime ugane. Ala kava neʼmoʼa, ina kavaʼmo huguve, huno huʼniya gemo akame huno ani kavaʼmo nehiye. Muki nehiya kavaʼamo alagepa kavaʼageʼmo haneʼniye. 
PSA.145.14	Agaemo hanageke yaʼmo neʼaliya vayaʼmo hapa maege asagauʼa aiʼnaya vayaʼmo alino he tino apatege nehiye. 
PSA.145.15	Muki afaʼa neʼmaiya yaʼmogiʼe vayaʼmogiʼeʼmo apaka neteya afinaʼmo kagaefeʼmo apakesamo neʼafigekaeʼmo neʼyaʼmo neʼapamine. 
PSA.145.16	Hapauʼnigekaeʼmo neʼapamine. 
PSA.145.17	Ala kava neʼmoʼa muki afinaʼmo ani kavaʼmo nehunoʼaeʼmo fatago kavaʼmo huge yagu yaga kavaʼmo huge nehiye. 
PSA.145.18	Ala kava neʼmoʼa agaefeʼmo apaipafatiʼmo hapauʼnigeʼa keya aeʼa ge nehaya vayaʼai hapaopaleʼmo emineno neʼmaiye. 
PSA.145.19	Agaefeʼmo koli huʼneʼa mono nehaya vayaʼaiteʼmo hapauʼnisiya kavaʼmo afaʼa hugiye. Keya aeʼa ge nehagenoʼaeʼmo apakufamo alino katino neʼapate. 
PSA.145.20	Ala kava neʼmoʼa agaefeʼmo hapau apayamofiʼmo hapauʼniya vayaʼaiteʼmo yagaino neʼapategeʼa afaʼa neʼmaiye. Afaʼa neʼmaiyaʼmonanafa muki hosu vayaʼmo alino apagoʼya lagauno apatalegaiye. 
PSA.145.21	Muki afinaʼmo Ala kava neʼmo agiʼaleʼmo aliʼna asaga huʼna ategauve. Muki afinaʼmo muki afaʼa neʼmaiya yaʼmogiʼe vayaʼmogiʼeʼmo aote agiʼaleʼmo aliʼa asaga hiyo.
PSA.146.2	Nagaemo ma mopafiʼmo muki maisuva afinaʼmo agiʼaleʼmo aliʼna asaga huguve. Nagaemo muki afinaʼmo afaʼa maiʼneʼnaeʼmo Gotiʼnimo agiʼaleʼmo aliʼna asaga huguve. 
PSA.146.3	Ala apaki vayaʼmogiʼe muki ma mopafi vayaʼmogiʼeʼmo afaʼa lapa oʼmaegae. Alita amufa oʼapamiyo. 
PSA.146.4	Apakaemo falisaya afinaʼmo halate aiʼa afeleʼa mopamo aliʼa hamalegae. Ani afinaʼmo apakaemo muki hugune, huʼa apakesamo neʼafiya kavaʼmo afaʼa osugae.
PSA.146.6	Ani Gotiʼmo kokuʼnanagi ma mopagi solovala aninagi ani yateʼmo muki maiʼnaya yanagi huno alo huʼniye. Agaemo muki afinaʼaeʼmo agaiʼa geʼamo akame nehiye. 
PSA.146.7	Agaemo vayaʼai apaiyafiʼmo maiʼnaya vayaʼaitegamo fatago kavaʼmo nehiye. Ala kava neʼmoʼa apaka neteya vayaʼaina neʼyaʼmo apamige kalavusi huʼa apateʼnaya vayaʼmo hatu maeno apatege nehiye.
PSA.146.9	Agaemo alu kotegatiʼmo eʼa maiʼnaya vayaʼaiteʼmo alagepa huno yagaino apatege megusa mafaʼne anagaʼe kogu aʼne anagaʼeʼmo hapa maege nehiyaʼmonanafa hosu vayaʼmogimo nehaya kavaʼapimo alino hosu huno neʼatale. 
PSA.146.10	Ala kava neʼmoʼa muki afinaʼae afinaʼaeʼmo kini vekamo maiteno yagaino apategaiye. Lapakaemo Saiyoni vayane, huʼna, Gotitapimoʼmo kini vekatapaimo muki afinaʼae afinaʼaeʼmo maigiye.
PSA.146.10	Ala kava neʼmo agiʼaleʼmo alita asaga hiyo.
PSA.147.2	Ala kava neʼmoʼa Yulusalemu taonimo halate saufa taonimo nekiye. Agaemo kalavusi huʼa apateteʼa apavaliʼuʼa apateʼnaya vayaʼmo apavalelino eʼniye. 
PSA.147.3	Agaemo hosu kavaʼapieʼmo apaipamoʼmo kana nehiya vayaʼmo alino hapageno apateteno apaipafatiʼmo apakafu kiʼniya kavaʼapileʼmo hayaeno neʼapate. 
PSA.147.4	Agaemo kanefiʼm lekana nepaiye. Magoke magoke kanefiʼmogi apakiʼapimo neʼae. 
PSA.147.5	Ala kava netimo ala agi vekamo maiʼnigeno lokiya himamuʼamo haneʼniye. 
PSA.147.6	Ala kava neʼmoʼa apakiʼapileʼmo aliʼa afepiʼmo neʼataya vayaʼmo alino asagauno apategaiyaʼmonanafa hosu vayaʼmo mopafiʼmo alino yaga auno neʼapatale.
PSA.147.8	Agaemo kokuʼnateʼmo hiyatetiʼmo aino ati kaege koʼmo aisiyafeʼmo alo huge nehiye. Ina kava huno kahaumo lagisiyafeʼmo koʼmo alino atalegeno emineneʼe. 
PSA.147.9	Agaemo muki alu afu alu afumo neʼyaʼmo apamige nama agapamo neʼyaʼmo apamige nama agapamoʼmo neʼyafeʼmo ge nehagenoʼaeʼmo neʼyaʼmo apamige nehiye. 
PSA.147.10	Ala kava neʼmoʼa lokiya hosieʼmo amuse osuge vayaʼai lokiya apaiyaeʼmo amuse osuge nehiyaʼmonanafa. 
PSA.147.11	Ala kava neʼmoʼa vayaʼmogimo agaefeʼmo koli nehaya vayaʼaifeʼmo amuse huge hau huno neʼapateya kavafeʼmo aliʼa amufa neʼamiya vayaʼaifeʼmo amuse huge nehiye.
PSA.147.14	Agaemo mopatapileʼmo alagepa huno yagaino nelapategeʼapaeʼmo vagaʼmogi eʼa lapakaeʼeʼmo kame osuʼnageta alagepa hutapa maiʼnae. Alagepa hogote vitimo hoyafatiʼmo alino afole aino neʼategetapa lapakaemo netapa lapamu nehae. 
PSA.147.15	Agaemo hunoʼaeʼmo, Hiyo, huno huʼniya gemoʼmo malage huno muki haopalegamo aino atagu faino uʼniye. 
PSA.147.16	Agaemo sipisipimo yaveyave ayokakana koʼmopamo alino ataleʼnigeno emine neʼe. Agaemo lao yaʼmo mumusopagana huno alino neʼatale. 
PSA.147.17	Agaemo asole koʼmopa koʼmo mapologana huno alino ataleʼnigeno emineʼe. Agaemo yasimoʼmo nehiya kavaʼmo nehiyanageʼa ina lagimo afaʼa alagepa huʼa maigae. 
PSA.147.18	Inagi henagaʼamo agaemo halate ge nehigenoʼaeʼmo koʼmopamoʼmo aniʼmo alino hamaleʼniye. Agaemo yasimo alino atesigenoʼaeʼmo aisimoʼmo aniʼmo alino hamaleteno uno lamigiye.
PSA.148.2	Lapakaemo muki enisole vayaʼmogitapae, huʼna, agiʼaleʼmo alita asaga hiyo. Lapakaemo muki kokuʼnapi ami vayaʼmogitapae, huʼna, agiʼaleʼmo alita asaga hiyo. 
PSA.148.3	Yegemogaʼe kaimogaʼene, huʼna, agiʼaleʼmo alitana asaga hiʼao. Muki aetapa ha nelaya kanefiʼmogitapae, huʼna, agiʼaleʼmo alita asaga hiyo. 
PSA.148.4	Muga anaga kokuʼnaʼmogae, huʼna, agiʼaleʼmo alika asaga huvo. Anaga kokuʼnate haneʼniya aniʼmogae, huʼna, agiʼaleʼmo alika asaga huvo.
PSA.148.6	Agaemo muki afinaʼmo hanege hanege huno hanesiyafeʼmo maleʼniye. Gemo ago hu maleʼniyanageno geʼamo alagi hano osugiye. 
PSA.148.7	Lapakaemo muki ma mopafatiʼmo Ala kava neʼmo agiʼaleʼmo alita asaga hiyo. Alopa noyame anaganagi solovala aniʼmo afepilagamo vasilonafiʼmo maiʼnaya yaʼmogitapagi, huta, Ala kava neʼmo agiʼaleʼmo alita asaga hiyo. 
PSA.148.8	Hiyapatiʼmo alino alave huge koʼmopa koʼmo aige hiyaʼmo kige lokiya yasimo alige nehiya kavaʼaletiʼmo Ala kava neʼmo agiʼaleʼmo alita asaga hiyo. 
PSA.148.9+PSA.148.10	Alopa avegi aise avegi neʼnaya yosa alagamo neʼaeya yosagi yahaofilaga yosagi muki afela afu anaganagi muki pulumaka anaganagi muki alu ya alu yaʼmo mopafiʼmo umenitata nehaya yanagi nama anaganagi hutapa lapakaemo Ala kava neʼmo agiʼaleʼmo alita asaga hiyo. 
PSA.148.11+PSA.148.12+PSA.148.13	Lapakaemo kini vayanagi muki alu nofi vaya alu nofi vayanagi yagaiʼnaya gamani vayanagi muki agoti gemo neʼafiya vayanagi neya vayanagi aʼmafaʼne anaganagi kosuna vayanagi mafaʼne anaganagi hutapa lapakaemo mukiʼamogitapae, huʼna, apataleʼnigeʼa Ala kava neʼmo agiʼaleʼmo aliʼa asaga hiyo. Ala kava neʼmo agiʼalekeʼmo aliʼa asaga hisaya agiʼamo haneʼniyaʼmofeʼmae. Agaemo ha le konali yaʼamoʼmo muki ma mopafi ha le konali yaʼe kokuʼnate ha le konali yaʼeʼmo ago aeno agaseʼniye. 
PSA.148.14	Muki vayaʼmogimo agiʼaleʼmo aliʼa asaga hisayafeʼmo alino lokiya vaino apateʼniye. Isaleli vayaʼamogimo Ala kava neʼmo aulagaleʼmo maiʼnageno apakaefeʼmo hau ayamopafiʼmo hauʼniye. Ala kava neʼmo agiʼaleʼmo alita asaga hiyo.
PSA.149.2	Isaleli vayaʼmogitapae, huʼna, Alo huno lapateʼniya Gotitapimofeʼmo lapamogaga aiyo. Saiyoni taonifi vayane, huʼna, kini vekatapiyeʼmo lapamogaga aiyo. 
PSA.149.3	Apaiya aeʼa ohagesaya kavatetiʼmo ala agiʼamo amiyo. Gitamo amagitapa yokemo huta agiʼaleʼmo alita asaga hiyo. 
PSA.149.4	Ala kava neʼmoʼa vayaʼaeʼmo amuse huno neʼapate. Agaemo apakaiʼapimo aliʼa afepi neʼataya vayaʼai apakufamo alino katino apatesigeʼa alagepa apaulagamo neʼapakaya vayaʼmo maigae. 
PSA.149.5	Lapaote vayaʼmogitapae, huʼna, hale konali yatapilefeʼmo lapamogaga aiyo. Hipaleʼmo havaeʼneʼapaeʼmo alopa gefatiʼmo yokemo hiyo. 
PSA.149.6	Apakaemo apavayaletiʼmo Gotiʼa alagepa ala agiʼamo amiyo. Apakaemo lole avetalaʼmo neʼneya naipemo aliyo. 
PSA.149.7	Apakaemo alu nofi vaya alu nofi vayaʼmogi hosu kavaʼapilefeʼmo kamemo hiyo. Apakaemo muki vayaʼaina kayoʼmo apamiyo. 
PSA.149.8	Apakaemo kini vayaʼe vayatama vayaʼeʼmo aeni seli nofitetiʼmo aeʼa apategae. 
PSA.149.9	Gotiʼa kayoʼmo apamiyo, huno huʼniya agufa kavaʼmo hugae. Muki apaote vayaʼmogi ani agufa ala apaki aliʼyaʼmo aligae.
PSA.149.9	Ala kava neʼmo agiʼaleʼmo alita asaga hiyo.
PSA.150.2	Himamuʼaletiʼmo huʼniya kavatefeʼmo agiʼaleʼmo alita asaga hiyo. Magoʼe huno hogote vekamo maiʼniya kava hutapa magoʼe huta agiʼaleʼmo alita asaga hiyo. 
PSA.150.3	Pikulimo nehuta agiʼaleʼmo alita asaga hiyo. Alu agufa gita alu agufa gitamo neʼamagita agiʼaleʼmo alita asaga hiyo. 
PSA.150.4	Yaveʼyamo amagitapa lapaiyamo aetapa agiʼaleʼmo alita asaga hiyo. Gitamo neʼamagitapa kapufa gemo hutapa agiʼaleʼmo alita asaga hiyo. 
PSA.150.5	Veloʼmo neʼamagitapa alopa gefatiʼmo hutapa agiʼaleʼmo alita asaga hiyo. 
PSA.150.6	Lapavamusamo neʼaiya vayaʼmogitapae, huʼna, Ala kava neʼmo agiʼaleʼmo alita asaga hiyo. He, Ala kava neʼmo agiʼaleʼmo alita asaga hiyo.
PRO.1.1	Isaleli kini vekamo Salomoniʼa Nevini mafaʼnemoʼmo mani aupa aupa gemo avoʼmo kae maleʼniye. 
PRO.1.2+PRO.1.3	Ani alagepa gemoʼmo alino lapaya malesigetapa afitetapaeʼmo gemo aepaʼamo alita fako hutapa afigae. Mani mukufi alagepa gemoʼmo alino lapaya malesigetapa afitetapa agege api kavaʼmo huge alagepa hutapa alita fako huge vayaʼaitegamo fatago kavaʼmo huge hisayafeʼmo alino lapave ligiye. 
PRO.1.4	Ani gemoʼmo oʼafiʼnaya vayaʼmogi afiteʼa alagepa kavaʼmo hisayafeʼmo alino apave ligiye. Neya vayaʼmo afiteʼa agesayafeʼmo alino apave ligiye. Afiteno ageʼnisiya vekamoʼmo ani gemo afitenoʼaeʼmo magoʼe huno afiteno agegaiye. 
PRO.1.5	Alagepa huno afiʼnisiya vekamo kaʼmo alino ho huno ategaiye. 
PRO.1.6	Apakaemo aupa aupa gemo aepaʼamo alagepa huʼa afige kalafefa gemo aepaʼamo alagepa huʼa afige afiʼnaya vayaʼmogi hisaya gemo alagepa huʼa afige fala kino haneʼniya gemo alagepa huʼa afige hugae. 
PRO.1.7	Inagi Ala kava nefeʼmo koli nehaya kavaʼmoʼa afiteʼa agesaya kavaʼmo aepa nefaiya kavaʼmo haneʼniyaʼmonanafa negi vayaʼmogimo afiteʼa ageʼnaya gelefeʼmo apakameʼyamo amiteʼa aliʼa apaya neʼmalaya gemo noʼafiye. 
PRO.1.8	Mafaʼnenimogae, huʼna, afokamoʼnamo aliʼna kaya neʼmalova gemo afiyo. Itakamo keʼaepa geʼamo amagika oʼatalo. 
PRO.1.9	Geʼanimoʼmo alagepa konali yakamo kagenopaleʼmo hanegaiye. Lugokafiʼmo alagepa konali senimo huka aligane.
PRO.1.11	Apakaemo huʼapaeʼmo, Lagaeʼeʼmo egetao. Lagaemo mago vayaʼmo apamagisunafeʼmo uta ka agiʼnaleʼmo fala kita maiʼneta apamagigune. Mago hosu kavaʼapimo ohaneʼnegaiyaʼmonanafa afaʼa lahauʼniya kavaʼmo akame huta kamitimo apamagigune. 
PRO.1.12	Lagaemo malage huta uta apamagisunageʼa faligae. Falisaya kavaʼmo malage huno vayaʼaiteʼmo afole aiʼnigeʼa faliteʼa vayaʼmo faliʼa uʼa neʼmaiya kotegamo neʼvaya kava huta uta apamagigune. 
PRO.1.13	Lagaemo ani vayaʼmogi alopa monileʼyaʼmo aeno agaseʼniya kagemi yaʼapimo aligune. Lagaemo alinita uta notifiʼmo malesunageno notifiʼmo kili paegaiye. 
PRO.1.14	Eka lagaeʼeʼmo lokaegetao. Alita fako huta magoke aiyaya huta aligune, huʼa hisagekaeʼmo geʼapimo oʼafiyo. 
PRO.1.15	Mafaʼneʼnimogae, huʼna, Neʼvaya kateʼmo oʼuvo. Kaiyaleʼmo ageka maiteka apakame huka oʼuvo. 
PRO.1.16	Apakaemo hosu kavaʼmo hisayafeʼmo nagu nagu huʼa neʼvae. Malage huʼa vayaʼmo kamitimo apamagisayafeʼmo nehae. 
PRO.1.17	Mago vekamoʼmo umenimo maleʼnisigeʼa nama anagaʼmogimo agesayaʼmoʼmo eʼa ohaigae. 
PRO.1.18	Nama anagaʼmo eʼa ohaigayaʼmonanafa ani vayaʼmogi uʼa umenimo aliʼa avayaka hu maleʼnayanageno apakaiʼapimo apatafaugiye. Maleʼnaya umenimoʼmo apatafausigeʼa faligae. 
PRO.1.19	Hapaʼye nehigeʼa fikumo neʼaliya vayaʼmogimo ani agufa kavaʼmo nehae. Hapaʼye nehiya vayaʼmogi apakaiʼapimo aliʼa hosu huʼa neʼapatae.
PRO.1.20	Ageteno afiʼniya kavaʼmoʼa mago a kanogana huno maiʼneno maketileʼmo maiʼnaya vayaʼaifeʼmo ge nehiye. 
PRO.1.21	Aliʼa anupa huʼa maiʼnaya yateʼmo maiʼneno ge nehiye. Yafa lafi kegiʼyamo haopaleʼmo aliʼa anupa huʼa neʼmaiya vayaʼaifeʼmo ge nehiye. Agaemo ina ge huno huʼniye. 
PRO.1.22	Oʼafiʼnaya vayaʼmogitapamo na magi afinaʼmo gemo oʼafitapa maime maime neʼutapa gemo noʼafiya kavafeʼmo olapaugiye. Ge neʼafiya kavafeʼmo huʼa faipa huʼa ateteʼa apakameʼyamo neʼamiya vayaʼmogi huʼa faipa huʼa neʼataya kavafeʼmo apamogaga neʼaiye. Negi vayaʼmogi afisayafeʼmo nohapaiye. 
PRO.1.23	Nagaemo huʼnaeʼmo, lapakaemo hosu kavaʼmo nehae, huʼna nehisugetapaeʼmo afitetapa ataleta aitapa afe leyo. Nauneʼnameʼmo aliʼna lapakaetegamo aniʼmo lakigekana huʼna lapamiteʼna geʼnimo afisayafeʼmo lapa paiguve. 
PRO.1.24	Keya aeʼna ge huʼnovana oʼafiʼnae. Nagesayafeʼmo nayaʼmo ataleʼnovana aulu hetapa oʼnageʼnae. 
PRO.1.25	Aliʼna api aiʼna lapateʼnovana olapauʼnigetapa lapavenatuʼna hetapa atalegekana hutapa ataletetapa geʼnimo oʼafiʼnae. Hosu kavaʼmo nehae, huʼna lapa paiʼnogetapaeʼmo lapakameʼyamo namiʼnae. 
PRO.1.26	Ani kavaʼmo huʼnayaʼmofeʼmo hanageke yaʼmo neʼalisageʼnaeʼmo kigi huʼna lapategauve. 
PRO.1.27	Lusi kava huno yasi aliteno ko aigekana huno hosu kavaʼmo lapakaeteʼmo afole aisigetapa lapamoʼyamo aigae. Lusi kava huno yasi aligekana huno aliteno alino lapagoʼya lagauno lapatalegaiye. Lapakafu kisigetapa lusi hosu kavaʼmo hutapa maigae. 
PRO.1.28	Ani kavaʼmo hutapa maiʼnetapaeʼmo nagaefeʼmo keya aeta ge hugayaʼmonanafa getapimo oʼafiguve. Lapayamukiki hutapa kahauya hutapa nagesayafeʼmo hugayaʼmonanafa oʼnagegae. 
PRO.1.29	Gemo afisayafeʼmo alagi ohapauʼniyaʼmofeʼmae. Ala kava nefeʼmo koli huteʼa akame hisayafeʼmo ohapauʼniyaʼmofeʼmae. 
PRO.1.30	Aliʼna api aiʼna lapateʼnogetapaeʼmo olapauʼnigetapa geʼnimo oʼafiʼnae. Hosu kavaʼmo nehae, huʼna lapa paiʼnogetapaeʼmo olapauʼnigetapa lapavenatuʼna hetapa atalegekana hutapa ataletetapa lapakameʼyamo namiʼnae. 
PRO.1.31	Ani kavaʼmo huʼnayaʼmofeʼmo hosu kavaʼapilefeʼmo miyaʼapimo aligae. Vae, huʼna, Huʼnaya kavaʼmoʼa hosu yosa alagamo aesigeʼa lagiʼa negae. 
PRO.1.32	Gemo noʼafiya vayaʼmogimo nagaemo apakameʼyamo namiʼnayanageno ani kavaʼapimoʼmo hapaesigeʼa faligae. Negi vayaʼmogi huʼapaeʼmo, alagepa huta maiʼnone, huʼa nehaya geʼapimoʼmo apakaiʼapimo alino hano huno apatalegaiye. 
PRO.1.33	Apatalegaiyaʼmonanafa geʼnimo alagepa huʼa apaketafo huʼa neʼafiya vayaʼmo ofaliʼa afaʼa maigae. Apakaemo hosu kavaʼmo afole aisiya kavafeʼmo koli osuʼa afaʼa maigae.
PRO.2.2	afiteka agesana geleʼmo kagetafo huka afige afika aeto hisanafeʼmo aliʼyaʼmo alige 
PRO.2.3	alagepa huka alika fako hisanafeʼmo ge huge afika aeto hisanafeʼmo alopa gefatiʼmo ge huge huka maiʼnisanana ageteka afigane. 
PRO.2.4	Vayaʼmogimo siluva yafafeʼmo lusi kava huʼa aliʼyaʼmo aliʼa kahauya nehaya agufa kavaʼmo huka kahauya hisanana ageka aligane. Vayaʼmogimo alagepa yaʼmo lageso huʼnigeʼapaeʼmo apayamukiki huʼa kahauya nehaya kava huka kahauya hisanana ageka aligane. 
PRO.2.5	Ani agufa kavaʼmo nehisanana Ala kava nefeʼmo koli nehaya kavaʼmo aepaʼamo agegane. Kagaemo Gotiʼmo alagepa huka agegane. 
PRO.2.6	Ala kava neʼmoʼa afiteʼa neʼagaya kavaʼmo alino neʼapamiye. Agaiʼa avayafatiʼmo afiteʼa neʼagaya kavaʼe afiʼa aeto nehaya kavaʼeʼmo emineneʼe. 
PRO.2.7	Agaemo fatago vayaʼmogimo alagepa huʼa afiteʼa neʼagaya kavaʼmo alino anupa nehiye. Agaemo haleguʼapigana huno maiʼneno aeno hau vaino neʼapate. 
PRO.2.8	Fatago kavaʼmo nehaya vayaʼaiteʼmo kava yagaino neʼapate. Apaote vayaʼamo hapa neʼmaegeʼapaeʼmo alagi asagauʼa oʼaiʼa neʼmaiye. 
PRO.2.9	Geʼnimo afisanana fatago kavaʼmo agege alagepa huka alika fako huge huka maigane. Fatago kavaʼmo hisana kaʼe muki alagepa kavaʼmo hisana kaʼeʼmo agegane.
PRO.2.10+PRO.2.11	Afiteka agesana kavaʼmoʼmo kaipafiʼmo faleno uno haisigeka alagepa huka maigane. Afiteka agesana kavaʼmoʼmo haga nekahausigeno afiʼka aeto hisana kavaʼmoʼa yagaino kategaiye. 
PRO.2.12	Ani kavaʼmoʼa hosu kavategatiʼmo kavalelino egaiye. Hosu gemo nehiya vekamo ayapatiʼmo kagufamo alino katino kategaiye. 
PRO.2.13	Ani vayaʼmogimo alagepa kaʼmo ataleʼa hosu kaʼmo hani huʼniya kateʼmo neʼvae. 
PRO.2.14	Apakaemo alu hosu kava alu hosu kavaʼmo hisayafeʼmo apamogaga neʼaiye. Vayaʼmogimo nehaya hosu kavaʼapiyeʼmo amuse nehae. 
PRO.2.15	Kavaʼapimoʼmo kayagi kayaga huʼniye. Api kaʼmo ago ataleʼnae. 
PRO.2.16	Afiteka agesana kavaʼmoʼmo kumai a kanomo ayapatiʼmo kavalelino ugiye. Kagesamo faisiya gemo oʼafigane. 
PRO.2.17	Ani agufa a kanomoʼmo anauʼamoʼmo ataleno Goti aulagaleʼmo kotalakemo hu maleʼniya geʼaeʼmo age kanimo neʼatale. 
PRO.2.18	Noʼafiʼmo uka haisanana falisana kateʼmo ugane. Ani kateʼmo neʼvaya vayaʼmogi faliʼnaya vayaʼmo uʼa neʼmaiya kotegamo uʼa maigae. 
PRO.2.19	Muki vayaʼmo agaetegamo neʼvaya vayaʼmo halate ataleʼa atagineʼa oʼmegae. Aiʼa atagi neʼa eʼa afaʼa maisaya kateʼmo oʼugae. 
PRO.2.20	Geʼnimo afisanana alagepa vayaʼmogi neʼvaya kateʼmo ugane. Fatago kavaʼmo hisanafeʼmo uganaʼmofeʼmo oʼatalegane. 
PRO.2.21	Muki alagepa fatago vayaʼmo alagepa huʼa muki afinaʼmo mopatileʼmo maigae. Vaiʼmo oʼaliʼnisaya vayaʼmo oʼataleʼa mopatileʼmo maige maige huʼa maigae. 
PRO.2.22	Maigayaʼmonanafa Gotiʼa hosu vayaʼmo alagi alino hano huno apatalegaiye. Vayaʼmogimo kahaumo aliʼa neʼvakaiya kava huno geʼapimo akame nosaya vayaʼmo alino vakaino apatalegaiye.
PRO.3.2	Akame hisanana ma mopafiʼmo yatala afinaʼmo maiteka kaipamoʼmo falu huʼnisigeka maigane.
PRO.3.4	Ani kavatetiʼmo Gotiʼa kagaefeʼmo hauʼninageno kagikaleʼmo alino asaga huno katege vayaʼmogimo kagaefeʼmo hapauʼninageʼa kagikaleʼmo aliʼa asaga huʼa katege hugae.
PRO.3.6	Muki kavaʼamo nehukaeʼmo Ala kava nefeʼmo kagesa alaʼamo afigenoʼao muki kaʼmo alino ho huno kategaiye.
PRO.3.8	Ani kavaʼmo hisanaʼmoʼmo malasinigana huno haneʼneno alino kahageno kateteno alino lokiya vaino kategaiye.
PRO.3.10	Amisanagenoʼaeʼmo neʼyaʼmo nokafiʼmo havaitesigenoʼaeʼmo nofi alagafati aniʼmoʼa havaiteteno aino vali lamigiye.
PRO.3.11	Mafaʼneʼnimogae, huʼna, Ala kava neʼmoʼa alino api aino katesiyafeʼmo kayoʼmo kamisigekaeʼmo afaʼa kayoʼmo neʼnamiye, huka kagesamo oʼafiyo. Fiku yanageno alino api aino katesiya kavafeʼmo alagi okahaugiyaʼmofeʼmae. 
PRO.3.12	Afoʼapimogimo hapaoke nehaya mafaʼnemo aliʼa api aiʼa neʼapataya kava huno Ala kava neʼmoʼa hauʼniya vayaʼmo alino api aino neʼapateyaʼmofeʼmae.
PRO.3.14	Afiteʼa ageʼnaya kavatetiʼmo akamelegaʼamo neʼaliya yaʼmoʼa siluva yafatetiʼe goli yafatetiʼeʼmo akamelegaʼamo neʼaliya yaʼmo ago aeno aga seʼniye. 
PRO.3.15	Afiteʼa ageʼnaya kavaʼmoʼa alagepa a kanogana huno haneʼneno alopa moniletiʼmo miya nefaiya yaʼmo aeno aga seʼniye. Ani a kanomoʼmo muki yafeʼmo hapaʼye huʼnigeʼapaeʼmo alisayafeʼmo nehaya yaʼmo ago aeno aga seʼniye. 
PRO.3.16	Ani a kanomoʼmo lamaga ayapiʼmo ma mopafiʼmo yatala afinaʼmo maisaya yaʼmo aliteno hoga ayapiʼmo kagemi yaʼe ala apakimo neʼaliya yaʼeʼmo aliʼniye. 
PRO.3.17	Ani a kanomo neʼviya kaʼmo kanale kaʼmo haneʼniyanageʼa visaya vayaʼmo apamogaga aigae. Muki kaʼaleʼmo visaya vayaʼmogi apaipamoʼmo falu hugiye. 
PRO.3.18	Ani a kanomo vayaʼmogi atafauʼa anu nekiya vayaʼmo alagepa huʼa afaʼa maisaya yaʼmo alino neʼapamiya yosagana huno maiʼniye. Atafauteʼapaeʼmo noʼatalaya vayaʼmogimo apamogaga neʼaiye.
PRO.3.20	Agaemo afiʼniya kavatetiʼmo mopamo afepilagamo alino akaka vae maleʼnigeno aniʼmo haiʼneʼniye. Afiʼniya kavatetiʼmo hiyapatiʼmo lao yaʼmo asagauno neʼaiye.
PRO.3.21	Mafaʼneʼnimogae, huʼna, afiteka ageʼnana kavateʼmo alagepa huka yagaiyo. Afiteka aliʼyaʼmo neʼalina kavakaleʼmo atafauka alagi huvo. 
PRO.3.22	Ani kavaʼmo nehisanana alagepa huka afaʼa maigane. Afiteka ageʼnana kavakaʼe afiteka aliʼyaʼmo neʼalina kavakaʼeʼmo lugokafiʼmo alagepa konali yakana huno hanegaiye. 
PRO.3.23	Kagaemo visana kateʼmo alagepa huka ugane. Visanagenoʼaeʼmo kaiyafiʼmo okahaegaiye. 
PRO.3.24	Havaesanafeʼmo hisana afinaʼmo koli osugane. He, hipaleʼmo havaekaeʼmo alagepa huka havaegane. 
PRO.3.25+PRO.3.26	Ala kava neʼmoʼa naha maegaiye, huka kagesamo afiganaʼmofeʼmo malage huno koli kavaʼmo afole aisigeka koli osuvo. Ala kava neʼmoʼa kaha maesigeʼa vayaʼmogi aneʼaimo hanagi maleʼnisageno kaiyaleʼmo oʼatafaugayaʼmofeʼmo hosu vayaʼmogimo hanageke yaʼmo kamisaya afinaʼmo koli osuvoe.
PRO.3.27	Mago vekamoʼmo anonaʼamo haneʼnisigekaeʼmo alagepa yakaleʼmo atafauka alagi huka oʼmaika amiyo. Amisana kava huka aliʼnisana yaʼmo amiyo. 
PRO.3.28	Kagaemo kahaopaleʼmo maiʼniya vekaeʼmo, Uka maiʼneka egamo esanageʼna kamiguve, huka ha opaiyo. Kagaemo ani yaʼmo aliʼnanaʼmofeʼmo amiyo. 
PRO.3.29	Kagaemo kahaopaleʼmo maiʼniya vekalegaeʼmo ani hosu kavaʼmo huguve, huka kagesamo oʼafiyo. Alagepa hutana maisaʼafeʼmo kahaopaleʼmo maiʼniye. 
PRO.3.30	Kagaemo kagaetegamo hosu kavaʼmo osuʼnisiya vekaʼeʼmo kavetamo hisaʼa agufa gemo osuvo. Kaveta hisaʼa kavaʼmo aepaʼamo ohaneʼniye.
PRO.3.32	Ala kava neʼmoʼa ani agufa hosu vekaeʼmo alagi ohauʼnigeno aino maku huno neʼateyaʼmofeʼmae. Ohauʼniyaʼmonanafa fatago vayaʼaifeʼmo fala kino haneʼniya gemo hapa paiʼniye. 
PRO.3.33	Ala kava neʼmoʼa hosu vayaʼmo afamo anagaʼapimo lifana huno neʼapateyaʼmonanafa fatago vayaʼmogi afamo anagaʼapimo alino auleno neʼapate. 
PRO.3.34	Ala kava neʼmoʼa huʼa faipa huʼa apateteʼa apakameʼyamo neʼamiya vayaʼaifeʼmo huno faipa huno apateteno akameʼyamo neʼapamiye. Akameyamo neʼapamiyaʼmonanafa ina agufa vayaʼmo maiʼnone, huʼa apakesamo neʼafiya vayaʼmo fikumo hapa maeno neʼapamiye. 
PRO.3.35	Afiteʼa neʼagaya vayaʼmogi ha le konali yaʼapimo aligae. Aligayaʼmonanafa negi vayaʼmo apavagage hisiya yaʼmo aligae.
PRO.4.2	Alagepa gemo aliʼna lapaya maleʼnovanagi keʼaepa geʼnimo ataletapa oʼviyo. 
PRO.4.3	Afoʼnimoʼmo magoke mafaʼneʼamo mainageno itaʼnimoʼmo nagaefeʼmo hau ayamopafiʼmo hauʼniye. 
PRO.4.4	Afoʼnimoʼmo alino naya malenoʼaeʼmo ani gemo huno alino naya maleʼniye. Geʼnimo atafauka alika kaipafiʼmo malo. Huvo, huʼna kaha paiʼnova gemo akame hisanana ofalika afaʼa maigane. 
PRO.4.5	Afiteka agesana kavaʼmo aliyo. Afika aeto hisana kavaʼmo aliyo. Geʼnieʼmo kage okanika navayafati huʼnova gemo oʼafisanafeʼmo aika afe leka oʼmaiyo. 
PRO.4.6	Ani alagepa huʼa afiteʼa ageʼnaya kavaʼmo mago alagepa a kanogana huno haneʼniye. Kagaemo ani a kanomo oʼatalesanaʼmoʼmo alagepa huno yagaino katesigeka maigane. Agaefeʼmo kahau kayamopafiʼmo kahauʼnisiyaʼmoʼmo alagepa huno yagaino kategaiye. 
PRO.4.7	Afiteka ageʼnana kavaʼmo hogote kavaʼmo haneʼniye. Hogote kavaʼmo haneʼniyaʼmofeʼmo afiteka agesana kavaʼmo aliyo. Muki alu ya alu yaʼmo aliʼnekaeʼmo afika aeto hisana kavaʼeʼmo aliyo. 
PRO.4.8	Kagaemo ani a kanomo ala agimo amisanagenoʼaeʼmo ala kagimo kamigiye. Anu kisanagenoʼaeʼmo kagikaleʼmo alino asaga huno kategaiye. 
PRO.4.9	Ani a kanomoʼmo fikumo kaha maeno kamiteno kagenopaleʼmo konalimo alino kategaiye. Kini vayaʼmogi neʼmalaya agufa kakolitamo ha le konali kakolitamo maleno kategaiye.
PRO.4.11	Afiteka agesana kateʼmo visanafeʼmo aliʼna kaya maleʼnove. Kayateʼmo aliʼna kavaleliʼna alagepa kateʼmo uʼnove. 
PRO.4.12	Ani kateʼmo visanaʼmoʼmo mago yaʼmoʼmo katafauno okategaiye. Ani kateʼmo nagu nagu huka visanaʼmoʼmo asagauka oʼaigane. 
PRO.4.13	Alino kaya malesiya a kanomo atafauteka oʼatalo. Alagepa huka maisana kavaʼmo aepa a kanomo maiʼniyanagi yagaika ato.
PRO.4.15	Ani agufa kateʼmo oʼuka ataleka afagiʼaleʼmo uka maiyo. Ataleka aika atagineka uvo. 
PRO.4.16	Hosu vayaʼmogimo hosu kavaʼmo osisayana apauʼmo okalegae. Apakaemo mago vekamo hosu kavapiʼmo asagauno aino oʼateʼnisayana alagepa huʼa apauʼmo okalegae. 
PRO.4.17	Hosu kavaʼapimoʼmo neʼyaʼapigana huno haneʼniye. Vayaʼmo apamagisaya kavaʼmo aniʼapigana huno haneʼniye.
PRO.4.18+PRO.4.19	Hosu vayaʼai kateʼmo hani huʼniye. Asagauʼa aiʼnageno apaiyafiʼmo nehapaigeʼapaeʼmo na agufa yateʼmo laiyafiʼmo lahaeʼnifi huʼa oʼageʼnae. Oʼageʼnayaʼmonanafa yegemo netepiʼmo haineteno leme leme haineno magoʼe huno leno lokiya neʼviya kava huʼa fatago vayaʼmo neʼvaya kateʼmo magoʼe huʼa alagepa huʼa uʼa haiʼa hapaigae.
PRO.4.20	Mafaʼnimogae, huʼna, geʼnimo kagetafo huka afiyo. Kagetafo huka geʼnimo afiyo. 
PRO.4.21	Geʼnimo alagepa huka alika maiyo. Kaipafiʼmo alika maleʼneka yagaika maiyo. 
PRO.4.22	Ani gemo kahauya huʼa ageʼa alisaya vayaʼmo ani geletiʼmo ofaliʼa afaʼa maigae. Kaita ohapausigeʼa alagepa huʼa maigae. 
PRO.4.23	Muki agufa kavakamo aepaʼamo kaipafatikeʼmo afole neʼaiyanagi hogote kavaʼmo huka kayamukiki huka kaipaleʼmo alagepa huka yagaika ato. 
PRO.4.24	Aigofe gemo kavayafatiʼmo osuvo. Muki alu hosu ge alu hosu gemo osuvo. 
PRO.4.25	Uguve, huka hisana katekeʼmo aulu heka agelika uvo. Alika migalega agege malega agege osuvo. 
PRO.4.26	Visana kafeʼmo alagepa huka kagesa afifi huka maiyo. Hisana kavaʼmo alika lokiya vaika ategeno haneno. 
PRO.4.27	Alagepa kaʼmo kaulagaleʼmo haneʼniyanagi hoga haopalega oʼuge lamaga haopalega oʼuge huvo. Hosu kavapiʼmo kaiyamo oʼaeka alika asagauvo.
PRO.5.1	Mafaʼneʼnimogae, huʼna, geʼnimo kagetafo huka afiyo. Kagetafo huka geʼnimo afiyo. 
PRO.5.2	Ani kavatetiʼmo alagepa kagesa afi yaʼmo afole aigiye, Muki hisana gekamoʼmo alagepa huno afiʼniya vekamoʼmo nehiya kegana huno afole aigiye. 
PRO.5.3	Kumai kavaʼmo nehiya a kanomoʼmo haga kahausiya agufa gemo nehiyaʼmofeʼmo geʼnimo afiyo. Agaemo geʼaletiʼmo kagesa faiteno kayateʼmo aligiye. 
PRO.5.4	Aligiyaʼmonanafa henagaʼamo kagaeteʼmo atu aigekana huno maigiye. Agaemo aluga alugaʼamo aveʼmo neʼneya naipekana huno maiʼneno kagaemo kaigiye. 
PRO.5.5	Agaemo nefaliya kavategamo nelamiye. Neʼviya kaʼmo faliʼnaya vayaʼmo neʼvaya kaʼmo haneʼniye. 
PRO.5.6	Lapakaemo afaʼa neʼmaiya yaʼmo neʼaliya kafeʼmo lapakesa afifi hutapa oʼmaisayafeʼmo ani a kanomoʼa alu kava alu kavaʼmo nehiye. Kavaʼamo alagi fala kiʼniyanagetapa afaʼa oʼagegae. 
PRO.5.7	Inagi mafaʼneʼnimogitapae, huʼna, lapakaemo geʼnimo afitapa oʼataleyo. 
PRO.5.8	Lapakaemo ani agufa a kanomo haopaleʼmo utapa hogo osiyo. Kipaʼalegamo oʼviyo. 
PRO.5.9	Fiku yanagetapa alagepa lapakitapimo atalegae. Fiku yanageʼa hapau huʼa nolapataya vayaʼmogimo naipeletiʼmo lapaigae. 
PRO.5.10	Fiku yanagetapa aliʼnaya yaʼmo atalesageʼa alu nofi vayaʼmogi aligae. Lokiya aliʼyaʼmo alitetapa aliʼnaya yaʼmo fiku alu vayaʼmogimo aligae. 
PRO.5.11	Henagaʼamo kaita lapausigeno lapayamufalagaʼage hisigetapa yulagefa aigae. 
PRO.5.12	Lapakaemo ina ge hutapa hugae. Nagaemo negi nagi huʼnove. Aliʼa naya malesaya kavafeʼmo alagi oʼnahauʼniye. Hosu kavaʼmo nehane, huʼa naha paiʼnageʼnaeʼmo ina agufa gemo huʼnae, huʼna huʼnove. 
PRO.5.13	Aliʼa naya maleʼnaya vayaʼai geʼapimo akame osuʼnove. Aliʼa naya maleʼnayaʼmonanafa nagetafo huʼna oʼafiʼnove. 
PRO.5.14	Hemenimo aliʼa anupa huʼa maiʼnaya vayaʼai folagapatiʼmo alagi afela hesuva afinaʼmo hogo huʼnigeʼna maiʼnove.
PRO.5.15	Kagaika ani keli kotupatikeʼmo aniʼmo he fika no. Kagaika meti aniʼmo uno nelamiya anitetikeʼmo no. 
PRO.5.16	Fiku yanageno kagae aniʼmoʼa alu yapilaga uneno hugiye. Fiku yanageno taonifi alopa kateʼmo uno lamigiye. 
PRO.5.17	Fiku yanageʼa mafaʼne anagakamo a kanomo vayaʼeʼmo maigayanagi kagaikaekeʼmo maisaya kavaʼmo haneʼniye. 
PRO.5.18	Gotiʼa meti anikamo alino auleno ateno. Neya vekamo maiʼnekaeʼmo aliʼnana afeʼmo kamogaga aiyo. 
PRO.5.19	Akamoʼa mago afela a memegana huno maiʼnisigeka muki afinaʼmo nuʼaeʼmo kamogaga aiganaʼmofeʼmo alu a kanoeʼmo kagesamo oʼafigane. Muki afinaʼmo akamoʼmo hau ayamopafiʼmo hauʼniya kavaʼamoʼmo kalavusi huno katesigeka maiyo. 
PRO.5.20	Mafaʼneʼnimogae, huʼna, na kava hinagenoʼaeʼmo kumai a kanomoʼa kalavusi huno kategaiye. Na kava hinagekaeʼmo alu vekamo a kanomo anu kigane. 
PRO.5.21	Muki vayaʼai kavaʼapimo Ala kava neʼmo aulagaleʼmo haneʼniye. Agaemo muki vayaʼai kavaʼapimo alagepa huno alino fako huno neʼage. 
PRO.5.22	Hosu vekamo hosu kavaʼamoʼmo aneʼai hanagigekana huno haneʼneno neʼatafaiye. Hosu kavaʼamoʼmo nofikana huno haneʼneno nofi aeno neʼate. 
PRO.5.23	Hauʼniya kavateʼmo yagaino noʼateyaʼmofeʼmo faligiye. Lusi kava huno negi nagi kavaʼmo nehiyaʼmofeʼmo afela hegaiye.
PRO.6.1	Mafaʼneʼnimogae, huʼna, mago vekaeʼmo, nagaemo kagae kaimuʼyaleʼmo maiʼneʼna anonakaleʼmo miya faiʼna kategauve, huka ha paiʼnisanaʼmoʼmo 
PRO.6.2	gekaletiʼmo kagaikamo alika aneʼaifiʼmo heka kateʼnane. Kagaika gekaletiʼmo kalavusi huka kateʼnane. 
PRO.6.3	Kagaemo kao vekamo aiyafiʼmo maiʼnanaʼmofeʼmo hatu maeka katesanafeʼmo kao vekalegamo uka kagikaleʼmo alika afepi ateteka afaʼa nato, huka ge huka afi go. 
PRO.6.4	Afaʼa havaetaleka oʼmaika malage huka uvo. 
PRO.6.5	Afela afumogiʼe namamogiʼeʼmo hapaesayafeʼmo nehageʼapaeʼmo ataleʼa apaune nehaya kava huka kao vekamo ayapatiʼmo aika ha faleka kaune ho.
PRO.6.7	Kiʼnu anagaʼmogimo ala vekaʼapimo oʼmaige yagaino neʼapateya vekamo oʼmaige huʼnae. 
PRO.6.8	Huʼniyaʼmonanafa asole neʼyaʼmo haneʼniya afinaʼmo kiʼnu anagaʼmogimo neʼyafeʼmo kafu hisaya afinafeʼmo aliniʼa uʼa alu aiʼa neʼmalae. 
PRO.6.9	Alagaʼmo nelahapaeya vayane. Na magi afinaʼmo lapau kaletapa maigae. Hainu afinaʼmo lapaupatiʼmo he tigae. 
PRO.6.10	Lapakaemo hutapaeʼmo, Magoʼe hutageʼmo lau kalegaune. Aise afinaʼmo maita hagalegesune, hutapa nehae. 
PRO.6.11	Mago koli yaʼmo aliʼa apamiteʼa kumaya neʼaliya vayaʼmogimo malage huʼa muki yaʼmo kumayaʼmo neʼaliya kava huno alagaʼmo nelahapaeya kavaʼmoʼa muki yatapimo malage huno hano hugiye.
PRO.6.12	Hosu kavaʼmo nehaya vayaʼmogimo aliʼyaʼapimo ohaneʼnigeʼa maiʼneʼa hosu gemo nehae. 
PRO.6.13	Apakaemo ge huʼa fala kiteʼapaeʼmo apaulagaletinagi apayatetinagi apaiyaletinagi huʼa avame name kavaʼageʼmo nehae. 
PRO.6.14	Hosu kavaʼmo apaipafiʼmo havai teʼniye. Muki afinaʼmo hosu kavaʼageʼmo hisayafeʼmo apakesamo afiʼa aliʼa fako nehae. Apakaemo magokepi lokaeʼa oʼmaisayafeʼmo aliʼa fako huʼa neʼapatae. 
PRO.6.15	Nehayaʼmofeʼmo malage huno alino hosu huno apatesiya kavaʼmo afole aigiye. Afole aisigeʼa alagepa huʼa maisaya kaʼmo alagi ohanegaiye.
PRO.6.16	Ala kava neʼmoʼa ani seveniʼa kavafeʼmo alagi ohauʼniye. 
PRO.6.17+PRO.6.18+PRO.6.19	Apakufamo apavaleliʼa haiteʼa hinuʼnamu gemo nehaya kavanagi apavayaletiʼmo aigofe gemo nehaya gegi vayaʼmo apayateti fikumo neʼapamagiya kavanagi hosu kavaʼmo hisayafeʼmo apaipafiʼmo apakesamo afiʼa aliʼa fako nehaya kavanagi apaiyaletiʼmo nagu nagu huʼa uʼa hosu kavaʼmo nehaya kavanagi agotileʼmo aigofe faigoko gemo nehaya kavanagi alagepa huʼa magokepi lokaeʼa maisayafeʼmo ohapauʼnigeʼa aliʼa fako huʼa neʼapataya kavafenagi huno alagi ohauʼniye.
PRO.6.21	Ani geʼanimo alika kaipafiʼmo nofi kigekana huka malege alika lugokafiʼmo nofiʼmo huka aligekana huka alige huka maiyo. 
PRO.6.22	Umenitata hisana afinaʼmo ani gemoʼmo kaʼmo alino kave ligiye. Kau kalesana afinaʼmo ani gemoʼmo kagaemo yagaino kategaiye. He tisanagenoʼaeʼmo ani gemoʼmo kaha paigiye. 
PRO.6.23	Afiyo, huno huʼniya gemoʼmo lamugana huno haneʼniye. Keʼaepa gemoʼmo ha le yakana huno haneʼniye. Ani gemoʼmo alino api aino katesigeka alagepa huka maisana yaʼmo alisana kaʼmo alino kave ligiye. 
PRO.6.24	Ani gemoʼmo kumai kavaʼmo nehiya a kanolegamo oʼvisanafeʼmo ge nehiye. Kagesamo faisiya gemo oʼafisanafeʼmo ge nehiye. 
PRO.6.25	Alagepa agufaeʼmo ageka kahaʼye osuvo. Fiku yanageno aulagaletiʼmo aulu kahaeteno kayateʼmo aligiye. 
PRO.6.26	Mago vekamoʼmo kumai kavaʼmo nehiya a kanoʼeʼmo magokepi lokaeno maisiyana neʼyaʼmo miya faisiya moniʼamo hano hugiye. Afela afumo hapaesayafeʼmo apavegala neʼaya kava huno vegala aeno alopa monileʼyaʼmo aeno agaseʼniya aunemeʼamo aligiye. 
PRO.6.27	Mago vekamoʼmo ata hokanufamo faino kateno anu kisiyana oʼalegaifiye. 
PRO.6.28	Mago vekamoʼmo ata hokanufaleʼmo aiyamo aeno uneno hisiyana oʼalegaifiye. 
PRO.6.29	Alu vayaʼai aʼneʼeʼmo magokepi lokaeʼa havaesaya vayaʼmogimo ani agufa kavaʼmo hugae. Alu vekamo aʼeʼmo magokepi lokaeka havaesanana lusi kava huka vaiʼmo aligane.
PRO.6.30	Mago vekamoʼmo aga tesigenoʼaeʼmo neʼyaʼmo kumaya alino nesigeʼapaeʼmo vayaʼmogi huʼa faipa huʼa oʼategae. 
PRO.6.31	Ani huʼniya kavaʼmo agesayana agoti huʼa atesageno ani huʼniya kavaʼmo anonaʼalefeʼmo asole yaʼmo apamigiye. Muki noʼafiʼmo haneʼnisiya yaʼamo alagi apamino hano hugiye. 
PRO.6.32	Hugiyaʼmonanafa a kanoʼeʼmo kumai kavaʼmo huʼnisiya vekamoʼmo ika ika kavaʼmo huteno negi nagi kavaʼmo hugiye. Agaiʼamo alino hosu huno ategaiye. 
PRO.6.33	Vayaʼmogimo ageteʼa amagisagenoʼaeʼmo hosu agimo aliteno avagage hugiye. Hosu agimo alagi hano osugiye. 
PRO.6.34	Muki vayaʼmogimo alu vayaʼmogi aʼapiʼeʼmo magokepi lokaeʼa havaeʼnaya vayaʼaifeʼmo lusi kava huno apaipamo nele. Ani kavaʼmo anonaʼapilefeʼmo apamisayafeʼmo afaʼa apakeʼa oʼapatalegae. 
PRO.6.35	Ani a kanomo anauʼamoʼmo miyaʼamo oʼaligiye. Asole yaʼmo fikumo amisigenoʼaeʼmo aipamoʼmo alagi falu osugiye.
PRO.7.1	Mafaʼneʼnimogae, huʼna, geʼnimo alika vayaʼmogimo alopa monileʼmo neʼyagaiya kava huka yagaiyo. 
PRO.7.2	Nagaemo akame huvo, huʼna kaha nepauva gemo akame hisanana alagepa huka maigane. Kagaemo kaulagaleʼmo neʼyagaina kava huka geʼnileʼmo alagepa huka yagaiyo. 
PRO.7.3	Geʼnimo kayapiʼmo aliʼneka nofitetiʼmo kiyo. Geʼnimo alika kaipafiʼmo avoʼmo kae malo. 
PRO.7.4	Afiteka agesana kavafeʼmo nasaʼnimoʼae, huka huvo. Afika aeto hisana kavafeʼmo nafaluʼnimoʼae, huka huvo. 
PRO.7.5	Kumai kavaʼmo nehiya a kanoʼeʼmo magokepi lokaeka oʼmaisanafeʼmae. Kagesamo faisiya gemo oʼafisanafeʼmae.
PRO.7.6	Mago afinaʼmo noʼnifiʼmo maiʼneʼnaeʼmo he tiʼna yasi katetiʼmo aulu heʼna kategamo ageʼnove. 
PRO.7.7	Apakeʼnovana mago alagepa apakesa afi yaʼmo ohaneʼniya neya vayaʼmo umenitata nehageʼna apakeʼnove. Mago neya vekamo agesa afi yaʼmo alagi ohaneʼniye. 
PRO.7.8	Ani neya vekamoʼmo kumai kavaʼmo nehiya a kanomo kipateʼmo uʼniye. 
PRO.7.9	Yegemo uno lamino faleʼnigeno haniʼmo hugefeʼmo huʼnigenoʼaeʼmo kumai kavaʼmo nehiya a kanomo kateʼmo uʼniye. 
PRO.7.10	Uʼnigeno mago a kanomo kumai aʼnemogimo neʼvaiya agufa kukenamo vaiteno ani vekamo agesamo faisiyafeʼmo eʼnigeʼana fotu huʼnaʼae. 
PRO.7.11	Ani a kanomoʼmo avagage osuge koli osuge huteno ge noʼafiya a kanomo eʼniye. Noʼafiʼmo maisiyafeʼmo alagi ohauʼniye. 
PRO.7.12	Muki afinaʼmo ve anagaʼmogimo agesayafeʼmo kateʼmo uneno huge maketileʼmo uneno huge muki haopalegamo uneno huge huno maiʼniye. 
PRO.7.13	Ageʼnovana ani a kanomoʼa ani neya vekamo atafauno anu kiliʼneno haeno neʼniye. Avagage osigeno ani gemo huno ha paiʼniye. 
PRO.7.14	Hemenimo nagaemo Gotifeʼmo mago kavaʼmo huguve, huʼna ha paiʼnove. Naipamo falu hisiya ofalinimo amiʼnogeno magokayaʼamo noʼnifiʼmo haneʼniye. 
PRO.7.15	Haneʼniyaʼmofeʼmo noʼnimo ataleʼna kagaefeʼmo nayamukiki huʼna kahauya hulina eʼna kageʼnove. 
PRO.7.16+PRO.7.17	Nagaemo alagepa hipamo alo huʼna kateteʼna alagepa yaʼmo kofika havaesana yaʼmo maleteʼna alagepa atumo aisiya yaʼmo atagu fae maleʼnove. 
PRO.7.18	Nagaeʼeʼmo egetaʼao. Utaʼa laʼamogaga aitaʼa yokalo leme leme neʼvisuʼageno kotigiye. 
PRO.7.19	Anauʼnimoʼa ago afagi kotegamo uʼniye. 
PRO.7.20	Agaemo alopa monimo aliteno kaimo ala nehisigenoʼaeʼmo egaiye.
PRO.7.21	Ani a kanomoʼmo agesamo faiʼnigeno geʼamo akame huʼniye. Haga hauʼniya gemo huʼniya geletiʼmo aipamo huno alino he tino ateʼniye. 
PRO.7.22	Ani neya vekamoʼa geʼamo afiteno malage huno akame huʼniye. Pulumakamo apamagisayafeʼmo apavaleliʼa neʼvaya kava huno uʼniye. Negi nagi vekamo kalavusi huʼa atesayafeʼmo avaleliʼa neʼvaya kava huno uʼniye. 
PRO.7.23	Ani neya vekamoʼmo kevemoʼa nahaegaiye, huno oʼageʼniye. Namamo umenifiʼmo uʼnageno neʼapatafaiya kava huʼniye. Agaemo faliguve, huno agesamo oʼafiʼniye.
PRO.7.24	Inagi mafaʼne anagaʼmogitapae, huʼna, geʼnimo alagepa huta lapaketafo hutapa afiyo. 
PRO.7.25	Lapakaemo lapaipamo ateʼnigeno he tisigetapa ani agufa aʼne anagaʼmo apakame osiyo. 
PRO.7.26	Ani agufa aʼnemogi apayapatiʼmo asole vemo faliʼnae. Apakae apayapatiʼmo asole lokiya vemogi faliʼnae. 
PRO.7.27	Ani aʼneʼai notegamo uʼniya kaʼmoʼa faliʼnaya vayaʼai kanolulegamo uʼniye. Ani kateʼmo akame hutapa visayaʼmoʼmo ata kopiʼmo uta lamigae.
PRO.8.2	Agaemo avefiʼmo maiʼneno ge nehiye. Kataguneteʼmo he tino maiʼneno ge huge nehiye. 
PRO.8.3	Agaemo taonile yafa kegiʼyaleʼmo maiʼneno ge nehiye. Taonile kegiʼyaleʼmo maiʼnenoʼaeʼmo ina ge huno ge nehiye. 
PRO.8.4	O vemogitapae, huʼna, lapakaefeʼmo ge nehuve. Nagaemo muki ve mafaʼneʼaifeʼmo ge nehuve. 
PRO.8.5	O mafaʼnegana huno apakesamo haneʼnigeʼa gemo noʼafiya vayaʼmogitapae, huʼna, alagepa kavaʼmo hisayafeʼmo lapakesa afi yaʼmo aliyo. Negi vayaʼmogitapae, huʼna, alagepa huta afisaya lapaipamo aliyo. 
PRO.8.6	Hogote alagepa gemo lapa paiguvaʼmofeʼmo lapaketafo hutapa afiyo. Navayafatiʼmo fatago gemo afole aigiye. 
PRO.8.7	Muki geʼaʼnimo lama geʼageʼmo haneʼniye. Nagaemo aigofe kavafeʼmo alagi oʼnahaiye. 
PRO.8.8	Muki geʼaʼnimo fatago geʼageʼmo haneʼniye. Kayagi kayaga gemo osuge humi apatesiya agufa gemo osuge nehuve. 
PRO.8.9	Alagepa huʼa apakesa neʼafiya vayaʼai apaulagaleʼmo aepaʼamo ha le yategamo afole aiʼniye. Alagepa huʼa afiʼnaya vayaʼmogimo aepaʼamo ago afiʼa aeto nehae. 
PRO.8.10	Lapakaemo siluva yafaʼmo oʼalitapa aliʼna lapaya malesuva gemo aliyo. Goli yafaʼmo oʼalitapa afisaya gemo aliyo. 
PRO.8.11	Afiteʼa neʼagaya kavaʼmoʼa lusi moniletiʼmo miya nefaiya yafaʼmo ago aeno aga seʼniye. Muki vayaʼmogimo nehapaiya yaʼmo afiteʼa agesaya kavatefeʼmo ina agufa yaʼmo haneʼniye.
PRO.8.12	Nagaemo afiteʼa neʼagaya kavaʼmo maiʼnove. Nagaemo alagepa kavaʼmo hisayafeʼmo apakesamo neʼafiya kavaʼapiʼeʼmo magokepi lokaeʼna neʼmauve. Nagaemo muki yaʼmo agege muki kavaʼmo alagepa huʼna aliʼna fako huge nehuve. 
PRO.8.13	Ala kava nefeʼmo koli nehaya kavaʼmoʼa hosu kavafeʼmo nohapaiya kavaʼmae. Nagaemo ala apaki alisayafe hisaya kavanagi vayaʼmo aliʼa afepi apatesayafe hisaya kavanagi hosu kateʼmo neʼvaya kavanagi aigofe nehaya geʼenagi alagi huno oʼnahaiye. 
PRO.8.14	Nagaemo geʼniletiʼmo alagepa huʼna aliʼna ho huʼna neʼapatove. Nagaemo afiteʼna ageʼnove. Nagaemo muki geʼamo afiʼnogeno lokiyaʼnimo haneʼniye. 
PRO.8.15	Kini vekamo maiʼneʼa yagaiʼa neʼapataya vayaʼmo nagaetetiʼmo neʼyagaiye. Ala vayaʼapimogi fatago kavaʼmo hisayafeʼmo nagaetetiʼmo neʼyagaiye. 
PRO.8.16	Nagaetetiʼmo neʼyagaiya vayaʼe agoti gemo neʼafiya vayaʼeʼmo yagaiʼa neʼapatae. 
PRO.8.17	Nagaefeʼmo hapau apamopafiʼmo nehapaiya vayaʼaifeʼmo nahau nayamopafiʼmo neʼnahaiye. Apaya mukiki huʼa kahauya nehisaya vayaʼmogi nagegae. 
PRO.8.18	Nagaemo kagemi yaʼapiʼe ala apakiʼapiʼeʼmo neʼapamuve. Fatago kavaʼniʼe hanege hanege huno hanesiya kagemi yaʼapiʼeʼmo neʼapamuve. 
PRO.8.19	Nagaepatiʼmo afole neʼaiya kavaʼnimo alagagana huno haneʼneno hogote goli yafaʼmo ago aeno aga seʼniye. Nagaepatiʼmo afole neʼaiya yaʼmoʼa siluva yafaʼmo ago aeno aga seʼniye. 
PRO.8.20	Nagaemo fatago kavaʼmo kateʼmo neʼuve. Nagaemo alagepa huʼna aliʼna fako huʼna ageʼneʼna uʼneʼna nehuve. 
PRO.8.21	Nagaefeʼmo hapau apayamopafiʼmo nehapaiya vayaʼmogi alopa kagemi yaʼapimo alisayafʼeʼmo ani kavaʼmo nehuve. Aliʼa neʼmalaya noʼapifiʼmo havai tesiyafeʼmae.
PRO.8.22	Ala kava neʼmoʼa aepa faiʼniya afinaʼmo nagaemo agaiʼa yaʼmae. Hogoteʼna maiʼnogeno akeyaʼvilagamo muki yaʼamo alo huʼniye. 
PRO.8.23	Aepa ofaiʼniya afinatetiʼmo maiʼnogeno lekana paino nateʼniye. Ma mopamo ohaneʼnigeʼnaeʼmo hogoteʼna maiʼnove. 
PRO.8.24	Ala kava neʼmoʼa solovala aniʼe muki anilafaʼeʼmo alo osuʼnenoʼaeʼmo hogoteno alino afole aino nateʼniye. 
PRO.8.25	Ala kava neʼmoʼa muki alopa avemo alo osuge aise avemo alo osuge huʼnenoʼaeʼmo alino afole aino nateʼniye. 
PRO.8.26	Ma mopamo alo osuge otu mopamo alo osuge mumusopa alo osuge huʼnigeʼnaeʼmo maiʼnove. 
PRO.8.27	Agaemo kokuʼnaʼmo alo nehigeʼnaeʼmo agaeʼeʼmo maiʼnogeno alo huʼniye. Kokuʼnaʼmoʼa solovala aniʼmo faino vego huno ateʼnigeʼnaeʼmo maiʼnove. 
PRO.8.28+PRO.8.29+PRO.8.30	Hiyaʼmo alo huge uno nelamiya aniʼmo lokiyaʼamo amige solovala aniʼmoʼa aeno aga sesiyafeʼmo ani agiʼnamo lekana paino atege ma mopamo hanesiya koʼmo lekana paige huʼnigeʼnaeʼmo nagaemo agaeʼeʼmo afaluʼamoʼnagana huʼna lokaeʼna maiʼneʼna muki yaʼmo ageʼna alo nehuva vekamo maiʼneʼna lokaeʼna maiʼnove. Muki afinaʼae afinaʼaeʼmo nagaefeʼmo amogaga aiʼnigeʼna aulagaleʼmo namogaga aiʼnove. 
PRO.8.31	Ala kava neʼmoʼa ma mopamogi muki yaʼamogi huno alo huʼnigeʼnaeʼmo nagaemo ma mopafi maiʼnaya vayaʼaifeʼmo namogaga aiʼnove. Nagaemo ma mopafi mafaʼneʼamogifeʼmo namogaga aiʼnove.
PRO.8.33	Lapakaemo aliʼna lapaya neʼmalova gemo afigenoʼao afiteta agesaya vayaʼmo hamalegae. Mani gelefeʼmo lapakameʼyamo oʼamiyo. 
PRO.8.34	Nagaetegamo eʼa no kipateʼmo he tiʼa nagava maiʼneʼa geʼnimo neʼafiya vayaʼmo aulena vayaʼmo maiʼnae. 
PRO.8.35	Kahauya huʼa neʼnagaya vayaʼmo afaʼa maisaya yaʼmo aligae. Apakaemo Ala kava neʼmoʼa fikumo hapa maeno apamisigeʼa aligae. 
PRO.8.36	Nagaetegamo hosu kavaʼmo nehisiya vekamoʼmo agaiʼa aunemeʼamo alino hosu huno neʼate. Nagaefeʼmo nohapaiya vayaʼmo falisaya kavafeʼmo nehapaiye.
PRO.9.2	Agaemo afumo amagino kaeteno nofi alagafati aniʼmo alino haga aniʼmo hamaleno ateʼniye. Neʼyaʼmo faiʼa maiʼneʼa nesaya hiʼyalamuʼmo huʼniye. 
PRO.9.3	Ani a kanomoʼa aliʼyaʼamo neʼaliya aʼne anagaʼmo alino apateʼnigeʼa uʼa taoni folagapiʼmo anagamo he tiʼa maiʼneʼa ge nehae. 
PRO.9.4	Apakaemo huʼapaeʼmo, lapakesamo ohaneʼnigetapa gemo noʼafiya vayaʼmogitapae, huʼa, afiteʼa neʼagaya nopiʼmo etapa uta haiyo. Ani a kanomoʼa afiʼa aeto nosaya vayaʼaifeʼmo hapa painoʼaeʼmo, 
PRO.9.5	Etapa peleti mayaʼnimo nege nofi alagafati aniʼmo nege hutapa maiyo. 
PRO.9.6	Negi nagi kavaʼmo atalegenoʼao afaʼa maisaya yaʼmo aligayanagi. Afitapa aeto hisayafeʼmo alagepa kateʼmo viyo, huno hapa paiʼniye.
PRO.9.7	Mago vekamoʼmo himuʼnamu vekamo alino api aino atesiyafe hugiyana agaiʼamo avagage yaʼmo aligiye. Mago vekamoʼmo hosu vekaeʼmo hosu kava nehane, huno hugiyana hosu yaʼmo aligiye. 
PRO.9.8	Himuʼnamu vekaeʼmo, hosu kavaʼmo nehane, huka osuvo. Fiku yanageno kagaefeʼmo alagi ohaugiye. Kagaemo afiteno neʼageya vekaeʼmo, hosu kavaʼmo nehane, huka ha paisanagenoʼaeʼmo kagaefeʼmo haugiye. 
PRO.9.9	Kagaemo afiteno neʼageya vekamo alika aya malesanageno magoʼe huno afiteno agegaiye. Kagaemo fatago vekamo alika aya malesanageno afiʼniya kavaʼaleʼmo magoʼe huno afigiye.
PRO.9.11	Nagaemo ma mopafiʼmo yatala afinaʼmo maisana yaʼmo kamiguve. Magoʼe kafugamo kamisugeka maigane. 
PRO.9.12	Afiteka agesana kavaʼmo alisanana kagaikamo alika auleka kategane. Himuʼnamu kavaʼmo hisanana kagaikamo kana yaʼmo alika kamigane.
PRO.9.14	Agaemo noʼamo kipateʼmo taoni folagapiʼmo anagaʼmo fai neʼmaiye. 
PRO.9.15	Agaemo aliʼyaʼapileʼmo uʼeʼa nehaya vayaʼaifeʼmo ge nehiye. 
PRO.9.16	Ina ge huno keya aeno ge hunoʼaeʼmo, Lapakesamo ohaneʼnigetapa ge noʼafiya vayanagi noʼnifiʼmo etapa haiteyo, huno hapa nepaiye. Ani a kanomoʼa afino aeto nosiya vekaeʼmo hunoʼaeʼmo, 
PRO.9.17	Kumaya neʼaliya aniʼmoʼa haga nehiye. Fala kiʼa maiʼneʼa neʼnaya peleti mayamo kanale neʼyaʼmo haneʼniye, huno ha nepaiye. 
PRO.9.18	Ha nepaiyaʼmonanafa ani vekamoʼa noʼafiʼmo faliʼnaya vayaʼmo neʼmaiye, huno oʼageʼniye. Noʼafiʼmo uʼa haiʼnaya vayaʼmo ata kopiʼmo uʼa lamiʼa maiʼnae, huno oʼageʼniye.
PRO.10.2	Hosu kavatetiʼmo neʼaliya kagemi yaʼapimoʼmo hapa oʼmaegiyaʼmonanafa fatago kavatetiʼmo falisaya kavatetiʼmo apakufamo alino katino apategaiye. 
PRO.10.3	Ala kava neʼmoʼa fatago vayaʼmo apatalesigeʼa neʼyafeʼmo kafu osugayaʼmonanafa hosu vayaʼmogimo hapauʼniya yaʼmo alisayafeʼmo kahauya nehayana apatalesigeʼa oʼaligae.
PRO.10.5	Neʼyaʼmo neleya afinaʼmo neʼaliya mafaʼnemo afiteno ageʼniya mafaʼnemo maiʼniyaʼmonanafa neʼyaʼmo neʼaliya afinaʼmo au kaleno maiʼniya mafaʼnemo afamo anaga vayaʼamo apavagage hugiye.
PRO.10.6	Gotiʼa fatago vayaʼmo fikumo hapa maeno neʼapamiyaʼmonanafa hosu vayaʼai hosu kavaʼapimoʼa apavayamo aino akani malegaiye. 
PRO.10.7	Fatago vayaʼmogi apakiʼapimo alino auleno ateʼniya apakiʼapimo afaʼa haneʼnigeʼa apake okaniʼa apakesamo neʼafiyaʼmonanafa hosu vayaʼaifeʼmo apake kanisigeno apakiʼapimo uno vagigiye.
PRO.10.8	Afiteno neʼageya vekamoʼa huvo, huʼa nehaya gemo akame nehiyaʼmonanafa asole afa gemo nehiya vekamo asagauno aigiye.
PRO.10.10	Mago vekamo aigofe gemo nehunoʼaeʼmo aulaga fali nekaeya vekamoʼa lusi hanageke kavaʼmo nehiyaʼmonanafa asole afa gemo nehiya vekamoʼa agaiʼamo asagauno aigiye.
PRO.10.11	Fatago vayaʼai geʼapimoʼmo afaʼa maisaya yaʼmo alino neʼapamiya anikana huno haneʼniyaʼmonanafa hosu vayaʼai hosu kavaʼapimoʼa apavayamo aino akani malegaiye.
PRO.10.12	Apaipafiʼmo apaini nehaya kavaʼmoʼa kaveta nehaya kavaʼmo alino afole aino neʼateyaʼmonanafa hapau apayamopafiʼmo nehapaiya kavaʼmoʼa hosu kavaʼapimo aeno ati nekae.
PRO.10.13	Afiʼa aeto nehaya vayaʼmogi afiteʼa neʼagaya gemo nehayaʼmonanafa apakesamo ohaneʼniya vayaʼaina kayoʼmo apamigae.
PRO.10.14	Afiteʼa neʼagaya vayaʼmogi neʼafiya gemo aliʼa alu aiʼa neʼmalayaʼmonanafa negi vayaʼmogimo geʼapiletiʼmo apakaiʼapimo aliʼa hano huʼa neʼapatae.
PRO.10.15	Kagemi yaʼamo haneʼniya vekamo kagemi yaʼamoʼa faino vego huno neʼateyaʼmonanafa kagemi yaʼamo ohaneʼniya vekamo kafu hu kavaʼmoʼa alino hano huno ategaiye.
PRO.10.16	Fatago vayaʼmogi aliʼyaʼapimo neʼaliʼapaeʼmo afaʼa maisaya yaʼmo aligayaʼmonanafa hosu vayaʼmogimo aliʼyaʼapimo neʼaligenoʼaeʼmo hosu kavaʼapimo afole neʼaiye.
PRO.10.17	Aliʼa apaya neʼmalaya gemo neʼafiya vayaʼmo afaʼa maisaya yaʼmo neʼaliya kateʼmo neʼvayaʼmonanafa hosu kavaʼmo nehane, huno nehigenoʼaeʼmo noʼafiya vekamoʼmo alagepa kaʼmo ago neʼatale.
PRO.10.18	Ina laʼmo aipafiʼmo aini nehiya kavaʼmo aeno ati kaesiʼmoʼmo muki afinaʼaeʼmo aigofe gemo nehiye. Aigofeʼmo nehuno huno faipa huno neʼateya gemo aino atagu faesiyafeʼmo vayaʼaifeʼmo hapa nepaiya vekamoʼa negi nagi vekamo maiʼniye.
PRO.10.20	Fatago vayaʼai geʼapimoʼmo hogote siluva yafakana huno haneʼniyaʼmonanafa hosu vayaʼai apaipamo ina agufa apaipamogeno miyaʼamo ohaneʼniye. 
PRO.10.21	Fatago vayaʼai geʼapimoʼmo asole vayaʼaina hapa neʼmaeyaʼmonanafa negi vayaʼmo afiteʼa agesaya kavaʼmo noʼaliyaʼmofeʼmo faligae.
PRO.10.23	Negi nagi vayaʼmogimo hosu kavaʼmo nehaya kavaʼmo yokalo legekana huʼa apamogaga neʼaiyaʼmonanafa afino aeto nehiya vekamoʼmo afiteno neʼage. 
PRO.10.24	Hosu vayaʼmogi koli nehaya kavaʼmo apakaeteʼmo afole aigiyaʼmonanafa fatago vayaʼmogi afole aisiyafeʼmo nehapaiya kavaʼmo aligae. 
PRO.10.25	Lusi yasimo alisigeʼapaeʼmo hosu vayaʼmo magoʼe huʼa oʼmaigayaʼmonanafa fatago vayaʼmogimo he tiʼa lokiya vaiʼa maigae.
PRO.10.26	Mago vayaʼmogi alagaʼmo nehaesiya vekamo aliʼyaʼapileʼmo atesayana atu neheya aniʼmoʼa apavayafiʼmo atu hapaesigeno halinaʼmoʼmo apaulagafiʼmo atu nehapaeya kava huno kana yaʼmo alino neʼapamiye.
PRO.10.27	Ala kava nefeʼmo koli nehuʼa akame nehaya vayaʼmogi kafugaʼapimo magoʼe huʼa maigayaʼmonanafa hosu vayaʼai kafugaʼapimo aiseʼamo maiteʼa faligae. 
PRO.10.28	Fatago vayaʼmogimo afole aisiya kavafeʼmo apavayagunagu nehayanageno afole aigiyaʼmonanafa hosu vayaʼmogi afole aisiya kavafeʼmo apavayagunagu nehaya kavaʼmo hano hugiye. 
PRO.10.29	Fatago vayaʼmogimo Ala kava neʼmo kateʼmo neʼvageno alino lokiya vaino neʼapateyaʼmonanafa hosu kavaʼmo nehaya vayaʼmo alino apagoʼya lagauno apatalegaiye.
PRO.10.31	Fatago vayaʼai apavayafatiʼmo afiteʼa neʼagaya gemo afole neʼaiyaʼmonanafa hosu vayaʼai apavayamo lagauno atalegaiye. 
PRO.10.32	Fatago vayaʼmogi hisaya gemo ago afiʼnayaʼmonanafa hosu vayaʼmogi hosu gegeʼmo hisayafeʼmo afiʼna e.
PRO.11.1	Ala kava neʼmoʼa aigofe sigelieʼmo alagi ohauʼniyaʼmonanafa lama ge sigelieʼmo haoke nehe. 
PRO.11.2	Vayaʼmogimo apakiʼapileʼmo aliʼa asaga huʼa atesayana apavagage hugiyaʼmonanafa apakiʼapileʼmo aliʼa afepi neʼataya vayaʼmogimo afiteʼa neʼagae. 
PRO.11.3	Fatago vayaʼai fatago kavaʼapimoʼa ka alino ho huno neʼapateyaʼmonanafa geʼapimo akame nosaya vayaʼai hosu kavaʼapimoʼa alagi alino apagoʼya lagauno apatalegaiye. 
PRO.11.4	Ala kava neʼmoʼa aipamo leno apatesiya afinaʼmo vayaʼai kagemi yaʼapimoʼa hapa oʼmaegaiyaʼmonanafa vayaʼai fatago kavaʼapimoʼa falisaya kavategatiʼmo apakufamo alino katino apategaiye. 
PRO.11.5	Vaiʼmo oʼaliʼnisaya vayaʼai fatago kavaʼapimoʼa visaya kaʼmo alino api aino apategaiyaʼmonanafa hosu vayaʼmogimo hosu kavaʼapiletiʼmo asagauʼa aigae. 
PRO.11.6	Fatago vayaʼai fatago kavaʼapimoʼmo hosu kavategatiʼmo apakufamo alino katino apategaiyaʼmonanafa geʼapimo akame nosaya vayaʼmogi hapaʼye nehiya kavaʼapimoʼmo aneʼaigana huno apatafaugiye.
PRO.11.8	Fatago vayaʼmo hanageke yapatiʼmo apakufamo alino katino neʼapategeno ani hanageke yaʼmoʼmo hosu vayaʼaitegamo afole neʼaiye. 
PRO.11.9	Aigofe mono vayaʼmogimo geʼapiletiʼmo hapaopaleʼmo maiʼnaya vayaʼmo aliʼa hosu huʼa neʼapatayaʼmonanafa fatago vayaʼmogi afiʼa aeto nehaya kavaʼapiletiʼmo hosu kavaʼmo aeʼa aga segae. 
PRO.11.10	Fatago vayaʼmo alagepa huʼa maiʼnageʼapaeʼmo muki taonifiʼmo maiʼnaya vayaʼmogimo apamogaga neʼaiye. Hosu vayaʼmo falisageʼapaeʼmo apamogaga neʼaiʼapaeʼmo alopa gefatiʼmo hugae. 
PRO.11.11	Fatago vayaʼmogimo aliʼa auleʼa neʼapataya kavaʼapiletiʼmo taonifiʼmo maiʼnaya vayaʼmogi alagepa huʼa neʼmaiyaʼmonanafa hosu vayaʼmogi geʼapiletiʼmo taoniʼapimo aliʼa hosu huʼa neʼatae.
PRO.11.12	Afiteno oʼageʼniya vekamoʼmo haopaleʼmo maiʼniya vekamo geʼaletiʼmo alino afepiʼmo neʼateyaʼmonanafa afino aeto nehiya vekamoʼmo ani agufa gemo nosiye.
PRO.11.13	Hosu faigoko gemo nehiya vekamoʼmo hapa opaisiya agufa gemo hapa nepaiyaʼmonanafa lama ge vekamoʼmo fala ki gemo hapa nopaiye. 
PRO.11.14	Aliʼa api aiʼa neʼapataya vayaʼmo oʼmaiʼnisayana muki vayaʼmo asagauʼa aigayaʼmonanafa aliʼa api aiʼa neʼapataya vayaʼmo asole vayaʼmo maiʼnisayana muki vayaʼmo alagepa huʼa maigae.
PRO.11.15	Kagaemo alu kotegatiʼmo eʼniya vekalefeʼmo hukaeʼmo, ani vekamo aimuʼyaleʼmo maiʼneʼna anonaʼalefeʼmo afaʼa lapamiguve, huka hapa paisanana lusi kana yaʼmo aliganaʼmonanafa ani agufa kavafeʼmo okahauʼnisiyana afaʼa maigane.
PRO.11.16	Alagepa a kanomoʼmo alagepa agimo aliʼniya agiʼaleʼmo atafauno alagi huno maiteno oʼatalegaiye. Lokiya vayaʼmogimo kagemi yaʼapileʼmo atafauʼa alagi huʼa maiteʼa oʼatalegae. 
PRO.11.17	Hau huno neʼapateya vekamoʼmo agaiʼa agupi mafaʼnemo alagepa huno ha neʼmaeyaʼmonanafa hau huno noʼapateya vekamoʼmo agaiʼageʼmo hanageke yaʼmo alino neʼamiye. 
PRO.11.18	Hosu vekamoʼmo aliʼyaʼaletiʼmo miyaʼamo hano hisiya miyaʼmo aligiyaʼmonanafa avina yaʼmo nehakalaya kava huno fatago kavaʼmo huʼniya vekamoʼmo henagaʼamo alagi alagepa miyaʼmo aligiye. 
PRO.11.19	Muki vayaʼmogi fatago kavaʼmo akame nehisayana afaʼa maisaya yaʼmo aligayaʼmonanafa hosu kavaʼmo hisayafeʼmo vegala neʼaya vayaʼmo faligae. 
PRO.11.20	Ala kava neʼmoʼa kayagi kayaga kavaʼmo nehaya vayaʼaifeʼmo alagi ohauʼniyaʼmonanafa vaiʼmo oʼaliʼnisaya vayaʼaifeʼmo amogaga neʼaiye. 
PRO.11.21	Hosu vayaʼmo magokepi aliʼa anupa huʼa maiʼnisayana kayoʼmo aligayaʼmonanafa fatago nofi vayaʼmo hanageke yapatiʼmo apakufamo alino katino apategaiye.
PRO.11.22	Goli linimo afumo agoʼyafiʼmo haneʼniya afumo maiʼniya kava huno alagepa apaulagamo neʼagaya a kanomoʼa alagepa kavaʼmo hisiya agufa agesamo noʼafiya a kanomo maiʼniye.
PRO.11.23	Fatago vayaʼmogi alagepa kavaʼmo afole aisiyafeʼmo hapauʼniyanageno alagepa kavaʼageʼmo afole aigiyaʼmonanafa hosu vayaʼmogimo alagepa huʼa maisaya kavafeʼmo apavayagunagu nehagenoʼaeʼmo aipamo leno neʼapateyanageno kayoʼmo apamigiye.
PRO.11.25	Ala kava neʼmoʼa magoʼe yaʼmo neʼapamiya vekamo amisigeno kagemi yaʼamo haneʼniya vekamo maigiye. Hapa neʼmaeya vekamo ha maegae. 
PRO.11.26	Vayaʼmogimo kafu afinaʼmo neʼyaʼapimo maketi osisaya vayaʼmo lifana huʼa apategayaʼmonanafa maketi hisaya vayaʼmo aliʼa auleʼa apategae.
PRO.11.29	Mago vekamoʼmo afamo anagaʼamo hanageke yaʼmo apamisiyaʼmoʼmo apakaepatiʼmo yasiʼageʼmo aligiye. Negi vekamoʼmo afiteno ageʼniya vekamo aliʼyaʼamo aligiye.
PRO.12.1	Aliʼa aya neʼmalaya geʼapieʼmo hauʼniya vekamoʼmo afino aeto hisiya kavafeʼmo hauʼniyaʼmonanafa aliʼa api aiʼa atesaya geʼapieʼmo ohauʼniya vekamo negi vekamo maiʼniye.
PRO.12.2	Ala kava neʼmoʼa alagepa vekaeʼmo haoke neheyaʼmonanafa hosu kavafeʼmo agesa afifi huno neʼmaiya vekaeʼmo, hosu vekamo maiʼnane, huno huteno agoti huno ategaiye.
PRO.12.4	Alagepa a kanomoʼa anauʼamoʼmo alagepa huno ha maesigeʼapaeʼmo ala agiʼamo amigayaʼmonanafa mago vekamo aʼamoʼmo hosu kavaʼmo hisigeno anauʼamoʼmo avagage hisigenoʼaeʼmo ani a kanomoʼa kaita haugegana huno anauʼamoʼmo alino hosu huno neʼate.
PRO.12.5	Fatago vayaʼmogimo apakesamo neʼafiya kavaʼmo alagepa huno haneʼniyaʼmonanafa hosu vayaʼmogi vege nehaya gemo humi apatesayafeʼmo nehae. 
PRO.12.6	Hosu vayaʼmogi huʼapaeʼmo, fala kita maiʼneta apamagigune, huʼa nehayaʼmonanafa fatago vayaʼai geʼapiletiʼmo apakaiʼapi apakufamo aliʼa katiʼa apategae.
PRO.12.8	Afiteʼa ageʼnaya vayaʼaifeʼmo vayaʼmogi afiteʼa ageʼnaya kavaʼapilefeʼmo ala apakiʼapimo apamigayaʼmonanafa kayagi kayaga kavaʼmo nehaya vayaʼaifeʼmo apakiʼapileʼmo aliʼa afepi apategae.
PRO.12.9	Mago vekamoʼmo aliʼyaʼamo neʼaliya vekamo maiʼniyaʼmonanafa vayaʼmogi agiʼaleʼmo aliʼa afepi ateʼnisayana agaemo neʼyaʼmo ohaneʼnisiya vekamo agaiʼa agiʼaleʼmo alino asaga huno neʼateya vekamo aeno aga seʼniye.
PRO.12.13	Hosu vayaʼai geʼapimoʼmo aneʼai hegekana huno apatafaugiyaʼmonanafa fatago vayaʼmogi hanageke yaʼmo aeʼa aga segae. 
PRO.12.14	Mago vekamoʼmo alagepa gemo hisiyaʼmoʼmo alagepa yaʼmoʼmo aipafiʼmo havaitesigeno alagi haiʼmo aliʼnove, huno hugiye. Ayatetiʼmo alagepa kavaʼmo hisiyaʼmoʼmo alagepa miyaʼmo aligiye.
PRO.12.16	Negi vekamoʼmo malage huno aipamo leno neʼapateyaʼmonanafa alagepa kavaʼmo hisiyafeʼmo ageʼniya vekamoʼmo huʼa faipa huʼa atesaya geeʼmo agesamo noʼafiye.
PRO.12.18	Naipemoʼmo vayaʼai apaipafiʼmo neʼaeya kava huʼa mago vayaʼmogi lokiya gefatiʼmo huʼnagenoʼaeʼmo apakafu nekiya gemo nehayaʼmonanafa afiteʼa ageʼnaya vayaʼmogimo geʼapiletiʼmo vayaʼmo hapa maeʼa aliʼa alagepa huʼa neʼapatae. 
PRO.12.19	Aigofe gemoʼmo aise afinaʼmo hanegaiyaʼmonanafa lama gemoʼmo hanege hanege huno hanegaiye. 
PRO.12.20	Vayaʼmogi hosu kavaʼmo hisayafeʼmo apakesa afifi huʼa maiʼnaya vayaʼai apaipafiʼmo aigofe kavaʼmo haneʼniyaʼmonanafa muki vayaʼmo alagepa huʼa magokepi lokaeʼa maisayafeʼmo ge nehaya vayaʼmogi apamogaga aigae. 
PRO.12.21	Muki fatago vayaʼmogi alopa hanageke yaʼmo oʼaligayaʼmonanafa hosu vayaʼmogi asole hanageke yaʼmo aliʼa havaitegae. 
PRO.12.22	Ala kava neʼmoʼa aigofe gemo nehaya vayaʼaifeʼmo alagi ohauʼniyaʼmonanafa lama gemo nehaya vayaʼaifeʼmo hapaoke nehe.
PRO.12.23	Alagepa kavaʼmo hisiyafeʼmo ageʼniya vekamoʼmo malage huno afiʼniya gemo aeno hakalo huno hapa nopaiyaʼmonanafa negi vayaʼmogi negi gemo huʼa hapa nepaiye.
PRO.12.26	Fatago vekamoʼmo haopaleʼmo maiʼniya vekamo kaʼmo alino ho huno ategaiyaʼmonanafa hosu vayaʼmogimo hosu kavaʼapimoʼa alagepa kaʼmo ataleʼa hosu kateʼmo visayafeʼmo apavalelino neʼviye.
PRO.12.28	Fatago kavaʼmo kaʼamo afaʼa maisaya kavategamo uʼniye. Ani kateʼmo neʼvaya vayaʼmo alagi ofaligae.
PRO.13.3	Avayaleʼmo alagepa huno neʼyagaiya vekamo alagepa huno maigiyaʼmonanafa asole gemo nehiya vekamo alagepa huno oʼmaigiye.
PRO.13.6	Vaiʼmo oʼaliʼniya vekamo fatago kavaʼamoʼmo yagaino atesigeno alagepa huno maigiyaʼmonanafa hosu vekamo hosu kavaʼamoʼmo alino hosu huno ategaiye.
PRO.13.8	Kame vayaʼmogimo kagemi yaʼamo haneʼniya vekaeʼmo, kahaegaune, huʼa hisagenoʼaeʼmo alopa moniletiʼmo miya faigiyaʼmonanafa kame vayaʼmogimo kagemi yaʼamo ohaneʼniya vekaeʼmo, kahaegaune, huʼa osisageno afaʼa maigiye.
PRO.13.14	Afiteʼa ageʼnaya vayaʼai keʼaepa geʼapimoʼmo afaʼa maisaya yaʼmo alino neʼapamiya meti anikana huno haneʼniye. Ani geletiʼmo nefaliya kavaʼmo aneʼaifatiʼmo faiʼa kasalo paegae.
PRO.13.16	Alagepa kavaʼmo hisayafeʼmo ageʼnaya vayaʼmogimo afiʼnaya kavaʼapiletiʼmo muki kavaʼmo nehayaʼmonanafa negi vayaʼmogimo negi kavaʼmo nehaya kavaʼapimoʼmo muki haopalegamo aino atagu faeno uneno hisigeʼa afigae.
PRO.13.19	Mago vekamoʼmo hauʼniya kavaʼmo afole aisigenoʼaeʼmo aipafiʼmo haga haugiyaʼmonanafa negi vayaʼmogimo hosu kavaʼmo atalesayafeʼmo alagi ohapaugiye.
PRO.13.20	Afiteʼa ageʼnaya vayaʼeʼmo magokepi lokaeno umenitata nehiya vekamoʼmo afiteno agegaiyaʼmonanafa negi vayaʼeʼmo magokepi lokaeno neʼmaiya vekamo alagepa huno oʼmaigiyaʼmofeʼmo alino agoʼya lagauno atalegaiye.
PRO.14.1	Afiteno ageʼniya a kanomoʼmo noʼamo alino alagepa huno nekiyaʼmonanafa negi a kanomoʼmo noʼamo heno halagape vaino atale.
PRO.14.3	Negi nagi vekamoʼmo himuʼnamu gemo nehiya geletiʼmo kayoʼmo aligiyaʼmonanafa afiteʼa ageʼnaya vayaʼmogi nehaya geletiʼmo apakaiʼapileʼmo yagaiʼa apategae.
PRO.14.4	Aliʼyaʼmo neʼaliya pulumakamo oʼmaiʼnisayaʼmoʼmo pulumakamo neʼyaʼmo neʼmalaya yuvapamo afaʼa haneʼniyaʼmonanafa pulumakamo maiʼnisayaʼmoʼmo lokiyaʼapiletiʼmo aliʼyaʼmo alisageno hoyafatiʼmo asole neʼyaʼmo hagegaiye.
PRO.14.6	Himuʼnamu gemo nehaya vayaʼmogimo afiteʼa agesaya kavafeʼmo kahauya nehayaʼmonanafa noʼagae. Noʼagayaʼmonanafa afino aeto nehiya vekamoʼmo afiteno agesiyafeʼmo lokiya oʼvaiʼniye. 
PRO.14.7	Kagaemo mago vekamo agekaeʼmo alagepa huno afino aeto osuge alagepa gemo osuge nehiye, huka agesana vekamo maika halove huka ato. 
PRO.14.8	Afiteno ageʼniya vekamoʼmo afiteno ageʼniya kavaʼmo haneʼniyana visiya kaʼmo afiteno ageʼniyaʼmonanafa negi vayaʼmogimo negi kavaʼmo haneʼniyana aigofe kavaʼmo haneʼniye.
PRO.14.10	Vayaʼmogimo apakaiʼapimo apaipafiʼmo kana neʼaliya kavaʼapimo agege apamogaga neʼaiya kavaʼapimo agege nehayaʼmonanafa alu kotega vayaʼaifeʼmo huʼa afole aiʼa hapa opaigae.
PRO.14.15	Alagepa huno oʼafiʼniya vekamoʼmo muki geʼapieʼmo lama geʼageʼmo haneʼniye, huno nehiyaʼmonanafa alagepa kavaʼmo hisiyafeʼmo ageʼniya vekamoʼmo nehiya kavaʼaeʼmo alagepa huno agesamo neʼafiye. 
PRO.14.16	Afiteno ageʼniya vekamoʼmo hosu kavafeʼmo koli nehiyaʼmonanafa negi vekamoʼmo koli osuno aipamo leʼnigeno ayamukiki nehiye. 
PRO.14.17	Malage huno aipamo neleya vekamoʼmo negi kavaʼmo nehiye. Gotiʼa hosu aliʼyaʼmo neʼaliya vekaeʼmo alagi ohauʼniye. 
PRO.14.18	Alagepa huʼa oʼafiʼnaya vayaʼmogimo afoʼapimogi negi nagi kavaʼmo aliʼnayaʼmonanafa alagepa kavaʼmo hisayafeʼmo ageʼnaya vayaʼmogi afiʼa aeto nehaya kavaʼmoʼa kini vayaʼmogi kakolitagana huno apakenopaleʼmo haneʼniye. 
PRO.14.19	Hosu vayaʼmogimo alagepa vayaʼai apaiyafiʼmo maigae. Hosu kavaʼmo nehaya vayaʼmogimo fatago vayaʼmogi kipateʼmo uʼa maigae.
PRO.14.21	Mago vekamoʼmo haopaleʼmo maiʼniya vekaeʼmo ina agufa vekamae, huno nehisiyana hosu gemo nehiyaʼmonanafa kagemi yaʼapimo ohaneʼniya vayaʼaifeʼmo hapau huʼa neʼapataya vayaʼmogimo alagepa huʼa neʼmaiyanageʼa afaʼa apamogaga aigae.
PRO.14.22	Hosu kavaʼmo hisayafeʼmo apakesa afifi huʼa neʼmaiya vayaʼmo alagepa kaʼmo ago ataleʼnayaʼmonanafa Gotiʼa alagepa kavaʼmo hisayafeʼmo apakesa afifi huʼa neʼmaiya vayafeʼmo hau huno apateteno lama gemo hapa paigiye.
PRO.14.23	Aliʼyaʼmo neʼaliya vayaʼmo miyaʼapimo aligayaʼmonanafa afaʼa maiʼneʼa geʼageʼmo nehaya vayaʼmo kafu hugae.
PRO.14.24	Afiteʼa ageʼnaya vayaʼmogi kagemi yaʼapimo kini vayaʼmogi kakolitagana huno haneʼniyaʼmonanafa negi vayaʼmogi kavaʼapimoʼmo negi kavaʼageʼmo haneʼniye.
PRO.14.26	Ala kava nefeʼmo koli nehiya vekamoʼmo alagi naha maegaiye, huno magoke agesamo afigiye. Mafaʼne anagaʼaʼeʼmo alagepa huʼa fala kiʼa maisaya yaʼapimo hanegaiye. 
PRO.14.27	Ala kava nefeʼmo koli nehaya kavaʼapimoʼmo afaʼa neʼmaiya yaʼmo neʼapamiya meti anikana huno haneʼniye. Ani kavatetiʼmo falisaya aneʼaifatiʼmo faiʼa kasalo paegae. 
PRO.14.28	Kini vayaʼmogi vayaʼapimo asole vayaʼmo maiʼnisayaʼmoʼmo ala apakiʼapimo aligiyaʼmonanafa vayaʼapimo aise vayaʼmo maiʼnisayaʼmoʼmo asagauʼa aigae.
PRO.14.29	Malage huno apaipamo noleya vayaʼmogi afiʼa aeto nehayaʼmonanafa malage huno apaipamo neleya vayaʼmogi negi nagi kavaʼmo agiʼaleʼmo aliʼa asaga huʼa neʼatae.
PRO.14.31	Mago vekamoʼmo kagemi yaʼapimo ohaneʼniya vayaʼmo alu kana ya alu kana yaʼmo alino apamisiyaʼmoʼmo alo huno ateʼniya vekaeʼmo huno faipa huno neʼateyaʼmonanafa mago vekamoʼmo alo huno ateʼniya vekamo ala agiʼamo amisiyaʼmoʼmo kagemi yaʼapimo ohaneʼniya vayaʼaifeʼmo hau huno apategaiye.
PRO.14.33	Afiteno ageʼniya kavaʼmo afino aeto nehiya vekamo aipafiʼmo afaʼa nehaneyaʼmonanafa negi vayaʼmogi apaipafiʼmo haneʼniya kavaʼmo afole neʼaiye.
PRO.15.2	Afiteno ageʼniya vekamoʼmo afino aeto huʼniya gemo nehigeʼapaeʼmo afisayafeʼmo nehapaiyaʼmonanafa negi vayaʼmogimo apavayaʼaletikeʼmo negi gemo nehageno aniʼmo uno lamigekana huno uno nelamiye. 
PRO.15.3	Ala kava neʼmoʼa muki haopalegamo ageno maiʼneno hosu kavaʼmo agege alagepa kavaʼmo agege huno neʼmaiye.
PRO.15.4	Kaitaʼmo ohauʼniya avayafatiʼmo nehiya gemoʼmo afaʼa neʼmaiya yaʼmo neʼapamiya yosagana huno haneʼniyaʼmonanafa kayagi kayaga gemo nehiya vekamoʼmo alino hosu huno neʼapate.
PRO.15.6	Fatago vayaʼmogimo noʼapifiʼmo asole alagepa yaʼapimo maleʼnayaʼmonanafa hosu vayaʼmogi kagemi yaʼapimoʼmo hanageke yaʼmo alino neʼapamiye.
PRO.15.7	Afiteʼa ageʼnaya vayaʼmogimo afiʼa aeto hisaya agufa gemo hapa nepaiyaʼmonanafa negi vayaʼmogimo ani agufa gemo nosae.
PRO.15.9	Ala kava neʼmoʼa hosu vayaʼmogi kavaʼapieʼmo alagi ohauʼnigeno aini huteno avenatuʼnaʼmo heno neʼataleyaʼmonanafa fatago kavaʼmo akame nehaya vayaʼaifeʼmo hau ayamopafiʼmo nehaiye.
PRO.15.11	Ala kava neʼmoʼa ata koʼmo agege vayaʼmo faliʼa uʼa neʼmaiya koʼmo agege huʼniyaʼmofeʼmo muki vayaʼmogi apaipa apakesafiʼmo ageʼniye.
PRO.15.13	Mago vekamoʼmo aipafiʼmo amogaga aisiyaʼmoʼmo augosamoʼmo kigi hugiyaʼmonanafa aipamoʼmo kana hisiyaʼmoʼmo aunemeʼamo maleno apaligiye.
PRO.15.14	Afino aeto huʼniya vekamoʼmo magoʼe huno afisiyafeʼmo kahauya nehiyaʼmonanafa negi vayaʼmogimo negi kavaʼmo nehaya kavaʼmo neʼyaʼapigana huʼa neʼnae.
PRO.15.17	Vayafeʼmo hapau apayamopafiʼmo hapauʼnigeʼa magokepi lokaeʼa maiʼneʼa hagomupamo neʼnaya kavaʼmoʼa vayafeʼmo hosu apaipamo kaliteʼa magokepi lokaeʼa maiʼneʼa afayaʼe pulumakamo kaeʼa neʼnaya kavaʼmo ago aeno agaseʼniye.
PRO.15.21	Alagepa huʼa oʼafiʼnaya vayaʼmogimo negi kavafeʼmo apamogaga neʼaiyaʼmonanafa afiʼniya vekamoʼmo api kavaʼmo nehiye.
PRO.15.22	Mago vekamoʼmo vayaʼeʼmo ge huge afige osisiyana aliʼyaʼamoʼmo hosugiyaʼmonanafa asole vayaʼeʼmo ge huge afige hisiyaʼmoʼmo aliʼyaʼamoʼmo kanale hugiye.
PRO.15.23	Mago vekamoʼmo geʼaleʼmo alagepa gemo huno aeno atagaina huno ha paisigenoʼaeʼmo aipafiʼmo amogaga aigiye. Mago vekamoʼmo alu vekamoʼmo alagepa huno gemo afisiya afinaʼmo alagepa gemo ha paisiyaʼmoʼmo kanale gemo haneʼniye.
PRO.15.25	Ala kava neʼmoʼa apakiʼapileʼmo aliʼa asaga huʼa neʼataya vayaʼai noʼapimo heno halagape vaino atalegaiyaʼmonanafa kogu a kanomo mopamo hakumo alino lokiya vaino ategaiyaʼmofeʼmo vayaʼmogimo kumaya oʼaligae.
PRO.15.30	Alagepa yaʼmo ageteʼapaeʼmo apaipafiʼmo apamogaga neʼaiye. Ani kava huʼa alagepa faigoko gemo afiteʼapaeʼmo alagepa huʼa neʼmaiye.
PRO.15.31	Alagepa huʼa maisaya kavafeʼmo aliʼa api aiʼa hapa paisaya gemo alagepa huʼa afisaya vayaʼmogimo afiteʼa ageʼnaya vayaʼeʼmo magokepi lokaeʼa maigae. 
PRO.15.32	Aliʼa aya malesayafeʼmo hisaya geeʼmo ina agufa gemo nehae, huno nehisiya vekamoʼmo agaiʼa aunemeʼaeʼmo ina agufa yane, huno nehiyaʼmonanafa aliʼa api aiʼa atesayafeʼmo hisaya gemo afisiya vekamoʼmo afino aeto hugiye. 
PRO.15.33	Ala kava nefeʼmo koli nehaya kavaʼmoʼa afiʼa aeto hisaya kavaʼmo alino apaya neʼmale. Apakiʼapileʼmo aliʼa afepi neʼataya kavatetiʼmo akamelegaʼamo ala apakiʼapimo aligae.
PRO.16.6	Ala kava neʼmoʼa hau ayamopafiʼmo nehaiya kavatetiʼe lama geʼaletiʼeʼmo vayaʼai hosu kavaʼapimo alino neʼatale. Ani kava huʼa vayaʼmogi Ala kava nefeʼmo koli nehaya kavatetiʼmo hosu kavaʼapimo neʼatalae.
PRO.16.7	Ala kava neʼmoʼa mago vekamo kavafeʼmo haoke nehesiyaʼmoʼmo kame vayaʼaʼeʼmo magokepi lokaeno maisiyafeʼmo apaipamo alino falu hugiye.
PRO.16.10	Kini vayaʼmogimo Goti lokiyaʼaletiʼmo ge nehayaʼmonanafa fiku yanageʼa alagepa huʼa aliʼa fako osuʼa hosu gemo hugae. 
PRO.16.11	Ala kava neʼmoʼa lama ge sigelimo haneʼniya sigelileʼmo kana huʼniya yaʼmo neʼasaiya lama ge yaʼmo Ala kava netegatiʼmo aliʼnae. 
PRO.16.12	Kini vayaʼmogimo fatago kavaʼmo hisayaʼmoʼmo yagaiʼa apateme apateme ugayaʼmonanafa kini vayaʼmogimo hosu kavaʼmo hisayaʼmoʼmo alagi hosugiye. 
PRO.16.13	Kini vayaʼmogimo fatago gemo nehaya vayaʼaifeʼmo apamogaga neʼaiye. Apakaemo alagepa gemo nehaya vayaʼaifekeʼmo nehapaiye. 
PRO.16.14	Kini vekamoʼmo mago vekaeʼmo aipamo leno atesiyaʼmoʼmo ani vekamo kamitimo amagisigeno faligiyaʼmonanafa afiteno ageʼniya vekamoʼmo kini vekamo aipamo huno falu hugiye. 
PRO.16.15	Kini vekamo alagepa augosamo kaliʼneno apakesiyaʼmoʼmo afaʼa maigae. Amuse huno neʼapateya kavaʼmoʼa mago avina yaʼmo nehakalaya afinaʼmo hiyaʼmoʼa koʼmo avalelino neʼeya kavakana huno haneʼniye. 
PRO.16.16	Afiteʼa neʼagaya kavaʼmo alisaya kavaʼmoʼa magoʼe huno kanale alagepa kavaʼmo haneʼneno goli yafaʼmo ago aeno aga seʼniye. Afiʼa aeto nehaya kavaʼmo alisaya kavaʼmoʼa magoʼe huno kanale kavaʼmo haneʼneno siluva yafaʼmo ago aeno aga seʼniye.
PRO.16.17	Fatago vayaʼmogimo hosu kavaʼmo aeʼa aga sesaya kateʼmo neʼvae. Vayaʼmogimo kavaʼapileʼmo alagepa huʼa yagaiʼa neʼataya vayaʼmogi apauneʼapameʼmo alagepa huno maigiye.
PRO.16.18	Apakiʼapileʼmo aliʼa asaga huʼa neʼataya kavaʼapimo akamelegaʼamo haneʼniyana alino apagoʼya lagauno apatalesiya kavaʼmo afole aigiye. Apakufamo avaleliʼa nehaiya kavaʼmo akamelegaʼamo haneʼniyana asagauʼa aisaya kavaʼmo afole aigiye. 
PRO.16.19	Ina agufa vekamo maiʼnove, huno huteno ani agufa vayaʼeʼmo magokepi lokaeno neʼmaiya vekamoʼmo magoʼe huno alagepa huno maigiyaʼmonanafa apakiʼapileʼmo aliʼa asaga huʼa neʼataya vayaʼeʼmo magokepi lokaeno maiʼneno kumaya aliʼnaya kagemi yaʼmo aliʼa fako huʼa aliʼnaya kagemi yapatiʼmo alisiya vekamo alagepa huno oʼmaigiye.
PRO.16.21	Vayaʼmogimo afiteʼa ageʼnaya vayaʼaifeʼmo apava gemo huʼapaeʼmo, alagepa kavaʼmo hisayafeʼmo ageʼnae, huʼa nehae. Mago vekamoʼmo alagepa gemo alino apaya malesigeʼapaeʼmo afiteʼa agegae. 
PRO.16.22	Afino aeto nehiya kavaʼamo aliʼniya vekalefeʼmo afaʼa neʼmaiya yaʼmo neʼapamiya meti anikana huno maiʼniyaʼmonanafa negi vayaʼmogi negi kavaʼapiletiʼmo kayoʼmo neʼapamiye.
PRO.16.23	Afiteno ageʼniya vekamo agaiʼa aipa agesaʼmoʼmo agaiʼamo alino aya maleʼnigenoʼaeʼmo aipafatiʼmo alagepa gemo nehiye.
PRO.16.24	Alagepa gemoʼa lume anukana huno haneʼniye. Ani gemoʼmo apaipafatiʼmo haga nehapaigenoʼaeʼmo alino lokiya vaino neʼapate.
PRO.16.27	Gotifeʼmo mono nosiya vekamoʼmo vayafeʼmo hosu apava gemo hisiyafeʼmo lokiya vaino kahauya nehiye. Avayaletiʼmo nehiya gemoʼmo atagana huno haneʼniye. 
PRO.16.28	Kayagi kayaga kavaʼmo nehiya vekamoʼmo avina yaʼmo nehakalaya kavaʼmo huno alu kava alu kavaʼmo hisayafeʼmo alino fako huno neʼapate. Mago vekamoʼmo alu vekamo alino ao yaʼmo huʼnigeʼana alagepa huʼana magokepi lokaeʼana neʼmaiʼa kavaʼmo apakamelega gemo nehiya vekamoʼmo alino fako huno neʼanate. 
PRO.16.29	Kaveta nehiya vekamoʼmo noʼamo haopale vekamo ge huno avalelino hosu kateʼmo neʼviye. 
PRO.16.30	Agaemo aulama huteno agaiʼamo ge ge huteno hosu kavaʼmo nehiye.
PRO.16.32	Malage huno aipamo noleya vekamoʼmo lokiya vekamo ago aeno aga seʼniye. Ani kavaʼmo huno aipa agesaleʼmo alagepa huno yagaino neʼateya vekamoʼmo lokiya vaino kamemo huno aeno apaka seno taonimo aliʼniya vekamo ago aeno agaseʼniye.
PRO.16.33	Vayaʼmogimo mago hisaya kavaʼmo alino apave lisiyafeʼmo yafatetiʼmofi yosaletiʼmofi pepaletiʼmofi huʼa nehagenoʼaeʼmo Ala kava neʼmoʼa na agufa kavaʼmo afole aigifi huno alino apave neliye.
PRO.17.4	Hosu vekamoʼmo aigofe gelefeʼmo agetafo huʼneno neʼafiye. Aigofe gemo nehiya vekamoʼmo huno faipa huno neʼateya gemo afisiyafeʼmo nehaiye.
PRO.17.5	Mago vekamoʼmo kagemi yaʼamo ohaneʼniya vekaeʼmo huno faipa huno neʼatesiyaʼmoʼmo kagemi yaʼamo ohaneʼniya vekamo alo huno ateʼniya vekaʼeʼmo huno faipa huno ateʼniye. Mago vekamoʼmo agesiyana alu vekamoʼmo hanageke yaʼmo alisigeno agetenoʼaeʼmo amogaga aisiyaʼmoʼmo kayoʼmo amisigenoʼaeʼmo faino kasalo opaegaiye.
PRO.17.7	Negi vekamoʼmo alagepa gemo hisiyaʼmoʼmo agaiʼalefeʼmo hosugiyaʼmonanafa ala agi vekamoʼmo aigofe gemo hisiyaʼmoʼmo agaiʼalefeʼmo alagi hosugiye.
PRO.17.8	Hosu kavaʼmo hisayafeʼmo fikumo apamiʼnageʼa aliʼnaya vayaʼmogi apaulagaleʼmo alopa monileʼyaʼmo aeno agaseʼniya yaʼmo haneʼneno apayateʼmo neʼaliye.
PRO.17.11	Hosu vekamoʼmo apaiyafiʼmo maiʼneno geʼapimo oʼafino amagino neʼataleyaʼmofeʼmo Gotiʼa eminenoʼaeʼmo hau huno oʼatesiya vekamo agaetegamo alino atesigeno ugiye.
PRO.17.14	Mago vekamoʼmo aniʼmo eno haine neʼeya kateʼmo aeno akani maleʼniya mopamo alino atalesigenoʼaeʼmo aniʼmo uno nelamisigenoʼaeʼmo halate aeno oʼakanisiya kava huno mago vekamoʼmo kavetamo alino aepa nefaiye. Nefaiyaʼmofeʼmo kavetamo aliʼa aepa faiʼa osisayafeʼmo apaipamo alitapa falu hiyo.
PRO.17.16	Negi vekamoʼmo afiteno agesiya kavaʼmo alisiyafeʼmo ohauʼniyaʼmofeʼmo na kava higenoʼaeʼmo miyaʼamo aliʼniye.
PRO.17.18	Afino aeto nosiya vekamoʼmo hunoʼaeʼmo, nao vekamo anonaʼalefeʼmo nagaemo kamiguve, huno huʼnigeʼana ge huge afige huteʼana magoke anaipamo aliʼnaʼae.
PRO.17.20	Humi neʼapataya apaipaʼe vayaʼmogimo alagepa huʼa maisaya kavafeʼmo kahauya hugayaʼmonanafa oʼagegae. Ani kavaʼmo huno aigofe gemo nehiya vekamo hosu kavapiʼmo asagauno aigiye.
PRO.17.21	Mago vekamoʼmo negi mafaʼnemo alino atesiyaʼmoʼmo aipamoʼmo kana hugiye. Negi mafaʼnemo afoʼamoʼmo amogaga noʼaiye.
PRO.17.22	Apamogaga neʼaiya apaipamo malasinigana huno haneʼneno alino falu huno neʼapateyaʼmonanafa maleno neʼapaliya apauneʼapameʼmoʼa apauneʼapameʼmo alino hosu huno neʼate.
PRO.17.23	Hosu vekamoʼmo hosu kavaʼmo hisiyafeʼmo fala kino fikumo amiʼniya monimo neʼaliye.
PRO.17.26	Vayaʼmogimo fatago vayaʼmo kayoʼmo apamisayaʼmoʼmo hosugiye. Ani kava huʼa vayaʼmogimo gamani vayaʼmogi alagepa kavaʼapilefeʼmo apamagisayaʼmoʼmo hosugiye.
PRO.17.28	Negi vekamoʼmo ge osuno maiʼnigeʼapaeʼmo alagepa huno afiteno ageʼniya vekamo maiʼniye, huʼa hugae. Ge osisigeʼapaeʼmo alagepa kavaʼmo hisiyafeʼmo ageʼniya vekae, huʼa hugae.
PRO.18.1	Alu vayaʼmo apataleno uno aoteʼmo neʼmaiya vekamoʼmo agaiʼa kavafekeʼmo agesamo neʼafiye. Alu vayaʼmogi huʼnaya geeʼmo agesamo noʼafiye.
PRO.18.3	Hosu vayaʼmo afole neʼaigenoʼaeʼmo ani agufa vayaʼmo maiʼnae, huʼa nehaya geʼeʼmo afole neʼaiye. Apakaemo huʼa faipa huʼa neʼapatagenoʼaeʼmo apavagage nehiya kavaʼmo afole neʼaiye.
PRO.18.5	Lapakaemo hosu vayaʼmogi apakiʼapieʼmo lapakesamo afige aliʼnaya yafeʼmo lapakesamo afige alu ya alu yaʼapieʼmo lapakesamo afige nehaya kavaʼmo hosu kavaʼmae. Vaiʼmo oʼaliʼnaya vayaʼmo alagepa huʼa aliʼa fako huʼa noʼapataya kavaʼmo hosu kavaʼmo haneʼniye.
PRO.18.6	Negi vekamoʼmo alu vayaʼmo ge vaisaya gemo nehiye. Ge vaisaya gemo nehigeʼapaeʼmo vayaʼmogimo ani gemo afiteʼapaeʼmo amagigefeʼmo nehae. 
PRO.18.7	Negi vekamoʼmo agaiʼamo huʼniya gemoʼmo agaiʼamo alino hano huno atalegaiye. Agaiʼamo avayafatiʼmo huʼniya gemoʼmo aneʼaifi hegekana huno atafaugiye. 
PRO.18.8	Apakamelega gemo nehaya gemoʼa haga neʼyakana huno haneʼniye. Ani agufa gemoʼmo vayaʼmogi apaipafiʼmo uno nelamiye.
PRO.18.9	Aliʼyaʼmo neʼalinoʼaeʼmo alagaʼmo haeʼniya vekamoʼmo muki yaʼmo alino hosu huno neʼateya vekamo konagaʼamoʼmo maiʼniye.
PRO.18.11	Kagemi yaʼamo haneʼniya vekamoʼmo kagemi yaʼamoʼmo lokiya taonigana huno haneʼniye. Agaemo agesamo afinoʼaeʼmo, lokiya yafa lafi kegiʼyaʼnimo haneʼniye, huno agesamo neʼafiye.
PRO.18.13	Mago vekamoʼmo ha paiʼniya gemo alagepa huno oʼafiʼneno malage huno geʼapileʼmo aeno atagaina huno hisiyaʼmoʼmo negi gemo hugiyaʼmofeʼmo avagage hugiye.
PRO.18.14	Vayaʼmogi apauneʼapameʼmo kaitaʼmo hauʼnisiyaʼmoʼmo lokiya vaino apategaiyaʼmonanafa maleno apaliʼnisiya apauneʼapameʼmo haneʼnisayaʼmoʼmo haiya kava huʼa alagepa huʼa maigae.
PRO.18.15	Alagepa kavaʼmo hisiyafeʼmo ageʼniya vekamoʼmo magoʼe huno afigiye. Afiteno ageʼniya vekamoʼmo magoʼe huno afisiyafeʼmo alino aya maleʼniya gemo agetafo huʼneno neʼafiye.
PRO.18.17	Hogoteno agotileʼmo uno he tiʼniya vekamoʼmo huʼniya geeʼmo, lama gemo huʼniye, huʼa apakesamo afisayaʼmonanafa no haopaleʼmo maiʼniya vekamoʼmo eno hosu kavaʼamo alino apave ligiye. 
PRO.18.18	Lokiya vayaʼmogimo apakaeʼeʼmo kaveta hisayafeʼmo nehageʼapaeʼmo yafatetiʼmofi yosaletiʼmofi pepaletiʼmofi huʼa satu yokalo legekana agufa kavatetiʼmo kaveta hisayafeʼmo huʼnaya kavaʼmo aliʼa hano huʼa atalegae.
PRO.18.19	Kamemo huʼa aeʼa apaka seteʼa lokiya taonimo alisaya kavaʼmoʼa lokiya vaiʼniyaʼmonanafa konagakamoʼeʼmo ge vaitetanaeʼmo agaemo aipamo alika falu hisana kavaʼmoʼmo magoʼe huno lokiya vaiʼniye. Ge neʼvaiya kavaʼmoʼmo lokiya kitaleʼmo loki ae maleʼnaya kitagana huno haneʼniye.
PRO.18.21	Apavayafatiʼmo nehaya geʼapimoʼmo afaʼa maisaya yaʼmo alino apamige falisaya yaʼmo alino apamige nehiye. Alagepa geeʼmo nehapaisiya vayaʼmo alagepa huʼa maigayaʼmonanafa hosu geeʼmo nehapausiya vayaʼmo alagepa huʼa oʼmaigae.
PRO.19.1	Kagemi yaʼamo ohaneʼniya vekamoʼmo fatago kavaʼmo nehisiyaʼmoʼmo agaemo hosu gemo nehiya negi vekamo aeno aga segaiye.
PRO.19.2	Vayaʼmogimo afiteʼa ageʼnaya kavaʼmo oʼalisayaʼmoʼmo hosugiye. Malage huʼa gemo nehaya vayaʼmogimo hosu kavaʼmo nehae.
PRO.19.3	Vayaʼmogimo apakaiʼapimo nehaya negi kavaʼapimoʼmo aliʼyaʼapimo alino hosu huno neʼategeʼapaeʼmo Ala kava nefeʼmo apaipamo leʼa neʼatae.
PRO.19.6	Asole vayaʼmogimo ala agi vekamoʼmo apakaefeʼmo hausiya agufa kavaʼmo aipafiʼmo aliʼa he tiʼa ategae. Muki vayaʼmo fikumo neʼapamiya vekamo ao vayaʼmo afaʼa maiʼnae. 
PRO.19.7	Kagemi yaʼamo ohaneʼniya vekaeʼmo konagaʼamogimo nohapaiye. Ao vayaʼmogimo ataleʼa uʼnae. Agaemo apakaefeʼmo ge nehiyaʼmonanafa noʼafiye.
PRO.19.9	Aigofe faigoko gemo nehiya vekamo kayoʼmo amigiye. Aigofe gemo nehiya vekamo faligiye.
PRO.19.11	Afiteno ageʼniya vekamoʼmo malage huno aipamo olegaiye. Ala agiʼamo haneʼniya kavaʼmo haneʼniyana agaetegamo hosu kavaʼmo hisaya vayaʼmo afaʼa apakeno apatalegaiye.
PRO.19.19	Vayaʼmogi lusi kava huno aipamo neleya vekamo kayoʼmo amigae. Kagaemo mago afinaʼmo ha maeʼnisanaʼmoʼmo halate magoʼe huka ha maesana afinaʼmo afole aino.
PRO.19.21	Vayaʼmogimo asole kavafeʼmo ani kavaʼmo hugune, huʼa apaipafiʼmo apakesamo neʼafiyaʼmonanafa Ala kava neʼmoʼa ani kavaʼmo afole aigiye, huno ago ageʼniya kavaʼageʼmo afole aigiye.
PRO.19.22	Hau ayamopafiʼmo hauʼniya vekamoʼmo hapa maesiyafeʼmo hauʼniye. Kagemi yaʼamo ohaneʼniya vekamoʼmo aigofe gemo nehiya vekamo ago aeno aga seʼniye.
PRO.19.27	Mafaʼneʼnimogae, huʼna, kagaemo aliʼa kaya neʼmalaya gemo magoʼe huka afitekaeʼmo ataleka oʼafisanaʼmoʼmo hosu kateʼmo ugane.
PRO.19.28	Hosu vekamoʼmo agotileʼmo faigoko gemo hunoʼaeʼmo lama gemo hisigeʼa alagepa huʼa aliʼa fako hisayafeʼmo agesamo noʼafiye. Agaemo hosu kavaʼmo neʼyaʼagana huno haneʼnigeno neʼne.
PRO.20.2	Kini vekamoʼmo aipamo neleya kavaʼmoʼa laiyonimoʼmo alopa gefatiʼmo age neʼaiya gegana huno haneʼniye. Aipamo leno apatesiya agufa kavaʼmo hisaya vayaʼmo apakaiʼapigeʼmo aliʼa hosu huʼa apategae.
PRO.20.5	Vayaʼmogimo apaipafiʼmo apakesamo neʼafiya yaʼapimo yatala ani keli kotukana huno haneʼniyaʼmonanafa afino aeto nehiya vekamoʼmo halaulino haineno afole yateʼmo malegaiye.
PRO.20.6	Asole vayaʼmogimo huʼapaeʼmo, lagaemo alagepa vayaʼmo maiʼnone, huʼa hugayaʼmonanafa ina laʼmo lama gemo nehiya vekamo kahauya huno agegaiye.
PRO.20.8	Kini vekamoʼa agoti huno apatesiyafeʼmo haino siyaʼaleʼmo fai maiʼneno hosu vayaʼmo aulu hapaeno neʼapakesigenoʼaeʼmo asole hosu kavaʼapimo aino atagu faegaiye.
PRO.20.14	Maketi hu maleʼniya vekaeʼmo miya nefaiya vekamoʼmo miya faisiyafeʼmo hunoʼaeʼmo, hosu yaʼmo haneʼniye, huno huteno miya faino alinino neʼunoʼaeʼmo kanale yaʼmo miya faiʼnove, huno alu vayaʼaifeʼmo hapa nepaiye.
PRO.20.15	Goli yafaʼmo hanege asole yafaʼmo alopa moniletiʼmo miya nefaiya yafaʼmo hanege huʼniyaʼmonanafa afino aeto huʼniya vekamo gemoʼmo alopa monileʼyaʼmo aeno agaseʼniya yafakana huno haneʼniye.
PRO.20.23	Ala kava neʼmoʼa alu ya alu yatetifeʼmo kanamo alisaya kavafeʼmo ohauʼnigenoʼaeʼmo avenatuʼnaʼmo heno neʼatale. Aigofe sigelimo alagepa sigelimo ohaneʼniye.
PRO.20.24	Ala kava neʼmoʼa vayaʼmogimo hisaya kavaʼmo alino ho huno neʼapateyaʼmofeʼmo haiya kava huʼa apakaiʼapimo hisaya kavaʼmo agegae.
PRO.20.25	Mago vekamoʼmo aneʼaifiʼmo neheya kavaʼmo haneʼniyana Gotiʼmo amiguve, huno huteno henagaʼamo huʼniya geʼaeʼmo agesa alaʼamo neʼafiye.
PRO.20.29	Neya vayaʼmo ha le konali yaʼapimoʼmo lokiyaʼapimo haneʼniye. Kosuna vayaʼmogimo ha le konali yaʼapimo lui apayokamo haneʼniye.
PRO.20.30	Kayotetiʼmo hosu kavaʼapimo alino neʼatale. Ani kava huno kayotetiʼmo apamagiʼnigeno fugagiʼnaʼapimoʼmo nehiya kavatetiʼmo vasilona apaipafatiʼmo hosu kavaʼapimo alino neʼatale.
PRO.21.1	Ala kava neʼmoʼa muki kini vayaʼmogi apaipa apakesamo ayapiʼmo aliʼneno aniʼmoʼa uteno eteno hulino uno nelamiya kava huno hauʼniya kateʼmo alino ho huno neʼapate.
PRO.21.5	Lokiya aliʼyaʼmo neʼaliya vayaʼmogimo apakesamo afiteʼapaeʼmo asole neʼyaʼmo neʼaliyaʼmonanafa apakesamo oʼafiʼneʼa malage huʼa aliʼyaʼmo neʼaliya vayaʼmo kafu hugae.
PRO.21.7	Hosu vayaʼmogimo alagepa kavaʼmo hisayafeʼmo ohapauʼniyaʼmofeʼmo himuʼnamu kavaʼmo huteʼa kumayaʼmo neʼaliya kavaʼapimoʼmo alino apagoʼya lagauno apatalegaiye.
PRO.21.8	Vaiʼmo neʼaliya vayaʼmogimo humiʼnami kavaʼmo nehayaʼmonanafa vaiʼmo noʼaliya vayaʼmogimo fatago kavaʼmo nehae.
PRO.21.9	Hiyato nopiʼmo maiʼnaya kavaʼmoʼa alagepa nopiʼmo maiʼneno kaveta nehiya a kanoʼeʼmo magokepi lokaeʼana maiʼnaʼa kavaʼmo ago aeno aga seʼniye.
PRO.21.12	Fatago Gotiʼmo afiteno ageʼniya kavaʼaletiʼmo hosu afamo anaga vayaʼmo neʼapake. Hosu kavaʼmo huʼnayaʼmofeʼmo alino yaga auno apatalegaiye.
PRO.21.14	Fala kiʼa fikumo amisaya yaʼmoʼa aipamo neleya kavaʼmo falu hugiye. Fala kiʼa neʼapamiya kavaʼmoʼa lokiya apaipa neleya kavaʼmo alino hano huno neʼatale.
PRO.21.15	Fatago vayaʼmogi alagepa huʼa aliʼa fako huʼa neʼapataya kavafeʼmo apamogaga neʼaiyaʼmonanafa hosu kavaʼmo nehaya vayaʼmogi atete nehae.
PRO.21.17	Amega apakufaletiʼmo nehaya kavafeʼmo apamogaga neʼaiya kavafeʼmo nehapaiya vayaʼmo kagemi yaʼapimo ohanesigeʼa kafu hugae. Nofi alagafati aniʼe hogote neʼyaʼefeʼmo nehaiya vekamoʼmo kagemi yaʼamo ohanesiya vekamo maigiye.
PRO.21.18	Hosu vayaʼmogimo fatago vayaʼaina kana yaʼmo apamisayafeʼmo nehayana apakaiʼapigeʼmo atagineʼa neʼaliye. Ani kava huʼa geʼapimo amagiʼa neʼatalaya vayaʼmogimo fatago vayaʼmo alagepa huʼa maisayafeʼmo apakae apaimuʼyaleʼmo eʼa neʼmaiye.
PRO.21.19	Mago vekamoʼmo kaʼme kotegamo agaiʼageʼmo neʼmaiya kavaʼmoʼmo kaveta nehuno aipamo neleya a kanoʼeʼmo magokepi lokaeʼana neʼmaiʼa kavaʼmo ago aeno aga seʼniye.
PRO.21.22	Afiteno ageʼniya vekamoʼmo kamemo huno lokiya vayaʼai kegiʼyaʼapifatiʼmo aeno haleno uno lamino fala kiʼa neʼmaiya lokiya noʼapimo aeno halagape vaiteno aeno neʼapakase.
PRO.21.24	Agae agiʼaleʼmo alino asaga huno atege vayaʼai apakiʼapileʼmo alino afepi apatege nehiya vekamo agiʼamo himuʼnamuʼmae. Agaemo ala agimo alisiyafeʼmo himuʼnamu kavaʼmo nehiye.
PRO.21.26	Muki afinaʼmo mago yaʼmo alisiyafeʼmo haʼye nehiyaʼmonanafa fatago vekamoʼmo muki yaʼamo agegeno noʼmalefa fikumo alino neʼapamiye.
PRO.21.28	Agotileʼmo aigofe faigoko gemo nehiya vekamoʼa faligiyaʼmonanafa alagepa huno afiʼniya vekamoʼa alagepa huno afaʼa maige maige huno maigiye.
PRO.21.29	Hosu vekamoʼmo Goti geʼalefeʼmo augosamo lokiya neʼvaiyaʼmonanafa fatago vekamoʼmo Goti geʼaletiʼmo alagepa kateʼmo neʼviye.
PRO.21.31	Kame hisayafeʼmo hosi afuʼapimo aliʼa alo hugayaʼmonanafa Ala kava neʼmoʼa hapa maesiʼmoʼmo ofaliʼa afaʼa maigae.
PRO.22.4	Afa vayaʼmo maiʼnone, huʼa huteʼa Ala kava nefeʼmo koli nehaya vayaʼmogimo kagemi yaʼapigi ala apakiʼapigi afaʼa maisaya yaʼapigi huʼa neʼaliye.
PRO.22.5	Kayagi kayaga kavaʼmo nehaya vayaʼmogi kaʼapileʼmo aufe nofiʼmo hanege aneʼaimo hanege huʼniye. Haneʼniyaʼmonanafa aunemeʼaleʼmo alagepa huno yagaino neʼateya vekaleʼmo aufe nofiʼmoʼe aneʼaimoʼeʼmo afagiʼaleʼmo haneʼniye.
PRO.22.11	Yaveyave aipamo hanesiyafeʼmo hauʼnigeno fikumo hapa maeno neʼapamiya gemo hapa nepaiya vekamo kini vekamo ao vekamo maigiye.
PRO.22.12	Ala kava neʼmoʼa afiteʼa ageʼnaya geleʼmo neʼyagaiyaʼmonanafa geʼapimo amagiʼa neʼatalaya vayaʼai geʼapimo alino hano huno neʼatale.
PRO.22.15	Negi nagi kavaʼmoʼa mafaʼne anagaʼai apaipafiʼmo aeno kamaeno alagi huʼniyaʼmonanafa alita api aitapa apatesayafeʼmo hopa kayotetiʼmo apamagisaya kavatetikeʼmo amagita hafaitalesageno uno afagiʼalegamo hanegaiye.
PRO.22.16	Mago vekamoʼmo kagemi yaʼmo magoʼe huno alisiyafeʼmo kafu nehaya vayaʼmo kana yaʼmo alino neʼapamisiyaʼmoʼmo agaiʼageʼmo kafu hisiya vekamo maigiye. Ani kava huno kagemi yaʼapimo haneʼniya vayaʼmo neʼapamiya vekamoʼmo kafu hisiya vekamo maigiye.
PRO.22.17	Kagetafo huʼneka afiteʼa ageʼnaya vayaʼai geʼapimo afiyo. Aliʼna kaya malesuva gemo alagepa huka afiyo. 
PRO.22.18	Ani gemo kaipafiʼmo hanesigekaeʼmo alagepa huka maiʼneka kamogaga aigane. Muki ani gemo vayaʼaifeʼmo hapa paiyo. 
PRO.22.19	Kagaemo Ala kava neʼmo alika amufa amitekaeʼmo naha maegaiye, huka hisanafeʼmo hemenimo aliʼna kaya maleʼnove. 
PRO.22.20	Nagaemo hogote gemo alino api aino katesigeka alagepa huka afisanafeʼmo avoʼmo kaeʼnove. 
PRO.22.21	Kagaemo lole kagesamo oʼafika lama geʼaeʼmo alagi lama gemae, huka afisanafeʼmo avoʼmo nekaove. Loka huʼa kafi gesaya vayaʼaifeʼmo lama gemo aeka atagaina huka hapa paisanafeʼmae.
PRO.22.23	Ala kava neʼmoʼa hapa maeno muki kagemi yaʼapimo neʼaliya vayaʼaitegaʼeʼmo ani kavaʼmo hugiye.
PRO.22.25	Fiku yanageka agae kavaʼmo ageteka akame hisanaʼmoʼmo aneʼaimoʼmo katafaugiye.
PRO.22.27	Fiku yanageno amisana yaʼmo ohanesigenoʼaeʼmo eno muki yakamo alitenoʼaeʼmo hipakaʼeʼmo aligiye.
PRO.22.29	Kagaemo lokiya vaino aliʼyaʼmo neʼaliya vekamo ageʼnapiye. Kini vayaʼai apaulagaleʼmo afaʼa he tino maigiye. Apaki ohaneʼniya vayaʼai apaulagaleʼmo he tino oʼmaigiye.
PRO.23.1	Kagaemo neʼyagaiya vekaʼeʼmo magokepi lokaetana maiʼnetana neʼyaʼmo nesaʼafeʼmo nehutanaeʼmo neʼyafeʼmo kagesamo afiyo. 
PRO.23.2	Lusi neʼyaʼmo neʼnesana vekamo maiʼnisanaʼmoʼmo kagaikamo kahauʼniya kavaʼmo alika afepi ato. 
PRO.23.3	Kagaemo agaemo alagepa neʼyaʼaeʼmo ageka kahaʼye osuvo. Fiku yanageno neʼyaʼamoʼmo kagaemo humi katesigeka hosu kavaʼmo hugane.
PRO.23.4	Kagemi yakamo hanesiya vekamo maisanafeʼmo lusi kava huka aliʼyaʼmo oʼaliyo. Ani agufa kagesamo neʼafina kagesamo alika atalo. 
PRO.23.5	Nama kanomo neʼaganagenoʼaeʼmo malage huno halelino neʼviya kava huno kagemi yaʼmo malage huno hano hugiye.
PRO.23.6	Agaiʼa yateʼmo atafauno alagi huno neʼmaiya vekamo neʼyaʼamo oʼneka alagepa neʼyaʼamo ageka kahaʼye osuvo. 
PRO.23.7	Aipafiʼmo agesamo neʼafiya kavaʼmo haneʼniya kava huno ani agufa vekamo maiʼniye. Agaemo hunoʼaeʼmo, neʼyaʼmo nege aniʼmo nege huvo, huno hugiyaʼmonanafa aipa agesaʼamo kagaeʼeʼmo ohaneʼnigeno nehiye. 
PRO.23.8	Neʼnana neʼyaʼmo mu valika atalesanagenoʼaeʼmo alagepa neʼyaʼmo namiʼnane, huka huʼnana gemo hano hugiye.
PRO.23.12	Aliʼa kaya neʼmalesagekaeʼmo kaipamo apamiyo. Alagepa huʼa afiʼnaya gemo afisanafeʼmo kagetafo huʼneka afiyo.
PRO.23.14	Hopa kayotetiʼmo apamagisayana apakupi mafaʼnemo alita katitapa atesageno ata kopiʼmo uno olamigiye.
PRO.23.15	Mafaʼneʼnimogae, huʼna, afiteka agesana kaipa kagesamo alisanana naipamoʼmo amogaga aigiye. 
PRO.23.16	Kagaemo alagepa gemo hisanageʼnaeʼmo namogaga aiguve.
PRO.23.18	Ma mopafiʼmo alagepa huʼa neʼmaiya kavaʼmo alagi hano hugiyaʼmonanafa afole aigiye, huka kavayagunagu nehana kavaʼmo alagi afole aigiye.
PRO.23.19	Mafaʼneʼnimogae, huʼna, geʼnimo afigenoʼao afiteka agesana vekamo ha maleteka alagepa kateʼmo visanafeʼmo kaipamo alika ho huka ategananagi. 
PRO.23.20	Kagaemo lokiya aniʼmo nege lusi neʼyaʼmo nege nehaya vayaʼmo alika kao yaʼmo osuvo. 
PRO.23.21	Lokiya aniʼmo neteʼa negi nagi nehaya vayaʼe asole neʼyaʼmo neʼnaya vayaʼeʼmo kafu hugae. Neʼyaʼmo neteʼa apau kaleʼa neʼmaiya vayaʼmo atalagauʼnisiya kukenamo vaigae.
PRO.23.25	Ani agufa alagepa kavaʼmo hugeʼanao itaka afokalaʼmoganimo anamogaga aiʼao. He, alino kateʼniya vekamoʼmo amogaga aigiye.
PRO.23.26	Mafaʼneʼnimogae, huʼna, kaipa kagesamo namiʼneka nehuva geʼnimo alagepa huka afiyo. 
PRO.23.27	Kumai kavaʼmo nehaya aʼne anagaʼmo ive keligana huʼa maiʼnae. Vemo apayate neʼaliya aʼne anagaʼmo yatala ani keligana huʼa maiʼnae. 
PRO.23.28	Afela afumogimo vayaʼmo hapaesayafeʼmo fala kiʼa yagaiʼa neʼmaiya kava huʼa apakava neʼmaiye. Ani aʼne anagaʼmogimo vayaʼmo aliʼa hosu vayaʼmo hamaleʼa neʼapatae.
PRO.23.30	Yatala afinaʼmo maiʼneʼa lokiya aniʼmo nege nege huʼa maiʼnaya vayaʼmogimo ani kava huʼa neʼmaiye. Alu ani alu aniʼmo aliʼa magokepi lakiteʼa neʼnaya kava huʼa nesayafeʼmo kahauya nehaya vayaʼmo ani kavaʼmo huʼa neʼmaiye. 
PRO.23.31	Fiku yanageka lokiya aniʼmo afaʼa ateʼnisanageno kayate heno ka vayu hulino ugiyaʼmofeʼmo alagepa agufaʼaeʼmo kagesamo oʼafige alino alave alave nehiya kavaʼaeʼmo kagesamo oʼafige lugokaletiʼmo haga nekahaiya kavafeʼmo kagesamo oʼafige huvo. 
PRO.23.32	Henagaʼamo alika kamalagisanana nagaloʼyavemoʼmo nehapaeya kava huno kahaegaiye. 
PRO.23.33	Neʼnekaeʼmo aeto agufa yaʼmo agege negi nagi gemo huge hugane. 
PRO.23.34	Vayaʼmo sipifiʼmo neʼvagenoʼaeʼmo aino felo falo huʼnigenoʼaeʼmo negi nagi apakesamo kaliʼnigeʼa mu valige hosu apaipamo kalige huʼniya kava hugane. 
PRO.23.35	Kagaemo hukaeʼmo, namagiʼnayana nagafu okiʼniye. Aliʼna oʼnamalagiʼnove. Hainu afinaʼmo magoʼe aniʼmo nesuvafeʼmo he tiʼna maiguve, huka hugane.
PRO.24.2	Apaipafiʼmo vayaʼmo aliʼa hosu huʼa apatesaya kavafeʼmo apakesamo afige hanageke kavaʼmo aliʼa afole aiʼa atesayafeʼmo ge huge huʼa neʼmaiye.
PRO.24.3	Mago vekamoʼmo afiteno ageʼniya kavaʼaletiʼmo noʼmo nekiye. Afino aeto nehiya kavaʼaletiʼmo noʼamo alino lokiya vaino ateʼniye. 
PRO.24.4	Afiʼniya kavaʼaletiʼmo muki aeno hanagi maleʼniya yaʼafiʼmo alopa monileʼyaʼmo aeno agaseʼniya yaʼmo malege muki alagepa yaʼmo malege huno maleno havai tegaiye.
PRO.24.6	Kamemo hisanafeʼmo afiteʼa ageʼnaya vayaʼai geʼapimo afiyo. Kamemo huka aeka apaka sesana kavafeʼmo asole vayaʼmogimo kaipa kagesamo kamisayafeʼmo hisaya geʼapimo afiyo.
PRO.24.8	Hosu kavaʼmo hisiyafeʼmo agesa afifi huno neʼmaiya vekaeʼmo huʼapaeʼmo hanageke vekae, huʼa nehae. 
PRO.24.9	Negi kavaʼmo hisayafeʼmo apakesa afifi huʼa neʼmaiya kavaʼmo hosu kavaʼmae. Vayaʼmogimo himuʼnamu kavaʼmo nehiya vekaeʼmo ohapauʼnigeʼa apavenatuʼnaʼmo heʼa neʼatalae.
PRO.24.12	Kagaemo hukaeʼmo nagaemo falisaya kateʼmo neʼvae, huʼna oʼafiʼnove, huka hisanaʼmoʼmo apaipafiʼmo alino fako huno neʼapakeya vekamoʼmo gekamo afiteno agesa afifi huno maigiye. Kaunekameteʼmo yagaino kateʼniya vekamoʼmo kaipafiʼmo noʼagefiye. Agaemo muki vayaʼmogi huʼnaya kavaʼapilefeʼmo miyaʼapimo apamigiye.
PRO.24.14	Alagepa huka afiteka agesana kavaʼmoʼa kaipafiʼmo haga kahaugiye. Kahauya huka ageʼnisanaʼmoʼmo henagaʼamo alagepa yaʼmo afole aigiye. Afole aigiye, huteka kavayagunagu nehana kavaʼmo hano osugiye.
PRO.24.15	Hosu vekae, huʼna, fatago vekamo noteʼmo falakika yagaika oʼmaiyo. Nehavaeya nopatiʼmo kumayaʼmo oʼaliyo. 
PRO.24.16	Fatago vekamoʼmo seveniʼa afinaʼmo asagauno aisiyana halate afaʼa he tigiyaʼmonanafa hosu vayaʼmo hanageke yaʼmo aliteʼa alagi asagauʼa aigae.
PRO.24.18	Fiku yanageno Ala kava neʼmoʼa kamogaga neʼaisanagenoʼaeʼmo aipamo kana huno kateteno kamevekakamo magoʼe huno oʼamagino afaʼa ategaiye.
PRO.24.20	Hosu vayaʼmo lamuʼapimo yu hesigeʼapaeʼmo alagepa yaʼapimo afaʼa oʼaligae.
PRO.24.22	Ala kava neʼmoʼe gamani vayaʼmogiʼeʼmo lusi kava huʼa kayoʼmo apamisagenoʼaeʼmo apakaetegamo hosu kavaʼmo malage huno afole aigiye.
PRO.24.23	Afiteʼa ageʼnaya vayaʼmogi geʼapimo haneʼniyana apakufaeʼmofi ala apakiʼapiyeʼmofi lapao vayafeʼmofi hutapa lapakesamo oʼafitapa alagepa kavatetiʼmo keʼmo alita fako hiyo. 
PRO.24.24	Mago vekamoʼmo hosu vayaʼaifeʼmo, lapakaemo fatago vayaʼmo maiʼnae, huno hisiyaʼmoʼmo vayaʼmogi lifana huʼa ategae. Muki kotegamo maiʼnaya vayaʼmogimo ani vekaeʼmo ohapauninageʼa apavenatuʼnaʼmo heʼa atalegekana huʼa atalegae. 
PRO.24.25	Hosu vayaʼaifeʼmo, lapakaemo hosu kavaʼmo nehae, huʼa nehisaya vayaʼmo alino auleno apatesigeʼa apamogaga aigae.
PRO.24.26	Alagepa gemo huno geʼaleʼmo aeno atagaina huno ha nepaiya vekamoʼmo haeno negekana agufa kavaʼmo nehiye. 
PRO.24.27	Hogoteka mopafiʼmo aiʼyu aika alika alagepa hu maleʼneka hoyamo hakaleteka henagaʼamo nokamo kiyo.
PRO.24.29	Kagaemo hukaeʼmo, nagaetegamo hosu kavaʼmo huʼniyanageʼna hemenimo anonaʼalefeʼmo agaetegamo hosu kavaʼmo huguve, huka osuvo.
PRO.24.32	Ageʼnogenoʼaeʼmo ani kavaʼmoʼa alino naya maleʼnigeʼna nagesa afifi huʼna maiʼnove. 
PRO.24.33+PRO.24.34	Maika falu hisanafeʼmo kayaʼmo alika aupa huneka atafauka maige alagaʼmo kahaege aiseʼamo kau kalege huka maisanaʼmoʼmo kumayaʼmo neʼaliya vekagana huno kafu hu kavaʼmo kesi katetiʼmo malage huno kagaeteʼmo afole aigiye.
PRO.25.2	Gotiʼa mago yaʼamo alino fala ki maleʼniyaʼmofeʼmo ala agiʼamo neʼaliyaʼmonanafa kini vayaʼmogimo aliʼa fala ki maleʼnaya yaʼmo kahauya huʼa neʼagayaʼmofeʼmo ala apakimo neʼaliye. 
PRO.25.3	Lagaemo kokuʼnaʼmo muga anagaʼmo haneʼniya yaʼmo oʼagege mopamo afeʼalumelagamo haneʼniya yaʼmo oʼagege huʼnona kava huʼa kini vayaʼai apaipafiʼmo noʼagae.
PRO.25.5	Ani kavaʼmo huʼa kini vekalegatiʼmo hosu vayaʼmo aliʼa hapa faiʼa apatalesageno kini vekamo lokiya vaino maiʼneno fatago kavaʼaletiʼmo yagaino apategaiye.
PRO.25.6	Kini vekamo aulagaleʼmo maiʼnekaeʼmo kagikaleʼmo alika asaga osuve. Ala apaki vayaʼaiteʼmo uka he otiyo. 
PRO.25.7	Fiku yanageno kini vekamoʼmo kaha faino katalesigeka afa vayaʼaitegamo uka lamigane. Alagepa kavaʼmogeno kini vekamoʼmo haikeka manileʼmo maiyo, huno kaha paigiye.
PRO.25.8	Mago kavaʼmo agetekaeʼmo malage huka agoti huka oʼato. Henagaʼamo ani kavafeʼmo kahaopaleʼmo maiʼniya vekamoʼmo alino api aino katesigenoʼaeʼmo kavagage hisigekaeʼmo na agufa kavaʼmo hugane. 
PRO.25.9	Kahaopaleʼmo maiʼniya vekalegamo uka lanakaitanigeʼmo ge huge afige hutetana alitana fako hiʼao. Ani gemo muki vayaʼaifeʼmo hapa opaiyo. 
PRO.25.10	Fiku yanageʼa ani gemo afisaya vayaʼmogimo kavagage yaʼmo aliʼa kamisageka hosu kagimo aligane.
PRO.25.12	Mago afiteno ageʼniya vekamoʼmo hunoʼaeʼmo, hosu kavaʼmo huʼnane, huno huʼnigeno ani gemo alagepa huno afiʼniya vekamo aulagaleʼmo alagepa goli konali yakana huno haneʼniye.
PRO.25.16	Kagaemo lume anumo kahauya huka agesanaʼmoʼmo aiseʼamo no. Fikumo kamupa aesigeka mu valigane.
PRO.25.17	Muki afinaʼmo kahaopaleʼmo maiʼniya vekamo nopiʼmo uka ohaiyo. Fiku yanageno kagaefeʼmo alagaʼmo haesigeno kagaefeʼmo ohaugiyanagi.
PRO.25.19	Hanageke yaʼmo neʼalina afinaʼmo kagaemo geʼamo akame nosiya vekaeʼmo naha maegaiye, huka hisana vekamo kafaʼmoʼmo neʼniya kavekana huno maige hosuʼniya kaiyagana huno maige huʼniye.
PRO.25.22	Mani kavaʼmo hisayana ata hokanufamo hutapa apakenopaleʼmo malesageno apakafu kigiye. Ani kavaʼmo hisayana Ala kava neʼmoʼa alagepa miyatapimo lapamigiye.
PRO.25.24	Nokatoʼmuleʼmo maisana kavaʼmoʼmo nopiʼmo maiʼneno ge neʼvaiya a kanoʼeʼmo magokepi lokaeʼa maiʼnaya kavaʼmo ago aeno aga seʼniye.
PRO.25.26	Mago hosu vekamoʼmo fatago vekamo ayateʼmo alisigeno hosu kavaʼmo hisiya kavaʼmoʼa ani kelikotupiʼmo nunukakiya nehiya anikana huno haneʼniye. Agaemo meti aniʼmo hosumeti anikana huno maiʼniye.
PRO.26.1	Hoyamo aliʼa neʼvaiya afinaʼmo koʼmo aisiyaʼmoʼmo hosuge avina yaʼmo nehakalaya afinaʼmo alopa yegemo lesiyaʼmoʼmo hosuge nehiya kava huno negi vekamo ala agimo amisaya kavaʼmoʼa hosugiye. 
PRO.26.2	Kisaveʼyavemoʼmo halelinuneno huteno nohakaleya kava huno mago vekamoʼmo fikumo hunoʼaeʼmo, Gotiʼa lifana huno kateno, huno hisiya gemoʼmo neʼyaʼamo afole oʼaigiye.
PRO.26.4	Negi vekamoʼmo negi gemo hisiya geleʼmo aeka atagaina huka osuvo. Fiku yanageka agaekana huka alika hamalegane.
PRO.26.6	Negi vekamo alika atesanageno visiya kavaʼmoʼa kaiyalaʼmo hatagausana agufa kavakana huno haneʼniye. Hanageke yaʼmo aliganaʼmofeʼmae. 
PRO.26.7	Aiyamo hosuʼniya vekamoʼmo ka aesiya lokiyaʼamo ohaneʼniya kava huno negi vekamoʼmo afiteno ageʼniya kavafeʼmo aupa aupa huno gemo hisiya himamuʼamo ohaneʼniye. 
PRO.26.8	Kagaemo negi vekamo ala agimo amisana kavaʼmoʼmo kumi atifiʼmo yafaʼmo malenaya agufa kavaʼmo hugane. 
PRO.26.9	Alagepa gemo afiteʼa ageʼnaya gemo negi vekamoʼmo aeno hakalo hisiya kavaʼmoʼa aufe nofiʼmoʼa aniʼmo neteʼa negi nagi nehaya vayaʼai apayapiʼmo aeno lanu paiteno neʼapate kava huno haneʼniye. 
PRO.26.10	Ala kava neʼmo Gotiʼa muki yaʼmo alo huʼniya vekamoʼmo negi vekamo anonaʼalefeʼmo miyaʼamo amigiye. Ani kava huno geʼamo amagiʼa neʼatalaya vayaʼmo miyaʼapimo apamigiye. 
PRO.26.11	Kalamoʼmo mu valino ataleno uʼniyategamo halate atagi neno neʼeya kava huno negi vekamoʼmo halate hogoteno negi kavaʼmo huʼniya kavaʼmo hugiye. 
PRO.26.12	Negi vekamoʼmo alagepa kavaʼmo hisiyafeʼmo mago vekamo agaiʼa aulagaleʼmo afiteʼna ageʼnova vekamo maiʼnove, huno nehiya vekamo aeno aga seʼniye.
PRO.26.13	Alagaʼmo nehaeya vekamoʼmo hunoʼaeʼmo, Mago laiyonimo eno kateʼmo maiʼniye. Vayaʼmonehapaeya laiyonimo taoni folagapiʼmo uneno nehiye, huno nehiye. 
PRO.26.14	Kitamoʼmo uteno eteno nehiya kava huno alagaʼmo nehaeya vekamoʼmo hipaʼaleʼmo havaeno felo falo huno neʼmaiye. 
PRO.26.15	Alagaʼmo nehaeya vekamoʼmo ayaʼmo siotifiʼmo falu kae maleʼneno neʼyaʼmo ayatetiʼmo alino nesiyafeʼmo alagaʼmo haeʼniye. 
PRO.26.16	Alagaʼmo nehaeya vekamoʼmo agaiʼa aulagaleʼmo, afiteʼna ageʼnova vekamo maiʼnovaʼmofeʼmo seveniʼa vayaʼmo ago aeʼna apaka seʼnove, huno agesamo neʼafiyaʼmonanafa ani seveniʼa vayaʼmogimo ge aleʼmo alagepa huʼa afaʼa aeʼa atagaina huʼa ha paigae.
PRO.26.17	Ge neʼvaigenoʼaeʼmo mago vekamo eno folagaʼapimo he tino maiʼniya vekamo agaiʼa yaʼmo ohaneʼniyamofeʼmo kalamo agesaleʼmo atafauʼniya vekagana huno maiʼniye.
PRO.26.20	Atamo ohanesiyaʼmoʼmo neleyaʼyaʼamo yu hesiya kava huno apakamelega gemo nehiya vekamo oʼmaisiyaʼmoʼmo kaveta nehaya kavaʼmo hano hugiye. 
PRO.26.21	Atamo haneʼnigenoʼaekeʼmo alagepa huno atamo neleya kava huno ge neʼvaiya vekamo maiʼnigenoʼaeʼmo kaveta nehaya kavaʼmo magoʼe huno afole neʼaiye. 
PRO.26.22	Naepeletiʼmo mago vekamo agufafiʼmo aiʼniya kava huno apakamelega gemo nehaya gemoʼmo vayaʼai apaipafiʼmo nefaiye.
PRO.26.23	Hosu aipa agesa vekamoʼmo alagepa kavaʼmo hisiyafeʼmo lokiya gemo nehiya vekamo mopa yuvapaleʼmo aigofe siluva yafatetiʼmo faleʼa ati nekaya yuvapakana huno maiʼniye.
PRO.26.24	Mago vayaʼaifeʼmo alagi nohaiya vekamoʼmo geʼaletiʼmo huno aeno ati kaeteno aigofe gemo alino aipafiʼmo neʼmale. 
PRO.26.25	Seveniʼa agufa hosu kavaʼmo aipafiʼmo haneʼniyaʼmofeʼmo falu fala gemo nehisigekaeʼmo lama gemo nehiye, huka osuvo. 
PRO.26.26	Hosu aipamo nekaliya kavaʼaleʼmo aigofe geletiʼmo huno aeno ati nekaeyaʼmonanafa aliʼa anupa huʼa neʼmaiya vayaʼai apaulagaleʼmo hosu kavaʼamo afaʼa afole aigiye.
PRO.27.3	Yafaʼmoʼa lusi kava huno kana nehiya yaʼmo hanege kahaepamoʼmo lusi kava huno kana nehiya yaʼmo hanege huʼniyaʼmonanafa negi vekamoʼmo aipamo neleya kavaʼmoʼa magoʼe huno lusi kava huno kana nehiya yakana huno haneʼniye.
PRO.27.7	Neʼyaʼmo neno amu huʼniya vekamoʼmo lume anuveʼmo nohaiyaʼmonanafa aga teʼniya vekamoʼmo atu neheya neʼyafeʼmo haga nehiya neʼyane, huno nehiye.
PRO.27.8	Koʼamo ataleno umenitata nehiya vekamo namamoʼmo anoʼamo ataleno halelino uneno nehiya namagana huno maiʼniye.
PRO.27.9	Alagepa atumo neʼaiʼa yatalaʼmo galisiʼe uveliʼefeʼmo amuse nehuna kava huta lao vayaʼeʼmo alagepa huno laha maesiya geeʼmo amuse nehune.
PRO.27.13	Mago vekamoʼmo alu kotegatiʼmo eʼniya vekamo aimuʼyaleʼmo nagaemo maiguve, huno kaha paisiyaʼmoʼmo alapaʼage siotiʼamo aliyo. Ani kava huno vayaʼmo apayate neʼaliya hosu a kanomo aimuʼyaleʼmo nagaemo maiguve, huno kaha paisiyaʼmoʼmo anonaleʼmo kenaʼamo aliyo. 
PRO.27.14	Mago vekamoʼmo alopa gefatiʼmo ao vekaeʼmo hunoʼaeʼmo, Gotiʼa alino auleno kateno, huno hisigenoʼaeʼmo ao vekamoʼmo, Gotiʼa lifana huno kateno, huno nagaefeʼmo huʼniye, huno agesamo afigiye.
PRO.27.16	Mago vekamoʼmo ani a kanoʼeʼmo ge neʼvaiʼa gemo vayaʼmogimo oʼafisayafeʼmo aliʼna fala kiʼna atalegauve, huno hisiya vekamo yasimo alino fala kino atesiya vekagana huno maige alagepa atumo neʼaiya uvelimo alino fala kino atesiyafeʼmo ayapiʼmo alige nehiya vekagana huno maiʼniye.
PRO.27.17	Vayaʼmogimo kaneʼa akoʼya hisayafeʼmo aeniletiʼmo aenileʼmo kume nekanaya kava huno mago vekamoʼmo ao vekamo naepegana huno maiʼnigeno geʼaletiʼmo kuʼme kanegekana huno ha nepaiye.
PRO.27.18	Mago vekamoʼmo alagamo neʼaeya yosaleʼmo yagaisiyana ani yosamo alagamo afaʼa negaiye. Ani kava huno mago vekamoʼmo aliʼyaʼmo afoʼamo aliʼyaʼamo alagepa huno neʼalisiyaʼmoʼmo aliʼyaʼmo afoʼamoʼmo agiʼaleʼmo alino asagauno ategaiye.
PRO.27.19	Mago vekamoʼmo ani kotuteʼmo agaiʼa augosamo haneʼnigeno ageʼniya kava huno mago vekamoʼmo agaiʼa aipagi alu vekamo aipamogi huno magoke agufa anaipamo haneʼniye.
PRO.27.21	Vayaʼmogimo goli yafaʼmo atafiʼmo kaeʼa neʼagae. Ani kava huʼa siluva yafaʼmo yuvapafiʼmo maleʼneʼa atafiʼmo kaeʼa neʼagae. Ani kava huʼa vayaʼmogimo ala apakimo neʼapamiya kavatetiʼmo apamalageka huno neʼapake.
PRO.27.24	Na kava hinagekaeʼmo ani kavaʼmo hugane. Kagemi yakamo muki afinaʼmo hanege hanege huno nohaneya kava huʼa kini vayaʼmo maige maige huʼa noʼmaiye. 
PRO.27.25	Kahaumo haino yatala nehisigekaeʼmo hatagauka ataleʼnegeno saufa kahaumo hainesigeka aise avefatiʼmo alika nokafiʼmo malegane. 
PRO.27.26	Sipisipimo ayokaʼmo lagauka kukenamo alo hugane. Mago memekamo maketi hisanageʼa miya faisageka monimo alika mopamo miya faigane. 
PRO.27.27	Memekamo nu anuʼamo lapaika kagaikaʼe afamo anagakaʼeʼmo nege aliʼyakamo neʼaliya saufa a mafaʼne anagaʼmo netapa apamige huvo.
PRO.28.2	Mago kotega maiʼnaya vayaʼmogimo gamani vayaʼai geʼapimo oʼafiʼa kamemo hisayaʼmoʼmo yagaiʼa apatesaya vayaʼmo asole vayaʼmo afole aite aite nehayaʼmonanafa afino aeto huteno ageʼniya vekamoʼmo alagepa huno yagaino apatesiyaʼmoʼmo koʼapimo alagepa huno hanege hanege huno hanegaiye.
PRO.28.6	Kagemi yaʼamo ohaneʼniya vekamoʼmo lama ge kavaʼmo nehisiyaʼmoʼmo kagemi yaʼamo haneʼniya vekamoʼmo kayagi kayaga kavaʼmo nehisiya vekamo ago aeno aga seʼniye.
PRO.28.7	Keʼaepa gemo akame nehiya mafaʼnemoʼmo gemo afino aeto nehiyaʼmonanafa muki afinaʼmo alopa yagita huʼa neʼnaya vayaʼmogi konagaʼapimo afoʼamoʼmo avagage yaʼmo alino neʼamiye.
PRO.28.8	Vayaʼmogimo anonamo aliʼnaya yatefeʼmo magoʼe monimo maleteʼa neʼapamiya vayaʼmogi alopa moniʼapimo atalesageno kagemi yaʼapimo ohaneʼniya vayaʼaifeʼmo hau huno neʼapateya vekamoʼmo aligiye.
PRO.28.11	Kagemi yaʼamo haneʼniya vekamoʼmo agaiʼa aulagaleʼmo afiteno ageʼniya vekamo maiʼniyaʼmonanafa kagemi yaʼamo ohaneʼniya vekamoʼmo afino aeto nehiya kavatetiʼmo kagemi yaʼamo haneʼniya vekamo kavaʼamo ageno alagepa huno alino fako nehiye.
PRO.28.12	Fatago vayaʼmo afole neʼaigeʼapaeʼmo muki vayaʼmogimo apamogaga neʼaiyaʼmonanafa hosu vayaʼmo afole neʼaigeʼapaeʼmo muki vayaʼmo fala kiʼa neʼmaiye.
PRO.28.14	Muki afinaʼmo Ala kava nefeʼmo koli nehiya vekamoʼmo Goti aulagaleʼmo alagepa huno maiʼniyanageno afaʼa amogaga aigiyaʼmonanafa aipamo alino lokiya vaino neʼateya vekamoʼmo hanageke kavapiʼmo asagauno aigiye.
PRO.28.18	Gotiʼa vaiʼmo noʼalisiya vekamo agufamo alino katino ategaiyaʼmonanafa himuʼnamu kavaʼmo nehisiya vekamo malage huno asagauno aigiye.
PRO.28.19	Agaiʼamo mopafiʼmo hoyamo alino neʼvaiya vekamoʼmo asole neʼyaʼmo aligiyaʼmonanafa aepaʼamo ohaneʼniya kavaʼmo akame nehiya vekamo kafu huge huge huno maigiye.
PRO.29.1	Gotiʼa asole afinaʼmo mago vekaeʼmo hosu kavaʼmo nehane, huno hisiya gemo noʼafisigenoʼaeʼmo malage huno alino agoʼya laga uno atalesigeno ha maesiya vekamo alagi oʼmaigiye.
PRO.29.3	Afiteno agesiya gemo afisiyafeʼmo hauʼnisiya vekamoʼmo afoʼamoʼmo amogaga aisiya yaʼmo alino amigiyaʼmonanafa kumai kavaʼmo nehiya a kanoʼeʼmo magokepi lokaeno neʼmaiya vekamoʼmo kagemi yaʼamo fikumo alinino uno neʼatale.
PRO.29.4	Kini vekamoʼmo vayaʼaleʼmo fatago kavaʼaletiʼmo yagaino apatesiyaʼmoʼmo lokiya vaiʼa maigayaʼmonanafa hapa maesiya monimo neʼalisiya kini vekamoʼmo apatalesigeʼa asagauʼa aigae.
PRO.29.6	Hosu vekamo agaiʼa hosu kavaʼamoʼmo aneʼaifiʼmo hegekana huno neʼatafaiyaʼmonanafa fatago vekamoʼmo amogaga aino yokemo hugiye.
PRO.29.9	Afiteno ageʼniya vekamoʼmo negi vekamo agoti huno atesiyaʼmoʼmo negi vekamoʼmo aipamo lege kigi huge huno faipa huno atege hisigeʼanaeʼmo anaipamo falu osugiye.
PRO.29.12	Yagaino neʼapateya vekamoʼmo aigofe gemo afisiyaʼmoʼmo aliʼyaʼamo neʼaliya vayaʼmo hosu vayaʼmo hamalegae.
PRO.29.17	Mafaʼnetapimo alitapa api aitapa apategenoʼao lapaipamoʼmo falu hino. He, lapakaemo mafaʼnetapieʼmo hapaoke hegae.
PRO.29.19	Hosu aliʼyaʼmo neʼaliya vayaʼmogimo aliʼa api aiʼa apatesaya gemo oʼafigae. Geʼapimo afigayaʼmonanafa afaʼa akame osugae.
PRO.29.21	Kagaemo aliʼyakamo neʼaliya mafaʼnemo aise mafaʼnemo maiʼniya afinatetiʼmo yagaika oʼateʼneka muki hauʼniya yaʼmo alika amisanaʼmoʼmo henagaʼamo kagaika mafaʼnemo maigiye.
PRO.29.27	Fatago vayaʼmogimo aigofe vayaʼaifeʼmo ohapauʼnigeʼa apavenatuʼnaʼmo heʼa atalegekana huʼa neʼapatalae. Hosu vayaʼmogimo fatago vayaʼaifeʼmo ohapauʼnigeʼa apavenatuʼnaʼmo heʼa atalegekana huʼa neʼapatalae.
PRO.30.1	Agaʼmo yage mafaʼnemo maiʼneno Itiyoʼe Ukaliʼefeʼmo ina ge huno hana paiʼniye. 
PRO.30.2	Muki vayaʼmogimo ago aeʼa naga seʼnageʼna alagi oʼafiʼnova vekamo maiʼnove. Vayaʼmogi afiʼa aeto nehaya kava huʼna afiʼna aeto osuʼnove. 
PRO.30.3	Afiteʼna agesuva gemo alagepa huʼna noʼafuve. Nagaemo Aote vekamo ageʼna aeto nosuve. 
PRO.30.4	Ina laʼmo kokuʼnapiʼmo uno haiteno emineʼniye. Ina laʼmo yasimo alino anupa hu maleʼneno ayapiʼmo aliʼniye. Ina laʼmo aniʼmo hiyapiʼmo maleteno hiyatetiʼmo kukenagana huno vaino aino ati kaeno ateʼniye. Ina laʼmo muki ma mopamo alino lokiya vaino ateʼnigeno haneʼniye. Ani kavaʼmo huʼniya vekamo agiʼamo ina laʼmae. Mafaʼneʼamo agiʼamo ina laʼmae. Agiʼamo afiʼnapiye.
PRO.30.5	Muki Goti geʼamo alagepa geʼageʼmo haneʼniye. Alagepa huno laha maegaiye, huʼa aliʼa amufa neʼamiya vayaʼai haleguʼapigana huno haneʼniye. 
PRO.30.6	Kagaika gemo hapa nepaikaeʼmo, Goti geʼamae, huka osuvo. Fiku yanageno ge kahausigeʼapaeʼmo muki vayaʼmogimo aigofe vekae, huʼa hugae.
PRO.30.7	O Gotiyo, huʼna, lole kavatalafeʼmo ge huʼna kafi gegauve. Fiku yanageka osuguve, huka hisanageʼnaeʼmo oʼaliʼna faliguve. 
PRO.30.8	Ma mopafi muki afa kavaʼe aigofe geʼeʼmo nagaetegatiʼmo alika afagitegamo yaga auka atalo. Kafu hisuva kavaʼmo osuge asole kagemi yaʼnimo hanesiya kavaʼmo osuge huvo. Na magi yaʼmo kamiguve, huka hisapi afaʼa namiyo. 
PRO.30.9	Fiku yanageʼna asole yaʼmo alisuvana nakameʼyamo kamiteʼna, Ala kava neʼmo ina laʼmae, huʼna huge kafu huteʼna kumayaʼmo aliteʼnaeʼmo Gotiʼnimogae, huʼna nehuva kagikaleʼmo aliʼna afepi katege huguve.
PRO.30.10	Kagaemo aliʼyaʼmo afoʼamotegamo ukaeʼmo, aliʼyakamo neʼaliya vekamoʼmo hosu kavaʼmo huʼniye, huka akamelega gemo osuvo. Fiku yanageno lifanamo huno katesigekaeʼmo anonakaleʼmo hosu kavaʼmo aligane.
PRO.30.12	Mago nofi vayaʼmo hosu kavaʼapimo aeno kalopaeno oʼataleʼniyana apakaiʼapi apaulagaleʼmo hosu kavatimo ohaneʼnigeta kanale laipa lagesa vayaʼmo maiʼnone, huʼa nehae. 
PRO.30.13	Mago nofi vayaʼmogimo apakaiʼapimo apakesamo afiʼapaeʼmo alagepa vayaʼmo maiʼneta alu vayaʼmo ago aeta apaka seta maiʼnone, huʼa apakesamo neʼafiye. 
PRO.30.14	Mago nofi vayaʼmogi apaveʼmo haginagana huno apavayafiʼmo haneʼnigeʼa kagemi yaʼapimo ohaneʼniya vayaʼmo hapaeʼa nege kafu huʼnaya vayaʼmo hapaeʼa nege nehae.
PRO.30.15	Hiʼnoʼmoʼa kolaʼmo neʼneya kafamoʼmo lole a mafaʼneʼalaʼmo maiʼneʼanaeʼmo laʼamiyo, huʼana aukaya nehaʼae. Loleʼe loleʼe yaʼmo haneʼnaya yaʼmogimo alagi haiʼmo aliʼnone, huʼa nosae. 
PRO.30.16	Ani loleʼe loleʼe kavaʼmo haneʼniyana faliʼa uʼa kanolufiʼmo neʼmaiya kavanagi mafaʼnemo aliʼa noʼapataya apaipamo kavanagi hau huʼniya mopamoʼmo magoʼe aniʼmo alisiya kavafeʼmo nehaiya kavanagi atamo nelenoʼaeʼmo alagiʼmo neleya kavanagi huno hano nosiya kavaʼmo haneʼniye.
PRO.30.18	Loleʼe loleʼe yaʼmogimo nehaya kavaʼmo ageteʼnaeʼmo nahau aiteʼna apakeʼna alagepa osuʼnove. 
PRO.30.19	Ani loleʼe loleʼe kavaʼmo haneʼniyana hakikimo kokuʼnateʼmo halelino uneno nehiyana aiyakamo oʼagege nagaloʼyavemoʼmo yafa agotofuleʼmo uʼnigetaeʼmo aiyakamo oʼagege sipimo solovala anipiʼmo uʼnigetaeʼmo aiyakamo oʼagege vayaʼmogimo a mafaʼnemo apayateʼmo alisayafeʼmo uʼnaya kavaʼmo oʼagege nehune.
PRO.30.20	Kumai kavaʼmo nehaya aʼnemogimo neʼyaʼmo neteʼapaeʼmo apavayalegatiʼmo aliʼa kalo paeʼa ataleteʼapaeʼmo, nagaemo hosu kavaʼmo osuʼnove, huʼa nehae.
PRO.30.21	Loleʼe loleʼe kavaʼmo ma mopafiʼmo afole neʼaiya kavaʼmo hosu kavaʼmogeno mopamoʼmo alagi ohauʼnigeno atete nehiye. 
PRO.30.22	Ani agufa kavaʼmo haneʼniyana aliʼyaʼmo neʼaliya vekamoʼmo kini vekamo nehamaleya kavanagi negi vekamoʼmo neʼyaʼmo neno amu nehiya kavanagi 
PRO.30.23	ve anagaʼmogimo alisayafeʼmo nohapaiya a kanomo veleʼmo maisiya kavanagi aliʼyaʼmo neʼaliya a kanomoʼa aliʼyaʼmo itaʼamo aimuʼyaleʼmo neʼmaiya kavanagi huno haneʼniye.
PRO.30.24	Loleʼe loleʼe yaʼmo aise yagagi kafagi huʼa maiʼnayaʼmonanafa alagepa huʼa apakesamo neʼafiye. 
PRO.30.25	Kiʼnu anagaʼmogimo lokiyaʼapimo ohaneʼniyana neʼyaʼapimo haneʼniya afinaʼmo neʼyaʼapieʼmo kafu hisaya afinaʼmo nesayafeʼmo haniliʼa uʼa alu aiʼa neʼmalae. 
PRO.30.26	Vanume anagaʼmogimo lokiyaʼapimo ohaneʼniyana yafa kapiʼmo apano nekiye. 
PRO.30.27	Akenu anagaʼmogimo kini vekaʼapimo oʼmaiʼniyaʼmonanafa magoke aiyaya huʼa magokepi haleliʼa neʼvae. 
PRO.30.28	Kakana kafa anagaʼmogimo apayatetiʼmo kini vekamo nopiʼmo noʼapimo nekiye.
PRO.30.29	Loleʼe loleʼe yaʼmogi umenitata nehageʼapaeʼmo koliʼapimo nehuʼapaeʼmo apamogaga neʼaiye. 
PRO.30.30	Ani loleʼe loleʼe yaʼmo maiʼnayana laiyoni anagaʼmo lokiyaʼapimo haneʼniyanageʼa koli huteʼa apaune nosae. 
PRO.30.31	Mago vekamoʼmo hosileʼmo fai maiʼnigeno umenitata nehiya hosimo maige ve mememo umenitata nehiya meme maige kini vekamo aeʼa oʼaga senageno umenitata nehiya kini vekamo maige huʼa neʼmaiye.
PRO.30.33	Kagaemo pulumakamo nuʼanuʼamo alika afelo afalo hisanaʼmoʼmo matamo alino hamalegaiye. Kagaemo mago vekamo agoyamo aika atagisanagenoʼaeʼmo kolaʼamoʼmo hugiye. Ani kava huʼa vayaʼmogi apaipamo lesigeʼa kavetamo hisaya kavaʼmo afole aigiye.
PRO.31.1	Kini vekamo Lemuveliʼmo itaʼamoʼmo alino aya maleʼnenoʼaeʼmo ani ge huno ha paiʼniye. 
PRO.31.2	Mafaʼneʼnimogae, huʼna, aliʼna kateʼnova mafaʼneʼnimo maiʼnanageʼnaeʼmo nunumuʼmo huʼna kateʼnova mafaʼneʼnimo maiʼnane. 
PRO.31.3	Kagaemo aʼne anagaʼeʼmo yokalomo leteka lokiyakamo oʼapamiyo. Ani agufa aʼne anagaʼmogimo kini vayaʼmo aliʼa hosu huʼa neʼapatayaʼmofeʼmae.
PRO.31.5	Fiku yanageʼa ani agufa aniʼmo nesayaʼmoʼmo keʼaepa gemo apake kanisigeʼa kana yaʼmo alisaya vayaʼmo alagepa huʼa aliʼa fako huʼa oʼapategae. 
PRO.31.6	Faligefeʼmo hisaya vayaʼmogimo lokiya aniʼmo afaʼa negae. Kana yaʼmo aliʼnaya vayaʼmogimo afaʼa negae. 
PRO.31.7	Apakaemo afaʼa neteʼa kana yaʼmo aliʼnaya kavafeʼmo apake kanigiye.
PRO.31.9	Alagepa huka alika fako huteka kagemi yaʼapimo ohaneʼniya vayaʼe alagepa huʼa noʼmaiya vayaʼeʼmo alagepa huka hapa maeka alika fako huvo.
PRO.31.11	Ani agufa a kanomo anauʼamoʼmo alino amufa neʼamiyanageno kafu osuno alagepa huno maigiye. 
PRO.31.12	Maiʼnenoʼaeʼmo muki afinaʼmo anauʼamoʼmo hanageke yaʼmo alino oʼamino ha maegaiye. 
PRO.31.13	Agaemo alagepa nofiʼmo kahauya huno ageno aliteno kukenaʼapimo alo nehunoʼaeʼmo amogaga neʼaiye. 
PRO.31.14	Sipimoʼmo kagemi yaʼmo alinino neʼeya kava huno afagi kotegatiʼmo uno neʼyaʼmo alinino neʼe. 
PRO.31.15	Agaemo kotilamiyapiʼmo he tino afamo anagaʼamogi neʼyaʼmo nekae. Mago hetamamo alino aliʼyaʼamo neʼaliya aʼne anagaʼmo neʼapamiye. 
PRO.31.16	Agaemo miya faisiyafe huʼniya mopamo ageno alagepa hutenoʼaekeʼmo miya nefaiye. Aliʼyaʼmo aliʼniya yatetiʼmo akamelega moniʼaletiʼmo nofi avinamo miya faino nofi hoyamo alino vaiʼniye. 
PRO.31.17	Mago afinaʼmo alagaʼmo ohaeʼnigeno ayamukiki huno haise vose huno lokiya vaino aliʼyaʼmo neʼaliye. 
PRO.31.18	Alagepa yaʼmo alo huteno haniʼilagamo aliʼyaʼmo neʼaliye. 
PRO.31.19	Ani agufa a kanomoʼmo nofiʼmo alo huge kukena yaʼmo aege nehiye. 
PRO.31.20	Agaemo kagemi yaʼapimo ohaneʼniya vayaʼmo apamige kafu nehaya vayaʼmo hapa maege nehiye. 
PRO.31.21	Alagepa kukenamo afamo anagaʼamo vaino neʼapateyaʼmofeʼmo yasi huge ko aige nehigenoʼaeʼmo afamo anagaʼamo yasi hapauge ko apaige hugiye, huno agesamo noʼafiye. 
PRO.31.22	Alagepa palaketiʼmo alo huteno agaiʼamo hogote kukena yaʼmo neʼvaiye. 
PRO.31.23	Vayatama vayaʼmogimo anauʼamoʼmo ala agimo amiʼnae. Anauʼamoʼmo vayatama vayaʼeʼmo magokepi lokaeno neʼmaiya vekamo maiʼniye. 
PRO.31.24	Ani a kanomoʼmo mapalumo alo huge kanale hogote kukenamo aege huteno maketi nehiye. 
PRO.31.25	Lokiyaʼaʼe ala agiʼaʼeʼmo kukenagana huno vaiʼniye. Afole aisiya kavafeʼmo afaʼa amogaga aigiye. 
PRO.31.26	Agaemo afiteno ageʼniya gemo nehiye. Vase huno hau ayamopafiʼmo hauʼnigenoʼaeʼmo hapa maesiya agufa gemo nehiye. 
PRO.31.27	Agaemo afamo anagaʼamogi kavaʼapileʼmo alagepa huno yagaino neʼapate. Alagaʼmo ohaeʼnigeno aliʼyaʼmo neʼaliye. 
PRO.31.28	Mafaʼne anagaʼamogimo amuse huʼa atageno anauʼamoʼeʼmo ala agiʼamo amiteno ani ge huno nehiye. 
PRO.31.29	Asole aʼne anagaʼmogi alagepa kavaʼmo nehayaʼmonanafa kagaemo ago aeka apaka seʼnane, huno nehiye. 
PRO.31.30	Mago aʼnemogimo alagepa gemo nehayaʼmonanafa alagepa geʼapiletiʼmo humi neʼapatae. Alagepa apakufamo ina agufa apakufamo haneʼniyaʼmonanafa Ala kava nefeʼmo koli nehisiya a kanomo ala agiʼamo amigae. 
PRO.31.31	Alagepa kavaʼalefeʼmo lapakesamo afitetapa ala agiʼamo amiyo. Ateʼnigenoʼao agaiʼamo alagepa aliʼyaʼmo aliteno ala agiʼamo alino.
SNG.1.2	Nagaefeʼmo kahau kayamopafiʼmo kahauʼniya kavaʼmoʼa alagepa nofi alagafati aniʼmoʼa nehiya agufa hagaʼamo ago aeno agaseʼniyaʼmofeʼmo yafayaʼmo huka natesanafeʼmo neʼnahaiye. 
SNG.1.3	Asole alagepa atumo neʼaiya uveliletiʼmo kagufaleʼmo fale maleʼnanageno kagufalegatiʼmo alagepa atumo neʼaiye. Kagikamoʼmo alagepa atuʼmo neʼaiya aniʼmo aino lakiʼniya anikana huno haneʼneno alagepa atumo neʼaiyaʼmofeʼmo veʼeʼmo magokepi lokaeʼa ohavaeʼnaya aʼmafaʼne anagaʼmogimo kagaefeʼmo hapau apayamopafiʼmo nehapaiye. 
SNG.1.4	Kagaemo nayate heka navayu hulika neʼegetao lagaemo nagu nagu huta eta kakame huta ugune. Kini vekamoʼmo navalelinuno noʼafiʼmo maisuvafeʼmo nateʼniye.
SNG.1.4	Kao vayaʼmogitamo kagaefekeʼmo lamogaga aiteta amuse hugune. Apakaemo alagepa nofi alagafati anifeʼmo apakesamo afiteʼa apamogaga neʼaiyaʼmonanafa lagaefeʼmo kahau kayamopafiʼmo kahauʼniya kavafekeʼmo lagesa afifi huta lamogaga aigune. Fatago vayaʼmogi kagaefekeʼmo hapau apayamopafiʼmo nehapaiye.
SNG.1.6	Anupa nagufamo haneʼniyaʼmofeʼmo afa a kanoe, hutapa oʼnageyo. Yegemoʼmo naleno alino ani agufa nagufamo kalino nateʼniye. Itaʼnimoʼmo ve mafaʼne anagaʼamogimo apaipamo leʼa nateteʼapaeʼmo, uka nofi hoyatileʼmo yagaiyo, huʼa naha paiʼnae. Vaehae, nagaiʼni hoyaleʼmo alagepa huʼna oʼyagaiʼnove.
SNG.1.9	Nahau nayamopafiʼmo neʼnahaiya aʼnimogae, huʼna, Kagaemo Kini vekamo Felo hosi anagaʼamogi kame hisayafeʼmo talalamo halauliʼa neʼvaya hosigana huka maiʼnane. 
SNG.1.10	Muki kayokateʼmo haneʼniya konali yakamoʼa kaugosafiʼmo aeno ha nele. Kagaemo kanale sesumo lugokafiʼmo huka aliʼnanageno alagepa huno aeno ha nele.
SNG.1.13	Nahau nayamopafiʼmo neʼnahaiya vekaʼnimoʼa meya hayafatiʼmo alagepa atumo neʼaiya anikana huno maiʼneno muki haniʼilagamo nuʼnilaʼmogani folagapiʼmo havaegaiye. 
SNG.1.14	Nahau nayamopafiʼmo neʼnahaiya vekaʼnimoʼa Enigeti kotegatiʼmo nofi hoyafatiʼmo yosa ausemoʼmo alagepa atumo neʼaiya yosa ausegana huno maiʼniye.
SNG.1.17	Nokotiʼaleʼmo kanale yosamo haneʼniye. Yofo yosamo sita yosamo haneʼnigeno hanae yosamo paini yosamo haneʼniye.
SNG.2.2	Aufe kahaumo haneʼniya folagapiʼmo kanale yaveyave kahaumo ausemo haneʼniya kava huno nahau nayamopafiʼmo neʼnahaiya aʼnimoʼmo aʼmafaʼne anagaʼai folagapiʼmo maiʼniye.
SNG.2.5	Nagaefeʼmo hau ayamopafiʼmo hauʼnigeʼnaeʼmo lokiyaʼnimo alagi ohaneʼniyaʼmofeʼmo nofi alagafati aniʼmo namiteka alika lokiya vaika nato. Alagepa apoli alagamo namigeʼna neʼna falu hino. 
SNG.2.6	Hoga ayatetiʼmo nageyutega maleteno lamaga ayatetiʼmo nagufaleʼmo natafauno maiʼniye. 
SNG.2.7	Yulusalemu aʼmafaʼne anagane, huʼna, lokiya gefatiʼmo huʼnaeʼmo, afela afumogimo koli huteʼa apaune nehaya afu anagaʼmogi nehaya kavafeʼmo lapakesamo afitetapa nahau nayamopafiʼmo neʼnahaiya aʼnimo aupatiʼmo haunetapa oʼateyo. Agaiʼamo hauʼninageno aupatiʼmo he tigiye.
SNG.2.9	Nahau nayamopafiʼmo neʼnahaiya vekaʼnimoʼmo kanale afela afugana huno nagu nagu huno neʼe. Ago eno kumateʼmo he tino maiʼnenoʼaeʼmo aise yasi katetiʼmo nopilagamo aulu heno ageʼniye. 
SNG.2.10	Nahau nayamopafiʼmo neʼnahaiya vekaʼnimoʼmo naha paiʼniye. Agaemo naha painoʼaeʼmo, Nahau nayamopafiʼmo neʼnahaiya aʼnimo kanale alagepa aʼnimogae, huno, he tika kumatega emikeka nagaeʼeʼmo magokepi lokaeka eno. 
SNG.2.11	Kagaemo yasi kofeʼmo koli osuvo. Koʼmo neʼaiya afinaʼmo ago hano huʼniye. 
SNG.2.12	Hemenimo muki haopalegamo yosamo ausemo ago heʼnigeʼapaeʼmo nama anagaʼmogimo yoke nehae. Kaugoʼyave anagaʼmogimo yoke huʼnageʼapaeʼmo muki haopalegatiʼmo vayatimogimo neʼafiye. 
SNG.2.13	Fiki yosamoʼa aepa faino alagamo aeʼnigenoʼaeʼmo nofiʼmoʼa ausemo heʼnigeno alagepa atumo aiʼniye. Nahau nayamopafiʼmo neʼnahaiya aʼnimo kanale alagepa aʼnimogae, huno, he tika egetaʼao uguʼae. 
SNG.2.14	Kaugoʼyave namaʼnimo yafakapiʼmo maiʼnane. Aulafi kateʼmo uka haika fala kika maiʼnane. Kanale kaugosamo alika nave ligeʼna ageno. Kagemo alagepa kagemo haneʼnigi kage aigeʼna afino.
SNG.2.17	Nahau nayamopafiʼmo neʼnahaiya vekaʼnimogae, huʼna, oʼnataleka malage huka aika ataginekeka alino fako huno laʼateʼniya avelegamo haikeka kanale afela afugana huka nagu nagu huka egetaʼao nagaeʼeʼmo maime maime neʼvisuʼagenoʼaeʼmo kotisigenoʼaeʼmo hani huʼniya kavaʼmo hano hino.
SNG.3.2	Nagaemo he tiʼna taonifiʼmo uʼna muki kaʼaleʼmo uʼneʼna nagupi mafaʼnemoʼmo hau ayamopafiʼmo hauʼniya vekanimo kahauya huʼna agegauve, huʼna nagesamo afiʼnove. Nagaemo kahauya huʼnovaʼmonanafa oʼageʼnove. 
SNG.3.3	Uʼneʼna nehugeʼapaeʼmo taonifiʼmo uʼeʼa huʼa neʼyagaiya vayaʼmogimo nageʼnageʼnaeʼmo, nagupi mafaʼnemoʼmo hau ayamopafiʼmo hauʼniya vekaʼnimo ageʼnafiye, huʼna ge huʼna apafi geʼnove.
SNG.3.5	Yulusalemu aʼmafaʼne anagane, huʼna, lokiya gefatiʼmo huʼnaeʼmo, afela afumogimo koli huʼa apaune nehaya afu anagaʼmogi nehaya agufa kavafeʼmo lapakesamo afitetapa nahau nayamopafiʼmo neʼnahaiya vekamo aupatiʼmo haunetapa oʼateyo. Agaiʼamo hauʼninageno aupatiʼmo he tigiye. 
SNG.3.6	Ageyo, huʼna, Ina laʼmo yahaofilagamo aniʼmo ohaneʼniya kotegatiʼmo haine neʼe. Maketiletiʼmo miya nefaiya laʼnefamo atafiʼmo nekaya afinaʼmo alagepa atumo neʼaigeno halinaʼamoʼmo posigana huno haneʼneno halinamo ailinuno nehaiya kava huno haine neʼe. 
SNG.3.7	Ageyo, huʼna, Mago vayaʼmogi Salomoni siyamo aliniʼa neʼae. Sigisitiʼa Isaleli ati vayaʼmo koli nosaya lokiya ati vayaʼmogimo faiʼa vego huʼa ateliʼa neʼae. 
SNG.3.8	Muki vayaʼamogimo kame nehaya kavaʼmo ageʼa alagepa huʼnaya vayaʼmogi naipeʼapimo aliniʼa neʼae. Haniʼilagamo afole neʼaiya kavafeʼmo koli nehayaʼmofeʼmo naipeʼapimo apaluteʼmo maleʼnae. 
SNG.3.9	Kini vekamo Salomoniʼa Lemanoni kotegati aliʼnaya alagepa yosaletiʼmo alini uʼeʼa nehaya siyaʼamo mago aise nokana huno kiʼniye. 
SNG.3.10	Agaemo siluva yafatetiʼmo posiʼamo alo huge goli yafatetiʼmo afeʼalumelagaʼamo alo huge huteno haesa kenaletiʼmo aino ati kae maleʼniye. Yulusalemu aʼmafaʼne anagaʼaifeʼmo hau ayamopafiʼmo hauʼniya kavatetiʼmo yuʼilagaʼamo alagepa huno alo huʼniye. 
SNG.3.11	Saiyoni aʼmafaʼne anagane, huʼna, lapakaemo etapa kini vekamo Salomoniʼmo ageyo. Agaemo agenopaleʼmo kini kakolitamo haneʼniye. Kini vekamo Salomoniʼa aʼmo aliʼniya afinaʼmo lusi kava huno amogaga aiʼnigenoʼaeʼmo itaʼamoʼmo ani kakolitamo alino agenopaleʼmo maleno ateteno kini vekamo lekana paino ateʼniye.
SNG.4.2	Muki kaveʼamoʼmo yaveyave sipisipi anagaʼmogi apayokaʼmo magoke aiyaya huʼa lagauʼa apateteʼa hemenimo aniʼmo faleʼa apateʼnagenoʼaeʼmo apayokaʼmoʼa yaveyaveʼage nehiya kava huno kaveʼmoʼa yaveyaveʼageʼmo nehiye. Mani muki sipisipi anagaʼmogimo lagoʼya apanaʼaumo maleʼnae. Mago anamo sipisipimo oʼmaiʼnae. 
SNG.4.3	Kavayamo kanale haesa nofikana huno haneʼnigeka alagepa kagemo neʼaine. Kayokaʼmoʼmo aino ati kaeʼniya kagesa aepaleʼmo mago yosamo agiʼamo pamagalanati alagamo aino apalo atiʼniya yosa alagagana huno haneʼniye. 
SNG.4.4	Lugokamo kini vekamo Neviniʼa kame nehiya yaʼamo maleʼniya noʼmo yatala vegovego nokana huno haneʼniye. Ani nopiʼmo lokiya vaiʼa kame nehaya vayaʼai haleguʼapimo tauseniʼa haleguʼmo asai maleʼnae. 
SNG.4.5	Lole nukalaʼmo kanale lagoʼya afela afulaʼmoganimo yaveyave kahaumo ausemo haneʼniya folagapatiʼmo kahaumo neʼnaʼa afulakana huno haneʼniye.
SNG.4.7	Nahau nayamopafiʼmo neʼnahaiya aʼnimogae, huʼna, kanale alagepa a kanomo maiʼnane. Oʼaniʼya faifa yaʼmo kagaeteʼmo ohaneʼniye. 
SNG.4.8	Aʼnimogae, huʼna, kagaemo nagaeʼeʼmo Lemanoni aveletiʼmo ataleka ugetaʼao. Amana aveletiʼmo agege Sena aveletiʼmo agege Hemoni aveletiʼmo agege huka ago. Ani loleʼe magoʼe avefiʼmo Laiyoni anagaʼe Laiyonigana huʼa maiʼnaya afela pusi anagaʼeʼmo maiʼnae. 
SNG.4.9	Nasaʼnimogamo aʼnimae, huʼna, kagaemo aiseʼatoʼamo nagaemo aulu nahaeka neʼnaganagenoʼaeʼmo naipafiʼmo lusi kava huno nahaʼye huʼniye. Nagaemo lugokamo ageteʼnaeʼmo kagaeteʼmo asagauʼna neʼauve. 
SNG.4.10	Nasaʼnimogamo aʼnimae, huʼna, Nagaefeʼmo kahau kayamopafiʼmo kahauʼniya kavaʼmoʼa kanale alagepa kavaʼmo haneʼniye. Ani kahauʼniya kavakamo hagaʼamoʼmo nofi alagafati aniʼmoʼa nehiya hagaʼamo alagi ago aeno agaseʼniye. Ani nefalana aniʼmoʼa alagepa atuʼamoʼmo muki alagepa atumo neʼaiya yaʼmo atuʼamo ago aeno agaseʼniye. 
SNG.4.11	O aʼnimogae, huʼna, Kavayafatiʼmo lume anumo asagauno neʼaiye. Kavenafuʼnamo afeʼalumelaga lume anuʼe nuʼanuʼeʼmo haneʼniye. Kukenakalegatiʼmo alagepa atumo Lemanoni avefatiʼmo neʼaiya agufa alagepa atumo neʼaiye.
SNG.4.13+SNG.4.14	Kagae hoyafati yosamoʼmo alagepa alagamo neʼae. Haga atumo neʼaiya yaʼmo nehage. Magoʼaletiʼmo alagepa atumo neʼaiya yaʼmo alo huge haga neʼyaʼmo alo huge laʼnefamo atafi kaeʼnageno halinamo aiʼnigenoʼaeʼmo alagepa atumo neʼaiya laʼnefamo alo huge nehae.
SNG.4.16	Hoga haopalegatiʼmo yasimo alinika eno. Lamaga haopalegatiʼmo yasimo alinikeka hoyaʼnifiʼmo aligenoʼao alagepa atumo neʼaiya yaʼmoʼa muki haopalegamo ailino uneno hino. Nahau nayamopafiʼmo neʼnahaiya vekaʼnimoʼa hoyaʼafatiʼmo eno alagepa yosa alagamo lagino neno.
SNG.5.3	Nagaemo kukenaʼnimo ago asagiʼna ataleʼnovanageʼna halate haiya kava huʼna aliʼna vaiguve. Nagaemo naiyaʼnimo ago sese hu maleʼnovanageʼna halate he tiʼna uʼneʼna hisugeno naiyaʼnileʼmo oʼaniʼya faigiye, huʼna ha paiʼnove. 
SNG.5.4	Nahau nayamopafiʼmo neʼnahaiya vekaʼnimoʼa kitamo alita neʼyakuna yateʼmo ayaʼmo aliʼnigeʼna ageteʼnaeʼmo naipamoʼmo he tiʼniye. 
SNG.5.5	Nagaemo kitamo yakiʼna atesuvafeʼmo he tiʼna kitamo alita neʼyakuna yaʼaleʼmo nayaʼmo neʼalugenoʼaeʼmo meya aniʼmo alagepa atu neʼaiya aniʼmo nayate haneʼniya aniʼmoʼa kita alita neʼyakuna yaʼaleʼmo aeno kamaeʼniye. 
SNG.5.6	Nahau nayamopafiʼmo nahauʼniya vekaʼnimo kita yakiʼna ateʼnovaʼmonanafa ago utegeʼna nagaemo oʼageʼnove. Nagaemo huʼniya geʼaeʼmo nagesamo neʼafugenoʼaeʼmo nagupi mafaʼnemoʼmo alagi hosuʼniye. Nagaemo agaefeʼmo kahauya huʼnovaʼmonanafa oʼageʼnove. Nagaemo keya aeʼna ge huʼnovaʼmonanafa agaemo geʼnileʼmo aeno atagaina huno ge osuʼniye. 
SNG.5.7	Umenitata nehuʼa taonifiʼmo neʼyagaiya vayaʼmogi nageteʼapaeʼmo namagiʼa nagufamo aiʼa atalagauʼnae. Yafa lafi kegiʼyaleʼmo neʼyagaiya vayaʼmogi naugosafiʼmo aiʼna ati kaeʼna neʼaluva lavolavoʼnimo aliʼnae. 
SNG.5.8	Yulusalemu aʼmafaʼne anagaʼmogitapae, huʼna, Lapakaemo nahau nayamopafiʼmo neʼnahaiya vekaʼnimo agetapaeʼmo agaefeʼmo nahau nayamopafiʼmo nahauʼniyaʼmofeʼmo lokiyaʼnimo ohaneʼniye, hutapa ha paiyo, huno hapa paiʼniye.
SNG.5.11	Agenopamoʼmo hogote goli yafakana huno leʼnigeno ayokakuʼmo kanale alopa ayokakuʼmo mago anupa namamo ayokagana huno haneʼniye. 
SNG.5.12	Aulagamoʼmo kaugoʼyave anagaʼmogi nuʼmo anuletiʼmo aniʼmo faleteʼa uʼa ani agiʼnaleʼmo he tiʼa maiʼnaya namagana huno haneʼniye. 
SNG.5.13	Agalametaletiʼmo alagepa atumo neʼaiya yosamo aise yosamo hiʼyalamuteʼmo haneʼniya yosagana huno hanege kahaumo ausemo aulafilega haneʼniya kahaumo ausegana huno hanege huʼniye. Avayamo kanale kahaumo ausegana huno haneʼnigeno avayafatiʼmo alagepa atumo neʼaiya aniʼmo meya aniʼmo lape tape huno asagauno neʼaiye. 
SNG.5.14	Ayatalaʼmoʼa goli linimo apayateʼmo neʼvaiya linigana huno haneʼniye. Alopa moniletiʼmo miya nefaiya yafaʼmo aeno ha neleya yafaʼmo apayateʼmo neʼvaiya linifiʼmo neʼmalaya linigana huno haneʼniye. Agufamoʼa elefeni afumo avekana huno haneʼnigeno agufalegatiʼmo yaveyaveʼage huteno aeno ha leʼniye. 
SNG.5.15	Aiyaʼalaʼmo kanale yaveyave yafatetiʼmo alo nehaya posilaʼmo golilateʼmo aeʼa he tiʼa ateʼnageno haneʼniya posigana huno haneʼniye. Agaemo Lemanoni avegana huno maige alagepa sita yosagana huno maige huʼniye. 
SNG.5.16	Avayafatiʼmo haga huʼniye. He, muki agufaʼamo alagepa agufamo haneʼniye. Yulusalemu aʼmafaʼne anagaʼmogitapae, huʼna, Agaemo nahau nayamopafiʼmo neʼnahaiya vekaʼnimo maige nao vekaʼnimo maige huʼniye, huʼna lapa paiʼnove, huno hapa paiʼniye.
SNG.6.2	Nahau nayamopafiʼmo neʼnahaiya vekaʼnimo hoyaʼafiʼmo uno maiʼniye. Agaemo sipisipi anagaʼamo hoyaʼafatiʼmo nesayafeʼmo apavalelino uʼniye. Agaemo kanale yaveyave kahau ausemo alino anupa huno malesiyafeʼmo hoyaʼafiʼmo uno maiʼniye. 
SNG.6.3	Nahau nayamopafiʼmo nahauʼniya vekamo nagaiʼni vekaʼnimo maiʼnigeʼna agaiʼa aʼamo maiʼnove. Agaemo sipisipi anagaʼamo apavalelino uʼnigeʼa kanale yaveyave kahaumoʼmo ausemo heʼniya folagapatiʼmo kahaumo neʼnae, huno hapa paiʼniye.
SNG.6.5	Aulu nahaeka oʼnago. Kaulagamoʼmo ago aeno nagaseʼnigeʼna kagaefeʼmo neʼnahaiye. Kayokaʼmoʼa meme anagaʼmogi Gileyati avelegatiʼmo magokepi uʼa nelamiya meme anagaʼai apayokakana huno haneʼniye. 
SNG.6.6	Muki kaveʼakamoʼmo yaveyave sipisipi anagaʼmo hemenimo aniʼmo faleʼa apateʼnagenoʼaeʼmo apayokaʼmoʼa yaveyaveʼageʼmo nehiya kava huno kaveʼmoʼa yaveyaveʼageʼmo nehiye. Mani muki sipisipi anagaʼmogimo lagoʼya apanaʼaumo maleʼnae. Mago anamo sipisipimo oʼmaiʼnae. 
SNG.6.7	Kayokaʼmoʼa kagesa aepaleʼmo aino ati kaeʼniya kagesa aepamoʼmo mago yosamo agiʼamo pamagalanati yosa alagamo aino apalo atiʼniya yosa alagagana huno haneʼniye.
SNG.6.9	Maiʼnayaʼmonanafa kaugoʼyave namaʼnimoʼa aeno apakaseno uno haino hapaiʼniye. Asole aʼne anagaʼmo maiʼnayaʼmonanafa aʼnimo magokeʼageʼmo maiʼniye. Itaʼamoʼmo magoke aʼmafaʼnemo alino ateʼniye. Alino ateʼniya itaʼamoʼmo hunoʼaeʼmo, hogote aʼmafaʼneʼnimo maiʼniye, huno agesamo afiʼniye. Muki aʼmafaʼne anagaʼmogi ageteʼapaeʼmo hao ke heʼnae. Kuvini aʼne anagaʼmogiʼe kini vekamo alu aʼne anagaʼamogiʼeʼmo agiʼaleʼmo aliʼa asaga huʼa ateʼnae.
SNG.6.11	Nagaemo kagoʼmufilagatiʼmo alagamo neʼaeya yosamo agesuvafeʼmo uʼna lamiʼna alagepa yosamoʼmo alagamo neʼaeya yosa hoyafiʼmo maiʼnove. Nofiʼmo alagepa huno haneʼnifi pamagalanati yosamoʼa ause heʼnifi huʼna agesuvafeʼmo uʼna lamiʼnove. 
SNG.6.12	Nagesamo oʼafiʼnogenoʼaeʼmo malage huno nagupi mafaʼnemoʼa alino he tino nateʼnigeʼna aliʼna namalagiteʼnaeʼmo visuvafeʼmo nehuve. Hapauʼnisiya vayaʼnilefeʼmo hosimoʼmo halaulino neʼviya talalagana huno alino ha maleno nateʼniye, huno huʼniye. 
SNG.6.13	Yulusalemu a kanomogae, huʼa, Aika atagi neka eno. Kagaemo atagi neka egetao lagaemo kageno, huʼa ha paiʼnae.
SNG.6.13	Yulusalemu a kanomo agesayana na agufa a kanomo agegae. Agaemo lole nofi ati vayakana huno maiʼniya a kanomo agegae, huno hapa paiʼniye.
SNG.7.2	Kagae kaipamo folagapiʼmo mago kapugana huno haneʼniye. Ani kapufiʼmo nofi alagafati aniʼmo havai teʼniye. Kaipamo kanale alagepa kaipamoʼmo ina kava huno vitimo aliniʼeʼa magokepi aliʼa anupa huʼa maleʼnaya vitimo yaveyave ausemo folagapiʼmo haneʼniya vitigana huno haneʼniye. 
SNG.7.3	Kagaemo lole nukalaʼmoʼa ani kava huno lole kanale afela afulaʼmo lagoʼya afela afulakana huno haneʼniye. 
SNG.7.4	Lugokamoʼmo mago yatala vegovego noʼmo yaveyave nokana huno haneʼniye. Kaulagalaʼmoʼa lole ani kotutalaʼmo Hesimoni taonimo yafa lafi kegiʼya kate kipateʼmo haneʼniya ani kotutalakana huno haneʼniye. Kagaemo kagoʼyamo kanale kagoʼyamo Lemanoni yahaofiʼmo yatala nokana huno haneʼniye. Kava neʼyagaiya vayaʼmogimo ani nopiʼmo maiʼneʼa Namakasi taonifi maiʼnaya vayaʼaifeʼmo aulu hapaeʼa apakeʼa yagaiʼa neʼmaiye. 
SNG.7.5	Kagenopamoʼmo Kameli avegana huno haneʼniye. Kayokaʼmo okokana agufa kayokaʼmo haneʼniye, huno ha paiʼniye.
SNG.7.5	Agaemo kini vekamo atafauʼnigeno uʼa haiteʼa emiʼeteʼa nehaya yateʼmo maiʼniye. 
SNG.7.6	Nahau nayamopafiʼmo neʼnahaiya a kanomogae, huʼna, alagi kanale a kanomo maiʼnane. Muki yaʼakamoʼmo namogaga aisuva agufa kavaʼmo nehiye. 
SNG.7.7	He tika maikaeʼmo alagi alagepa huno api aino haneʼniya kokanasi yosagana huka he tika maiʼnane. Nukamoʼmo ani agufa yosa alagagana huno haneʼniye. 
SNG.7.8	Nagaemo huʼnaeʼmo, Ani yosafiʼmo uʼna haiʼna yosa akopaleʼmo atafauguve, huʼna huʼnove. Haiʼna maisugeno nukamoʼmo nofi alagamoʼa magokepiʼmo akalo akalo huno nehaneya kava huno hanegaiye. Kavayafatiʼmo apoli yosa alagamoʼa kanale atumo neʼaiya agufa atumo aigiye. 
SNG.7.9	Kavayamo nofi alagafati aniʼmo hogote anikana huno hanegaiye, huno ha paiʼniye.
SNG.7.9	Ani nofi alagafati aniʼmo nahau nayamopafiʼmo neʼnahaiya vekaʼnilefeʼmo haneʼniye. Ani aniʼmoʼa hagaʼageʼmo huʼniye. Apaukalegekana huʼa neʼmaiya vayaʼmogimo neʼneʼapaeʼmo ge nehae. 
SNG.7.10	Nagaemo nahau nayamopafiʼmo neʼnahaiya vekaʼnimo aʼamo maiʼnogeno nagaefeʼmo haʼye nehiye, huno huʼniye.
SNG.7.11	Nahau nayamopafiʼmo neʼnahaiya vekaʼnimogae, huʼna, nagaeʼeʼmo magokepi lokaeka egetaʼao malaga uguʼae. Utaʼa alu aise taonifiʼe alu aise taonifiʼeʼmo havaegauʼae. 
SNG.7.12	Havaetetaʼaeʼmo kotilamisiyapiʼmo he titaʼa nofi hoyalegamo utaʼaeʼmo nofiʼmoʼa ago ausisimo aeʼnisifi auseʼamo ago aino ata leʼnisifi pamagalanati yosamoʼa ago ause heʼnisifigetaʼa utaʼa agegauʼae. Maiʼnetaʼaeʼmo nahau nayamopafiʼmo neʼnahaiya kavaʼnimo aliʼna kave liguve. 
SNG.7.13	Alagepa kahaumo ausemoʼa alagepa atumo neʼaiye. Nagaemo alagepa yosa alagamo aliʼna muki yafa lafi kegiʼya kate kipaʼaleʼmo maleʼnove. Magoʼamo akeyaʼvilaga alige magoʼamo hemenimo alige huʼna aliʼna anupa huʼna maleʼnove. Nahau nayamopafiʼmo neʼnahaiya vekaʼnimogae, huʼna, kagaetefeʼmo aliʼna anupa huʼna maleʼnove, huno ha paiʼniye.
SNG.8.2	Inagi nagaemo kagaemo kavaleliʼna itaʼnimo notegamo visugekaeʼmo kagaemo alagepa huka afaʼa alika naya malegane. Nagaemo nofi alagafati anipiʼmo alagepa haga nehiya yaʼmo aliʼna ateteʼna alo huʼna kamiguve, huno ha paiʼniye.
SNG.8.3	Hoga ayatetiʼmo nageyutega maleʼneno lamaga ayatetiʼmo nagufaleʼmo natafauʼniye. 
SNG.8.4	Yulusalemu aʼmafaʼne anagane, huʼna, lokiya gefatiʼmo huʼnaeʼmo, afela afu anagaʼmogi koli huteʼa apaune nehaya afu anagaʼaifeʼmo lapakesamo afitetapa nahau nayamopafiʼmo neʼnahaiya a kanomo aupatiʼmo haunetapa oʼateyo. Agaiʼamo hauʼninageno aupatiʼmo he tigiye, huno hapa paiʼniye.
SNG.8.5	Ina laʼamoʼmo yahaofilagatiʼmo eno hau ayamopafiʼmo hauʼniya vekamo agufaleʼmo atafautegeʼana kako kiliʼana eʼana hai eʼnaʼae, huʼa huʼnae.
SNG.8.5	Kagaemo apoli yosamo aepafiʼmo havaeʼnanageʼna kahauneʼna kateʼnove. Itakamoʼmo ani yosa aepafiʼmo alino kateʼniye. Alino kateʼniya a kanomoʼmo ani yosa aepafiʼmo alino kateʼniye, huno ha paiʼniye. 
SNG.8.6	Mago vekamoʼmo alagena kavaʼmo hu neʼmaleya kava huka nagaemo alika kaipafiʼmo alagena kavaʼmo hugekana huka hu malo. Ani kava huka nagaemo alika kayamoteʼmo alagena kavaʼmo hugekana huka hu malo. Ani kavatefeʼmo nahau nayamopafiʼmo nahauʼniya kavaʼmo lokiyaʼamoʼmo fali kavaʼmo lokiyaʼagana huno haneʼniye. Nagaemo kaino nefauva kavaʼmoʼa nefaliya kavakana huno haneʼniye. Kaino nefauva kavaʼmo atagana huno nele. He, lusi kava huno nele. 
SNG.8.7	Hau ayamopafiʼmo nehaiya kavaʼmoʼa atagana huno neleyanageno aniʼmoʼa afaʼa aeno yu osegaiye. Aniʼmo hesiyaʼmoʼmo alagi aeno ati okaegaiye. Mago vekamoʼmo a kanoeʼmo hunoʼaeʼmo, Nagaefeʼmo kahau kayamopafiʼmo kahausiyafeʼmo muki moniʼaniletiʼmo miya faiguve, huno ha paisigenoʼaeʼmo, afaʼa ina agufa yane, huno huteno hosu aipamo kaligiye, huno huʼniye.
SNG.8.10	Nagaemo mago yafa lafi kegiʼyagana huʼna maiʼnogeno nuʼnimoʼa lole yatala vegovego notalakana huno haneʼniye. Ani afinaʼmo fiku naha maeʼnigeʼnaeʼmo aulagaleʼmo alagepa huʼna maiʼnove, huno hapa paiʼniye.
SNG.8.14	Nahau nayamopafiʼmo neʼnahaiya vekaʼnimogae, huʼna, malage huka emikeno. Mago alagepa afela afumoʼa alagepa atumo neʼaiya yaʼmo havai teno haneʼniya avelegamo nagu nagu huno eno haine neʼeya kava huka emikeno, huno ha paiʼniye.
ISA.1.3	Pulumakamogimo afoʼapimoʼmo ago ageʼnae. Nokimogimo afoʼapimoʼmo neʼyaʼmo neʼapamiya yuvapamo ago ageʼnae. Ageʼnayaʼmonanafa Isaleli vayaʼmogi nagaemo nageʼa aeto osuʼnae. Vayaʼnimo maiʼnayaʼmonanafa nagaefeʼmo apakesamo noʼafiye. 
ISA.1.4	Apakaemo hosu kavaʼmo nehaya nofi vayane. Apakaemo hosu kavaʼapilefeʼmo alopa vaiʼmo aliʼnae. Hosu kavaʼmo nehaya mafaʼne anagaʼmo maiʼnae. Aliʼa hosu huʼa neʼapataya mafaʼne anagaʼmo maiʼnae. Apakaemo Ala kava neʼmo ataleʼa uʼnae. Apakaemo Isaleli vayaʼai Aote Vekamoʼmo aipamo leno apatesiya agufa kavaʼmo huʼnae. Geʼamo amagiʼa ataleteʼa aiʼa atagineʼa hosu kavategamo uʼnae. 
ISA.1.5	Haiya kava hinageʼnaeʼmo nagaemo magoʼe huʼna lapamagiguve. Yagaiʼna neʼapatova vekamoʼna geʼnimo magoʼe magoʼe hutapa amagita atalegae. Isaleli vayaʼmogitapae, huʼna, lapakenopafiʼmo kaitamo havaiteʼniye. Muki apaipamoʼmo lokiyaʼamo alagi ohaneʼniye. 
ISA.1.6	Apaiya agusafatiʼmo kaitaʼmo aepa faiteno hapaulino apakenopafiʼmo uno haiʼniye. Apakufamoʼmo magokayaga hapaopaʼamo alagepa huno ohaneʼniye. Muki apakufaʼafiʼmo hanageke yaʼmo aliʼnageno kola huge apamagino kofino apatege apamuʼmo apaleteno oʼmo huge huʼniye. Hayaeʼa oʼapatege fakaniʼa oʼapatege malasini faleʼa oʼapatege huʼnae. 
ISA.1.7	Kame vayatapimogimo eʼa kotapimo aliʼa hosu huʼa ataleteʼa taonitapimo ata kaegae. Lapakaemo apaketapa maiʼnisageʼapaeʼmo muki hoyatapifatiʼmo neʼyaʼmo aligae. Alu kotega vayaʼmogimo eʼa kotapileʼmo haneʼniya yaʼmo aliʼa hosu huʼa ataleʼnageno mopatapimo afaʼa haneʼniye. 
ISA.1.8	Nofi hoyafiʼmo hiyato noʼmo haneʼniya kava huʼa Yulusalemu taonifi vayaʼmo maiʼnae. Kono hoyafiʼmo aigofe noʼmo nekiya noʼmo haneʼniya kava huʼa Yulusalemu taonifi vayaʼmo maiʼnae. Apakaemo kame vayaʼmogimo eʼa faiʼa vego huʼnaya taonigana huʼa maiʼnae. 
ISA.1.9	Aiyeyaʼa hunoʼaeʼmo, Ala kava neʼmoʼa asole vayaʼaiteʼmo yagaino apateʼniya Gotiʼa aise aise huno logufaʼa vayaʼmo olateʼniyesinana Satomi taonifi maiʼnaya vayakana huta maige Gomola taonifi maiʼnaya vayakana huta maige huʼnonesine, huno huʼniye.
ISA.1.11	Ala kava neʼmoʼa hunoʼaeʼmo, Na agufa kavatefeʼmo asole ofalini afumo amagita neʼnamiye. Lapakaemo afayaʼaʼe pulumakamo amagitapa afayaʼamo namige ve sipisipimo amagitapa atafiʼmo kaeta namige huʼnageʼnaeʼmo alagi haiʼmo aliʼnove. Nagaemo ve pulumakamo kolafeʼmofi sipisipimo kolafeʼmofi mememo kolafeʼmofi huʼna amuse nosuve. 
ISA.1.12	Lapakaemo naulagaleʼmo he tisayafeʼmo eʼnaya afinaʼmo mono no kumaʼnileʼmo umenitata hutapaeʼmo alita hosu hutapageʼmo neʼatae. Ina laʼmo ani kavaʼmo hiyo, huno lapa paiʼniye. 
ISA.1.13	Magoʼe hutapa afa ofalinimo alinitetapa oʼnamiyo. Mono nehutapaeʼmo alagepa atumo neʼaiya yaʼmo nekaya kavafeʼmo alagi oʼnahaiye. Lapakaemo saufa kaileʼmo mono huge Sapati afinaʼmo mono huge alita anupa hutapa maige nehaya kavaʼmo magoʼe hutapa hisayafeʼmo alagi oʼnahaiye. Mono nehutapaeʼmo hosu kavaʼmo nehayaʼmofeʼmo alagi oʼnahaiye. 
ISA.1.14	Nagupi mafaʼnemoʼmo saufa kaile mono kavafenagi aote afinaʼmo lekana pai maleʼnaya mono kavafenagi huno alagi oʼnahauʼniye. Nagaemo ani mono kavaʼamoʼmo kana yaʼmo alino namiʼnigeno alagaʼmo neʼnahaeye. 
ISA.1.15	Lapayaʼmo alita asaga huliʼnetapaeʼmo nunumuʼmo hisageʼnaeʼmo naulagaleʼmo aiʼna ati kaeteʼnaeʼmo olapakegauve. Vayaʼmogi kolaʼapimo lapayateʼmo haneʼniyaʼmofeʼmo asole nunumuʼmo hisageʼnaeʼmo oʼafiguve. 
ISA.1.16	Lapakaitapimo sese huta lapateyo. Yaveyave apaipa vayaʼmo alita hamaletapa apateyo. Naulagaleʼmo hosu kavatapimo alita ataleyo. Magoʼe hutapa osuta ataleyo. 
ISA.1.17	Alagepa kavaʼmo hisayafeʼmo aliʼna lapaya malesuva gemo afiyo. Alagepa hutapa agoti hisayafeʼmo he tita lokiya vaitapa maiyo. Aliʼa afepiʼmo neʼapataya vayaʼaifeʼmo ge hapaiyo. Megusa mafaʼnemo hapa maeyo. Lapakaemo hutapaeʼmo, Lahapao ke hone, Kogu aʼnemo alagepa huʼa maisayafeʼmo hapa maeyo, hutapa hapa paiyo. 
ISA.1.18	Ala kava neʼmoʼa hunoʼaeʼmo, Lapakaemo nagaetegamo egetao nagaeʼeʼmo ge huge afige huta maigune. Hosu kavatapimoʼmo haesa yakana huno aeno kamaeʼniyaʼmonanafa yave yaveʼage huno hanegaiye, huno hapa paiʼniye. 
ISA.1.19	Lapakaemo alagepa kavaʼmo hisayafeʼmo lahapauge geʼnimo akame huge hisayana hoyatapifatiʼmo kanale neʼyaʼmo afole neʼaiya neʼyaʼmo negae. 
ISA.1.20	Negayaʼmonanafa lapakaemo olapauʼnigetapa geʼnimo amagita atalesayaʼmoʼmo inagi kame vayatapimogimo eʼa kamitimo lapaesagetapa faligae. Nagaemo Ala Kava neʼmoʼnamo ani gemo ago huʼnovaʼmofeʼmae.
ISA.1.22	Akeyaʼvilagamo alagepa siluva yafakamo haneʼniyaʼmonanafa hemenimo aliʼa yaga auʼa neʼatalaya yafakana huka hamaleʼnane. Nofi alagafati anikamo anilafaʼeʼmo haneʼniye. 
ISA.1.23	Neʼyagaiya vayakamogimo gemo noʼafiya vayane. Apakaemo kumayaʼmo neʼaliya vayaʼeʼmo magokepi lokaeʼa neʼmaiye. Muki neʼyagaiya vayaʼmogimo kutulu yaʼmo hisaya monieʼmo hapauʼniye. Monimo fiku alisayafeʼmo vegala neʼae. Apakaemo megusa mafaʼne anagaʼmo hapa noʼmae. Kogu aʼne anagaʼmogi geʼapimo alagepa huʼa oʼafiʼa aliʼa kanale huʼa noʼapatae.
ISA.1.25	Nagaemo nayatetiʼmo aliʼna alagepa huʼna lapategauve. Siluva yafaʼmo atafiʼmo kaeʼnageno oʼaniyaʼamo leno kalo paeno neʼataleya agufa kavaʼmo huʼna hosu kavatapimo alagi aliʼna ataleteʼna muki oʼaniyatapimo aeʼna kalo paeʼna atalegauve. 
ISA.1.26	Nagaemo halate alagepa huʼa yagaisaya vayaʼe agoti gemo afisaya fatago vayaʼeʼmo akeyaʼvilagamo kagaeteʼmo maiʼnaya agufa vayaʼmo aliʼna afole aiʼna apategauve. Henagaʼamo vayaʼmogimo kagaefeʼmo ina gemo huʼapaeʼmo, Fatago kavaʼmo haneʼniya taoniye, huʼa, kagi aege Goti geʼamo oʼataleno akame nehiya taoniye, huʼa kagi aege hugae. 
ISA.1.27	Ala kava neʼmoʼa Saiyoni vayaʼmo agoti huno apateteno fatago kavaʼaletiʼmo miya faino hatu maeno apategaiye. Apaipamo aliʼa afe lesaya vayaʼmo fatago kavaʼaletiʼmo miya faino hatu maeno apategaiye. 
ISA.1.28	Ani afinaʼmo Goti geʼamo amagiʼa neʼatalaya vayaʼe hosu kavaʼmo nehaya vayaʼeʼmo alagi alino hano huno apatalegaiye. 
ISA.1.29	Lapakaemo mono huʼnaya yosamo alopa yosalefeʼmo lapavagage hugiye. Monoʼmo hisaya hoyamo alita vaitetapaeʼmo monoʼmo huʼnaya hoyaeʼmo lapau hutetapa lapavagage hugiye. 
ISA.1.30	Na kava hinagetapaene. Lapakaemo alopa yosamo alagi vaiʼniya yosamoʼmo vaiʼniya haitaʼaʼeʼmo haneʼniya yosagana huta maigae. Lapakaemo hoyafiʼmo aniʼmo ohaneʼnigeno hosuʼniya hoyakana huta maigae. 
ISA.1.31	Kahaumo ago vaiʼnigenoʼaeʼmo malage huno atamo neleya agufa kavaʼmo huno Yulusalemu vayapatiʼmo lokiya vayaʼaiteʼmo magoke agufa kavaʼmo afole aigiye. Aliʼyaʼapimo masisigana huno haneʼnisigeno apakaeʼe aliʼyaʼapiʼeʼmo malage huno magokepiʼmo atamoʼmo leno apasagalisigenoʼaeʼmo mago hapa maesiya vekamo oʼmaigiye.
ISA.2.1	Aiyeyaʼa Emoyi mafaʼnemo Yuta nofi vayaʼe Yulusalemu taonifiʼmo maiʼnaya vayaʼefeʼmo apava gemo alagamuna ageʼniya kavatetiʼmo afitenoʼaeʼmo ina gemo huʼniye. 
ISA.2.2	Henagaʼamo atupa afinaʼmo Ala kava neʼmo alopa mono noʼamo haneʼniya avemoʼmo anagaʼamo haneʼneno haino kasaeteno muki aveʼamo alino aiyafiʼmo apategaiye. Aniʼmo uno nelamiya kava huʼa muki alu nofi vaya alu nofi vayaʼmo ani mono notegamo uʼa haigae. 
ISA.2.3	Asole vayaʼmogi eʼa huʼapaeʼmo, Egetao, Ala kava neʼmo aote aveleʼmo uta haigune. Yekopu Gotiʼamo mono noʼafiʼmo uta haisunageno hauʼniya kateʼmo visunafeʼmo alino laya malesigeta kaʼaleʼmo uteta hugune. Keʼaepa gemo Saiyoni aveletiʼmo uneno hugiye. Ala kava neʼmo geʼamo Yulusalemu taonifatiʼmo aino atagu faeno uneno hugiye. 
ISA.2.4	Agaemo alu nofi vayaʼe alu nofi vayaʼeʼmo alino fako huno apateteno maiʼnaya asole vayakoʼmo ge hapaugiye. Inagi apakaemo naipeʼapileʼmo neʼamagisagenoʼaeʼmo aiʼyumo neʼaiya aenimo alino hamalege hayoʼapileʼmo neʼamagisagenoʼaeʼmo nofiʼmo nehatagaya haginamo alino hamalege hugiye. Muki nofi vayaʼmogimo magoʼe huʼa kame osuge kame hisaya kavaʼmo magoʼe huʼa aliʼa apaya oʼmalege hugae.
ISA.2.7	Siluvamoʼmogi golimoʼmogi hosimoʼmogi kame nehaya talalamoʼmogi muki alopa moniletiʼmo miya nefaiya yaʼmoʼagi huno Isaleli mopafiʼmo alagi havai teʼniyanageʼa afaʼa lekana opaigae. 
ISA.2.8	Ina kava huno aigofe gotigi apauneʼamoʼmo apakae mopaleʼmo alagi havai teʼnigeʼa ani apayatetiʼmo alo huʼnaya yatefekeʼmo monoʼmo nehae. 
ISA.2.9	Afa vayaʼe ala apaki vayaʼeʼmo aigofe monoʼmo hisayafeʼmo ape nehayaʼmofeʼmo kagaemo hosu kavaʼapimo alika oʼatalo.
ISA.2.11	Ala kava neʼmo afole aisiya afinaʼmo ala apakimo neʼaliya vayaʼe apakiʼapileʼmo aliʼa asaga nehaya vayaʼeʼmo alino afepiʼmo apatesigeʼa Ala kava nekeʼmo aliʼa asaga huʼa ategae. 
ISA.2.12	Muki vayaʼaiteʼmo yagaino neʼapateya Ala kava neʼmo afinaʼmo afole aisigeʼapaeʼmo muki vayaʼmogimo apakaiʼapi apakiʼapileʼmo aliʼa asaga nehaya vayanagi ala agi kavanagi ala apaki vayanagi ala agimo haneʼniya yanagi huno alino afepiʼmo apategaiye. 
ISA.2.13	Agaemo Lemanoni aveleʼmo kanale yatala Sita yosaʼapiʼe Mesani kotega lokiya Oki yosaʼapiʼeʼmo alino afepiʼmo apategaiye. 
ISA.2.14	Agaemo muki yatala aveʼe aiseʼamo yatala hugekana aveʼeʼmo alino afepiʼmo apategaiye. 
ISA.2.15	Agaemo kame vayaʼmogi ohapaesayafeʼmo muki yatala noʼe taonile yatala kegiʼyaʼeʼmo alino afepiʼmo ategaiye. 
ISA.2.16	Agaemo muki Tasisi vayaʼmogi kanale alopa sipiʼapimo alino afepiʼmo ategaiye. 
ISA.2.17	Ala kava neʼmo afole aisiya afinaʼmo ala apakimo neʼaliya vayaʼe apakiʼapileʼmo aliʼa asaga nehaya vayaʼeʼmo alino afepiʼmo apatesigeʼa Ala kava nekeʼmo aliʼa asaga huʼa ategae. 
ISA.2.18	Ategayaʼmonanafa aigofe gotigi apauneʼamo alagi alino hano huno atalegaiye.
ISA.2.21	Ala kava neʼmoʼa ha le konali yaʼaletiʼe lokiyaʼaletiʼeʼmo emineno he tino maiʼnenoʼaeʼmo mopaleʼmo lusi kava huno alino kanage kanage hisigeʼapaeʼmo aipamo leno apatesiya kavategatiʼmo apaune hetaleʼa uʼa ha le konali yaʼamo ageteʼapaeʼmo yafa kapiʼmo uʼa fala kige mopafiʼmo kelimo kafi maleʼneʼa uʼa haiʼa fala kige hugae. 
ISA.2.22	Lapakaemo mago vekamoʼmo laha maegaiye, hutapa lapakesamo oʼafiyo. Ma mopafi vayaʼmo aupa afinaʼatomo maiteʼa nefaliye. Apakaemo ina agufa yaʼmo maiʼnayaʼmofeʼmo na agufa alagepa yakana huʼa maiʼnae. Haʼao, afa yakana huʼa maiʼnae.
ISA.3.9	Apaugosamoʼmo aeto nehiyaʼmofeʼmo agotimoʼmo afaʼa apatafaugiye. Satomi taonifiʼmo maiʼnaya vayaʼmogi hosu kavaʼapieʼmo aeʼa hakalo huʼnaya kava huʼa apakaemo aeʼa ati okaeʼa hosu kavaʼapieʼmo aeʼa hakalo nehae. Apakupi mafaʼnemoʼmo kage kage hugiye. Apakaemo hosu kavaʼmo huʼnagenoʼaeʼmo ani hosu kavaʼmoʼa apakaiʼapileʼmo asagauno aiʼniye. 
ISA.3.10+ISA.3.11	Alagepa fatago kavaʼmo nehaya vayaʼaifeʼmo, lapakaemo alagepa hutapa maigae, huka hapa paiyo. Alagepa kavaʼapimoʼmo neʼyaʼamo negayaʼmofeʼmae. Negayaʼmonanafa hosu vayaʼmo hanageke yaʼmo aligae. Hosu kavaʼapimo miyaʼamo aligayaʼmofeʼmae.
ISA.4.3	Logufaʼa vayaʼe atupa vayaʼeʼmo Saiyoni taonifiʼe Yulusalemu taonifiʼeʼmo maiʼnaya vayaʼaifeʼmo huʼapaeʼmo, Alagepa apaote vayane, huʼa hugae. Ala kava neʼmoʼa ani afaʼa maiʼnaya vayaʼmogi apakimo mukuʼafiʼmo avoʼmo kae maleʼniye. 
ISA.4.4	Ala kava neʼmoʼa Saiyoni aʼne anagaʼmogi oʼaniʼya faiʼniya hosu kavaʼapimo sese huno ataleteno Aunemeʼaletiʼmo Yulusalemu vayaʼmogi vayaʼmo kamitimo apamagiʼnageno kolaʼmo aino lakiʼniya hosu kavaʼapilefeʼmo agoti huno apateteno hosu kavaʼapimo atafiʼmo kaeno atalegaiye. 
ISA.4.5	Ani kavaʼmo hutenoʼaeʼmo Ala kava neʼmoʼa afa yatetiʼmo vayaʼamo hapa maesiya yaʼmo alo hugiye. Alo hisigeno felugamo hiyaʼmoʼe halinamoʼeʼmo muki Saiyoni aveleʼmo haneʼniya noteʼmo anagamo hanege aliʼa anupa huʼa maiʼnaya aupiliga anagamo hanege haniʼilagamo ata vaiʼmo hanege hugiye. Ani yaʼmoʼa yugugana huno muki ha le konali yaʼamo agotofuleʼmo hanegaiye. 
ISA.4.6	Yasi nokana huno hanesigeno kofino apatege lokiya yegemoʼmo apakenopaleʼmo oʼapalesiyafeʼmo aino ati kaeno apatege huʼnisigeʼapaeʼmo alopa koʼmo aige yasimo alige hisiya afinaʼeʼmo alagepa huʼa maigae.
ISA.5.1	Nahau nayamopafiʼmo nahauʼniya vekamoʼmo aise aveleʼmo alagepa lanitani mopafiʼmo nofi hoyamo vai maleʼniye. 
ISA.5.2	Agaemo aiʼyu aiteno muki yafaʼmo alino ataleteno alagepa nofi akopamo kali maleʼniye. Hoya folagapiʼmo yatala noʼmo hoyaleʼmo yagaisaya vayaʼmogi noʼmo ki maleʼniye. Agaemo nofi alagamo aeʼa lata paisaya kelimo kafi maleʼniye. Huʼniyaʼmofeʼmo agesamo afinoʼaeʼmo, Alagepa nofi alagamo aegaiye, huno agesamo afiʼniyaʼmonanafa kahaufilaga hosu nofiʼmoʼa afaʼa neʼaeya agufa nofi alagamo aeʼniye. 
ISA.5.3	Hosu nofi alagamo aeʼniyaʼmofeʼmo O Yulusalemu kote maiʼnaya vayaʼmogitapaʼe Yuta vayaʼmogitapaʼene, huʼna, lahapao ke hovanagi, nagae kavaʼe hoyaʼnifatiʼmo afole aiʼniya kavaʼeʼmo agoti hutapa alita fako hiyo. 
ISA.5.4	Nagaemo magoʼe huʼna mago kavaʼmo hisuva kavaʼmo haneʼniyana nagaemo osuʼnofiye. Alagepa nofi alagamo aegaiye, huʼna nagesamo afiʼnovana na agufa kavaʼmo higenoʼaeʼmo kahaufilaga hosu nofiʼmoʼa afaʼa neʼaeya agufa nofi alagamo aeʼniye. 
ISA.5.5	Lahapaoke hove. Hoyaʼnifiʼmo hisuva kavafeʼmo nagesamo afiʼnova kavafeʼmo lapa paiguvanagi afiyo. Nagaemo hoyaʼnileʼmo haneʼniya kegiʼyamo heʼna yakina ataleteʼna afaʼa ateʼnisugeno atamo lesigeʼa apaiyaletiʼmo aeʼa latapaigae. 
ISA.5.6	Nagaemo hoyamo aliʼna hosu huʼna ataleteʼna afaʼa ategauve. Nagaemo nofiʼmo hatagauʼna aliʼna alagepa osuge aiʼyumo oʼaige huguve. Atesugeno kahaumo aesigeno aufe kahaumoʼmo ani hoyamo aeno ati kaegaiye. Nagaemo ani hoyafiʼmo koʼmo oʼaisiyafeʼmo haʼao, huʼna huguve. 
ISA.5.7	Isaleli vayaʼmo asole vayaʼaiteʼmo yagaino neʼapateya Ala kava neʼmo nofi hoyaʼagana huʼa maiʼnae. Yuta vayaʼmo Ala kava neʼmoʼa amuse nehiya nofigana huʼa maiʼnae. Agaemo vayaʼaitegamo fatago kavaʼmo hisayafeʼmo apakava maiʼniyaʼmonanafa vayaʼaitegamo hosu kavakeʼmo huʼa kana yaʼmo aliʼa apamiʼnae. Apakaemo alagepa huʼa aliʼa fako hisayafeʼmo apakava maiʼniyaʼmonanafa hosu kavaʼmo huʼnageʼapaeʼmo laha mao, huʼa keya aeʼa ge nehae.
ISA.5.9	Nagaemo afiʼnogeno Ala kava neʼmoʼa asole vayaʼaiteʼmo yagaino neʼapateya vekamoʼmo ina ge huno huʼniye, Lama gemo huʼnaeʼmo, Asole noʼmo afaʼa hanesigeʼa vayaʼmo oʼmaigae. Alopa nonagi kanale nonagi huno afaʼa hanegaiye. 
ISA.5.10	Apakaemo alopa nofi hoyamo aliʼa vai malegayana asole nofi alagamo oʼaesigeʼa aise nofi alagafati aniʼatomo alo hugae. Apakaemo teniʼa viti avina kuʼmo fai malegayana neʼyaʼamo magoke kuʼatomo aliʼa aigae.
ISA.5.12	Neʼyaʼmo yagita huʼapaeʼmo nofi alagafati aniʼmo neʼneʼapaeʼmo alu agufa gita amagige feliyopa huge yaveʼya amagige nehayaʼmonanafa Ala kava neʼmo aliʼyaʼamo neʼaliya kavafeʼmo apakesamo oʼafige nehiya kavafeʼmo apakesa afifi osuge nehae.
ISA.5.14	Ani hosu kavaʼmo huʼa maiʼnayaʼmofeʼmo apakaemo alino nakaisiyafeʼmo kanoluʼapimo alopa avayamo haneʼnigeno aka huteno alo huno maiʼniye. Apamogaga neʼaiya vayanagi hogote vayanagi muki afaʼa maiʼnaya vayaʼenagi huʼa kanolufiʼmo uʼa lamigae. 
ISA.5.15	Mukiʼamogi afepilagamo uʼa lamigae. Ala kava neʼmoʼa muki vayaʼmo alino afepiʼmo apategaiye. Apakaiʼapimo aliʼa asaga huʼa neʼapataya vayaʼmo alino afepiʼmo apategaiye. 
ISA.5.16	Alino afepiʼmo apategaiyaʼmonanafa asole vayaʼaiteʼmo yagaino neʼapateya Ala kava neʼmoʼa fatago kavaʼaletiʼmo ala agiʼamo aligiye. Aote Gotiʼa fatago kavaʼaletiʼmo naote Gotiʼnamo maiʼnove, huno alino apave ligiye. 
ISA.5.17	Ani afinaʼmo aikeli sipisipi anagaʼmogi koʼaletiʼmo kahaumo negae. Alu kotega vayaʼmo eʼa kagemiyaʼapiʼe vayaʼmogi mopamo aliʼa hosu huʼa atalegae.
ISA.5.19	Apakaemo ina gemo huʼapaeʼmo, Ategenoʼao aliʼyaʼamo agesunafeʼmo agaemo malage huno aliʼyaʼamo alino. Afaʼa agesunafeʼmo Isaleli vayaʼmogi aote Gotiʼapimoʼmo ategenoʼao hisiya kavafeʼmo aipa agesamo laulagaleʼmo afole aino. 
ISA.5.20	Hosu kavafeʼmo huʼapaeʼmo, alagepa kavane, huʼa huge alagepa kavafeʼmo huʼapaeʼmo, hosu kavane, huʼa huge ha le yafeʼmo huʼapaeʼmo, hani yane, huʼa huge haga nehiya yafeʼmo atu neheya yane, huʼa huge atu neheya yafeʼmo huʼapaeʼmo, haga nehiya yane, huʼa huge nehaya vayaʼmogimo alopa kana yaʼmo aliteʼapaeʼmo lusi kava huʼa kage kage hugae.
ISA.5.22	Nofi alagafati aniʼmo neʼnaya kavatefeʼmo lokiya vayane, huʼa ala agimo amiʼnaya vayaʼmogimo lusi kava huʼa kage kage hugae. 
ISA.5.23	Apakaemo agoti gemo afiteʼapaeʼmo kutulu monimo alisayafeʼmo hosu kavaʼmo huʼnaya vayaʼaifeʼmo, fatago vayane, huʼa nehae. Apakaemo fatago vayaʼmogimo hosu kavaʼmo huʼa agoti nehae. 
ISA.5.24	Hosu kavaʼmo nehayaʼmofeʼmo atamoʼmo vaiʼniya kahaufiʼmo malage huno leno hano huno neʼataleya kava huno hosu kavaʼmo apakaeteʼmo afole aigiye. Asole vayaʼaiteʼmo yagaino neʼapateya Ala kava neʼmo keʼaepa geʼamo oʼafiʼa apakameʼyamo amiteʼa Isaleli vayaʼmogi aote Gotiʼapimo geʼaeʼmo, afa gemo haneʼniye, huʼa huʼnayaʼmofeʼmo hapafuʼyaʼapimo ago kasalisigenoʼaeʼmo haitaʼapimo hali huno asagauno aigiye. 
ISA.5.25	Ani kavaʼmo huʼnayaʼmofeʼmo Ala kava neʼmoʼa vayaʼaeʼmo aipamo leno apateʼniye. Agaemo ayaʼmo alino asagauteno ago apamagiʼniye. Apamagiʼnigenoʼaeʼmo avemoʼmo kanage kanage huʼnigeʼapaeʼmo faliʼnaya vayaʼmogi apakufaʼamo taoni kateʼmo ina kava huno atupa yakana huno haneʼniye. Agaemo ani kavaʼmo huʼniyaʼmonanafa aipamo neleya kavaʼamo alino hano huno oʼataleʼniye. Apamagisiyafeʼmo ayaʼmo alino asagaunoʼageʼmo maiʼniye. 
ISA.5.26	Ala kava neʼmoʼa afagi kotegatiʼmo ami vayaʼmo eʼa vayaʼaʼeʼmo kamemo hisayafeʼmo kalahuʼmeʼmo alino asai maleteno foʼme hisigeʼa ma mopamo atupalegatiʼmo nagu nagu huʼa egae. 
ISA.5.27	Muki ani ami ati vayaʼmo lokiya vayaʼageʼmae. Magoke vekaʼapimoʼmo aiyafatiʼmo alaga haesigeno asagauno oʼaige aumiʼmi osuge ohavaege hugiye. Magoke vekamo mapaluʼamo aino hatu oʼmaegaiye. Magoke vekamo suʼamo oʼatalagaugiye. 
ISA.5.28	Keveʼapimoʼmo magoʼe huno akoʼya huʼnigeʼa hapaesayafeʼmo alo huʼa yagailiʼa egae. Hosiʼapimogi apaiya apayaʼmo apakinagomoʼmo lokiya yafakana huno hanege kame hisaya talalaʼapimoʼmo lusi kava huno nagu nagu huteno talala aiyaʼamoʼmo alino vego vego nehiya yasigana huno aino vego vego huge huʼniye. 
ISA.5.29	Laiyonimogimo kaekae nehaya kava huʼa ani ati vayaʼmogimo kaekae hugae. Apakaemo aikeli afumogi kaekae huteʼa hapaeʼa haniliʼa neʼvaya kava huʼa hapaeʼa aliniʼa visagenoʼaeʼmo mago vekamoʼmo apayapatiʼmo hapa ofalegaiye. 
ISA.5.30	Ani kavaʼmo afole aisiya afinaʼmo ati vayaʼmogi eʼa alopa solovala aniʼmoʼa aino holakau holakau huteno age neʼaiya kava huʼa alopa gefatiʼmo hugae. Ina kava huʼa asole asole ati vayaʼmo solovala anikana huʼa eʼa aeʼa apaka segae. Vayaʼmogimo mopamo aulu heʼa agesayana ani koʼmo hosuʼnisigeno hani huge vayaʼmo kana aliʼa hapau huge anupa hiyaʼmoʼa yegeleʼmo aino ati kaege hugiye.
ISA.6.2	Ata vaikana huʼa neʼmaiya enisole vayaʼmogi apakiʼapimo Selafemi vayaʼmogimo siyaʼaleʼmo fai maiʼniya vekamo agofetuleʼmo he tiʼa maiʼnae. Apakaemo magoke magokeʼamogimo sigisiʼa hapakumo haneʼniye. Lole hapakulatetiʼmo apaugosafiʼmo aiʼa ati kaege lole hapakulatetiʼmo apaiyaleʼmo aiʼa ati kaege lole hapakulatetiʼmo haleliʼa uge nehae. 
ISA.6.3	Mago enisole vekamoʼmo alu enisole vayaʼaifeʼmo hunoʼaeʼmo, Ala kava neʼmoʼa asole vayaʼaiteʼmo yagaino neʼapateya vekamo aote vekamo maiʼniye, aote vekamo maiʼniye, aote vekamo maiʼniye. Ha le konali yaʼamoʼmo muki ma mopafiʼmo aino atagu faeno uneno huno havai teʼniye, huno hapa paiʼnigeʼa alu enisole vayaʼmogi afiteʼa ani gemo huʼa hapa paige huʼnae. 
ISA.6.4	Alopa gefatiʼmo nehagenoʼaeʼmo kipateʼmo lole posilaʼmoʼa uti uti aiʼnigeno halinamoʼmo ani nopiʼmo havai teʼniye. 
ISA.6.5	Nagaemo huʼnaeʼmo, Nagaemo oʼaniʼya navayamo haneʼnigeʼna oʼaniʼya apavayamo haneʼniya vayaʼmogi folagapiʼmo maiʼnovaʼmofeʼmo lusi kava huʼna kage kage huteʼnaeʼmo, alagi afela heʼnove. Faliʼnova vekamo maiʼnove. Naulagafatiʼmo Ala kava neʼmo asole vayaʼaiteʼmo yagaino neʼapateya kini vekaʼapimo ago ageʼnovaʼmofeʼmo faliʼnova vekamo maiʼnove. 
ISA.6.6+ISA.6.7	Inagi mago enisolemoʼmo uno afumo amagiʼa nekaya ofalini hiʼyalamutetiʼmo ata neleya hokanufamo halutaletiʼmo huno aliteno nagaetegamo halelineno navayaleʼmo maleʼnenoʼaeʼmo, Afiyo, huno, kavayaleʼmo maleʼnogenoʼaeʼmo hosu kavaʼmo anonakamo alino ataleteno hosu kavakamo aeno kalo paeno ataleʼniye, huno naha paiʼniye. 
ISA.6.8	Nagaemo Ala kava neʼmoʼa ge huʼnigeʼna afiʼnove. Ina gemo hunoʼaeʼmo, Ina laʼmo aliʼna atesugeno ugiye. Ina laʼmo laha maeno geʼnimo alinino ugiye, huno huʼnigeʼna afiteʼnaeʼmo, Nagaemo manileʼmo maiʼnovanagi alika nategeʼna vino, huʼna ha paiʼnove. 
ISA.6.9	Huʼnogeno Ala kava neʼmoʼa naha painoʼaeʼmo, Uka ani vayaʼaifeʼmo ina gemo huka hapa paiyo. Lapakaemo ani gemo muki afinaʼmo afime afime viyo. Afigayaʼmonanafa afita aeto osugae. Lapakaemo agege agege hutapa maigayaʼmonanafa ageta aeto osugae, huka hapa paiyo. 
ISA.6.10	Kagaemo oʼafisaya apaipamo alika kalika apato. Apakesamo alika akaniteka apaulagamo alika ali huvo. Fiku yanageʼa apaulagafatiʼmo agege apakesafatiʼmo afige aliʼa apaipafiʼmo malege huteʼa nagaetegamo aiʼa atagineʼa esageʼna aliʼna alagepa huʼna apategauve, huno naha paiʼniye. 
ISA.6.11	Inagi nagaemo ge huʼna afiʼnaeʼmo, Ala kava nene, huʼna, Nagaemo ani aliʼyaʼmo alime uʼna hainu afinaʼmo atalegauve, huʼna ge huʼna afi geʼnogenoʼaeʼmo geʼnileʼmo ina ge huno aeno atagaina hunoʼaeʼmo, Kagaemo aliʼyakamo alime alime neʼugeʼao muki taoniʼamo heʼa halagape vaisageno noʼageʼmo afaʼa hanesigeʼa vayaʼmo oʼmaige muki mopaʼamo hosuge huno hanegaiye. 
ISA.6.12	Ala kava neʼmoʼnamo muki vayaʼmo koʼapiletiʼmo aliʼna hapa faiʼna apatalesugeʼa afagi kotegamo uʼa maigae. Ani afinaʼmo asole koʼmo ataleʼa visaya koʼmo hanegaiye. 
ISA.6.13	Ataleʼa ugayaʼmonanafa ani mopaleʼmo aise nofi vayaʼmo maigae. Apakaemo aiʼa atagineʼa eʼa maigayaʼmonanafa kayoʼmo apamiguve. Apamiguvaʼmonanafa ani koteʼmo henagaʼamo nagaemo yosamo heʼya aiʼnaya atufafatiʼmo saufa ausisimo neʼaeya agufa kavaʼmo huʼna nagae apaote vayapatiʼmo saufa nofi vayaʼmo aliʼna afole aiʼna apategauve.
ISA.7.10	Ala kava neʼmoʼa kini vekamo Ehasifeʼmo halate ha paiʼniye. Ina ge huno ha paiʼniye. 
ISA.7.11	Alagena kavaʼmo agesanafeʼmo Ala kava neʼmo Gotikamofeʼmo alika nave liyo, huka ha paiyo. Lusi vasilonamo haneʼniya yapatiʼmo alika nave liyo, huka hugapi amega anaga haneʼniya yapatiʼmo alika naveliyo, huka hugane. 
ISA.7.12	Huno ha paiʼniyaʼmonanafa Ehasiʼmo hunoʼaeʼmo, Nagaemo Ala kava nefeʼmo ge huʼna oʼafige Ala kava neʼmo amalageka osuge huʼnove. 
ISA.7.13	Inagi Aiyeyaʼmo hunoʼaeʼmo, Nevini vayane, huʼna, afiyo. Lapakaemo hosu kavaʼmo hisageʼa ma mopafi vayaʼmogi alaga hapaesiya kavaʼmo afole aisiyaʼmoʼmo aise kavaʼmo haneʼniyaʼmonanafa Gotiʼnimoʼeʼmo alagaʼmo haesiyafeʼmo hosu kavaʼmo hisafiye, huno ge huno apafi geʼniye. 
ISA.7.14	Ala kava neʼmoʼa agaiʼamo afole aisiya kavafeʼmo alagena kavaʼmo alino lapave ligiye. Afiyo, huʼna, mago saufa aʼmafaʼnemo veʼeʼmo lokaeno ohavaeʼniya aʼmafaʼnemoʼmo aipaguʼeʼmo maiteno ve mafaʼnemo alino ategaiye. Ani mafaʼneeʼmo agiʼamo Imanuveliʼae, huʼa hugae. Ani agimo aepaʼamo Gotiʼa lagaeʼeʼmo magokepi lokaeno neʼmaiye.
ISA.9.7	Yagaino apatesiya vayaʼmo magoʼe huʼa asole vayaʼmo afole aiteʼa magoʼe huʼa alagepa huʼa maigae. Kini vekamo Neviniʼa yagaino apateʼniya kava huno Nevini aimuʼyaleʼmo maiʼnenoʼaeʼmo vayaʼaleʼmo yagaino apateme apateme uno yagaino apateno hano osuno yagaino apategaiye. Agaemo alagepa huno alino fako huno apateteno yagaino apateme apateme uno muki afinaʼaeʼmo yagaino apategaiye. Ala kava neʼmoʼa asole vayaʼaiteʼmo yagaino neʼapateya vekamoʼmo ayamukiki huno ani kavaʼmo alino afole aino ategaiye. 
ISA.9.8	Ala kava neʼmoʼa Isaleli vayaʼaitegamo hisiya kavafeʼmo gemo huno atalegeno eʼniye. Ani kavaʼmo Isaleli vayaʼaiteʼmo asagauno aiʼniye. 
ISA.9.9	Muki vayaʼmogimo agegae. Ifalemi nofi vayaʼmogiʼe Sameliya taonifiʼmo maiʼnaya vayaʼmogiʼeʼmo agegae. Apakaemo apakiʼapileʼmo aliʼa asagauteʼa himuʼnamu gemo huʼapaeʼmo, 
ISA.9.10	Noʼmo kiʼnaya yafaʼmo asagauno aiʼniyaʼmonanafa lagaemo yafaʼmo aeniletiʼmo amagita apalo atita anaʼaitaleta hogote yafatetiʼmo halate kigune. Apakaemo afa yosamo heʼya aiʼnayaʼmonanafa Sita yosamo faigune, huʼa nehae. 
ISA.9.11	Ani himuʼnamu gemo nehayaʼmofeʼmo Ala kava neʼmoʼa Siliya vayaʼai kini vekamoʼmo Lesiniʼeʼmo kame vayaʼapimogi kameno hisayafeʼmo alino he tino apategaiye. 
ISA.9.12	Siliya ati vayaʼmogimo Isaleli vayaʼeʼmo kamemo huteʼa aliʼa hano huʼa apatalesayafeʼmo Isaleli vayaʼai apaulagaleʼmo maige Filisatini ati vayaʼmogimo Isaleli vayaʼai apakamelegamo maige huʼnae. Apakaemo Isaleli vayaʼeʼmo kamemo hugayaʼmonanafa Ala kava neʼmoʼa Isaleli vayaʼaifeʼmo aipamo leno neʼapateya kavaʼmo hano osugiye. Kayoʼmo apamisiyafeʼmo alo huno maiʼniye. 
ISA.9.13	Isaleli vayaʼmogimo apakaemo neʼapamagiya vekalegamo aiʼa atagi neʼa oʼmege asole vayaʼaiteʼmo yagaino neʼapateya vekamo agesayafeʼmo kahauya osuge huʼnae.
ISA.11.2	Ala kava neʼmo Aunemeʼamoʼmo agaeteʼmo emineno maigiye. Ageteno neʼafiya kavanagi afino aeto nehiya kavanagi alino apaya neʼmaleya kavanagi lokiyaʼagi afisiya kavanagi Ala kava nefeʼmo koli huteno akame nehiya kavanagi huno alino amisiya Aunemeʼamo agaeteʼmo maigiye. 
ISA.11.3	Goti Aunemeʼamoʼmo amisigeno agaemo Ala kava nefeʼmo koli huteno akame hisiyafeʼmo amogaga aigiye. Aulagafatiʼmo neʼageya kavatefeʼmo alino fako osuge agesafatiʼmo neʼafiya gelefeʼmo ge osuge hugiyaʼmonanafa 
ISA.11.4	agaemo fatago kavaʼaletiʼmo kagemi yaʼapimo ohaneʼniya vayaʼmo alino fako huno apategaiye. Agaemo lama geʼaletiʼmo hunoʼaeʼmo himuʼnamu kavaʼmo osuʼa yagu yaga kavaʼmo nehaya vayaʼmo hapa maegaiye. Agaemo avayafatiʼmo uʼniya kayotetiʼmo ma mopafi vayaʼmo apamagigiye. Avamusatetiʼmo hosu vayaʼmo kamitimo apamagigiye. 
ISA.11.5	Fatago kavaʼmo mapalugana huno afafaleʼmo aegaiye. Ina kava huno aliʼyaʼamo oʼataleno alagepa huno alime alime visiya kavaʼamoʼmo mapalugana huno aegaiye.
ISA.11.7	Pulumaka anagaʼe meya anagaʼeʼmo kahaumo negae. Aikeli pulumaka anagaʼe meya aikeli anagaʼeʼmo magokepi lokaeʼa havaegae. Pulumakamogi kahaumo neʼnaya kava huʼa laiyoni anagaʼmogi kahaumo negae. 
ISA.11.8	Nute mafaʼnemoʼmo vayaʼmo nehapaeya nakaloʼyavemo kelileʼmo yokalo legaiye. Nuʼmo mosiʼniya mafaʼnemoʼmo nakaloʼyavemo anopiʼmo ayaʼmo vaisiyana ohaegaiye. 
ISA.11.9	Vayaʼmogimo naote aveʼnileʼmo muki kotegamo kaveta osuge aliʼa hosu huʼa oʼapatege huteʼa alagepa huʼa maigae. Aniʼmoʼa muki solovala aniteʼmo aino ati nekaeya kava huno Ala kava nefeʼmo ava gemo afiʼnaya gemoʼmo muki haopalegamo hanegaiyaʼmofeʼmo muki vayaʼmogi aliʼa hosu huʼa oʼapatege oʼapamagige huteʼa alagepa kavaʼage huʼa magokepiʼmo lokaeʼa maigae. 
ISA.11.10	Ani afole aisiya afinaʼmo Yesi hafuʼyaʼafatiʼmo afole aisiya aginago vekaʼamoʼmo kalahuʼmekana huno maiʼneno he tisigeʼa vayaʼmogi agaetegamo eʼa aliʼa anupa huʼa maigae. Malaga nofi vayaʼmogimo kahauya huʼa ageteʼa agaetegamo egae. Agaemo fiku hapa maeno apamisigeʼa ha le konali noʼafiʼmo maiʼa hagalegae.
ISA.11.12	Agaemo kalahuʼmeʼmo alino asai maleteno hapa faiʼa apataleʼnaya Isaleli vayaʼe hapa faiʼa apataleʼnageʼa atagu faeʼa uʼeʼa huʼnaya Yuta vayaʼmogiʼeʼmo ma mopamo loleʼe loleʼe atupaletiʼmo apavalelino eno alino anupa huno apategaiye. 
ISA.11.13	Ani afinaʼmo Ifalemi nofi vayaʼmogimo magoʼe huʼa apaipa kafa ohapaesageʼa Yuta vayaʼmogimo kamemo vayaʼapimo hapaeʼa hano huʼa apatalegae. Ifalemi vayaʼmogimo Yuta vayaʼaifeʼmo apaipa kafa ohapaesageʼa Yuta vayaʼmogimo Ifalemi vayaʼeʼmo kamemo osugae. 
ISA.11.14	Ani lole nofi vayaʼmogimo hapaesaya namagana huʼa yegemo uno lamino nefaleya kotegamo haleliʼuʼa Filisatini vayaʼmogi apakiʼnaleʼmo hakaleʼneʼa magokepiʼmo yegemo haine neʼeya kotega maiʼnaya vayaʼeʼmo kamemo huteʼa kagemiyaʼapimo aliniʼa ugae. Apakaemo Itomi vayaʼe Movapu vayaʼeʼmo kamemo huteʼa huʼa aeʼa apaka sesageʼa Emoni vayaʼmogimo apaiyafiʼmo maigae. 
ISA.11.15	Ala kava neʼmoʼa Haesa solovala aniʼmo alino laneno atalegaiye. Agaemo lokiya yasimo alino ateʼnigeno alinineno alopa Yufaletisi aniʼmo alino hau huteno alino fako huno aise aise huno seveniʼa ani kapiʼmo uno lamisigeʼa vayaʼmogimo suʼapimo afaʼa vaiʼa alineʼa lakaeʼa ugae. 
ISA.11.16	Isaleli vayaʼmo Isipi kotegatiʼmo eʼnaya afinaʼmo kale kakana agufa kateʼmo eʼnaya kava huʼa Goti vayaʼamo Isaleli vayapatiʼmo logufaʼamo Asiliya kotegatiʼmo hau huʼnisiya kateʼmo egae.
ISA.12.2	Afiyo, huʼa, Gotiʼa nagufamo alino katino neʼnateya vekamo maiʼniye. Ala kava neʼmoʼa mago agiʼamo Yamo nagaemo lokiya vaiʼna neʼmauva kavaʼmo nehiyanageʼna agiʼaleʼmo aliʼna asaga hisuva yokemo huguvaʼmofeʼmo nagaemo agaefekeʼmo aliʼna amufa amiʼnaeʼmo koli osuguve. Agaemo nagufamo alino katino neʼnateya vekamo hamaleʼniye. 
ISA.12.3	Hamaleʼniyaʼmofeʼmo kagufamo alino katino kateʼniya kavaʼmoʼa ani keli kotugana huno haneʼniye. Kagaemo ani ani kotupatiʼmo aniʼmo he fika netekaeʼmo kamogaga aige aige huka maigane. 
ISA.12.4	Kagaemo ani afinaʼmo ina gemo hugane. Ala kava neʼmo agiʼaleʼmo alita asaga hiyo. Agaefeʼmo agimo aeta keya aeyo. Muki nofi vayaʼaifeʼmo alopa aliʼyaʼmo neʼaliya kavafeʼmo aeta hakalo hiyo. Ala agiʼamo aliʼniye, hutapa hiyo. 
ISA.12.5	Agaemo alagi alagepa aliʼyaʼmo aliʼniyaʼmofeʼmo Ala kava nefeʼmo yokemo hiyo. Muki nofi vayaʼmogimo mani gemo afiʼnae. 
ISA.12.6	Isaleli vayaʼmogi aote Gotiʼa lapakae folagapiʼmo maiʼniya aote vekamo ala agi vekamo maiʼniyaʼmofeʼmo O, Saiyoni taonifiʼmo maiʼnaya vayanagi alopa gefatiʼmo hiyo.
ISA.25.2	Kagaemo mago taonimo heka halagape vaika ataleʼnane. Kagaemo lokiya taonimo yafatetiʼmo ki maleʼnaya taonimo alika noʼatufaʼageʼmo haʼmaleka ateʼnane. Alu nofi vayaʼmogi alopa taonimo alagi alika hano huka ataleʼnananageʼa halate okigae. 
ISA.25.3	Kagaemo ani kavaʼmo huʼnanaʼmofeʼmo lokiya kame vayaʼmogi ala kagikamo kamigae. Koli yaʼmo aliʼa neʼapamiya nofi vayaʼmogimo kagaefeʼmo koli hugae. 
ISA.25.4	Kagaemo kagemi yaʼapimo ohaneʼniya vayaʼmo alika lokiya vaika apateʼnane. Kagaemo kafu nehaya vayaʼmo alika lokiya vaika apateʼnane. Kagaemo fala kiʼa maiʼnaya koʼapigana huka maiʼnane. Kana yaʼmo afole aiʼniya afinaʼmo apakaiʼapimo hapa maesiya yaʼmo oʼaliʼnisaya vayaʼmo fala kiʼa maiʼnaya koʼapigana huka maiʼnane. Koli yaʼmo aliʼa neʼapamiya vayaʼmogimo apaipamo neleya kavaʼmoʼa lokiya yasimoʼmo kegiʼyamo alino agoʼya faino neʼataleya yasigana huno haneʼniyaʼmofeʼmo yasi alige ko aige amuko huge huʼniya afinaʼmo aika ati kaeka apateʼnane. 
ISA.25.5	Kagaemo alu nofi vayaʼmogi apavayaleʼmo aika neʼakanine. Lokiya yegemo neleya afinaʼmo hiyaʼmoʼa yegeleʼmo aino ati kaeʼnigeno yasi nehiya agufa kavaʼmo huka koli yaʼmo aliʼa neʼapamiya vayaʼmo apatafaugane. 
ISA.25.6	Muki vayaʼaiteʼmo yagaino neʼapateya Ala kava neʼmoʼa muki vayaʼmogi ani aveleʼmo nesaya neʼyaʼmo hogote neʼyanagi hogote nofi alagafati aninagi alagepa ameʼagi huno yagita huʼniye. 
ISA.25.7	Ala kava neʼmoʼa Saiyoni aveleʼmo muki vayaʼmogi apaugosafiʼmo aino ati kae maleʼniya agufa lavolavomo alino hano huno atalegaiye. Agaemo muki alu nofi vayaʼe alu nofi vayaʼeʼmo aino ati kaeʼniyanageʼa afaʼa oʼagesayategamo alino atalegaiye. 
ISA.25.8	Agaemo nefaliya kavaʼmo alagi alino hano huno atalegaiye. He, Ala kava neʼmo Gotiʼa apaulagafatiʼmo muki apaunumo alagi alino laneno atalegaiye. Ala kava neʼmoʼa, ani kavaʼmo huguve, huno huʼniyaʼmofeʼmo ma mopafiʼmo muki haopalega maiʼnaya vayaʼmogi apavagage yaʼmo alagi alino hano huno atalegaiye.
ISA.25.11	Vayaʼmogi anipiʼmo lokiya vaiʼa nagosamo ailiʼa neʼvaya kava huʼa Movapu vayaʼmogimo apayamukiki hugayaʼmonanafa Ala kava neʼmoʼa himuʼnamu kavaʼapiʼe humi neʼapataya lokiya kavaʼapiʼeʼmo alino afepiʼmo ategaiye. 
ISA.25.12	Agaemo taoniʼapile lokiya yafa kegiʼyamo alino halagape vaino atalegaiye. Kegiʼyamo anagamo haneʼniyaʼmonanafa agaemo kegiʼyamo mopafiʼmo alagi asagauno aisiya kavaʼmo hugiye.
ISA.26.2	Taonile yafa kegiʼyaleʼmo alopa kitamo yakitapa apategeʼapao fatago nofi vayaʼmogi lama gemo akame nehaya vayaʼmo eʼa haiyo. 
ISA.26.3	Kagaefeʼmo lole apakesamo oʼafiʼa magoke apakesamo neʼafiya vayaʼmogimo aliʼa amufa nekamiyaʼmofeʼmo apaipamoʼmo falu hisiyafeʼmo yagaika apategane. 
ISA.26.4	Yihovaʼmo Ala kava neʼmo lokiya yafakana huno maiʼnigeno muki afinaʼmo lokiyaʼamo hanege hanege huno hanegaiyaʼmofeʼmo Ala kava nefeʼmo muki afinaʼmo alita amufa amiyo. 
ISA.26.5	Agaemo anagamo haneʼniya taonifiʼmo maiʼnaya vayaʼmo alino afepiʼmo neʼapate. Agaemo anaga lokiya taonimo heno halagape vaiʼnigeno mopafiʼmo alagi asagauno neʼaiye. 
ISA.26.6	Kagemi yaʼapimo ohaneʼniya vayaʼe kafu nehaya vayaʼeʼmo apaiyaletiʼmo ani taonimo noʼatufaleʼmo uʼa aeʼa latapaigae.
ISA.26.8	O Ala kava nene, huta, kagaemo kagesa afiteka huʼnana kavafeʼmo lagesamo afiteta laha maesanafeʼmo kagava neʼmaune. Kagikalefeʼmo lagesamo afige kagaefeʼmo lage okanita lagesamo afige nehutaeʼmo lagupi mafaʼnemoʼmo lusi kava huno hauʼniye. 
ISA.26.9	Haniʼilagamo nagupi mafaʼnemoʼmo kagaefeʼmo lusi kava huno hauʼniye. He, gotilamiyapiʼmo kagesuvafeʼmo kahauya huʼna kagegauve. Kagaemo alika fako huka apatesanageʼapaeʼmo ma mopafi vayaʼmogi fatago kavafeʼmo afiteʼa agegae. 
ISA.26.10	Gotiʼa hosu vayaʼaina fiku hapa maeno apamisiyaʼmoʼmo fatago kavaʼmo hisaya kavaʼmo oʼagegae. Apakaemo fatago vayaʼmo maiʼnaya koteʼmo hosu kavaʼmo huteʼa Ala kava neʼmo ha le konali yaʼamo oʼagegae. 
ISA.26.11	Ala kava nene, huʼna, koli hisayafeʼmo kayaʼmo alika asagauʼnanaʼmonanafa apakaemo oʼagegae. Oʼagegayaʼmonanafa vayakamo hapa maesanafeʼmo kahaʼye nehiya kavaʼmo ageteʼa apavagage hugiye. Kagaemo vayakaeʼmo lusi kava huno kahauʼnigeka hapa neʼmane, huʼa ageteʼa apavagage hugiye. He, kaipamo lesiya kavakamoʼmo kame vayakamo atakana huno apalegaiye.
ISA.26.13	O Ala kava neʼmo Gotitimogae, huʼna, kagaeʼe alu vayaʼmo yagaiʼnaya vayaʼmogiʼeʼmo yagaiʼa lateʼnayaʼmonanafa kagaikageʼmo ala kagikamo nekamune. 
ISA.26.14	Ani ala vayaʼmo ago faliʼnae. Afaʼa oʼmaigae. Halate afaʼa oʼmaigae. Afaʼa he otigae. Kagaemo lokiyaʼapimo alika hano huka ataleʼnananageʼa vayaʼmogimo apakiʼapieʼmo magoʼe huʼa apakesamo oʼafigae. 
ISA.26.15	O Ala kava nene, huʼna, Kagaemo kagaika nofi vayaʼmo magoʼe huka alika apateʼnane. He, magoʼe huka alika apateʼnanageʼa magoʼe huʼa vayakamo afole aiʼnae. Ala kagikamo aliʼnane. Kagaemo lagae mopamo hakuʼmo alime alime uteka maleʼnane.
ISA.26.17	Ala kava nene, huʼna, Kagae kaulagaleʼmo lagaemo aʼnemogimo mafaʼnemo aliʼa atesayafeʼmo apakafu kiʼnigeʼa yulagefa neʼaiya kava huta maiʼnone. 
ISA.26.18	Lagaemo mafaʼnemo alita atesunafeʼmo lagafu nekiyaʼmonanafa yasiʼageʼmo alita ateʼnone. Lagaemo vayaʼai apakufamo alita katita oʼapateʼnone. Ma mopafi kame vayatimo asagauʼa oʼaiʼnae.
ISA.26.21	Na kava higeʼapaene. Afiyo, Ala kava neʼmoʼa ma mopafi vayaʼmogi hosu kavaʼmo huʼnayaʼmofeʼmo kayoʼmo apamisiyafeʼmo koʼamo ataleno emiʼneʼe. Ma mopamoʼmo magoʼe huno apamagiʼnigeʼa faliʼnaya vayaʼmogi kolaʼapimo aeno ati okaegaiyaʼmonanafa vayaʼmogimo apamagiʼnageʼa faliʼnaya vayaʼmogi kolaʼapimo alagi alino afole aisigeʼa agegae.
ISA.32.2	Yasimo neʼaliya afinaʼmo yafa kapiʼmo uʼa fala nekiya yafa kaʼapigana huno mago vekamo maigiye. Agaemo lusi kava huno lokiya yasimo alige ko aige hisigeʼapaeʼmo hapa maesiyafeʼmo uʼa fala kisaya koʼapigana huno maigiye. Agaemo hau huʼniya kotegamo alopa aniʼmo uno nelamiya anikana huno maige alagaʼmo nehapaeya kotega alopa yafaʼmo auneʼagana huno maige hugiye. 
ISA.32.3	Ageʼnisaya vayaʼmogi apaulagamo ali osisigeʼa agege afiʼnisaya vayaʼmogi apakesamo aino halo aisigeʼa alagepa huʼa gemo afige hugae. 
ISA.32.4	Malage huʼa hosu apakesamo afiʼnisaya vayaʼmogi apakesamo afi yaʼmo aino halo aiʼnisigeʼa muki yaʼmo aliʼa kanale huʼa fako hugae. Gemo hisayafeʼmo apavayamoʼmo kana nehisiya vayaʼmogimo gemo aliʼa alagepa huʼa hugae.
ISA.32.6	Gotifeʼmo mono nosaya agufa kavaʼmo huge Ala kava netegamo aigofe gemo huge hisayafeʼmo negi vekamoʼmo negi nagi gemo huge hosu kavaʼmo hisiyafekeʼmo aipafiʼmo lusi kava huno agesa afige hugiye. Agaemo kafu nehaya vayaʼmo apaka tege aniʼapimo hano huʼniya vayaʼmo anifeʼmo hapauge hisiyafeʼmo hosu kavaʼmo hugiye. 
ISA.32.7	Hosu kavaʼmo hisiyafeʼmo agesa afifi nehiye. Kagemiyaʼapimo ohaneʼniya vayaʼmo aigofe geletiʼmo alino hosu huno apatesiyafekeʼmo agesa afifi nehiye. Kafu huʼnaya vayaʼmogi fatago gemo nehaya afinaʼeʼmo alino hosu huno apatesiyafekeʼmo nehiye. 
ISA.32.8	Nehiyaʼmonanafa fiku hapa maeno neʼapamiya vekamoʼmo fiku hapa maeno apamisiyafeʼmo agesamo neʼafiye. Agaemo ani alagepa kavaʼaletiʼmo alagepa huno he tino maigiye.
ISA.32.10	Hemenimo fiku neʼmaiyaʼmonanafa mago kafugamo utesigeno nofi hoyatapiʼe olivi yosatapimoʼeʼmo magoʼe huno alagamo oʼaegaiyaʼmofeʼmo alopa hanagekeyaʼmo aligae. 
ISA.32.11	Afa aʼne anaganagi atete hiyo. Afole aisiya kavafeʼmo lapakesamo noʼafiya aʼne anaganagi lapaipamoʼmo kana hino. Kukena yatapimo asagitapa maleteta kogu kukenamo alita vaiyo. 
ISA.32.12	Vayaʼmogimo hapaifiʼyaleʼmo apamagiteʼa hogote alagepa hoyaʼapiʼe hogote alagepa alagamo neʼaeya nofi hoyaʼapieʼmo yulagefaʼmo aigae. 
ISA.32.13	Aufe nofiʼmoʼe hosu kahaumoʼeʼmo vayaʼnimogi mopaleʼmo ago aeno ati kaege apamogaga neʼaiya noʼapimo mopamoʼmo aeno ati kaege hugiye. 
ISA.32.14	Apakaemo kini vekamo alopa noʼamo ataleʼa visageno afaʼa hanegaiye. Asole vayaʼmo taonifiʼmo lusi kava huʼa maiʼnayaʼmonanafa ataleʼa visageno afaʼa hanegaiye. Ati vayaʼmo maiʼnaya noʼe kava yagaiʼa neʼmaiya yatala noʼeʼmo afaʼa haneʼneno hosuʼnigeʼa afela noki anagaʼmogimo ani afaʼa haneʼniya nopiʼmo apamogaga aiʼa maisageʼa sipisipi anagaʼmogimo eʼa kahaumo negae.
ISA.32.17	Goti fatago kavaʼamoʼmo aliʼyaʼmo alisigeʼa vayaʼamo alagepa huʼa maisageno apaipamoʼmo falu hugiye. Fatago kavaʼmo nehaya vayaʼmogi muki afinaʼmo apaipamoʼmo falu huge muki afinaʼmo Gotiʼe vayaʼeʼmo alagepa huʼa magokepi lokaeʼa maige huteʼapaeʼmo, alagepa huta maigune, huʼa apakesamo afigae. 
ISA.32.18	Ala kava neʼmoʼa ina gemo hunoʼaeʼmo, Vayaʼnimo alagepa huʼa maiteʼa koʼapileʼmo maiʼa hagalegae. Alagi alagepa huʼa maisageʼa kame vayaʼapimogi eʼa aeʼa apaka osegae. 
ISA.32.19	Koʼmopa koʼmo aiteno yahaomo amagino alino hosu huno ataleteno taonifiʼmo maiʼnaya vayaʼmo alino afepiʼmo apategaiyana vayaʼnimo afaʼa maigae.
ISA.33.2	O Ala kava nene, huʼa, Fiku lahamaeka lamiyo. Lagaemo lahamaesanafeʼmo kagava maiʼnone. Muki neteʼaʼe neteʼaʼeʼmo lokiyatimo maiyo. Lagaemo hanageke yaʼmo alisuna afinaʼmo lagufamo alika katika lato. 
ISA.33.3	Kagaemo he tika alopa gefatiʼmo nehanageʼapaeʼmo kame vayatimo apaune nehae. He tika kamemo hapaegefeʼmo nehisanageʼapaeʼmo muki alu nofi vaya alu nofi vayaʼmo atagu faeʼa apaune hegae. 
ISA.33.4	Apaune heʼapaeʼmo muki kagemi yaʼapimo atalesageʼa malage huʼa asole akenu anagaʼmo haleliʼeʼa aliʼa anupa huteʼa hoyafiʼmo haneʼniya neʼyaʼmo neʼa hano nehaya agufa kavaʼmo huʼa vayaʼmogimo aligae.
ISA.33.6	Ala kava neʼmoʼa afiteno agege muki kavafeʼmo afige nehiya kavatetiʼmo vayaʼmogi apakufamo alino katino apatesigeʼa lokiya vaiʼa alagepa huʼa maigae. Vayaʼmogimo Ala kava nefeʼmo koli hisaya kavatetiʼmo muki ani agufa hogote alagepa kavaʼmo afole aigiye.
ISA.33.8	Alopa kaʼmo hosuʼnigeʼa vayaʼmo magoʼe huʼa uʼeʼa nosae. Kame vayaʼaiteʼmo yagaiʼniya vekamoʼmo kotalake gemo amagino ataleʼniye. Agaemo muki taonifi maiʼnaya kame vayaʼaeʼmo, ina agufa vayane, huno agesamo neʼafiye. Muki vayaʼaifeʼmo koli nosiye. 
ISA.33.9	Mopamoʼmo yulagefa neʼaigeno lokiyaʼamo hano hume hume neʼviye. Lemanoni aveʼmoʼmo avagage nehigenoʼaeʼmo yosaʼamo vaiʼniye. Seloni kagoʼmu koʼmo yahao kokana huno haneʼniye. Mesani kotega yosamo haitaʼe Kameli avele yosamo haitaʼeʼmo vaiteno hali huno asagauno neʼaiye.
ISA.33.11	Lapakaemo aliʼyaʼmo alisayafeʼmo lapakesamo afigayaʼmonanafa haletiʼya yakana agufa kava huno afole aigiye. Aliʼyaʼmo alisagenoʼaeʼmo afa kahaugeʼmo afole aigiye. Lapavamusaʼmo atagana huno alino hano huno atalegaiye. 
ISA.33.12	Lapakaemo yafaʼmo nekaya kava huno alagi leno lapasaga ligiye. Aufe nofiʼmo atafiʼmo alagi kaeʼa hano nehaya kava huno atafiʼmo kaeno hano huno lapatalegaiye. 
ISA.33.13	Afagitegamo neʼmaiya vayaʼmogitapae, huʼna, huʼnova kavafeʼmo ava gemo afiyo. Nahaopaleʼmo neʼmaiya vayaʼmogitapae, huʼna, Lokiyakamo haneʼniya Gotigamo maiʼnane, hutapa hiyo, huno hapa paiʼniye. 
ISA.33.14	Saiyoni taonifiʼmo maiʼnaya vayapatiʼmo hosu kavaʼmo nehaya vayaʼmogimo koli huʼa maiʼnae. Aigofe vayaʼmogimo hapau aiteʼapaeʼmo apamoʼyamo neʼaiye. Apakaemo huʼapaeʼmo, Lagaepatiʼmo ina lagimo leno pasaga neliya atafiʼmo maige maige huʼa maigae. Lagaepatiʼmo ina lagimo yu oseno lege lege huno neʼmaiya ata koteʼmo maige maige huʼa maigae, huʼa nehae. 
ISA.33.15	Haiya vayaʼmogi anaga avefiʼmo lokiya yafapiʼmo alagepa huʼa maigae. Vaiʼmo oʼaliʼa fatago kavaʼmo huge fatago gemo huge hosu kavatetiʼmo afole neʼaiya monimo alisayafeʼmo ohapauge kutulu monieʼmo alagi ohapauge vayaʼmo apamagisaya gemo oʼafige hosu kavaʼmo oʼagesayafeʼmo apaulagamo ali huge hunigeʼa neʼmaiya vayane. 
ISA.33.16	He, ani agufa vayaʼmo anaga avefiʼmo lokiya yafapiʼmo alagepa huʼa maigae. Neʼyaʼapimo apamisigeʼa negae. Aniʼapimo hano osuno afaʼa hanegaiye.
ISA.33.18	Lapakaemo hosu afinaʼmo lapakaetegamo hogoteno afole aiʼnigetapa lusi kava huta koli huʼnaya kavafeʼmo halate lapakesamo afigae. Lapakesamo afigayaʼmonanafa kame vayatimo avoʼmo nekaya vayaʼmo hemenimo haiyaʼalegamo maiʼnae. Kame vayatimo lagae monimo aliʼa lekana nepaiya vayaʼmo haiyaʼalegamo maiʼnae. Kame vayatimogi lagaeʼeʼmo kamemo hisayafeʼmo kava neʼyagauna yatala nofeʼmo lekana nepaiya vayaʼmo haiyaʼalegamo maiʼnae, hutapa ge hugae. 
ISA.33.19	Lapakaemo lokiya vaiʼa kamemo nehaya vayaʼmo magoʼe hutapa oʼapakegae. Lapakaemo alu apakemo oʼafiʼnaya apakemo neʼaiya vayaʼmo magoʼe hutapa oʼapakegae.
ISA.33.21	Ani taonifiʼmo Ala kava neʼmoʼa laha maesiyafeʼmo lokiya kavaʼmo hugiye. Lagaemo asole alopa aniʼe aise aniʼeʼmo haneʼniya koteʼmo maigunaʼmonanafa kame nehaya sipiʼe alopa sipiʼeʼmo afaʼa oʼmegae. 
ISA.33.22	Ala kava neʼmo lagae yasi vekamo maige keʼaepa gemo nelamiya vekamo maige kini vekatimo maige huʼniyaʼmofeʼmo lagufamo alino katino lategaiye. 
ISA.33.23	Kame vayaʼmogimo Saiyoni taonimo alisayafeʼmo eʼnayaʼmonanafa sipiʼapimo nofiʼamo afaʼa haneʼnigeno sipileʼmo atafauno haneʼniya seliʼmo yosaʼamoʼmo he tino lokiya vaino ohaneʼniyanageno sipimo afaʼa oʼugiye. Kame vayaʼmogi asole yaʼapimo ataleʼa apaune hesageʼa Saiyoni vayaʼmogimo aligae. Apaiyamo hosuʼnisiya vayaʼmogiʼeʼmo uʼa aligae. 
ISA.33.24	Saiyoni taonifi maiʼnaya vayaʼmogimo huʼapaeʼmo, kaitaʼmo nahauʼniye, huʼa osugae. Ala kava neʼmoʼa taonifiʼmo maiʼnaya vayaʼai hosu kavaʼapimo alino atalegaiye.
ISA.35.2	Ani kotega muki kahaumoʼmo ausemo hesigeno amogaga aigiye. Amogaga aige yokemo huge huno hanegaiye. Lemanoni aveleʼmo ha le konali yaʼamo haneʼniya kava huno ha le konali yaʼamo afole aigiye. Kamo koʼe Saloni koʼeʼmo alagi kanale kotalaʼmo haneʼniya kava huno hau huʼniya koʼmo alagi kanale koʼmo alino hamalegaiye. Muki vayaʼmogi ani kavaʼmo ageteʼapaeʼmo Ala kava neʼmo Gotitimoʼmo kanale ha le konali yaʼaʼe kanale alagepa kavaʼaʼeʼmo agegae. 
ISA.35.3	Lapayaʼmoʼmo alagaʼmo nehaegeno lapaiyamoʼmo atete nehiyanagi alitapa lokiya vaita ateyo. 
ISA.35.4	Lapakaemo apaipafiʼmo koli nehaya vayaʼaifeʼmo hutapaeʼmo, Koli osuta lokiya vaitapa maiyo. Afiyo, hutapa, Gotitapimoʼmo emineno hosu kavaʼmo anonaʼapilefeʼmo apamigiyaʼmonanafa lapakufamo alino katino lapategaiye. 
ISA.35.5	Ani afinaʼmo apaulagamo ali huʼniya vayaʼmo ageʼa ayakege apakesamo akaniʼniya vayaʼmogimo gemo alagepa huʼa afige hugae. 
ISA.35.6	He, ani afinaʼmo apaiyamo hosuʼniya vayaʼmo afela afugana huʼa aeʼa hailo hailo huge apake noʼaiya vayaʼmogimo yokemo huge hugae. Mopamo aeno apalo tisigeno aniʼmo kaʼme kotegamo lusi kava huno aino atagu faegaiye. Aniʼmo ohaneʼnisiya kotegamo alopa aniʼmo uno lamigiye. 
ISA.35.7	Hau huʼniya mopaleʼmo ani kotuʼmo malegaiye. Ani aniʼmo ohaneʼniya kotega mopafatiʼmo meti ani koʼmo aeno latino hainegaiye. Afela afu anagaʼmo nehavaya mopafatiʼmo lanitani kahauʼe akepaʼeʼmo lagigiye. 
ISA.35.8	Ani haopalegamo mago alopa kaʼmo aote kaʼmo hanegaiye. Vayaʼmogimo ani kafeʼmo agi aeʼapaeʼmo, apaote vayaʼmogi kane, huʼa agi aegae. Hosu kavaʼapimo aeʼa kalo opaeʼnaya vayaʼmo ani kateʼmo oʼugayaʼmonanafa alu vayaʼmogimo ani kateʼmo afaʼa ugae. Ani kateʼmo neʼvaya vayaʼmo negi vayaʼmo maiʼnisayana kafeʼmo ika huteʼapaeʼmo ataleʼa alu kateʼmo oʼugae. 
ISA.35.9	Mago Laiyoni anagaʼmo ani kateʼmo oʼmaigae. Vayaʼmo nehapaya afela afumo ani kateʼmo oʼugae. Vayaʼmogimo ani agufa afu anagaʼmo ani kotegamo oʼapakegae. Oʼmaigayaʼmonanafa miya faino hatu maeno apateʼniya vayaʼmogimo ani kateʼmo umenitata hugae. 
ISA.35.10	Ala kava neʼmoʼa miya faino hatu maeno apateʼniya vayaʼmogimo yokemo nehuʼapaeʼmo aiʼa atagi neʼa Saiyoni taonifiʼmo egae. Muki afinaʼaeʼmo apamogaga aiʼa maigae. Apakaemo magoʼe huʼa kana yaʼmo oʼalige magoʼe huʼa yulagefamo oʼaige huteʼa alagepa huʼa maige maige huʼa maigae.
ISA.40.2	Lapakaemo Yulusalemu vayaʼmogi apaipamoʼmo falu hisiya gemo hapa paiyo. Ina gemo hutapa hapa paitapaeʼmo, Atafa kavatefeʼmo kana yaʼmo aliʼnaya afinatapimo ago hano huʼniye. Ala kava neʼmoʼa muki hosu kavaʼmo anonatapilefeʼmo alopa kayoʼmo lapamiteno hosu kavatapimo alino ataleʼniye, hutapa hapa paiyo. 
ISA.40.3	Mago vekamo eno kaʼme kotega maiʼneno aeno hakalo hunoʼaeʼmo, Ala kava neʼmo kaʼme kotegamo esiya kaʼmo valitapa ateyo. Esiya kaʼmo Gotitimotefeʼmo alopa alagepa api kaʼmo valita ateyo. 
ISA.40.4	Muki otufiʼmo aetapa havaitege muki aveʼamo kafitapa naku paetalegeno uno lamige hino. Kayagi kayaga huʼniya kaʼmo kafitapa alita api aita ateyo. Muki kanale osuʼniya kaʼmo aliʼa kanale huʼa ategae. 
ISA.40.5	Ala kava neʼmo hale konali yaʼamo afole yateʼmo afole aisigeʼa muki ma mopafi vayaʼmogimo agegae. Ala kava neʼmo avayafatikeʼmo mani gemo eʼniyaʼmofeʼmae.
ISA.40.7	Ala kava neʼmoʼa avamusaʼmo kahauleʼmo aige auseleʼmo aige nehigenoʼaeʼmo kahaumo falu tege auseʼamo hifalige nehiye. Lama gemo haneʼniyana muki vayaʼmo kahaugana huʼa maiʼnae. 
ISA.40.8	Kahaumo vaige ausemo hifalige nehiyaʼmonanafa Gotitimo geʼamoʼmo muki afinaʼaeʼmo hano osuno afaʼa hanege hanege huno hanegaiye.
ISA.40.10	Ageyo, huʼna, Ala kava neʼmo Gotiʼa alopa lokiyaʼaʼeʼmo eminegaiye. Agaemo lokiyaʼaletiʼmo yagaino apategaiye. Ageyo, huʼna, miyaʼamo ago aliʼniye. He, aliyaʼalefeʼmo miyaʼamo aulagaleʼmo sipisipiʼamo maiʼnae. 
ISA.40.11	Agaemo sipisipileʼmo yagaiʼa neʼapataya vayaʼmogimo sipisipileʼmo alagepa huʼa yagaiʼa neʼapataya agufa kavaʼmo huno ve aʼneʼaleʼmo alagepa huno yagaino apategaiye. Agaemo yagaino neʼapateya vekamoʼmo sipisipi apanaʼaumo apavaleno haifiʼyafiʼmo apateteno apavalelinuneno hugiye. Agaemo vase vase huno neʼunoʼaeʼmo aikeli sipisipiʼeʼmo maiʼnaya sipisipi anagaʼmo visaya kaʼmo alino apave ligiye. 
ISA.40.12	Ina laʼmo ayapiʼmo muki solovala aniʼmo alino maleno agegeʼniye. Ina laʼmo ayatetiʼmo kokuʼnaʼmo maleno agegeʼniye. Ina laʼmo muki mopamo alino samofiʼmo maleno agegeʼniye. Ina laʼmo avemo kanaʼamo maleno agegeʼniye. Ina laʼmo aise avemo alino sigelileʼmo asaiʼniye. 
ISA.40.13	Ina laʼmo Ala kava neʼmo Aunemeʼamoʼmo aliʼyaʼamo alisiyafeʼmo yagaino ateʼniye. Ina laʼmo oʼageʼniya kavaʼmo alino aya maleʼniye. 
ISA.40.14	Ina laʼeʼmo gemo afisiyafeʼmo ge huge afige huno maiʼniye. Ina laʼmo alino aya maleʼnigeno alagepa kateʼmo uʼniye. Ina laʼmo agaemo muki alagepa agesa afi yaʼe afiteno ageʼniya kavaʼeʼmo alino aya maleʼniye. 
ISA.40.15	Ageyo, huno, muki alu nofi vaya alu nofi vayaʼmo aniʼmo paketifatiʼmo magokeʼatomo lape huno asagauno neʼaiya anikana huʼa maiʼnae. Sigelileʼmo aise mumusopamo haneʼniya kava huno aulagaleʼmo haneʼniye. Ageyo, huno, agaemo aise yaʼmo alino neʼasagaiya kava huno solovala aniʼmo folagapiʼmo muki haneʼniya mopaʼamo alino neʼasagaiye. 
ISA.40.16	Lapakaemo Lemanoni alopa avefiʼmo haneʼniya yahaofatiʼmo muki atamo haletapa alige muki Lemanoni afu anagaʼmo apamagitapa alige hulitetapa ani ofalinimo Gotina amisaya agufa afumo ho okaeʼniye. 
ISA.40.17	Goti aulagaleʼmo muki ma mopafi alu nofi vaya alu nofi vayaʼmo afa ina agufa vayane.
ISA.40.19	Afaʼa osugayaʼmonanafa mago vekamoʼmo aigofe goti auneʼamo alo hunigeno goli yafatetiʼmo alu ya alu yaʼmo alo nehiya vekamoʼmo goli yafatetiʼmo faleno aino ati kaeno ateʼnigeno siluva yafatetiʼmo alu ya alu yaʼmo alo nehiya vekamoʼmo siluva yafatetiʼmo seli nofiʼmo alo huteno ani auneʼaleʼmo hayaeʼniye. 
ISA.40.20	Kagemiyaʼamo ohaneʼniya vekamoʼmo ani agufa auneʼamo afaʼa alo osugiyaʼmofeʼmo okasalisiya yosamo lekana paiteno gotiʼapimo auneʼamo alo hisiyafeʼmo yosamo lafe hu kavateʼmo ageʼniya vekaeʼmo ge nehiye. Ani vekamoʼmo alo hutenoʼaeʼmo, fiku asagauno aigiye, huteno nofitetiʼmo kino atafauʼniye.
ISA.40.22	Agaemo Ala kava nekeʼmo anaga kokuʼnapi kini siyateʼmo fai maiʼnigeno ma mopamo afelagamo lufokana huno haneʼnigeʼa ma mopafiʼmo maiʼnaya vayaʼmo akenugana huʼa maiʼnae. Agaemo kokuʼnaʼmo ina kava huno lavolavogana huno alino yaki maleʼneno seli noʼagana huno alino he tino ateʼniye. 
ISA.40.23	Agaemo yagaiʼnaya vayaʼmo alino afepiʼmo apateʼnigeʼa afa vayaʼmo maiʼnae. Agaemo agoti gemo neʼafiya vayaʼmo alino afa vayaʼmo hamaleno neʼapate.
ISA.40.26	Lapakaemo anaga kokuʼnategamo kanefiʼmo haneʼniyanagi alita maku hutapa ageyo. Ina laʼmo muki kanefiʼmo afa yatetiʼmo alo huʼniye. Agaemo ami vayaʼaiteʼmo yagaino neʼapateya vekagana huno napaʼapimo lekana paiteno alinino hogoteno neʼviye. Agaemo apakiʼapimo aeteno alopa lokiyaʼaletiʼe lokiya himamuʼaletiʼeʼmo yagaino neʼapateyanageʼa magokeʼageʼmo lageso osuʼniyanageno lageso osugiye.
ISA.40.28	Lapakaemo afiʼnafi oʼafiʼnae. Mago vayaʼmogimo lapa paiʼnagetapa oʼafiʼnafiye. Ala kava neʼmo maige maige huno neʼmaiya Gotiʼa muki ma mopamo aluga aluga atupalenagi huno alo huʼniya Gotiʼa aunena oʼaige alaga ohaege huʼnigeno neʼmaiye. 
ISA.40.29	Agaemo lokiyaʼapimo aiseʼamo haneʼniya vayaʼmo lokiya vaino apatege himamuʼapimo alagi ohaneʼniya vayaʼmo magoʼe huno lokiya vaino apatege nehiye. 
ISA.40.30	Neya vayaʼeʼmo alagaʼmo hapaesigeno apaunena aigiye. He, lokiya neya vayaʼeʼmo alagi asagauʼa aigayaʼmonanafa 
ISA.40.31	Ala kava neʼmoʼa hapa maesiyafeʼmo apakava neʼmaiya vayaʼmo saufamo lokiya vaiʼa maigae. Apakaemo hakiki namagana huʼa haleliʼuʼa haigae. Nagu nagu huʼa visagenoʼaeʼmo alagaʼmo ohapaegaiye. Umenitata nehisagenoʼaeʼmo apaunena oʼaigiye.
ISA.42.2	Agaemo alopa gefatiʼmo osuge agemo afisayafeʼmo taoni kateʼmo he tino alopa gefatiʼmo osuge hugiye. 
ISA.42.3	Hopamo aiseʼamo aino lo aeʼniya hopa kayoʼmo alino lo oʼaegaiye. Lamufi vikimoʼmo hokanufaʼageʼmo haneʼnigeno halinamo neʼaiya vikimo alino yu osegaiye. Agaemo lama geʼaletiʼmo fatago kavaʼmo alino afole aino ategaiye. 
ISA.42.4	Agaemo aliʼyaʼalefeʼmo aipamoʼmo kana hisigeno haino me otalegaiye. Haino me otalegaifa aliʼyaʼamo alime alime neʼvisigeno muki ma mopafiʼmo fatago kavaʼmo afole aigiye. Afagi kotega vayaʼmogimo keʼaepa geʼamo alino apaya malesiyafeʼmo agava maigae.
ISA.42.6	Nagaemo Ala kava neʼmoʼnamo fatago kavatetiʼmo kagaefeʼmo keya aeʼna ge huʼnovanageʼna kayateʼmo aliguve. Nagaemo yagaiʼna kateteʼna Isaleli vayaʼmogi kotalake gemo aepa vekamae, huʼna kateteʼna Yu vayaʼmo oʼmaiʼa malaga vayaʼmogi hale yaʼapimo maisanafeʼmo kategauve. 
ISA.42.7	Kagaemo apaulagamo ali huʼnisiya vayaʼmo alika ayakeka apatege kalavusifiʼmo maiʼnaya vayaʼmo hatu maeka apatege kalavusifiʼmo hanipiʼmo fai maiʼnisaya vayaʼmo apavalelika ege hisanafeʼmo kategauve. 
ISA.42.8	Nagaiʼnigeʼmo Ala kava neʼmae. Ani nagimo nagiʼnimae. Nagaiʼni hale konali yaʼnimo mago vekamo oʼamiguve. Vayaʼmogimo ala nagiʼnimo neʼnamiya agufa kava huʼa yosaletiʼmo alo nehaya aigofe gotigi ala apakiʼapimo apamisayafeʼmo he, huʼna osuguve. 
ISA.42.9	Ageyo, huʼna, Nagaemo akeyaʼvilagamo afole aigiye, huʼna huʼnova kavaʼmo ago afole aiʼniye. Hemenimo nagaemo henagaʼamo afole aisiya kavafeʼmo lapa nepauve.
ISA.42.11	Hau huʼniya kaʼme kotegatiʼe ani kotega muki haneʼniya taonifiʼmo maiʼnaya vayaʼmogitapaʼeʼmo ala agiʼamo amiyo. Kiʼna nofi vayaʼmogitapamo ala agiʼamo amiyo. Sila taonifiʼmo maiʼnaya vayaʼmogitapamo yokemo hiyo. Apakaemo avefatiʼmo he tiʼa alopa gefatiʼmo hiyo. 
ISA.42.12	Apategeʼapao afagi kotega maiʼnaya vayaʼmogimo hale konali agiʼamo amige ala agiʼaleʼmo aliʼa asaga huʼa atege hiyo. 
ISA.42.13	Ala kava neʼmo lokiya ati vekagana huno kamemo hisiyafeʼmo ayamukiki huno ugiye. Agaemo ati vayaʼmogimo nehaya gemo huno alopa gefatiʼmo huteno kame vayaʼaʼeʼmo kamemo huteno alagi huno aeno apaka segaiye. 
ISA.42.14	Ala kava neʼmoʼa ina gemo hunoʼaeʼmo, Alagi akeyaʼvilagamo nagaemo ge osuʼna afaʼa maiʼnove. Nagaiʼnimo natafauʼna nateteʼna afaʼa maiʼnove. Afaʼa maiʼnovaʼmonanafa hemenimo nagaemo a kanomoʼmo mafaʼnemo alino atesiyafeʼmo agafu kiʼnigenoʼaeʼmo kage kage nehiya kava huʼna kage kage huteʼna ha ha huʼna naya mukiki huʼna navamusamo aliguve. 
ISA.42.15	Nagaemo avemo aliʼna hosu huʼna ataleteʼna kahauʼe yosaʼeʼmo aliʼna falu teʼna ategauve. Nagaemo alopa aniʼe ani kotuʼeʼmo alagi aliʼna laneʼna atalegauve. 
ISA.42.16	Nagaemo apaulagamo ali huʼniya vayaʼmogi uʼeʼa nosaya kateʼmo apavaleliʼna egauve. Oʼageʼnaya kateʼmo apavaleliʼna uguve. Nagaemo hani yaʼmo aliʼna ataleteʼna hale yaʼmo apamisugeʼa hale yategamo umenitata hugae. Kayagi kayaga kaʼapimo aliʼna api aiʼna kaʼmo valiguve. Nagaemo hapa maesuvafeʼmo ani kavaʼmo huteʼnaeʼmo apataleʼna oʼuguve. 
ISA.42.17	Yosaletiʼmo alo huʼnaya gotiʼapimogifeʼmo aliʼa amufa neʼapamiya vayaʼmo alino aino atagineno apatesigeʼa aiʼa atagineʼa ugae. Aeniletiʼmo alo huʼnaya gotiapimogifeʼmo, Gotitimogitapae, huʼa nehaya vayaʼmo apavagage hugiye.
ISA.42.19	Isaleli vayaʼmo aliʼyaʼnimo neʼaliya vayaʼmo maiʼnayaʼmonanafa ina lagimo ani vayakana huʼa maiʼnageno apaulagamo alagi ali huʼniye. Isaleli vayaʼmo aliʼna apateʼnogeʼa apa vayaʼnimo maiʼnayaʼmonanafa ina lagimo apakesamo akaniʼniya Isaleli vayakana huʼa maiʼnae. Apakaemo nagaeʼeʼmo alagepa huʼa maisaya kotalakemo hu maleʼnayaʼmonanafa apaulagamo ali huʼniye. Ina lagimo apakaekana huʼa maiʼnageno apaulagamo alagi ali huʼniye. Ala kava neʼmo aliʼyaʼamo neʼaliya vayaʼmo apaulagamo ali huʼniya kava huʼa ina lagimo ani kava huʼa maiʼnae. 
ISA.42.20	Vayaʼnimogimo asole kavaʼmo ageʼnayaʼmonanafa ageʼa alagepa osuʼnae. Apakesamo aino halo aiʼniyaʼmonanafa gemo noʼafiye.
ISA.42.22	Amigiyaʼmonanafa hemenimo ani vayaʼmo alagepa huʼa oʼmaiʼnageʼapaeʼmo kame vayaʼapimogi eʼa muki yaʼapimo kumaya aliniʼa uʼnae. Mukiʼamo yafa kapiʼmo maige kalavusi huʼa apateʼnageʼa maige huʼnae. Kame vayaʼapimogi eʼa kame hapaeʼnagenoʼaeʼmo apayapatiʼmo apavalesiya vekamo oʼmaiʼniye. Kame vayaʼapimogi kumaya aliʼnaya yafeʼmo mago vekamoʼmo halate afaʼa apamiyo, huno nosiye.
ISA.42.24	Ina laʼmo huʼnigeʼapaeʼmo kame vayaʼmogi eʼa aliʼa hosu huʼa ataleteʼa lagaemo Isaleli vayaʼmogita yaʼmo aliʼnae. Ala kava neʼmoʼa huʼnifiye. He, agaemo Ala kava neʼmokeʼmae. Lagaemo agaetegamo hosu kavaʼmo huʼnone. Lagaemo agaefeʼmo lakameʼyamo amiteta kaʼaleʼmo visunafeʼmo olahauʼniye. Ina kava huta keʼaepa geʼamo amagita ataleʼnone. 
ISA.42.25	Huʼnonaʼmofeʼmo aipamo leno nelateya kavaʼmo alopa anikana huno lagaeteʼmo lakiʼniye. Agaemo kame vayaʼmo alino apateʼnigeʼa eʼa lagaemo kamemo lahaeʼnae. Aipamo leno nelateya kavaʼamo ina kava huno atagana huno laleʼniye. Atamo laleʼniyaʼmonanafa alita olamalagiʼnone. Ageta alagepa osuʼnonaʼmofeʼmo kavatimo oʼataleʼnone.
ISA.43.2	Lapakaemo aniʼmo lakaesaya afinaʼmo lapakaeʼeʼmo magokepi lokaeʼna maiguve. Alopa aniʼmo lakaesayaʼmoʼmo aeno lapati okaegaiye. Lapakaemo atafatiʼmo faitapa kasalo paesaya afinaʼmo leno lapasaga olisigeno ata vaiʼmoʼa lapaleno lapafo osugiye. 
ISA.43.3	Nagaemo Ala kava neʼmo Gotiʼtapimoʼnamo Isaleli vayaʼmogi naote vekaʼapimoʼnamo apakufamo aliʼna katiʼna neʼapatova vekamo maiʼnovaʼmofeʼmo ani kavaʼmo lapakaetegamo afole oʼaigiye. Nagaemo miya faiʼna hatu maeʼna lapatesuvafeʼmo Isipi vayanagi Itiyopiya vayanagi Sima vayanagi huʼna miyatapilefeʼmo afaʼa apataleʼnove. 
ISA.43.4	Lapakaemo naulagaleʼmo hogote kanale vayaʼmo maiʼnayaʼmofeʼmo lapakaefeʼmo nahau nayamopafiʼmo nahauʼnigeʼna ala lapakitapimo lapamiʼnove. Lapamiʼnovaʼmofeʼmo lapakaemo ofalitapa alagepa huta maisayafeʼmo lapakae lapaimuʼyaleʼmo mago vayaʼmo aliʼna apatalegauve. 
ISA.43.5	Nagaemo lapakaeʼeʼmo magokepiʼmo maiʼnovaʼmofeʼmo koli osiyo. Nagaemo lapakinago vayaʼmo yegemo haine neʼeya haopalegatiʼmo apavaleliʼna ege yegemo uno lamino nefaleya haopalegatiʼmo apavaleliʼna ege huʼna aliʼna anupa huʼna apategauve. 
ISA.43.6	Nagaemo lamaga haopalega vayaʼaifeʼmo huʼnaeʼmo, Apatalegeʼa eyo, huʼna huge hoga haopalega vayaʼaifeʼmo huʼnaeʼmo, kaʼmo akanita oʼapateyo, huʼna huge huguve. Lapakaemo afagitegatiʼmo ve mafaʼne anagaʼnimo apavalelita eyo. Muki ma mopamo agiʼnalegatiʼmo a mafaʼne anagaʼnimo apavalelitapa eyo, huʼna hapa paiguve. 
ISA.43.7	Apakaemo nagiʼnimo aliʼnageʼapaeʼmo vayaʼmogi apakaefeʼmo nagi neʼae. Nagaemo ala nagiʼnimo alisuvafeʼmo ani vayaʼmo alo huʼna apateʼnove. Apakufamo apamiteʼnaeʼmo, he, huteʼna, alo huʼna apateʼnove.
ISA.43.9	Apategeʼa muki nofi vayaʼmo aliʼa anupa huʼa maiyo. Apakaepatiʼmo ina lagimo ani afole aiʼniya kavafeʼmo hogoteʼa laha paiʼnae. Ina lagimo afole aisiya kavafeʼmo laha paigae. Apakaemo hapa maesaya faigoko gemo hisaya vayaʼapimo afaʼa apavaleliʼa esageʼapaeʼmo he tiʼa laha paisayaʼmoʼmo, Fatago vayaʼmo maiʼnae, huʼa hisafiye. Faigoko gemo hisaya vayaʼmo oʼmaiʼnisayaʼmoʼmo apakaemo afaʼa geʼnimo afiteʼapaeʼmo, Gotiʼa lama gemo nehiye, huʼa hugae. 
ISA.43.10	Ala kava neʼmoʼa hunoʼaeʼmo, Lapakaemo faigoko gemo hisaya vayaʼnimo faigoko geʼnimo hutapa hapa nepaiya vayaʼmo maiʼnae. Lapakaemo nagetetapaeʼmo nagaefeʼmo lapakesamo afita fatago hutetapaeʼmo, agaemo alagi Gotikeʼmo maiʼniye, hutapa hisayafeʼmo nagaemo lekana paiʼna lapateʼnogetapa aliʼyaʼnimo neʼaliya vayaʼmo maiʼnae. Gotiʼnamo maiʼnovaʼmofeʼmo hogoteno naulagaleʼmo alu gotiʼa oʼmaiʼniyanageno henagaʼamo nakamelegamo oʼmaigiye. 
ISA.43.11	Nagaiʼnigeʼmo nagaemo Ala kava neʼmo maiʼnove. Alu gotiʼa apakufamo alino katino neʼapateya gotiʼa alagi oʼmaiʼniye. 
ISA.43.12	Nagaemo gemo aeʼna hakalo huteʼna lapakufamo aliʼna katiʼna lapateʼnove. Mago gotiʼa alu kotegatiʼmo eʼnigetapa lapakaemo oʼageʼnaya gotiʼa oʼmaiʼniye. Oʼmaiʼniyaʼmofeʼmo lapakaemo ani kavafeʼmo faigoko gemo hisaya vayaʼnimo maiʼnae. 
ISA.43.13	Akeyaʼvilagamo hogote afinaʼmo Gotiʼnamo maiʼnovanageʼna Gotiʼnamo maige maige huʼna maiguve. Nagaemo apatafauʼnisuva vayaʼmo mago vekamoʼmo nayapatiʼmo afaʼa alino hapa faino oʼapatalegaiye. Nagaemo aliʼyaʼnimo neʼaluvanageno haiya vekamoʼmo aliʼyaʼnimo afaʼa atafauno ateteno alu aliʼyaʼmo aligiye.
ISA.43.15	Nagaiʼnigeʼmo Ala kava neʼmo naote Gotiʼtapimoʼnamo maiʼnove. Nagaemo Isaleli vayaʼmo aliʼna magoke nofi vayaʼmo ha maleʼna lapateteʼnaeʼmo nagaemo kini vekatapimo maiʼnove.
ISA.43.17	Nagaemo asole kame vayanagi kame nehaya talalagi hosi anaganagi huʼna ani kateʼmo apavaleliʼna uʼnogeʼa uʼnayategamo alagi hosu yaʼmo aliʼnae. Magokepi alagi asagauʼa aiʼnayanageʼa halate he otigae. Vayaʼmogimo lamumo fu huʼa yu nehaya agufa kava huʼa apakaemo alagi hano huʼnae. 
ISA.43.18	Ani kavaʼmo huʼnovaʼmofeʼmo lapakaemo ani akeyaʼvilaga kavafeʼmo lapakesamo afige hogoteno afole aiʼniya kavafekeʼmo lapakesa afifi hutapa maige osiyo. 
ISA.43.19	Afiyo, huʼna, Nagaemo saufa kavaʼmo huguve. Hemenimo afole aigiye. Lapakaemo oʼagesafiye. Nagaemo kaʼme kotegamo kaʼmo valiguve. Nagaemo hau huʼniya kotegamo meti aniʼmo afole aiteno uno lamisiya kavaʼmo huguve. 
ISA.43.20	Nagaemo kaʼme kotegamo aniʼmo afela afu anagaʼmo apamiguvaʼmofeʼmo ala nagiʼnimo namigae. Lekana paiʼna apateʼnova vayaʼnimogimo aniʼmo nesayafeʼmo hau huʼniya kotegamo alopa meti aniʼmo afole aisiya kavaʼmo huguve. 
ISA.43.21	Nagaemo ani vayaʼmo nagaiʼni vayaʼnimo aliʼna ha maleʼna apateʼnovanageʼa apakaemo ala nagiʼnieʼmo aeʼa hakalo hugae.
ISA.43.23	Lapakaemo atamoʼmo leno saga lisiya sipisipi ofalinimo alinitapa nagaetegamo oʼmeʼnae. Ofalinimo neʼnamiya kavatetiʼmo ala nagiʼnimo oʼnamiʼnae. Nagaemo viti ofalinimo namiyo, huʼna lapa paiteʼnaeʼmo kana yaʼmo olapamiʼnove. Nagaemo alagepa atumo neʼaiya ofalinimo namisayafeʼmo alagaʼmo lahapaesiya kavaʼmo osuʼnove. 
ISA.43.24	Lapakaemo yofemo miya faitapa ofalinimo oʼnamiʼnae. Afayaʼe ofalinimo oʼnamiʼnayaʼmonanafa hosu kavatapimoʼmo naipa kana yaʼmo namiʼniye. Keʼaepa gemo amagitapa neʼatalaya kavatapimoʼmo alagaʼmo neʼnahaeya kavaʼmo alino neʼnamiye. 
ISA.43.25	Nagaiʼnilefeʼmo nagaiʼnimo keʼaepa gemo amagitapa ataleʼnaya kavatapimo aeʼna kalo paeʼna ataleʼnove. Nagaemo hosu kavatapieʼmo nagesamo oʼafiʼna nage kaniʼna atalegauve. 
ISA.43.26	Nage okanisigeʼna halate nagesa afisuvafeʼmo akeyaʼvilaga kavafeʼmo nagesamo huta halo aiyo. Gemo higetao magokepiʼmo gemo huta fako hugune. Nagaemo lapakaefeʼmo huʼnaeʼmo, fatago vayaʼmo maiʼnae, huʼna hisuvafeʼmo gemo hutapa lahapau vaisaya gemo huta naha paiyo. 
ISA.43.27	Hogote lapakinago vekamoʼmo hosu kavaʼmo huʼnigeʼapaeʼmo geʼnimo aliʼa lapaya maleʼnaya vayaʼmogiʼeʼmo nagaetegamo hosu kavaʼmo huʼnae. 
ISA.43.28	Huʼnayaʼmofeʼmo nagaemo mono huʼa nelapataya vayatapimo hosu apakiʼapimo apamige Yekopu nofi vayaʼmo lifana huʼna apatege Isaleli vayaʼmo afaʼa apateʼnisugeʼa huʼa faipa huʼa apatege hugae.
ISA.45.2	Ala kava neʼmoʼa ha painoʼaeʼmo, Nagaemo kagaeteʼmo uʼna hogoteteʼna ave koʼmo amagiʼna anaku paeʼna aliʼna otu koʼmo hamaleʼna ategauve. Nagaemo kegiʼyale alopa haesa aeni kitamo amagiʼna aliʼna lo aeʼna ataleteʼna kitale aeniʼmo vasagaliʼna atalegauve. 
ISA.45.3	Nagaemo kagaemo nagaiʼnigeʼmo Ala kava neʼmo maiʼnove, huka nagesanafeʼmo ani vayaʼmogimo moniʼe alopa moniletiʼmo miya nefaiya alagepa yaʼapiʼeʼmo oʼagesaya agufa hanipiʼmo fala ki maleʼnayanageʼna aliʼna kamisugekaeʼmo kagaemo agetekaeʼmo Isaleli vayaʼmogi Gotiʼapimokeʼmo nagaefeʼmo nagi aeno ge huʼniye, huka agegane. 
ISA.45.4	Nagaemo aliʼyaʼnimo neʼaliya vayaʼmo Yekopuʼmo lekana paiʼna ateʼnova aginagomo alu agiʼamo Isaleli aginago vayaʼamo hapa maesuvafeʼmo kagimo aeteʼna alopa napamo kamiʼnove. Kagaemo oʼnageʼnanaʼmonanafa nagaemo ala kagikamo kamiguve. 
ISA.45.5	Nagaemo Ala kava neʼmo maiʼnove. Magoʼe huno alu gotiʼa oʼmaiʼnifa nagaiʼnigeʼmo maiʼnove. Kagaemo oʼnageʼnanaʼmonanafa aliʼyaʼnimo alisanafeʼmo kukena yaʼmo aliʼna vaiʼna kategauve. 
ISA.45.6	Muki ma mopafi vayaʼmo yegemo haine neʼeya kotega vayaʼmogiʼe yegemo uno lamino nefaleya kotegamo maiʼnaya vayaʼmogiʼeʼmo nageʼa aeto hisayafeʼmo ani kavaʼmo huguve. Nagaemo magokeʼageʼmo Ala kava neʼmo maiʼnogeno magoʼe huno alu gotiʼmo oʼmaiʼniye, huʼa nagegae. 
ISA.45.7	Nagaekeʼmo ge nehugenoʼaekeʼmo aeno ha leteno hani hugiye. Nagaekeʼmo magokepiʼmo alagepa huʼa maisaya afinaʼmo alo huge alopa kana yaʼmo alisaya afinaʼmo alo huge nehuve. Nagaemo muki ani kavaʼmo nehugenoʼaeʼmo afole neʼaiye. 
ISA.45.8	Gotiʼa hunoʼaeʼmo, Kokuʼnaʼmogae, huno, Anagatiʼmo koʼmo aiyo. Alopa koʼmo aigekana huno kokuʼnapatiʼmo fatago kavaʼmo lamigiye. Ma mopamo aika akaka vaegenoʼao mopafatiʼmo apakufamo alino katino apatesiya kavaʼe fatago kavaʼapiʼeʼmo magokepatiʼmo hageno. Nagaemo Ala kava neʼapimoʼnamo ani kavaʼmo alo huʼnove. 
ISA.45.9	Mago vekamoʼmo alo huno ateʼniya vekaeʼmo ge nehaisiyaʼmoʼmo ani vekaleʼmo kage kage kavaʼmo afole aigiye. 
ISA.45.10	Mago mafaʼnemoʼmo itaʼamofeʼmofi afoʼamofeʼmofi hunoʼaeʼmo, Na agufa kavaʼmo higeka alika nateʼnanageʼnaeʼmo mani kavaʼmo huʼna maiʼnove, huno nehisiyana kana yaʼmo alitenoʼaeʼmo kage kage hugiye.
ISA.45.12	Nagaekeʼmo ma mopamo alo huteʼna ani mopaleʼmo maisaya vayaʼeʼmo alo huʼna apateʼnove. Nagaemo nayatetiʼmo kokuʼnaʼmo aliʼna api aiʼna aliʼna yatala huteʼna kokuʼnate yaʼmo yegelenagi kailenagi kanefi anagatenagi huʼna yagaiʼna apateʼnove. 
ISA.45.13	Nagaemo kini vekamo Sailasiʼmo fatago kavaʼniletiʼmo aliʼna he tiʼna ateʼnovanageʼna muki visiya kaʼmo aliʼna kanale huʼna valiʼna ategauve. Agaemo halate nagae taonimo kige vayaʼnimo afaʼa visayafeʼmo hatu maeno apatege hisiyafeʼmo miyaʼamo oʼaligiye. Asole vayaʼaiteʼmo yagaiʼna apateʼnova Ala kava neʼmoʼnamo mani gemo alagi huve.
ISA.45.15	O Isaleli vayaʼmogi Gotiʼapimogamo apakufamo alika katika neʼapatana Gotigae, huʼna, Lama gemo huʼnaeʼmo, Kagaikamo alika fala kika nekatane. 
ISA.45.16	Aigofe gotigi apauneʼamo alo nehaya vayaʼmogimo hosu apakiʼapimo aliteʼa apavagage hugiye. Apakaemo mukiʼamogimo magokepiʼmo ikaika huʼa alu apakesa alu apakesamo afigae. 
ISA.45.17	Afigayaʼmonanafa Ala kava neʼmoʼa Isaleli vayaʼmogi apakufamo alino katino apatesigeʼa alagepa huʼa maige maige huʼa maigae. Lapakaemo hosu lapakitapimo alige lapavagage huge hutapa oʼmaigafa muki afinaʼaeʼmo alagepa hutapa maige maige hutapa maigae. 
ISA.45.18	Ala kava neʼmoʼa kokuʼnaʼe mopaʼeʼmo alo huʼniya Gotiʼa alino lokiya vaino ateʼniye. Vayaʼmo oʼmaisageno kaʼme koʼmo hanesiyafeʼmo alo osuʼnifa vayaʼmo ma mopafiʼmo maisayafeʼmo alo huʼniye. Agaemo hunoʼaeʼmo, Ala kava neʼmo magokeʼageʼmo maiʼnigeno magoʼe huno alu gotiʼmo oʼmaiʼniye. 
ISA.45.19	Nagaemo fala kiʼna afagitega hani huʼniya kotegatiʼmo ge osuʼnove. Nagaemo Yekopu aginago vayaʼaifeʼmo huʼnaeʼmo, fiku kahauya hutapa nageyo, huʼna hapa opaiʼnofa lapa maesuvafekeʼmo kahauya hutapa nageyo, huʼna hapa paiʼnove. Ala kava neʼmoʼnamo fatago gemo huʼnaeʼmo, lama gemo nehuve.
ISA.45.21	Lapakaemo eta agotileʼmo getapimo aeta hakalo hiyo. Magokepiʼmo maiʼnetapaeʼmo ge huge afige hutapa maiyo. Ina laʼmo afole aisiya kavafeʼmo akeyavilagamo aeno hakalo huʼniye. Nagaiʼnigeʼmo aeʼna hakalo huʼna hapa paiʼnofiye. He, alu gotiʼmo oʼmaiʼniye. Nagaemo fatago kavaʼageʼmo nehuva Gotiʼnamo apakufamo aliʼna katiʼna neʼapatova Gotiʼnamo maiʼnove. Alu gotiʼa alagi oʼmaiʼniye. 
ISA.45.22	Ma mopafi muki haopalegamo maiʼnaya vayane, huʼna, nagaemo Gotiʼnamo maiʼnogeno mago alu gotiʼmo alagi oʼmaiʼniyaʼmofeʼmo aulu nahaetapa nagegeʼnao lapakufamo aliʼna katiʼna lapategauvanagi, huno huʼniye. 
ISA.45.23	Nagaemo nagiʼniletiʼmo nagoʼyamo ataleteʼna ina gemo huʼnaeʼmo, Fatago gemo nehuva geleʼmo halate mago alu gemo osuguve. Muki vayaʼmogimo nagaetegamo eʼa apaleʼyamo faiʼneʼa apagoʼyamo ataleteʼa polomasi gemo hugae. 
ISA.45.24	Apakaemo huʼapaeʼmo, Lama gemo nehune, huʼa, Ala kava nepiʼmo maiʼnetaeʼmo fatago kavaʼamo aliteta himamuʼamo aliʼnone. Muki vayaʼmo agaetegamo egae. Agaefeʼmo apaipamo leʼa ateʼnaya vayaʼmo apavagage hugiye. 
ISA.45.25	Muki Isaleli aginago vayaʼmogi Ala kava nepiʼmo maiʼnayanageno Gotiʼa hunoʼaeʼmo, Lapakaemo naulagaleʼmo fatago vayaʼmo maiʼnae, huno hapa paisigeʼapaeʼmo apamogaga aiteʼa ala nagiʼnimo namigae.
ISA.49.2	Agaemo navayamo alino aluga alugaʼatiʼmo aveʼmo neʼneya naipegana huno hamaleno nategaiye. Agaemo nagaemo ayapiʼmo alino fala kino nateʼniye. Agaemo nagaemo akoʼya kevemo aino nateteno kevemo kuʼafiʼmo ku aino fala kino nateʼniye. 
ISA.49.3	Agaemo naha painoʼaeʼmo, O Isaleliyo, huno, Kagaemo aliʼyaʼnimo neʼalina vekaʼnimo maiʼnane. Aliʼyaʼmo alisanageʼna ala nagiʼnimo aliguve. 
ISA.49.4	Huno naha paiʼnigeʼnaeʼmo ina gemo huʼnaeʼmo, Aliyaʼmo aliʼnovaʼmonanafa nahaise vose huʼna aliʼnova kavaʼnimo afaʼa lageso huʼnigenoʼaeʼmo neʼyaʼamo afole oʼaiʼniye. Oʼaiʼniyaʼmonanafa Ala kava neʼmoʼa aliʼnova aliʼyaʼnimo ageʼniyanageno ani aliʼyatetiʼmo alagepa miyaʼnimo namigiye, huʼna huʼnove. 
ISA.49.5	Ala kava neʼmoʼa aliʼyaʼamo aliteʼna Isaleli vayaʼmo apavaleliʼna esugeʼa agaetegamo aiʼa atagi neʼa esayafeʼmo itaʼnimo aipafiʼmo maiʼnova afinaʼmo alo huno nateʼniye. Nagaemo Ala kava neʼmo aulagaleʼmo ha le konali vekamo maisugeno agaiʼageʼmo lokiyaʼnimae. 
ISA.49.6	Ala kava neʼmoʼa ina gemo huno naha painoʼaeʼmo, Kagaemo Yekopu nofi vayaʼmo alika he tika apatesanageʼa halate lokiya vaiʼa maige yagaiʼna apateʼnogeʼa afaʼa maiʼnaya Isaleli vayaʼmo alika alagepa huka apatesanageʼa halate alagepa huʼa maige hisayafeʼmo ani aise aliʼyaʼmo afaʼa alisanana kanale osugiye. Ani aliʼyaʼe magoʼe huʼna alu aliʼyaʼeʼmo kamiguve. Nagaemo ma mopafi muki haopalegamo maiʼnaya vayaʼmogi apakufamo alika katika apatesanafeʼmo ani malaga nofi vayaʼmogi ha le yaʼapigana huka maigane, huʼna aliʼna kateʼnove, huno huʼniye. 
ISA.49.7	Ala kava neʼmoʼa Isaleli vayaʼmo miya faino hatu maeno neʼapateya aote Gotiʼapimoʼmo vayaʼmogimo alagi ohapauʼniya vekamo agae nofi vayaʼmogi alagi ohapauʼniya vekamo yagaiʼnaya vayamogi aliʼyaʼapimo neʼaliya vekaeʼmo ina gemo huno ha painoʼaeʼmo, Kini vayaʼmogimo kageteʼapaeʼmo kaulagaleʼmo he tigae. Ala vayaʼmogiʼeʼmo kagaefeʼmo mono hugae. Ala kava neʼmo Isaleli vayaʼmogi aote Gotiʼapimoʼmo aliʼyaʼamo oʼataleno fatago kavaʼmo nehiya Gotiʼa lekana paino kateʼniyaʼmofeʼmae. 
ISA.49.8	Ala kava neʼmoʼa ina gemo hunoʼaeʼmo, Fiku hapa maeʼna apamisuva afinaʼmo gekamo afiʼnove. Apakufamo aliʼna katiʼna apatesuva afinaʼmo kaha maeʼnove. Nagaemo alagepa huʼna yagaiʼna kateteʼna kagaetetiʼmo vayaʼeʼmo kotalakemo hu maleteʼna ma mopamo aliʼna kanale huʼna atesugeʼa vayaʼnimogi kaʼme kotega mopamo aligae. 
ISA.49.9	Kagaemo kalavusifiʼmo maiʼnaya vayaʼaifeʼmo afaʼa viyo, huka huge hanipiʼmo maiʼnaya vayaʼaifeʼmo lapakesayafeʼmo ha le yateʼmo eyo, huka huge hisanafeʼmo ani kavaʼmo huguve. Apakaemo visaya kategaʼe kahau kotega aveleʼeʼmo sipisipigana huʼa alagepa huʼa neʼyaʼmo negae. 
ISA.49.10	Hau huno neʼapateya vekamoʼmo alagepa huno yagaino apateteno apavalelino visigeʼa kanale meti aniʼmo haneʼniyategamo sipisipi anagagana huʼa ugae. Apakaemo neʼyaʼe aniʼeʼmo kafu osisageno amuko yegemoʼe yasimoʼeʼmo apakufaleʼmo oʼapalegaiye. 
ISA.49.11	Nagaemo alo hu maleʼnova avemo amagiʼna naku paeʼna aliʼna kanale huʼna kale kaʼmo anagamo aliʼna ha maleʼna ategauve. 
ISA.49.12	Inagi lama gemo huʼnaeʼmo, Vayaʼnimo afagi kotegatiʼmo ege lamaga haopalegatiʼmo ege yegemo uno lamino nefaleya haopalegati ege Saina kotegatiʼmo ege hugae. 
ISA.49.13	Ala kava neʼmoʼa agaiʼa vayaʼamogi apaipamo alino falu huno apateʼniye. Apakaemo lusi kava huʼa asole kana yaʼmo aliʼnayaʼmonanafa hau huno apategaiyaʼmofeʼmo kokuʼnamogae, huʼna, yokemo huvo. Mopamogae, huʼna kamogaga aiyo. Avemogitapae, huʼna, lapamogaga aita yokemo hiyo.
ISA.49.15	Mago a kanomoʼmo nute mafaʼneʼaeʼmo age kanigifiye. Alino ateʼniya mafaneʼaeʼmo hau ayamopafiʼmo ohaugifiye. He, afaʼa apake kanigiyaʼmonanafa nagaemo lapakaefeʼmo nage okanigiye. 
ISA.49.16	Ageyo, huʼna, Nagaemo kagikamo lole nayatalapiʼmo avoʼmo kae maleʼnove. Muki afinaʼmo nagaemo yafa kegiʼyakalefeʼmo naipafiʼmo ageteʼnaeʼmo kagaefeʼmo nagesamo neʼafuve. 
ISA.49.17	Ve mafaʼne anagakamo malage huʼa eʼa taoniʼapimo halate kigae. Yulusalemu taonimo heʼa halagape vaiʼa ataleʼnaya vayaʼmo kataleʼa ugae. 
ISA.49.18	Alika maku huka maiʼneka aulu heka agelika ugeka huka apako. Muki ve mafaʼne anagakamo magokepi aliʼa anupa huteʼa kagaetegamo neʼae. Ala kava neʼmoʼa agoʼyamo ataletenoʼaeʼmo, Alagi lama gemo huʼnaeʼmo, A kanomoʼmo veleʼmo maisiyafeʼmo kanale konalimo aliteno amogaga neʼaiya agufa kava huka mafaʼne anagakamo apavaleka kamogaga aigane. 
ISA.49.19	Mafaʼne anagakamo eʼa kilipaesageno noʼatufa kaʼme koteʼmo aliʼa hosu huʼa ateʼnaya mopakamoʼmo kanale huno oʼapategaiye. Mopamo aliʼa hosu huʼa ateʼnaya vayaʼmogi mopakaleʼmo afaʼa oʼmaiʼa afagitegamo maigae. 
ISA.49.20	Afela heʼnaya mafaʼne anagakamo apaimuʼyaleʼmo eʼa maisaya mafaʼne anagakamogi eʼa kaha paiʼapaeʼmo. Mani mopamo aisetoʼageʼmo haneʼniye. Maita kali opaisuna agufa mopamo lamiyo, hutapa hugae. 
ISA.49.21	Ani gemo hisagekaeʼmo kaipafiʼmo hukaeʼmo, Mafaʼne anagaʼnimo afela heʼnayanageʼna magoʼe huʼna afaʼa aliʼna oʼapategauve. Kame vayaʼmogimo kalavusi huʼa nateteʼa navaleliʼa uʼnae. Ina laʼmo nagaetefeʼmo ani mafaʼne anagaʼmo alino apateʼniye. Nagaiʼnimo magokeʼageʼmo maiʼnovaʼmonanafa ani mafaʼne anagaʼmo haiya haopalegatiʼmo eʼnae, huka hugane.
ISA.49.23	Kini vayaʼmogiʼe kuvini aʼnemogiʼeʼmo itaʼapi afoʼapimogigana huʼa maiʼneʼa kagae mafaʼne anagaʼaiteʼmo yagaiʼa apategae. Apakaemo kagaetegamo eʼa kaiyafiʼmo mopafiʼmo ape huʼa apaleʼyamo faiʼneʼa ala kagikamo kamigae. Nagaemo hapa maesuvafeʼmo nagava neʼmaiya vayaʼmo afaʼa nagava maige apavagage huge huʼa oʼmaigayaʼmofeʼmo kagaemo nagaefekeʼmo Ala kava neʼmo maiʼniye, huka nagegane. 
ISA.49.24	Lokiya vayaʼmogi kame huteʼa mago yaʼmo alige vayaʼmo apavalege huʼnisayaʼmoʼmo magoʼamogi apayapatiʼmo alisafiye. Lokiya apaipa vayaʼmogi apayapatiʼmo kalavusi huʼa apateʼnisaya vayaʼmo hatu maeʼa apatesafiye, huʼa apafi geʼnae. 
ISA.49.25	Apafi geʼnayaʼmonanafa Ala kava neʼmoʼa hunoʼaeʼmo, Nagaemo lokiya vayaʼmogi kalavusi huʼa apateʼnaya vayaʼmogi apayapatiʼmo apavalegauve. Nagaemo lapakaeʼeʼmo kamemo huʼnaya vayaʼeʼmo kamemo huguvaʼmofeʼmo lokiya apaipa vayaʼmogi apayapatiʼmo mafaʼne anagakamo apavaleʼna apakufamo aliʼna katiʼna apategauve. 
ISA.49.26	Nagaemo kana yaʼmo nelapamiya vayaʼmo vayaʼapimogimo apakufamo nesayafeʼmo apavaleʼna apamiguve. Apakaemo apakaiʼapi vayaʼapiʼeʼmo kamemo huteʼa apakaiʼapi kolaʼmo neteʼa negi nagi huʼa maigae. Muki ma mopafi vayaʼmogimo ani nagaemo hisuva kavaʼmo ageteʼapaeʼmo Ala kava neʼmoʼa apakufamo alino katino neʼapateya vekamoʼmo miya faino hatu maeno apateʼniya vekamo maiʼniye. Agaemo Yekopu alagi lokiya vekaʼamo maiʼniye, huʼa hugae.
ISA.50.2	Nagaemo lapakaemo lapa maesuvafeʼmo lapakaetegamo uʼnovana na kava higetapaeʼmo ge afitapa oʼnavaleʼnae. Nagaemo lapakaefeʼmo keya aeʼna ge huʼnovana na kava higetapaeʼmo geʼnileʼmo aetapa atagaina hutapa ge osuʼnae. Lokiyaʼnimo ohaneʼniyaʼmofeʼmo afaʼa miya faiʼna hatu maeʼna olapategaufiye. Hosu yategatiʼmo lapavaleliʼna visuva himamuʼnimo ohaneʼnifiye. Nagaemo ge nehugenoʼaeʼmo solovala aniʼmo alagi nelane. Nagaemo ge nehugenoʼaeʼmo alopa aniʼmoʼa kahaepa koʼmo alino hamaleʼnigeno noyame anagaʼmo faliʼnagenoʼaeʼmo atu neʼaiye. 
ISA.50.3	Nagaemo muki kokuʼnaʼmo kukenamo vaiʼna ategekana huʼna anupa yaʼmo aliʼna afole aiʼna neʼatove. Kogu aʼnemogi neʼvaiya agufa kukenagana huʼna vaiʼna neʼatove. 
ISA.50.4	Ala kava neʼmo Gotiʼa nagaemo alagaʼmo nehapaeya vayaʼaifeʼmo hapa maesiya gemo hapa paisuvafeʼmo sukulu nehaya vayaʼmogi apavayagana agufa navayamo namiʼniye. Agaemo muki nateʼaʼe nateʼaʼeʼmo naupatiʼmo alino he tino neʼnate. Alagepa huʼa sukulu huʼnaya vayaʼmogimo alagepa huʼa afiʼnaya kava huʼna afisuvafeʼmo nagesamo alino halo neʼaiye. 
ISA.50.5+ISA.50.6	Ala kava neʼmo Gotiʼa geʼamo afisuvafeʼmo nagesamo alino halo aiʼnigeʼnaeʼmo geʼamo amagiʼna oʼataleʼna aliʼyaʼaletiʼmo ataleʼna aiʼna afe leʼna oʼuʼnove. Mago vayaʼmogimo neʼnamagigeʼnaeʼmo namagisayafeʼmo nakameʼyamo apamige navenanapa nayokaʼmo aliʼa faige apaviʼnamo heʼa natege huʼnageʼnaeʼmo navagage hisiyafeʼmo naugosamo aliʼna fala okiʼnove. 
ISA.50.7	Ala kava neʼmo Gotiʼa maigiyaʼmofeʼmo aeʼa oʼnagasesageno ala nagiʼnimo afaʼa hanegaiye. Hanegaiyaʼmofeʼmo naipamo aliʼna lokiya vaiʼna ateʼnove. Ago afiʼnovana navagage osugiye. 
ISA.50.8	Agaemo agotileʼmo nahaopaleʼmo maiʼneno. Naulagaleʼmo fatago vekamo maiʼnane, huno nehiya vekamo maiʼniye. Ina laʼmo agoti huno nategaiye. Agotileʼmo magokepiʼmo afaʼa he tiguʼae. Ina laʼmo kameʼnimo maiʼniye. Nahaopaleʼmo afaʼa egaiye. 
ISA.50.9	Lama gemo huʼnaeʼmo, Ala kava neʼmo Gotiʼa naha maegaiye. Ina laʼmo agoti huno natetenoʼaeʼmo, Hosu vekamo maiʼnane, huno hugiye. Agoti huʼa natesaya vayaʼmo alagi hano hugae. Kafamoʼmo hatagauʼnisiya kukena yaʼmoʼa atalagauno hano hisiya agufa kavaʼmo huʼa hano hugae. 
ISA.50.10	Lapakaepatiʼmo ina laʼmo Ala kava nefeʼmo koli nehiye. Ina laʼmo aliʼyaʼamo neʼaliya vekamo geʼamo neʼafiye. Ina laʼmo lusi hani huʼniya yapiʼmo umenitata nehiye. Agaemo Ala kava neʼmo agiʼalefeʼmo alino amufa aminoʼaeʼmo naha maegaiye, huno ge hugiye. 
ISA.50.11	Hugiyaʼmonanafa muki vayaʼmo atamo nekaya vayaʼmogitapae, huʼna, hanipiʼmo kaʼmo agesayafeʼmo kani aenagenoʼaeʼmo leno apalo atino lelino uneno huno aino vego huno neʼapate. Lapakaemo kae maleʼnaya ataleʼmo kaegenoʼao aeno ha lesiyategamo umenitata hiyo. Uta havaesageʼnaeʼmo Ala kava neʼmoʼnamo nayapatiʼmo alopa lapakafumo kisiya yaʼmo lapamiguve.
ISA.51.2	Lapakaemo afotapimo Emalehamuʼe alino lapateʼniya a kanomo Selaʼefeʼmo lapakesamo afiyo. Nagaemo Emalehamuʼamo lekana paiʼna ateteʼna agaefekeʼmo keya aeʼna ge huteʼna huʼna auleʼna ateteʼnaeʼmo asole kaginago vayaʼmo maigae, huʼna ha paiʼnogeʼa afole aiʼnae. 
ISA.51.3	Ala kava neʼmoʼnamo Saiyoni taonifiʼmo maiʼnaya vayaʼmo aliʼna yuna heʼna apategauve. No atufaʼageʼmo ageteʼnaeʼmo nahau huʼna apategauve. Agaemo kaʼme koʼapimo Iteni kokana huʼna aliʼna ha maleʼna ategauve. Kalukalusopa koʼmo Ala kava neʼmo hoyaʼagana huʼna aliʼna ha maleʼna ategauve. Apakaemo Saiyoni taonifiʼmo apamogaga aige Gotifeʼmo haoke hege yokemo huge hugae. 
ISA.51.4	Vayaʼnimogitapae, huʼna, Geʼnimo afiyo. Yagaiʼna lapateʼnova vayaʼmo magoke nofi vayaʼnimogitapae, huʼna, geʼnimo lapaketafo hutapa afiyo. Nagaemo navayafatiʼmo keʼaepa gemo hapa paiteʼna fatago kavatetiʼmo yagaiʼna apatesuva kavaʼnimoʼmo muki nofi vayaʼmogi ha le yaʼapigana huno hanesiyafeʼmo hu malegauve. 
ISA.51.5	Fatago kavaʼnilefeʼmo ava gemo muki nofi vayaʼmogi hapaopaleʼmo aino atagu faegaiye. Nagaetegatiʼmo lokiyaʼnimo uʼniyanageʼna vayaʼmogi apakufamo aliʼna katiʼna apategauve. Nagaemo ani lokiyaʼniletiʼmo muki vayaʼamo agoti huʼna apategauve. Afagi kotega maiʼnaya vayaʼmogimo nagava maiʼneʼa lokiya kavaʼnilefeʼmo aliʼa amufa amigae. 
ISA.51.6	Kokuʼnaʼmo halinagana huno alagi hano hisigeʼa oʼagegayaʼmofeʼmo lapakaemo anaga kokuʼnategamo alita maku hutapa ageyo. Ma mopamo kukena yakana huno atafa hegaiyaʼmofeʼmo lapakaemo afelaga mopafiʼmo aulu heyo. Muki ma mopafi vayaʼmo ani kava huʼa faligayaʼmonanafa nagaemo hanege hanege huno hanesiya fatago kavaʼniletiʼmo vayaʼnimo alagi apakufamo aliʼna katiʼna apatesugeʼa muki afinaʼmo maige maige huʼa maigae. Maisageʼa vayaʼmogi fatago kavaʼnimo aliʼa hano huʼa oʼatalegae. 
ISA.51.7	Fatago kavaʼnimo alagepa hutapa ageteta keʼaepa geʼnimo lapaipafiʼmo haneʼnisiya vayaʼmogitapae, huʼna, geʼnimo afiyo. Vayaʼmogi lapakaetegamo hosu gemo hisageno lapavagage hisiyafeʼmo koli osiyo. Apakaemo huʼa faipa huʼa lapatesayafeʼmo lapamoʼya oʼaiyo. 
ISA.51.8	Kafamoʼmo kukena yaʼmo nehatagaiya kava huʼa apakaemo aliʼa hano huʼa apatalegae. Aliʼa hano huʼa apatalegayaʼmonanafa fatago kavaʼnimoʼa hano osuno muki afinaʼmo hanege hanege huno hanegaiye. Apakufamo aliʼna katiʼna neʼapatova vayaʼmogi muki afinaʼmo maige maige huʼa maigae. 
ISA.51.9	Aiyeyaʼa hunoʼaeʼmo, Ala kava nene, huʼna, Aupatiʼmo hauneyo, hauneyo. Akeyaʼvilagamo huʼnana agufa kavaʼmo huka lokiyakaletiʼmo laha mao. Kagaemo akeyaʼvilagamo lokiyakaletiʼmo Isipi vayaʼmo hatagauʼnana vekamo maiʼnane. 
ISA.51.10	Kagaikageʼmo solovala aniʼmo alika laneʼnanageno miya faika hatu maeka apateʼnana vayaʼmo aniʼmo lakaeʼa visaya kaʼmo afole aiʼniye. 
ISA.51.11	Ina kava huʼa Ala kava neʼmoʼa miya faino hatu maeno apateʼniya vayaʼmogimo aiʼa atagi neʼa yokemo nehuʼapaeʼmo Saiyoni taonifiʼmo egae. Muki afinaʼmo apamogaga aige aige huʼa maigae. Apakaemo magoʼe huʼa kana yaʼmo oʼalige yulagefa oʼaige hugayaʼmonanafa alagepa huʼa maige maige huʼa maigae.
ISA.51.13	Lapakaemo alo huʼna lapateʼnova Ala kava neʼmoʼnaeʼmo lapake kaniʼniye. Nagaemo kokuʼnaʼmo aliʼna api aiʼna yatala huge mopamo alo huteʼna aepaʼamo aliʼna lokiya vaiʼna atege huʼnove. Hanagekeyaʼmo nelapamiya vayaʼmogimo aliʼa hano huʼa lapatalesayafeʼmo alo huʼa maiʼneʼa apaipamo leʼa nelapataya kavafeʼmo muki afinaʼaeʼmo koli huʼnae. Koli huʼnayaʼmonanafa apaipamo leʼa nelapataya vayamo hemenimo haiyategamo maiʼnae. 
ISA.51.14	Kalavusi huʼa apateteʼa apavaleliʼa uʼnaya vayaʼmo malage huʼa hatu maeʼa apatesageʼa kalavusifiʼmo ofaliʼa maiʼnaya vayaʼmo hatu maeʼa apatesayafeʼmo koli huʼa apakava maiʼnayaʼmonanafa kalavusifiʼmo ofaligae. Neʼyaʼapimo hano osugiyaʼmofeʼmo afaʼa maigae. 
ISA.51.15	Nagaemo Ala kava neʼmo Gotitapimoʼnamo solovala aniteʼmo ame neʼalugenoʼaeʼmo alopa siʼmo afole aiteno alopa agemo aiteno avamusa gemoʼmo nehiye. Nagaemo nagiʼnimo haneʼniyana asole vayaʼaiteʼmo yagaiʼna neʼapatova Ala kava nene. 
ISA.51.16	Nagaemo kagaemo saufa kokuʼnaʼe saufa mopaʼeʼmo alo huteka Saiyoni vayaʼaifeʼmo hukaeʼmo, lapakaemo vayaʼnimo maiʼnae, huka hapa paisanafeʼmo geʼnimo kavayafiʼmo maleteʼna nagaemo kagufaleʼmo naya auneʼaletiʼmo aiʼna ati kaeʼna kateʼnove, huno ha paiʼniye.
ISA.51.18	Yulusalemu taonimoʼmo Isaleli vayaʼmo itaʼapimogana huno asole mafaʼnemo alino apateʼniyaʼmonanafa ani mafaʼne anagapatiʼmo magoke ve mafaʼnemoʼmo kaʼmo alino ho huno ateteno ayateʼmo alinino visiyafeʼmo oʼmaiʼniye. Agaeteʼmo asole yagaino neʼapateya mafaʼne anagapatiʼmo mago ha maesiya mafaʼneʼamo oʼmaiʼniye. 
ISA.51.19	Yulusalemu taonieʼmo ha painoʼaeʼmo, Kagaemo lole alopa hanageke yaʼmo aliʼnananageno ina laʼmo hau huno kategaiye. Kame vayaʼmogimo eʼa vayakaʼeʼmo kamemo huteʼa muki yaʼmo aliʼa hosu huʼa ataleʼnae. Lusi kafu hu kavaʼmo kagae mafaʼne anagaʼaiteʼmo afole aiʼnigeʼa hosu kava huʼa maige falige huʼnae. Nagaemo ina latetiʼmo kaipamo aliʼna falu huʼna kategauve. 
ISA.51.20	Ve mafaʼne anagaʼmogimo apaumiʼmi huteʼa asagauʼa aiʼa muki taoni kaʼmo atupafiʼmo havaeliʼa uʼeʼa huʼnae. Apakaemo ina kava huʼa afela afumo umenimoʼmo atafauteno neʼmaiya agufa kavaʼmo huʼa maiʼnae. Ala kava neʼmo Gotikamoʼmo apakaefeʼmo gemo hapauteno aipamo leno neʼapateya kavaʼmoʼa apakaeteʼmo asagauno aiʼniye.
ISA.51.21	Yulusalemu vayaʼmogitapae, huʼna, lusi kana yaʼmo aliʼnaya vayane, huʼna, lapaoke hovanagi geʼnimo afiyo. Nofi alagafati aniʼmo netetapa negi nagi osuʼnayaʼmonanafa Ala kava neʼmokeʼmo aipamo leno nelapateya kavaʼmoʼa lapakaeteʼmo emineʼnigetapaeʼmo negi nagi agufa kavaʼmo nehae. 
ISA.51.22	Ala kava neʼmo vayaʼamo hapau neʼvaiya Gotitapimoʼmo hunoʼaeʼmo, Ageyo, huʼna, Nagaemo ani naipamo leʼna nelapatova kapufi aniʼmo netetapa lusi kava hutapa negi nagi nehaya kapumo lapayapatiʼmo lapa faleʼna malegauve. Halate lapakaemo magoʼe hutapa oʼnegae. 
ISA.51.23	Oʼnegayaʼmonanafa ani kapumo aliʼna hanageke yaʼmo lapamiʼnaya vayaʼai apayapiʼmo malegauve. Apakaemo lapakaemo aliʼa mopafiʼmo havaeʼa lapateʼneʼa aeʼa lata paiteʼa mopalafateʼmo umenitata nehaya agufa kava huʼa lapagotofuleʼmo aeʼa umenitata huʼnae.
ISA.52.2	Kagaemo he tika kaigopalegatiʼmo mumusopamo alika kalo paeka ataleteka uka kini siyateʼmo fai maiyo. Saiyoni a mafaʼneo, huno, Kalavusifiʼmo maiʼnanaʼmonanafa lugokafiʼmo aeno kateʼniya seli nofiʼmo alika hatu maeka atalo. 
ISA.52.3	Ala kava neʼmoʼa hunoʼaeʼmo, Kagaemo kalavusi aliʼyaʼmo alisanafeʼmo miya ofaiʼnaya kava huʼna miyakamo oʼaliʼna fiku hatu maeʼna kategauve. 
ISA.52.4	Ala kava neʼmoʼa ani kavatefeʼmo hunoʼaeʼmo, Akeyaʼvilagamo vayaʼnimogi aise afinaʼmo maisayafeʼmo Isipi kotegamo uʼnae. Apakaiʼapimo Isipi kotegamo maisayafeʼmo hapauʼnigeʼa uʼnayaʼmonanafa henagaʼamo Asiliya vayaʼmogi vayaʼnimo fiku kavaʼmo huʼa kana yaʼmo apamiʼnae. 
ISA.52.5	Hemenimo mago vayaʼmogi halate vayaʼnimo afaʼa apavaleliʼuʼa kalavusi huʼa apateʼnayaʼmofeʼmo na agufa kavaʼmo hisuve. Yagaiʼa neʼapataya vayaʼmogi alopa kana yaʼmo neʼapamigeʼa vayaʼnimogi lusi kava huʼa kage kage huʼa yulagefa neʼaiye. Apakaemo muki afinaʼae afinaʼaeʼmo naginileʼmo aliʼa afepiʼmo nateteʼa huʼa faipa huʼa neʼnatae. 
ISA.52.6	Ani kavaʼmo nehayaʼmofeʼmo vayaʼnimogimo nagiʼnimo alagepa huʼa afigae. Inagi afole aisiya afinaʼmo apakaemo nageʼa aeto hugae. Nagaemo, nageyo, huʼna, nagaiʼnigeʼmo maiʼnove, huʼna hisugeʼa huʼapaeʼmo, ge nehiya vekamo agaiʼageʼmo maiʼniye, huʼa nagegae. 
ISA.52.7	Alagepa faigoko geʼaletiʼmo alino nanu aeno neʼapateya gemo aliniʼeʼa aeʼa hakalo huʼa hapa nepaiya vayaʼai apaiyamo aveleʼmo neʼaya vayaʼai apaiyamo alagepa laulagamo neʼagona apaiyamo haneʼnigeʼa aliniʼa neʼae. Apakaemo apakufamo alino katino apatesiya kavafeʼmo ava gemo afiteʼa apamogaga aisayafeʼmo aliniʼa neʼae. Apakaemo Saiyoni vayaʼaifeʼmo huʼapaeʼmo, Gotitapimoʼa kini vekamo maiʼnenoʼaeʼmo yagaiʼniye, huʼa nehae. 
ISA.52.8	Ala kava neʼmoʼa Saiyoni taonifiʼmo kalavusi huʼa apateʼnaya vayaʼmo hatu maeno apateteno halate apavalelino esigeʼa taonifiʼmo yagaiʼnaya vayatapimogi alagepa huʼa apaketeʼapaeʼmo mukiʼamogimo magokepiʼmo lusi kava huʼa apamogaga aiteʼa alopa gefatiʼmo hugae. 
ISA.52.9	Yulusalemu noʼatufa kote vayane, huno, mukiʼamogitapamo lapamogaga aitetapa magokepiʼmo alopa gefatiʼmo yokemo hiyo. Ala kava neʼmoʼa eno vayaʼamo apaipamo alino falu huno apateʼniyaʼmofeʼmae. Agaemo Yulusalemu vayaʼmo miya faino hatu maeno apateʼniye. 
ISA.52.10	Ala kava neʼmoʼa muki alu nofi vayaʼe alu nofi vayaʼmogi apaulagaleʼeʼmo aote lokiyaʼamo alino apave liʼniye. Gotitimoʼmo lagufamo alino katino latesigeʼa muki ma mopafi vayaʼmogimo agegae. 
ISA.52.11	Ataleta viyo. Ataleta viyo. Oʼaniʼya faiʼniya yateʼmo ame oʼalitapa ani taonimo folagapatiʼmo ataletapa viyo. Ala kava neʼmo aliʼyaʼamo neʼaliya vayaʼmogitapae, huʼna, yaveyave vayaʼmo maiyo. 
ISA.52.12	Hogoteta Isipi kotegatiʼmo malage hutapa lapaune heʼnayaʼmonanafa ani afinaʼmo lapaune osegae. Ala kava neʼmoʼa lapakaeteʼmo uno hogotege Isaleli vayaʼmogita Gotitimoʼmo lapakame huno eteno yagaino lapatege hugiye.
ISA.52.14	Vayaʼmogimo agaemo amagiʼa aliʼa hosu huʼa ateʼnageʼapaeʼmo agufaʼaʼe augosaʼaʼeʼmo alagi hosu apaulagamo ageteʼa hapau aiʼnae. Amagiʼnayaʼmofeʼmo ageteʼa agaefeʼmo mago vayane, huʼa oʼageʼnae. Amagiʼapaeʼmo agufaʼaʼe augosaʼaʼeʼmo alagi aliʼa hosu huʼa ateʼnae. 
ISA.52.15	Ani kavatetiʼmo agaemo asole nofi vayaʼaiteʼmo aino fuli fuli huno hosu kavaʼapimo aeno kalo paeno atalegaiye. Kini vayaʼmogimo oʼafiʼnaya gemo afige hapa opaiʼnaya gemo afiteʼapaeʼmo apakesa afifi huge huʼa maigayaʼmofeʼmo lusi kava huʼa agaefeʼmo hapau aiteʼapaeʼmo ge osugae.
ISA.53.2	Ala kava neʼmo aliʼyaʼamo neʼaliya vekamoʼmo aulagaleʼmo eno haineno kava faigekana huno kosigiye. Agaemo hafuʼyamo aegekana huno vaiʼniya mopafatiʼmo afole aigiye. Agaemo kanale agufamo ohanege ha le konali yaʼamo agufaleʼmo ohanege huʼniye. Alagepa laulagamo noʼagona vekamo maiʼniyaʼmofeʼmo agaefeʼmo ageta lahaʼye osuʼnone. 
ISA.53.3	Vayaʼmogimo huʼapaeʼmo, ina agufa vekamo maiʼniye, huʼa huteʼa apakameʼyamo amiʼnae. Kana yaʼmo neʼaliya vekamo maiʼneno aipafiʼmo agafu kiʼniya kavaʼmo ago ageʼniye. Lagaemo oʼagesunafeʼmo laugosafiʼmo aita ati kaegekana huta maiʼnone. Lagaemo hutaeʼmo, ina agufa vekamo maiʼniye, huta huteta ala agiʼamo oʼamiʼnone. 
ISA.53.4	Agaemo laipafiʼmo lagafu kiʼniya kavaʼmo alige aliʼnona kana yaʼmo lagaetefeʼmo alinino uge huʼniyaʼmonanafa lagaemo hutaeʼmo, Gotiʼa kana yaʼmo amige amagige alino afepiʼmo atege huʼniye, huta lagesamo afiʼnonaʼmonanafa. 
ISA.53.5	Goti geʼamo amagita ataleʼnona kavatilefekeʼmo amagiʼnagenoʼaeʼmo kolaʼamoʼmo huʼniye. Hosu kavatilefekeʼmo lusi kava huʼa amagiʼnae. Nofi kayotetiʼmo amagiʼnaya kavatetiʼmo Gotiʼeʼmo alino lao yaʼmo huno lateʼniye. Fugaginaʼamoʼmo huʼniya kavatetiʼmo alino lahageno lateʼniye. 
ISA.53.6	Lagaemo sipisipigana huta maiʼneta alagepa kaʼmo ataleta atagu faeta uteta huta maiʼnone. Lagaemo ataleta lahauʼniya kateʼmo lamete lamete huta uʼnone. Inagi Ala kava neʼmoʼa mukiʼamogita hosu kavatimo alino anupa huno agaeteʼmo maleʼniye.
ISA.53.8	Gotiʼa kanolu kalavusifatiʼe agoti huʼa ateʼnaya kavapatiʼeʼmo alino katino ateʼniye. Apakaemo afaʼa maiʼnaya vayapatiʼmo agaemo agoti huʼa ateteʼa kamiti amagiʼnayaʼmofeʼmo ani vayapatiʼmo ina laʼmo apakesamo afinoʼaeʼmo, Agaemo Goti vayaʼamogi hosu kavaʼapilefekeʼmo kayoʼmo aliʼniye. 
ISA.53.9	Apakaemo huʼapaeʼmo, Hosu vayaʼeʼmo kita ategaune, huʼa hu maleʼnayaʼmonanafa falitenoʼaeʼmo kagemi yaʼaʼe vekaʼeʼmo maiʼniye. Agaetegamo hosu kavaʼmo huʼnayaʼmonanafa vayaʼmo oʼapamagige mago aigofe gemo osuge huʼniye.
ISA.53.11	Agupi mafaʼnemoʼmo lusi kava huno kana huʼniya aliʼyaʼmo alisigeno neʼyaʼmo afole aigiyaʼmofeʼmo aipamoʼmo ha gegaiye. Aliʼyaʼnimo neʼaliya fatago vekamoʼmo hosu kavaʼapimo aligiyaʼmofeʼmo agaemo ageʼa alagepa huʼa agesaya kavatetiʼmo asole vayaʼaifeʼmo, naulagaleʼmo fatago vayaʼmo maiʼnae, huno hapa paigiye. 
ISA.53.12	Agupi mafaʼnemoʼmo kana huʼniya aliʼyaʼmo aliʼniyaʼmofeʼmo nagaemo asole vayaʼmo apavaleʼna hetamaʼagana huʼna amiguve. Agaemo lokiya vayaʼeʼmo kamemo huteno huno aeno apaka setenoʼaeʼmo kagemi yaʼapimo aligiye. Apakaemo huʼapaeʼmo, Agaeʼe keʼaepa gemo amagiʼa neʼatalaya vayaʼeʼmo magoke agufa vayaʼmo maiʼnae, huʼa apakesamo afiʼnayaʼmonanafa asole vayaʼai hosu kavaʼapimo aliteno hosu vayaʼaifeʼmo nunumuʼmo huno apateʼniye.
ISA.54.2	Kagaemo maisana seli noʼmo magoʼe huka alika alopa huteka alika he tika ato. Apategeʼao maisana seli noʼmo aliʼa alopa huʼa ateyo. Nofiʼamo atalegeno uno yatala huʼnisigeka mopafiʼmo muki kayoʼamo aeka alagi hu malo. 
ISA.54.3	Kagae mopamoʼmo alino alopa huteno avala aisigeno hakuʼmo lamaga haopalega hanelino ute hoga haopalega hanelino ute hugiye. Kaginago vayakamogimo maiʼa aiʼa atagu faeteʼa alu nofi vayaʼai mopamo aliteʼa maigae. Apakaemo vayaʼmo ataleʼa uʼnaya taonifiʼmo maigae. 
ISA.54.4	Kagaemo magoʼe huno kavagage osugiyaʼmofeʼmo koli osuvo. Apakaemo vayaʼmogimo kagaefeʼmo magoʼe huʼa huʼa faipa osuge kavagage yaʼmo okamige hugae. Haʼao, kagaemo a mafaʼnemo maiʼnekaeʼmo Isipi kotegamo kalavusi aliʼyaʼmo aliʼnana kavagage kavafeʼmo alagi kagekanika ataleteka maigane. Ina kava huka a kanomo anauʼamoʼmo ataleno uʼniya akanogana huka maige kogu akanogana huka kagaikageʼmo maige huʼnana afinafeʼmo kagekanisigeno magoʼe huno kavagage osugiye. 
ISA.54.5	Nagaemo Gotiʼnamo kagaemo alo huʼna kateʼnova vekamo anaukamonagana huʼna maiʼnove. Nagaemo nagiʼnimo Ala kava neʼmo muki lokiyaʼnimo haneʼniye. Nagaemo miya faiʼna hatu maeʼna kateʼnova vekamoʼnamo Isaleli vayaʼai aote Gotiʼapimoʼnamo maiʼnove. Muki ma mopafi vayaʼai Gotiʼapimoʼmo maiʼniye, huʼa agi neʼae. 
ISA.54.6	Gotikamoʼmo ina gemo hunoʼaeʼmo, kagaemo anaukamoʼmo kataleno uʼniya akanogana huka maiʼnanageno kahau kayamopafatiʼmo kagafu kiʼniye. Kagaemo saufa aʼmafaʼnemo veleʼmo maiʼnana akanogana huka maiʼnanageno anaukamoʼmo akameʼyamo kamiʼniye. Maiʼnanaʼmonanafa nagaemo aʼnimo maisanafeʼmo kagaefeʼmo keya aeʼna ge huʼnove. 
ISA.54.7+ISA.54.8	Ala kava neʼmoʼa miya faino hatu maeno kateʼniya vekamoʼmo ina gemo hunoʼaeʼmo, Nagaemo ago kataleʼna aise afinaʼmo maiʼnovaʼmonanafa lusi kava huʼna nahau huʼna kateteʼna nagaetegamo kavaleliʼna eʼna kategauve. Aise afinaʼmo naipamo leteʼnaeʼmo naugosamo aise afinaʼmo aliʼna fala kiʼnovaʼmonanafa nahau huʼna nekateʼnaeʼmo muki afinaʼmo kaha maeʼna kamisuva kavaʼmo hanege hanege huno hano osuno hanegaiye.
ISA.54.10	Avemo aino nakupaeno asagauno aige aise avemo alino atalege hisigeno ohanegaiyaʼmonanafa kagaefeʼmo nahau nayamopafiʼmo nahauʼnigeʼnaeʼmo kagaetegamo kanale kavaʼmo huʼnovanageʼna oʼataleʼna huge huge huʼna maiguve. Nagaemo kotalakemo laʼagaemo magokepiʼmo alagepa hutaʼa maisuʼafeʼmo hu maleʼnova kotalakemo alagi hano osugiye, huteʼna nahau huʼna nekatova Ala kava neʼmoʼnamo kaha nepauve.
ISA.54.12	Nagaemo alu alagepa yafa alu alagepa yafaʼmoʼa lusi kava huno aeno ha neleya yafaʼmo aliʼna mopafiʼmo kale kae maleʼneʼna agotofuleʼmo taonimo kige ani yafateʼmo yatala nokoʼmo kige taonile yafa kegiʼyaleʼmo kipa alo huge kanale konali taonile kegiʼyamo huge huguve. 
ISA.54.13	Nagaemo Ala kava neʼmoʼnamo muki mafaʼne anagakamo aliʼna apaya malesugeʼa apakaemo alagi alagepa apaipamokaliʼa maigae. 
ISA.54.14	Nagaemo fatago kavaʼniletiʼmo aliʼna lokiya vaiʼna katesugeka alagepa huka maige maige huka maigane. Mago vayaʼmogi eʼa aliʼa afepiʼmo katesageka koli osugane. Lusi kava huka koli hisana kavakamo afole oʼaigiye. 
ISA.54.15	Mago kame vayaʼmogimo eʼa kagaeʼeʼmo kamemo hisayafeʼmo aliʼa anupa huʼa maisayana nagaemo afaʼa aliʼna apatesugeʼa oʼugae. Kagaeʼeʼmo kamemo hisayafeʼmo aliʼa anupa huʼa maisaya vayaʼmo asagauʼa aigae. 
ISA.54.16	Afiyo, huʼna, nagaiʼnigeʼmo vayaʼmo alo huʼna apateʼnogeʼapaeʼmo afiteʼa ageteʼapaeʼmo aeniletiʼmo alu ya alu yaʼmo alo nehae. Apakaemo aenimo atafiʼmo maleʼnagenoʼaeʼmo atamoʼmo lusi kava huno amuko huteno aenimo nele. Apakaemo ani aenimo aliʼa amagiʼa alu ya alu yatetiʼmo kamemo nehaya yaʼmo alo nehae. Nagaemo ati vayaʼeʼmo alo huʼna apateʼnogeʼa ani yatetiʼmo kamemo huteʼa aliʼa hosu huʼa apatege heʼa halagape vaiʼa atalege nehae. 
ISA.54.17	Nehayaʼmonanafa kame nehaya yaʼmo alo huʼnaya yaʼmo aliʼa kame huʼa aeʼa lapaka osegae. Vayaʼmogimo alu ge alu gemo huteʼa aliʼa kagaepiʼmo faiʼa katege katege huʼa maisaya vayaʼmogi geʼapileʼmo afaʼa aeka atagaina huka ge hugane. Aliʼyaʼnimo neʼaliya vayaʼmogimo ani hetamaʼapimo alige fatago kavaʼapimo nagaetegatiʼmo alige hugae, huno Ala kava neʼmoʼa huʼniye.
ISA.55.2	Na kava higetapaeʼmo lapa oʼmaesiya yatefeʼmo monitapimo fiku atalege aliʼyatapilefeʼmo miyatapimo alino falu huno lapatesayafeʼmo apamige nehae. Geʼnilefeʼmo lapaketafo huʼnetapa alagepa huta afiyo. Afigenoʼao lapakupi mafaʼnemoʼmo muki alagepa yaʼmo alitenoʼaeʼmo amogaga aino. 
ISA.55.3	Lapaketafo huta afitetapa nagaetegamo eyo. Afiyo, huʼna, lapakupi mafaʼnemo alagepa huno afaʼa maigiyanagi. Nagaemo hano osuno hanege hanege huno hanesiya kotalakemo lapakaeʼeʼmo hu malegauve. Nagaemo kini vekamo Nevinifeʼmo nahau huʼna kategauve, huʼna huʼnova polomasi gemo afaʼa amagiʼna oʼatalesuva agufa gemo ha paiʼnova kava huʼna lapa paiguve. 
ISA.55.4	Nagaemo lama geleʼmo faigoko huno ha maesiyafeʼmo agaemo avaleʼna vayaʼmo apamiʼnove. Nagaemo gemo nehiya vekamo yagaino lapatesiya vekamo lekana paiʼna ateʼnove. 
ISA.55.5	Ala kava neʼmo Gotitapimoʼmo Isaleli vayaʼmogi aote Gotiʼapimoʼmo ala lapakitapimo lapamiʼniyaʼmofeʼmo lapakaemo oʼapakeʼnaya nofi vayaʼaifeʼmo keya aeta ge hisageʼa olapakeʼnaya alu nofi vayaʼe alu nofi vayaʼmogiʼeʼmo nagu nagu huʼa lapakaetegamo egae, huno huʼniye. 
ISA.55.6	Lapakaemo Ala kava neʼmo kahauya hutapa agegefe hisaya afinaʼmo kahauya hutapa ageyo. Lapaopaleʼmo eno maisiya afinaʼmo keya aeta nunumuʼmo hiyo. 
ISA.55.7	Hosu kavaʼmo nehaya vayaʼmogi hosu kavaʼapimo atalege fatago kavaʼmo nosaya vayaʼmogi apakesamo neʼafiya kavaʼapimo atalege huteʼa Gotitimoʼmo Ala kava netegamo aiʼa atagineʼa eyo. Ala kava neʼmoʼa hau huno apateteno alopa kavaʼmo hunoʼaeʼmo, afaʼa ateyo, huno hapa paigiye. 
ISA.55.8	Ala kava neʼmoʼa ina gemo hunoʼaeʼmo, nagae naipa nagesamo haneʼniya kava huno lapakae lapaipa lapakesamo ohaneʼniye. Nagaemo nehuva kavaʼnimo haneʼniya kava huno lapakaemo nehaya kavatapimo ohaneʼniye. 
ISA.55.9	Kokuʼnaʼmo anaga afagiʼaleʼmo haneʼnenoʼaeʼmo ma mopamo lusi kava huno aeno aga seʼniya kava huno nehuva kavaʼnimoʼe naipa nagesamo neʼafuva kavaʼnimoʼeʼmo nehaya kavatapiʼe lapaipa lapakesamo neʼafiya kavatapiʼeʼmo lusi kava huno aeno aga seʼniye. 
ISA.55.10	Koʼmo kokuʼnapatiʼmo asagauno aiteno halate fikumo atagi neno uno nohaiyaʼmonanafa mopamo aniʼmo amiʼnigeno alagepa neʼyaʼmo hoyafatiʼmo afole neʼaigeʼapaeʼmo vayaʼmogimo neʼaliye. Mago neʼyaʼamo aliʼa nege mago avina yaʼamo aliʼa hakalege nehae. 
ISA.55.11	Ani agufa kavakeʼmo huno geʼnimo nagaetegamo fikumo atagi neno oʼmegaifa aliyakeʼmo aligiye, huʼna ge huʼnova kava huno nahauʼnisiya kavaʼmo afole aigiye. 
ISA.55.12	Lapakaemo kalavusi huʼa lapateʼnaya koʼmo ataletutapa lapamogaga aisageʼna nagaemo lapavaleliʼna visugeno mago hosu yaʼmo lapakaeteʼmo afole oʼaisigeno lapaipamoʼmo falu huʼnisigetapa ugae. Aise avemogiʼe alopa avemogiʼeʼmo lapaulagaleʼmo yokemo hisageʼapaeʼmo muki yosamogimo apayaʼmo amagiʼa apamogaga aigae. 
ISA.55.13	Paeni yosamo hosu yosamo aimuʼyaleʼmo lagigiye. Aise kanale yosamo aufe nofiʼmo haneʼniya yapiʼmo lagigiye. Muki afinaʼaeʼmo ani kanale yosamo lagisigeno ani kavaʼmo ina kava huno nagaemo Ala kava neʼmoʼnamo lokiya alagena kavaʼmo nehuva kavakana huno haneʼnisigeʼa vayaʼmogimo ageteʼapaeʼmo ala nagiʼnimo namigae.
ISA.56.2	Ani agufa kavaʼmo nehiya vekamo aulena vekamo maiʼniye. Sapati afinaʼmo maiʼa haga nelaya afinaʼmo keʼaepa gemo akame nehaya vayaʼmo aulena vayaʼmo maiʼnae. Apakaemo Sapati afinaʼmo aliʼa hosu huʼa ateteʼa mago agufa hosu kavaʼmo nosae.
ISA.56.4+ISA.56.5	Haʼao, Ala kava neʼmoʼa hunoʼaeʼmo, Anamo vayaʼmogi Sapati afinaʼnimo akame huge nahauʼniya kavaʼmo akame hisayafeʼmo lekana pai maleʼneʼa akame huge kotalake geʼnimo atafau alagi huʼneʼa akame huge nehisaya vayaʼmogi nagaetegatiʼmo ala apakiʼapimo aligae. Nagaemo afamo anaga vayaʼnifiʼmo aliʼna apatesugeʼa ala apakiʼapimo aligae. Ani anamo vayaʼmogi ve mafaʼneʼe aʼmafaʼneʼeʼmo aliʼa apateʼnaesinana ala apakiʼapimo aliʼnaesine. Apakiʼapimo aliʼnaesinaʼmonanafa nagaemo apatesuva apakiʼapimoʼmo aeno aga segaiye. Nagaemo apatesuva apakiʼapimoʼmo muki afinaʼmo hanege hanege huno hanegaiye. Mago vekamoʼmo ani apakiʼapimo apayapatiʼmo alino hapa faleno oʼatalegaiye.
ISA.56.8	Magoʼamogimo Isaleli vayaʼmo aliʼa hapafaiʼa apataleʼnae. Ala kava neʼmo Gotiʼa ani aliʼa hapafaiʼa apataleʼnaya Isaleli vayaʼmo agaetegamo apavalelineno alino anupa huno neʼapateya Gotiʼa Ala kava neʼmoʼa hunoʼaeʼmo, Agaeʼe aliʼa anupa huʼa maiʼnaya vayaʼeʼmo magoʼe vayaʼmo aliʼna anupa huʼna apategauve, huno huʼniye.
ISA.56.10	Isaleli vayaʼaiteʼmo yagaiʼa neʼapataya vayaʼmo apaulagamo fali kaeʼniye. Gemo alagepa huʼa noʼafiye. Apake noʼaiya kalagana huʼa maiʼneʼa hau hau nosae. Havaesayafeʼmo hapauʼnigeʼa apauʼmaiʼmai huʼa maiʼnae. 
ISA.56.11	He, apakaemo neʼyaʼmo magoʼe magoʼe huʼa nesayafeʼmo hapaʼye nehiya kalagana huʼa maiʼneʼa muki afinaʼmo magoʼe huno neʼyafeʼmo nehapaiye. Sipisipileʼmo yagaiʼa neʼapataya vayaʼmogi afiʼa aeto nosae. Mukiʼamogimo apakaiʼapi hapauʼniya kavaʼmo huʼa apakaiʼapiekeʼmo apakesamo neʼafiye. 
ISA.56.12	Vayaʼmo aliʼa anupa nehaya afinaʼmo apakaepatiʼmo mago vekamoʼmo ina gemo hunoʼaeʼmo, Nagaemo nofi alagafati aniʼmo aliniʼna esugeta lagaemo alino negi nagi huno latesiya aniʼmo neme neme ugune. Lagaemo egamo ani agufa kavaʼmo huteta magoʼe hutageʼmo negaune, huno hugiye.
ISA.57.2	Apakaemo koʼapifiʼmo uʼa haiteʼapaeʼmo apaipamoʼmo falu hugiye. Fatago kavaʼmo nehisaya vayaʼmogi fatago kavaʼapimo akame nehuʼapaeʼmo faliteʼa hipaʼapileʼmo havaeʼa maiʼa hagalegae. 
ISA.57.3	Ala kava neʼmoʼa ina gemo hunoʼaeʼmo, Lapakaemo analisa a kanomo ve mafaʼne anaganagi kumai kavaʼmo nehiya vekamo kumai kavaʼmo nehiya aʼmo mafaʼne anaganagi hutapa malegamo eyo, huʼna, 
ISA.57.4	Lapakaemo ina lafeʼmo kigi yokalo gemo nehae. Ina lafeʼmo lapavenafuʼnamo sakani huta ave neliye. Lapakaemo Goti gemo amagiʼa neʼatalaya vayaʼmogi mafaʼne anagaʼe humi neʼapataya vayaʼmogi mafaʼne anagaʼenagi hutapa oʼmaiʼnafiye. 
ISA.57.5	Kumai kavafeʼmo lapauʼniya kavaʼmoʼa lapaipafatiʼmo lokiya vaino alino he tino lapateʼnigetapa muki hegafa yosamo aepafiʼmo aigofe gotigitefeʼmo mono nehae. Lapakaemo mafaʼnetapimo kagoʼmu kotegamo yatala yafa kapiʼmo apamagita ofalinimo aigofe gotitapimogi neʼapamiye. 
ISA.57.6	Lapakaemo ani haopalegamo yafaʼmo alitapa gotitapimogikana huta hamaleta neʼapatae. Ani yafakeʼmo gotitapimogimogeta nofi alagafati aniʼmo lakita ofalini huge viti ofalinimo huge nehae. Lapakaemo ani kavaʼmo nehayaʼmofeʼmo naipamoʼmo falu hisifiye.
ISA.57.8	Lapakaemo lapakesamo afisayafeʼmo aigofe gotigi apauneʼamo notapile kitamo akamelegaʼamo maleʼnae. Lapakameʼyamo namitetapa apakaetegamo uta apakaeʼeʼmo kotalakemo hu maletetapa ani aigofe gotigiʼeʼmo kumai kavakana hutapa mono huʼnae. Lapakaemo apakufaʼalagaʼageʼmo apaketetapaeʼmo hipaʼapieʼmo lahapauʼniye. 
ISA.57.9	Lapakaemo alagepa atumo neʼaiya uvelimo alita lapakufaleʼmo faletetapa uta aigofe gotiʼmo Molekitefeʼmo mono nehae. Lapakaemo aigofe mono kavaʼmo hisayafeʼmo apa vayatapimo afagi kotegamo alita apateʼnageʼa uʼnae. Ani kavatefeʼmo lapakaemo ago faliʼnaya vayaʼmo uʼa lamiʼnaya kotegaʼeʼmo uta lamisayafeʼmo lapakufamo alita afepiʼmo ateʼnae. 
ISA.57.10	Lapakaemo aigofe mono kavaʼmo hisayafeʼmo lapaya mukiki huʼnayaʼmonanafa alagaʼmo olapaeʼniye. Ani aigofe mono kavaʼmoʼa lokiya vaino lapateʼniyaʼmofeʼmo oʼataleʼnae.
ISA.57.12	Nagaemo na agufa fatago kavatapimo nehafi huʼna hapa paiteʼna aliʼyatapieʼmo aeʼna hakalo huguve. Alagi lapa oʼmaegaiye. 
ISA.57.13	Lapakaemo hosu yaʼmo alisaya afinaʼmo aigofe gotigifeʼmo keya aesayaʼmoʼmo eʼa lapa maegafiye. Haʼao, aise yasitomoʼmo afaʼa apavalelino ugiye. Apavalelino ugiyaʼmonanafa nagaefeʼmo aliʼa amufa neʼnamiya vayaʼmo apamisuva mopamo aliteʼa nagae aote aveleʼmo maigae.
ISA.57.16	Nagaemo muki afinaʼmo agoti huʼna apatege naipamo leʼna apatege osuguve. Ani agufa kavaʼmo hume hume uvesinana alo huʼna apateʼnova vayaʼmogi apauneʼapameʼmo aʼaunena aiyesine. 
ISA.57.17	Agaemo hosu kavaʼmo huno haʼye huʼniya kavatefeʼmo naipamo leʼniye. Naipamo leʼnigeʼnaeʼmo nagaemo kayoʼmo amiteʼna ataleʼna uʼna fala kiʼna maiʼneʼna naipamo leʼniyaʼmonanafa aipafiʼmo hauʼniya kavaʼmo oʼataleno magoʼe huno hosu kavaʼmo huʼniye. 
ISA.57.18	Nagaemo hosu kavaʼamo ageʼnovaʼmonanafa aliʼna alagepa huʼna ategauve. Nagaemo alagepa kateʼmo avaleliʼna uguve. Halate ha maeʼna aipamo aliʼna falu huʼna ategauve. Ani kava huʼna ani vekamo hosu kavaʼaeʼmo yulagefa neʼaiya vayaʼai apaipamo aliʼna falu huʼna apategauve.
ISA.57.20	Aliʼna hapageʼna apategauvaʼmonanafa hosu kavaʼmo nehaya vayaʼmo aino apalo neʼatiya solovala anikana huʼa maiʼnae. Solovala aniʼmoʼmo afaʼa ohanegaiyaʼmonanafa aino apalo atino hosu hapaʼe hosu mopaʼeʼmo alino afole aino neʼate. 
ISA.57.21	Gotiʼnimoʼmo hunoʼaeʼmo, Hosu kavaʼmo nehaya vayaʼmogimo Gotiʼe vayaʼmogiʼeʼmo kavatetiʼmo kamemo nehageno apaipamoʼmo falu nosiye.
ISA.58.2	Lama ge vayaʼmo oʼmaiʼnayaʼmonanafa muki afinaʼae afinaʼaeʼmo kahauya huʼa nagesayafeʼmo nehae. Apakaemo keʼaepa geʼnimo oʼataleʼa fatago kavaʼmo huʼa akame nehaya vayakana huʼa maiʼneʼapaeʼmo nahauʼniya kavaʼmo huʼa afisayafeʼmo apamogaga neʼaiyaʼmonanafa aigofe vayaʼmo maiʼnae. Apakaemo fatago kavafeʼmo ge huʼa nafi nekae. Nahaopaleʼmo eʼa maisayafeʼmo apamogaga neʼaiye. 
ISA.58.3	Apakaemo huʼapaeʼmo, Lagaemo neʼyaʼmo oʼneta mosiʼnonaʼmonanafa na kava higekaeʼmo lageka alagepa osuʼnane. Lagaemo alita afepiʼmo lateʼnonaʼmonanafa na kava higekaeʼmo lageʼnekaeʼmo laha oʼmaeʼnane, huʼa huʼnageno Ala kava neʼmoʼa ina ge huno hapa paiʼniye. Afiyo, huno, lapakaemo neʼyaʼmo oʼneta mosiʼnaya afinaʼmo lapauʼniya kavaʼmo huge aliʼyatapimo neʼaliya vayaʼaina kana yaʼmo apamige huʼnae. 
ISA.58.4	Lama gemo huʼnaeʼmo, lapakaemo kame huge ge vaige hutapa maisayafeʼmo neʼyaʼmo oʼneta mo siʼnae. Lapayaʼmo alita lagokiliʼnetapa siki kayoʼmo neʼapamiye. Nunumuʼmo hisaya gemo kokuʼnapatiʼmo afisiyafeʼmo neʼyaʼmo mo nosiye. 
ISA.58.5	Vayaʼmogi apakaiʼapimo aliʼa afepiʼmo apatesayafeʼmo nagaemo neʼyaʼmo mo nesiya kavaʼmo hu maleʼnofiye. Lapakaemo neʼyaʼmo mo siʼnaya afinaʼmo lapau huta yasimoʼmo hopaleʼmo aliʼnigeno aino ape huʼniya agufa kavaʼmo huge yulagefa neʼaiya kukenaleʼmo laʼnefafiʼmo fai maige lapakaitapimo alita afepiʼmo lapatege hutapa maiʼnae. Lapakaemo ani agufa kavaʼmoʼa nagaemo naipamoʼmo kanale hugiye, hutapa lapakesamo afiʼnafiye. Haʼao. 
ISA.58.6	Nagaemo ani agufa kavafeʼmo oʼnahauʼniye. Neʼyaʼmo mo sisaya afinaʼmo hosu kavatetiʼmo nofi kitapa apateʼnaya vayaʼmo hatu maeta apatege kana yaʼmo alita apamiʼnageʼa aliniʼa neʼvaya vayaʼmo hapa maege aliʼyatapimo neʼaliya vayaʼmo kalavusi huta apateʼnaya vayaʼaifeʼmo, afaʼa ugae, hutapa huge muki ani agufa hosu kavatapimo atalege hisaya kavafeʼmo nahauʼniye. 
ISA.58.7	Lapakaemo apaka tesiya vayaʼmo neʼyaʼmo apamige kagemi yaʼapimo ohaneʼnisiya vayaʼmo havaesaya noʼmo ohaneʼnisiyaʼmoʼmo apavaleliteta notapifiʼmo apatege kukena yaʼapimo ohaneʼnisiya vayaʼmo kukena yaʼmo apamige lapakaemo magoke kolaʼmogimo kana yaʼmo alisaya afinaʼmo lapakameʼyamo oʼapamita hapa maege hisaya kavafeʼmo nahauʼniye. Hosu kavanagetapa konagatapimogi olapakesayafeʼmo fala kita neʼmaiye. 
ISA.58.8	Lapakaemo ani kavaʼmo hisagenoʼaeʼmo netepiʼmo yegemoʼmo malage huno neleya kava huno ha le yatapimo malage huno afole aisigetapa alagepa huta maigae. Hagesigetapa malage hutapa he tita maigae. Ani afinaʼmo fatago kavatapimoʼmo hogotesigetapa akame hugae. Ala kava neʼmo hale konali yaʼamoʼmo lapakame huno eno yagaino lapategaiye. 
ISA.58.9	Ani afinaʼmo lapakaemo Ala kava nefeʼmo keya aeta ge hisageno getapileʼmo aeno atagaina huno lapa paigiye. Lapakaemo alopa gefatiʼmo alopa gefatiʼmo ge hisagenoʼaeʼmo agaemo hunoʼaeʼmo, Maiʼnove, huno hugiye.
ISA.58.9	Lapakaemo vayaʼmo kana yaʼmo oʼapamige vayaʼmo alita afepiʼmo oʼapatege hosu gemo osuge 
ISA.58.10	apaka teʼnisiya vayaʼmo neʼyaʼmo apamige kafu hisaya vayaʼmo fikumo hapa maeta apamige hisayaʼmoʼmo hanipiʼmo hale yatapimo aeno halegaiye. Hani yatapimo alino hano huno ata lesigeno felugagana huno ha le yatapimo afole aigiye. 
ISA.58.11	Muki afinaʼmo Ala kava neʼmoʼa alino ho huno lapateteno ko noʼaiya afinaʼmo lokiya vaino lapateteno lapauʼniya yaʼamo alagi lapamigiye. Lapakaemo aniʼmo haneʼniya hoyagana hutapa maige olaneno aeno nelatiya meti anikana hutapa maige huta maigae. 
ISA.58.12	Lapakaepatiʼmo mago vayaʼmogi akeyaʼvilaga noʼatufaleʼmo taonimo halate kigae. Ani noʼatufamo akeyaʼvilagatiʼmo haneme haneme eʼniye. Vayaʼmogimo lapakaefeʼmo huʼapaeʼmo, apakaemo halate taonile kegiʼyamo kame vayaʼmo esaya kaʼmo huʼa akani maleʼnaya vayane. Apakaemo halate taoni kakoʼmo aliʼa kanale huʼnaya vayane, huʼa hugae. 
ISA.58.13+ISA.58.14	Lapakaemo Sapati keʼaepa gemo amagita oʼatalege aote hu maleʼnova afinaʼmo amega lapakufamo amogaga neʼaiya kavaʼmo osuge lapakaemo hutapaeʼmo, Sapati afinafeʼmo lahauʼnigeta lamogaga neʼaune, hutapa huge Ala kava neʼmo aote afinaʼamo ala agiʼamo amige lapakaitapi aliyatapimo oʼalige lapauʼnisiya kavaʼmo kahau aetapa osuge lapamete lapakaitapi gemo osuge hutapa neʼmaisayana Ala kava nefekeʼmo lapamogaga aigae. Nagaemo lapa maesugetapa ala lapaki aliteta alagepa hutapa maiʼnetapaeʼmo afotapimoʼmo Yekopu hetamafatiʼmo aliteta alagepa neʼyaʼmo negae. Ala kava neʼmoʼa ani gemo huʼniye.
ISA.59.2	Ala kava neʼmoʼa getapimo oʼafisiyafeʼmo agesaleʼmo alino noʼakaniyaʼmonanafa hosu kavatapimokeʼmo Gotitapimoʼe lapakaeʼeʼmo alino fako huno lapateʼniye. Hosu kavatapimoʼmo augosaleʼmo aino ati kaeʼnigeno getapimo noʼafiye. 
ISA.59.3	Vayaʼmo hapaeʼnaya kolaʼmo lapayateʼmo haneʼniya kavaʼmoʼa alino hosu huno lapateʼniye. Lapakinagoletiʼmo hosu kavaʼmo huʼnaya lapayaʼmo hosuʼniye. Lapavayafatiʼmo aigofe gemo huʼnae. Lapavenafuʼnaletiʼmo hosu gemo huʼnae. 
ISA.59.4	Apakaepatiʼmo mago vekamoʼmo, alagepa hutapa alita fako hiyo, huno nosiye. Mukiʼamogi lama gemo afole aisigeno hapa maesiyafeʼmo agoti gefiʼmo alagepa huʼa akame huʼa ge nosae. Apakaiʼapimo hapa maesiyafeʼmo alu ge alu gemo aigofeʼmo nehae. Apakaemo hosu kavaʼmo apaipaguʼeʼmo maiʼneʼa aʼnemogi mafaʼnemo aliʼa neʼataya kava huʼa ani hosu kavaʼmo aliʼa neʼatae. 
ISA.59.5	Apamupatiʼmo nakaloʼyavemo aino apalo neʼatiye. Apakaemo kakana kafamoʼa kakanaʼmo nekiya agufa kavaʼmo nehae. Ani apamuʼmo nesaya vayaʼmo faligae. Ani apamuʼmo aino apalo atinoʼaeʼmo nakaloyavegeʼmo afole neʼaiye. 
ISA.59.6	Kakanaʼapimoʼmo kukena yaʼapimo alino ohamalegaiye. Kavaʼapimoʼmo apakufaleʼmo aino ati kaeno oʼapategaiye. Aliʼyaʼapimo hosu aliʼyaʼmo haneʼnigeʼa apayatetiʼmo vayaʼmo nehapae. 
ISA.59.7	Apakaemo hosu kavaʼmo hisayafeʼmo nagu nagu huʼa neʼvae. Apakaemo mago hosu kavaʼmo osuʼnaya vayaʼmo hapaesayafeʼmo malage huʼa neʼvae. Apakaemo hosu kavakeʼmo hisaya agufa apaipa apakesageʼmo neʼafiye. U eʼa nehayategamo muki yaʼmo aliʼa hosu huʼa atege apakafu yaʼmo aliʼa apamige nehae. 
ISA.59.8	Alagepa huʼa magokepi lokaeʼa maisageno apaipamoʼmo falu hisiya kaʼmo noʼagae. Apakaemo vayaʼai kavaʼapimo alagepa huʼa aliʼa fako nosae. Apakaemo kaʼapimo kayagi kayaga kaʼmo valiʼnae. Ina lagimo ani kateʼmo visafi alagepa huʼa magokepi lokaeʼa maisaya kavaʼmo oʼagegae.
ISA.59.10	Lagaemo apaulagamo ali huʼniya vayaʼmogimo neʼaya agufa kaʼmo aeteta kegiʼyaeʼmo kahauya hulita umenitata nehune. Lagaemo felugamo yegemo leʼnigeta umenitata nehutaeʼmo haniʼilagamo umenitata nehaya vayaʼmogi nehaya agufa kava huta yafapiʼmo laiyamo faita loʼaeteta asagauta neʼaune. Lagaemo hosu koteʼmo maiʼneʼa ago faliʼnaya vayakana hutageʼmo maiʼnone. 
ISA.59.11	Lagaemo ani kana yaʼmo afela afu anagaʼmo meyaʼmogimo nagalu nagalu nehaya kava huta alopa gefatiʼmo huge kaugoʼyave nama anagaʼmogimo apake neʼaiya agufa gemo huta yulagefa aige huta maiʼnone. Kagaemo kame vayatimo agoti huka apateteka lagufamo alika katika latesanafeʼmo kagava maiʼnonaʼmonanafa ani kavaʼmoʼa lagaeteʼmo afagiʼaleʼmo haneʼniye. 
ISA.59.12	Gekamo amagita ataleʼnona kavatimoʼmo kaulagaleʼmo magoʼe magoʼe huno afole neʼaiye. Hosu kavatimoʼmo agoti huno nelateyaʼmofeʼmo ani kana yaʼmo aliʼnone. Gekamo amagita ataleʼnona kavatimo laulagaleʼmo haneʼnigeta ani hosu kavatimo ageʼnone. 
ISA.59.13	Lagaemo kagaetegamo gekamo amagita atalege aigofe gemo huge Gotitimoʼmo ataleta uge lavayafatiʼmo gemo huta alita afepiʼmo apatege gekamo oʼafigune, huta huge huta maiʼnone. Laipafiʼmo lagesamo afiteta laipafatiʼmo aigofe gemo nehune. Apakaemo vayaʼmogi kavaʼapimo alagepa huʼa aliʼa fako huʼa oʼapateʼnagenoʼaeʼmo Ala kava neʼmoʼa agetenoʼaeʼmo alagepa aipamo kalino oʼapateʼniye. 
ISA.59.14	Apakaemo vayaʼai kavaʼapimo aliʼa fako hisayafeʼmo Goti keʼaepa geʼamo akame osuʼnayaʼmofeʼmo alagepa kavaʼmo ago aliʼa hafaiʼa atalegekana kavaʼmo nehae. Fatago kavaʼmoʼa lahaopaleʼmo ohaneʼnifa afagitegamo haneʼniye. 
ISA.59.15	Ani kava huno lama gemoʼa taoni kateʼmo asagauno aiʼniye. Mago vekamoʼmo hosu kavaʼmo magoʼe huno osuno atalesigeʼapaeʼmo vayaʼmogi kana yaʼmo aliʼa amigae.
ISA.59.17	Kame nehaya vayaʼmogimo kapa siyotiʼapiletiʼmo hapaifiʼyaleʼmo aiʼa ati nekaya kava huno Ala kava neʼmoʼa fatago kavaʼamo hapino aliʼniye. Agaemo vayaʼamo apakufamo alino katino apatesiyafeʼmo kapa kakolitamo agenopaleʼmo maleno aliʼniye. Agaemo vayaʼamo kame vayaʼapimogi hosu kavaʼapimo anonaʼapilefeʼmo apamisiyafeʼmo kame kukenamo alino vaiʼniye. Agaemo aipamo neleya kavaʼamo yatala kukena yakana huno vaino aliʼniye. 
ISA.59.18	Agaemo hosu kavaʼapilefeʼmo ina kava huno anonaʼapilefeʼmo kayoʼmo apamigiye. Aipamo neleya kavaʼaletiʼmo kame vayaʼamogi hosu kavaʼapimo anonaʼapilefeʼmo alino kanale huno kayoʼmo apamigiye. Agaemo solovala ani haigileʼmo afagiʼaleʼmo maiʼnaya vayaʼmogi hosu kavaʼapimo anonaʼapilefeʼmo lusi kava huno kayoʼmo apamigiye. 
ISA.59.19	Ani kavaʼmo hugiyaʼmofeʼmo yegemo uno lamino nefaleya kotegamo maiʼnaya vayaʼmogi agiʼalefeʼmo koli huge yegemo haine neʼeya kotegamo maiʼnaya vayaʼmogi ha le konali yaʼalefeʼmo koli huge hugae. Aniʼmo hetenoʼaeʼmo mopamo aeno ati nekaeya kava huʼa kame vayaʼamo neʼesagenoʼaeʼmo Goti Aunemeʼamoʼmo kalahuʼmeʼmo alino asai maleteno ha faino atalesigeno aune hegaiye. 
ISA.59.20+ISA.59.21	Ala kava neʼmoʼa ha painoʼaeʼmo, Miya faino hatu maeno neʼapateya vekamo Saiyoni nofi vayaʼaitegamo egaiye. Yekopu nofi vayapatiʼmo hosu kavaʼapieʼmo apakameʼyamo amiteʼa ataleʼnaya vayaʼaitegamo egaiye. Nagaemo apakaeʼeʼmo mani kotalakemo hu maleʼnove. Nauneʼnameʼnimo kagaeteʼmo maiʼnigeʼna nagaemo geʼnimo aliʼna kavayafiʼmo maleʼnove. Ani gemoʼmo kavayafiʼmo hanege mafaʼne anagakamogi apavayafiʼmo hanege kaginago mafaʼne anagaʼmogi apavayafiʼmo hanege hutesigeno ani afinatetiʼmo muki afinaʼaeʼmo hanege hanege huno hanegaiye, huno ha paiʼniye.
ISA.60.2	Afiyo, huʼna, Alopa haniʼmo hu kavaʼmoʼmo muki ma mopafi vayaʼmo aino apati kaegaiyaʼmonanafa Ala kava neʼmoʼa yegegana huno haineno lapakaeteʼmo aeno ha lesigeʼa ha le konali yatapimo agegae. 
ISA.60.3	Malaga nofi vayaʼmogimo ani ha le yatapimo ageteʼapaeʼmo lapakaetegamo egae. Kini vayaʼmogiʼeʼmo ani lokiya ha le yatapimo ageteʼapaeʼmo he tiʼa lapakaetegamo egae.
ISA.60.5	Kagaemo ani kavaʼmo neʼagesanagenoʼaeʼmo lapaugosafatiʼmo lusi kava huno aeno ha legaiye. Lahapau lapayamopamoʼmo aeno hailo hisigeno lusi kava huno lapamogaga aigiye. Lapakaemo malaga vayaʼmogi lapakaetegamo esagetapa kagemi yaʼapimo aligayaʼmofeʼmo lapamogaga aigae. 
ISA.60.6	Asole kamo afu anagaʼmo Mitiyani kotegatinagi Ifa kotegatinagi Sima kotegatinagi huʼa kagemi yaʼmo aliniʼa kagaetegamo egae. Sima kotegatiʼmo esaya kamo afu anagaʼmogimo goli yafaʼe atafiʼmo kaeʼnageno alagepa atumo neʼaiya yaʼeʼmo aliniʼa kagaetegamo egae. Esaya vayaʼmogimo Ala kava neʼmo ala agiʼaleʼmo aliʼa asaga huʼa ategae. 
ISA.60.7	Kena vayaʼmogiʼe Nimeyoti vayaʼmogiʼeʼmo muki sipisipi anagaʼmo kagaetegamo apavaleliʼa egae. Apakaemo ani sipisipi ofalinimo yafa hiʼyalamuʼnileʼmo namisageʼna aliteʼnaeʼmo hapaoke hegauve. Nagaemo hale konali noʼnieʼmo ala agiʼamo amiguve.
ISA.60.9	Alagi lama gemo huʼnaeʼmo, afagi kotega vayaʼmogimo nagava maigae. Nagava maiʼneʼa sipiʼapimo aliʼa atesageno lapakae mafaʼne anagaʼmo apavalelino lapakaetegamo egaiye. Aote Isaleli vayaʼmogi Gotiʼapimoʼmo ala lapakitapimo lapamigiyaʼmofeʼmo apakaemo Ala kava neʼmo Gotitapimo agiʼalefeʼmo siluvaʼe goli yafaʼeʼmo sipifiʼmo lapakaetegamo aliniʼa egae.
ISA.60.11	Nahau huʼna kategauvaʼmofeʼmo kegiʼyale kitamo felugaʼe haniʼilagaʼeʼmo afaʼa aino yakino haneʼnisigeʼa alu nofi vayaʼmogi kagemi yaʼapimo lapakaetegamo aliniʼa eʼapaeʼmo kini vayaʼapimo apavaleliʼa egae. 
ISA.60.12	Haiya nofi vayaʼmofi haiya gamani vayaʼmogi yagaiʼnaya kegiʼyafiʼmo maiʼnaya vayaʼmofi huʼa lapaiyafiʼmo oʼmaige aliʼyatapimo oʼalige hisaya vayaʼmo alagi hano hugae. 
ISA.60.13	Vayaʼmogimo Lepanoni aveletiʼmo ha le konali yosaʼamo lapakaetegamo aliniʼa egae. Saipalesi yosagi paini yosagi alu alagepa yosaʼenagi huʼa heʼya aiʼa mono noʼnimo ani yosaletiʼmo kisageno alagepa apaulagamo agesaya mono noʼmo hanegaiye. Naiyamo aeʼna neʼmauva noʼnimo ani ha le konali yatetiʼmo aliʼna alagepa huʼna ategauve. 
ISA.60.14	Kana yaʼmo aliʼa lapamiʼnaya vayaʼmogi ve mafaʼne anagaʼapimogimo eʼa lapakaeteʼmo ape hugae. Apakameʼyamo lapamiʼnaya vayaʼmogimo lapaiya agusalegatiʼeʼmo aliʼa asagauʼa lapategae. Apakaemo lapakaefeʼmo huʼapaeʼmo, Ala kava neʼmo taoniʼafiʼmo maiʼnaya vayane, huʼa huge Isaleli vayaʼai aote Vekamoʼmo taoniʼamo Saiyoni taoniʼmae, huʼa huge huʼa lapaki aegae. 
ISA.60.15	Yulusalemuo, huʼna, kagaefeʼmo apaini huteʼa kataleʼa uʼnayaʼmofeʼmo vayaʼmo kakaleʼmo uʼeʼa osuʼnae. Osuʼnayaʼmonanafa nagaemo hanege hanege huno hanesiya kanale hogote taonimo aliʼna hamaleʼna katesugeʼa muki kafugaʼae kafugaʼaeʼmo vayaʼmogimo kagaefeʼmo apamogaga aigae. 
ISA.60.16	Itaʼapimogimo nute mafaʼneʼapimo nuʼmo neʼapamiya kava huʼa alu nofi vaya alu nofi vayaʼe kini vayaʼmogiʼeʼmo alagepa huʼa yagaiʼa lapategae. Lapakaemo Ala kava neʼmo nagegayana lagufamo alino katino nelateya vekamo maiʼniye. Isaleli nofi vayaʼmogita lokiya vekatimoʼmo miya faino hatu maeno lateʼniya vekamo maiʼniye.
ISA.60.18	Kagae koteʼmo kaveta osuge kame ohapaege mago yaʼmo aliʼa hosu huʼa oʼatege hisagetapa alagepa huta maigae. Lapakaeteʼmo yafa kegiʼyatapimoʼmo faino vego huno lapateʼnisigetapa yuʼilaga afaʼa maiʼnetapaeʼmo kegiʼyamo alopa kipatapilefeʼmo ala agiʼamo amigae.
ISA.60.20	Lapakae yegeʼe kaiʼeʼmo uʼana lamiʼana falesaʼageno haniʼmo hisigetapa afaʼa oʼagegae. Na agufa kavaʼmo hinagetapaene. Nagaemo Ala kava neʼmoʼnamo muki kafugaʼae kafugaʼaeʼmo ha le yatapigana huʼna maiguve. Lapakaemo yulagefa neʼaiya afinaʼmo hano hugiye. 
ISA.60.21	Muki vayatapimo fatago vayaʼageʼmo maigae. Apakaemo mopa hetamaʼapimo aliteʼa ani mopaleʼmo maige maige huʼa maigae. Nagaemo ala nagiʼnimo alisuvafeʼmo vayatapimo saufamo fai maleʼnogeno muki nehageya yosagana huʼa maigae. Apakaemo nayatetiʼmo alo huʼnova vayaʼmo maigae. 
ISA.60.22	Afa vekamo lapakaeteʼmo maiʼnisiya vekamoʼmo asole nofi vayaʼmogi afoʼapimoʼmo hamalegaiye. Aise nofi vayaʼmogimo magoʼe huʼa asole vayaʼmo afole aigae. Nagaemo Ala kava neʼmoʼnamo ani kavaʼmo malage huʼna aliʼna afole aiʼna atesugeno lekana pai maleʼnova afinaʼmo afole aigiye.
ISA.61.2	Ala kava neʼmoʼa fiku hapa maeno apamisiya afinaʼmo afole aiʼniye, huʼna hapa paige Gotiʼa hosu kavaʼapimo anonaʼapilefeʼmo kayoʼmo apamisiya afinaʼmo afole aiʼniye, huʼna hapa paige yulagefa neʼaiya vayaʼmo apaipamo aliʼna falu huʼna apatege hisuvafeʼmo alino nateʼnigeʼna eʼnove. 
ISA.61.3	Saiyoni taonifiʼmo maiʼnaya vayaʼmogi yulagefa neʼaiya vayaʼmo apaipamo aliʼna falu huʼna apatege apakenopafatiʼmo laʼnefamo aliʼna ataleteʼna kanale konalimo aliʼna apatege aviʼyaʼmo nehaya kavaʼapimo aliʼna ataleteʼna apamogaga aisaya uvelimo apakufaleʼmo faleʼna apatege apaipamo kana huʼniya kavaʼapimo aliʼna ataleteʼna yokemo hisayafeʼmo aliʼna lokiya vaiʼna apatege hisuvafeʼmo alino nateʼnigeʼna eʼnove. Vayaʼmogimo ani vayaʼaifeʼmo huʼapaeʼmo, Apakaemo fatago kavatefeʼmo alagepa alagamo neʼaeya yosagana huʼa maiʼnae. Ala kava neʼmoʼa fai maleʼniye, huʼa huteʼa agiʼaleʼmo aliʼa asaga huʼa ategae.
ISA.61.4	Apakaemo heʼa halagape vaiʼnaya taonimo halate kigae. Akeyaʼvilaga no atufafiʼmo saufa noʼmo kigae. Yatala afinaʼmo muki hosuʼniya taonimo haneʼniyana aliʼa alagepa huʼa kigae. 
ISA.61.5	Lapakaemo oʼapakeʼnaya vayaʼmogi eʼa sipisipitapileʼmo yagaigae. Alu kotega vayaʼmogi eʼa hoyatapifiʼmo aiʼyumo aige alagamo neʼaeya nofi hoyatapileʼmo yagaige hugae. 
ISA.61.6	Aliʼyatapimo aligayaʼmonanafa lapakaefeʼmo huʼapaeʼmo, Ala kava netefeʼmo mono huʼa neʼapataya vayaʼmo maiʼnae. Apakaemo Gotitimo aliʼyaʼamo neʼaliya vayane, huʼa lapaki aegae. Lapakaemo alu nofi vayaʼai kagemi yaʼapimo aliteta hale konali yaʼapilefeʼmo ala lapakimo aligae. 
ISA.61.7	Magoʼe huno lapavagage osisigetapa lole yaʼmo alitapa lokaeta aligae. Vayaʼmogimo magoʼe huʼa lapakitapileʼmo aliʼa afepiʼmo oʼatesagetapa alisaya yatapilefekeʼmo lapamogaga aigae. Mopatapileʼmo maiʼnetapaeʼmo lole yaʼmo alita lokaetapa alitetapa muki afinaʼmo lapamogaga aime aime ugae.
ISA.61.9	Mafaʼneʼnimogi mafaʼne anagaʼapimogimo ala apakiʼapimo alisageʼapaeʼmo alu nofi vaya alu nofi vayaʼmogi apakeʼapaeʼmo, Ala apaki vayane, huʼa apakegae. Apaketeʼapaeʼmo, Ala kava neʼmoʼa alino auleno apateʼniye, huʼa hugae. 
ISA.61.10	Ala kava nefeʼmo magoʼe huʼna lusi kava huʼna namogaga aiguve. Nagupi mafaʼnemoʼmo Gotiʼnimofeʼmo magoʼe huno amuse huno ategaiye. Na kava hinageʼnaene. Agaemo nagufamo alino katino nateteno fatago kavaʼamo yatala kukenagana huno alino vaino nateʼniye. Agaemo fatago kavaʼmo alagi alagepa yatala kukenagana huno alino nagufaleʼmo ago aino ati kaeno nateʼniye. Aʼmo alisiya vekamoʼmo konalimo neʼaliya kava huʼna maiʼnove. Veleʼmo maisiya a kanomoʼmo alopa moniletiʼmo miya nefaiya sesu konalimo aliteno neʼmaiya agufa kava huʼna maiʼnove. 
ISA.61.11	Mopamoʼmo neʼyaʼmo alino afole aino atege hoyafiʼmo hakale maleʼnaya avina yaʼmo hoyamoʼmo alino hageno atege nehiya kava huno Ala kava neʼmo Gotiʼa fatago kavaʼe agiʼaleʼmo aliʼa asaga nehaya kavaʼeʼmo muki nofi vayaʼai apaulagaleʼmo alino afole aino ategaiye.
ISA.62.2	Yulusalemu vayaʼmogitapae, huʼna, Alu nofi vayaʼmo malaga vayaʼmogi lapamiʼnova fatago kavatapimo agesageʼa kini vayaʼmogimo ha le konali yatapimo agegae. Ala kava neʼmoʼnamo saufa lapakitapimo lapatesugeʼa ani saufa lapakitapimo aegae. 
ISA.62.3	Lapakaemo Ala kava neʼmoʼna nayapiʼmo mago kini vekamo konali yaʼamo kakolitagana hutapa maigae. 
ISA.62.4	Saiyoniyo, huʼna, Apakaemo kagaefeʼmo magoʼe huʼa anauʼamoʼmo ataleʼniya aʼmo maiʼniye, huʼa osugae. Haʼao, kagaefeʼmo saufa kagikamo Gotiʼa hauʼniya aʼmo maiʼniye, huʼa aege kagae mopaeʼmo saufa agimo veleʼmo maiʼniya agufa mopamo aepa vekamoʼa yagaiʼniya mopamo haneʼniye, huʼa aege hugae. Ala kava neʼmoʼa lusi kava huno amuse huno lapatesigeno mopatapimoʼa veleʼmo maiʼniya agufa kavaʼmo huʼa lapakaemo mopatapileʼmo maigae. 
ISA.62.5	Mago neya vekamoʼmo veʼeʼmo ohavaeʼniya aʼmafaʼnemo neʼaliya kava huʼa mafaʼnekamogimo kagaemo aligae. Aʼmo aliʼniya vekamoʼmo saufa aʼaeʼmo amogaga neʼaiya kava huno Gotitapimoʼmo lapakaefeʼmo amogaga aigiye. 
ISA.62.6	Yulusalemuo, huʼna nagaemo yafa lafi kegiyakaleʼmo kava yagaisaya vayaʼmo aliʼna apateʼnovanageʼa felugaʼe haniʼilagaʼeʼmo afaʼa oʼmaiʼa apake aigae. Lapakaemo Ala kava nefeʼmo ava gemo nehaya vayaʼmogitapamo afaʼa oʼmaitapa ge hiyo. 
ISA.62.7	Fiku yanageno maino haga legaiye. Agaefeʼmo keya aeta nunumuʼmo hume hume neʼvagenoʼaeʼmo agaemo Yulusalemu taonimo alino lokiya vaino atesigeʼa ma mopafi vayaʼmogimo taonimo agiʼaleʼmo aliʼa asaga huʼa ategae. 
ISA.62.8	Ala kava neʼmoʼa agoʼyamo ataleno lokiya lamaga ayatetiʼmo polomasi gemo hunoʼaeʼmo, Nagaemo magoʼe huʼna neʼyatapimo aliʼna kame vayatapimo oʼapamiguve. Nagaemo magoʼe huʼna alu kotega vayaʼmo afaʼa apatesugeʼa eʼa aliʼyatapimo aliteʼa alo hu maleʼnaya nofi alagafati aniʼmo aliʼa oʼnegae. 
ISA.62.9	Oʼnegayaʼmonanafa lapakaemo ago leʼniya vitimo hatagauʼnaya vayaʼmogitapamo peleti mayamo kaeta negae. Netetapa Ala kava neʼmo ala nagiʼnimo namigae. Lapakaemo nofi hoyaleʼmo yagaiʼnetapa nofi alagamo lagiʼnaya vayaʼmogitapamo nagae noʼmo kegiʼyafiʼmo aliniteta nofi alagafati aniʼmo negae. 
ISA.62.10	Aiyeyaʼa Goti geʼamo hapa painoʼaeʼmo, Kegiʼyamo kipatetiʼmo uta lamiyo, uta lamiyo. Vayaʼmo taonifi eʼa haisaya kaʼmo kafiyo. Kaʼmo valita apateyo. Kapiʼmo haneʼniya yafaʼmo alita ataleyo. Lapakaemo kalahuʼmeʼmo alita asai malegeʼapao vayaʼmo eʼa aliʼa anupa huʼa maiyo. 
ISA.62.11	Inagi Ala kava neʼmoʼa muki ma mopafiʼmo maiʼnaya vayaʼaifeʼmo ina gemo huno hapa paiʼniye. Lapakaemo Saiyoni taonifiʼmo maiʼnaya vayaʼaifeʼmo, Lama gemo nehune, hutapa lapakufamo alino katino lapatesiya vekamo egaiye. Afiyo, hutapa, Agaemo aliʼyaʼalefeʼmo miyaʼmo alinino egaiye. Alisiya aliʼyaʼamo aulagaleʼmo haneʼniye, hutapa ha paiyo. 
ISA.62.12	Apakaemo ani vayaʼaifeʼmo ina ge huʼa apaki aegae. Apakaemo apaote vayane, huʼa huge Ala kava neʼmoʼa miya faino hatu maeno apateʼniya vayane, huʼa huge hugae. Apakaemo kagaefeʼmo kagimo aeʼapaeʼmo, Ala kava neʼmoʼa hauʼniya taonimo haneʼniye. Ataleno oʼuʼniya taonie, huʼa hugae.
ISA.63.1	Nagaemae. Nagaemo fatago kavafeʼmo ge huʼna apakufamo aliʼna katiʼna apatesuva lokiyaʼnimo haneʼniye. 
ISA.63.2	Na agufa kavaʼmo higenoʼaeʼmo kagae kukena yaʼmoʼa haesaʼage huteno nofi alagafati aniʼmo alo hisiyafeʼmo tekifiʼmo uno haino nofi alagamo aeno lata nepaiya vekagana huka maiʼnane. 
ISA.63.3	Nagaemo nofi alagamo aeno lata paiʼniya vekagana huʼna aeʼna lata paiʼnogenoʼaeʼmo muki vayapatiʼmo mago naha maesiya vekamo oʼmaiʼniye. Nagaemo naipamo leʼnigeʼna lusi kava huʼna ge hapauteʼnaeʼmo apakaemo lokiya vaiʼna aeʼna lata paiʼnogenoʼaeʼmo kolaʼapimoʼmo aino lakino kukena yaʼnileʼmo aeno kamaeʼniye. 
ISA.63.4	Hosu kavaʼmo anonaʼapilefeʼmo kayoʼmo apamisuva afinafeʼmo nagesamo neʼafuve. Nagaemo vayaʼnimo miya faiʼna hatu maeʼna apatesuva afinaʼeʼmo ago afole aiʼniye. 
ISA.63.5	Nagaemo ina kava huʼna ageʼnovana naha maesiya vekamo oʼmaiʼniye. Ina kava huno lokiya vaino natesiya vekamo oʼmaiʼniyaʼmofeʼmo nahau aiʼnove. Aiʼnovaʼmofeʼmo nagaiʼni naipamo leʼniya kavatetiʼeʼmo lokiya vaino nateʼnigeʼna lokiyaʼniletiʼe nagaiʼnilefeʼmo apakufamo aliʼna katiʼna apateʼnove. 
ISA.63.6	Nagaemo lusi kava huno naipamo neleya kavatetiʼmo muki nofi vayaʼmo aeʼna lata paiʼnove. Nagaemo naipamo neleya kapufatiʼmo aniʼmo nesaya kavaʼmo huʼnogeʼa neteʼapaeʼmo negi nagi huʼnae. Nagaemo lokiyaʼapimo aliʼna hano huʼna alagi ataleʼnove. 
ISA.63.7	Nagaemo Ala kava neʼmoʼa hau ayamopafiʼmo hauʼniya kavafeʼmo ava gemo aeʼna hakalo huteʼna ala agiʼamo amiguve. Ala kava neʼmoʼa fikumo lamiteno Isaleli vayaʼmogitaeʼmo hau huno lateteno lusi kava huno hau ayamopafiʼmo hauʼnigeno muki afinaʼaeʼmo fiku laha maeʼniye. Muki ani alagepa kavaʼalefeʼmo ala agiʼamo amiguve. 
ISA.63.8	Ala kava neʼmoʼa ina gemo hunoʼaeʼmo, Ani vayaʼmo alagi nagaiʼni vayanageʼa humi nateteʼa aigofe gemo osugae, huno huʼniye. Inagi apakufamo alino katino apatesiya vekamo hamaleʼniye. 
ISA.63.9	Apakaemo muki kana yaʼmo aliʼnagenoʼaeʼmo ani kana yaʼmo aipafiʼmo asagauno aiʼnigeno agaeʼeʼmo aliʼniye. Goti aulagaleʼmo maiʼniya enisole vekamoʼmo apakufamo alino katino apateʼniye. Hau ayamopafiʼmo hauʼnigeno hau huno apateteno miya faino hatu maeno apateʼniye. Akeyaʼvilagamo muki afinaʼae afinaʼaeʼmo apasagauno apavalelino uʼniye. 
ISA.63.10	Hapa maeʼniyaʼmonanafa aiyafiʼmo oʼmaigune, huʼa huteʼa Aote Aunemeʼamo aipa kana yaʼmo amiʼnayaʼmofeʼmo Gotiʼa aino afe leno kame vekaʼapigana huno maiʼneno kame huno apateʼniye. 
ISA.63.11	Gotiʼa kame huno apateteno akeyaʼvilagamo Moseseʼe vayaʼamogiʼeʼmo geʼapimo huʼapaeʼmo, Haiyaʼalegamo sipisipiʼaleʼmo yagaiʼniya vekaʼe Isaleli vayaʼeʼmo solovala anipatiʼmo apakufamo alino katino apateʼniya Gotiʼmo maiʼniye, huʼa huge, Haiyaʼalegamo Aunemeʼamo alino apakaepiʼmo ateʼniya Gotiʼa maiʼniye, huʼa huge huʼnaya geʼapieʼmo halate agesamo afiʼniye. 
ISA.63.12	Gotiʼa Mosese lamaga ayatetiʼmo apavalelino uʼniye. Gotiʼa hanege hanege huno hano osuno hanesiya agiʼamo alisiyafeʼmo ha le konali ayatetiʼmo solovala aniʼmo folagapatiʼmo alino akaka vaeʼniye. 
ISA.63.13	Hosimogimo kaʼme koteʼmo kanale huʼa neʼvaya kava huʼa vai lamino hapaisigeʼa asagauʼa oʼaisayafeʼmo alopa anipatiʼmo alagepa huno apavalelino uʼniye. 
ISA.63.14	Pulumakamogi kagoʼmufilagamo uʼa lamiʼa maiʼa falu nehaya kava huʼa maiʼa haga lesayafeʼmo apavaleliʼa neʼvaya kava huno Goti Aunemeʼamoʼmo Goti vayaʼamo maiʼa haga lesayafeʼmo apavalelino ugiye. Kagaemo ha le konali kagikamo alisanafeʼmo ani kavaʼmo huka apavalelika uʼnane.
ISA.63.16	Huʼnanaʼmonanafa kagaemo afotimogamo alagi maiʼnane. Emalehamuʼmo hemenimo olageʼnigeno Isaleliʼmo gemo laha nopaiyaʼmonanafa kagaemo O Ala kava neʼmogae, huta, afotimogamo maiʼnane. Alagi akeyaʼvilagamo miya faika hatu maeka nelatana Gotigae, huta kagi neʼaone. 
ISA.63.17	O Ala kava nene, huta, kagaemo na agufa kavaʼmo higekaeʼmo lateʼnanageta kakamo ataleta uʼnone. Kagaemo na agufa kavaʼmo higekaeʼmo laipa lagesamo alika akani maleʼnanageta kagaefeʼmo koli huteta kaiyafiʼmo oʼmaiʼnone. Kagaemo lagaetefeʼmo aliʼyakamo neʼaluna vayaʼmogitalegamo aika atagineka eno. Lagaemo kagae nofi vayaʼmo hetamakamo maiʼnone. 
ISA.63.18	Aupa afinaʼmo laote vayakamogitamo aote kokaleʼmo maiʼnone. Kame vayatimogimo eʼa mono nokamo aeʼa latapaiʼnae. 
ISA.63.19	Lagaemo akeyaʼvilagamo maiʼnaya vayaʼmo alagi yagaika oʼapateʼnana agufa vayakana huta hamaleʼnone. Kagaemo apakaeteʼmo kagikamo oʼmaleʼnane.
ISA.64.2	Samomo ataleʼmo haneʼnigeno aniʼmoʼa vala vala nehiya agufa kava huʼa kame vayakamogimo atete hugae. Kagaemo alopa lokiyakaʼeʼmo emikesanageʼapaeʼmo muki nofi vayaʼmogimo kagikamo afiteʼapaeʼmo atete hugae. 
ISA.64.3	Akeyaʼvilagamo kagaemo emikeka aeto agufa kavaʼmo huʼnane. Lagesamo oʼafiʼnona agufa kavaʼmo huʼnanagetaeʼmo lusi kava huta lahau aiʼnone. Kagaemo emikeʼnanageʼapaeʼmo avemogimo lusi kava huʼa atete huʼnae. 
ISA.64.4	Ma mopamo afole aiʼniya afinatetiʼmo mago vayaʼmogimo kagaekana agufa gotiʼa oʼagege kagaekana agufa gotifeʼmo ava gemo oʼafige huʼa maiʼnae. Kagaikaekeʼmo kagava neʼmaiya vayaʼmo hapa maesanafeʼmo aliʼyaʼmo neʼaline. Magoʼe huno ani agufa Gotiʼa alagi oʼmaiʼniye. 
ISA.64.5	Kagaemo apamogaga aiʼa fatago kavaʼmo nehaya vayaʼmogi nehana kavafeʼmo apake okaniʼa apakesamo neʼafiya vayaʼmo hapa maesanafeʼmo fotu nehane. Fotu nehanaʼmonanafa hosu kavaʼmo huʼnonaʼmofeʼmo kaipamo leka lateʼnane. Kaipamo leka lateʼnanaʼmonanafa kahau huka lateme lateme uganaʼmofeʼmo lagufamo alika katika lategane. 
ISA.64.6	Kaulagaleʼmo mukiʼamogitamo oʼaniʼya faiʼniya yakana huta maiʼnone. Muki fatago kavatimoʼmo mago oʼaniʼya faiʼnigeʼa aliʼa yaga auʼa neʼatalaya kukena yakana huno haneʼniye. Mukiʼamogitamo vaiʼniya yosa haitagana huta maiʼnonageno yasimoʼmo alino halelino neʼviya kava huno hosu kavatimoʼmo lavalelino uʼniye. 
ISA.64.7	Kaugosamo alika fala kiʼnanaʼmofeʼmo kagikamo aeʼa nunumuʼmo nehaya vayaʼmo oʼmaige katafausageka hapa maesanafeʼmo apaipamo aliʼa he tiʼa apatesaya vayaʼmo oʼmaige huʼnae. Lagaemo hosu kavaʼmo huʼnonaʼmofeʼmo kagaemo atagana huka alika hano huka nelatalane. 
ISA.64.8	O Ala kava nene, huta, Hosu kavaʼmo huʼnonaʼmonanafa hemenimo kagaemo afotimogamo maiʼnane. Lagaemo kalipa mopagana huta maiʼnonagekaeʼmo kalipa mopaletiʼmo samomo alo nehana vekagana huka maiʼnane. Kagaemo kayatetiʼmo mukiʼamo alo huʼnana vayaʼmo maiʼnone. 
ISA.64.9	Ala kava nene, huʼna, kaipamo leka olateka muki afinaʼmo hosu kavatieʼmo kagesamo oʼafika kage kanika atalo. Kahaoke hovanagi lageteka mukiʼamogitaeʼmo, vayaʼnimo maiʼnae, huka kagesamo afiyo. 
ISA.64.10	Muki kaote taonimoʼmo yahao kokana huno haneʼnigeno Saiyoni taonimoʼmo kaʼme kokana huno haneʼnigeno Yulusalemu taonimo alagi hosuʼnigeʼa vayaʼmo oʼmaiʼnae. 
ISA.64.11	Lagae aote mono noʼmo ha le konali mono noʼmo haneʼnigeʼa laginago vayaʼmogimo kagikaleʼmo aliʼa asaga huʼnaya mono noʼmo atamoʼmo alagi leno alino hosu huno ataleʼniye. Muki alagepa yatimo aliʼa hosu huʼa ataleʼnae. 
ISA.64.12	O Ala kava nene, huta, kagaemo ani kavaʼmo ageʼnananageka laha maesanafeʼmo kaipamoʼmo he otigifiye. Ge osuʼneka magoʼe huka alopa kana yaʼmo lamigapiye.
ISA.65.2	Nagaemo muki neteʼaʼe uneʼaʼeʼmo geʼnimo oʼafiʼa himuʼnamu kavaʼmo nehaya vayaʼmo apavalesuvafeʼmo nayatalaʼmo aliʼna ataleʼna apakava maiʼnove. Apakaemo apakaiʼapimo apakesamo neʼafiya kavaʼmo kanale osu kavaʼmo nehae. 
ISA.65.3	Apakaemo nagae naulagaleʼmo apakaefeʼmo naipamo leʼna apateteʼna gemo hapaisuva agufa kavakeʼmo nehae. Apakaemo hoyalegamo ofalinimo huteʼa aigofe gotigimo mopaletiʼmo alo huʼnaya yafatetiʼmo alo huʼnaya yafa hiʼyalamuteʼmo alagepa atumo neʼaiya laʼnefamo atafiʼmo nekae. 
ISA.65.4	Apakaemo haniʼilagamo uʼa faliʼnaya vayaʼmogi kanoluleʼmo maiʼneʼa afulafaʼmo ameʼamo nege oʼneyo, huʼna huʼnova agufa afumo kaeʼnaya aniʼamo nege huʼnae. 
ISA.65.5	Apakaemo alu vayaʼaifeʼmo ina gemo huʼa hapa paiʼapaeʼmo, Nagaemo aeʼna kaga seʼna alagi alagepa naote vekamo maiʼnovaʼmofeʼmo lapakaemo nagaeteʼmo afagiʼaleʼmo maitetapa nagaetegamo oʼmeyo. Apakaemo nagaemo lusi kava huno naipamo lesiya agufa kavaʼmo nehagenoʼaeʼmo naipamo neleya kavaʼmoʼa nagoʼya kapatiʼmo halinamo neʼaiye. Muki neteʼe uneʼeʼmo naipamo lena neʼapatove. 
ISA.65.6	Afiyo, huʼna, Nagaemo hosu kavaʼapimo mukuʼnifiʼmo avoʼmo kae maleʼnovanageʼna afaʼa oʼmaigufa anonaʼapilefeʼmo kayoʼmo apamiguve. He, hapaifiyaleʼmo kayoʼmo apamiguve. 
ISA.65.7	Nagaemo lapakaitapi hosu kavatapilefenagi lapakinago vayaʼmogi hosu kavaʼapilefenagi huʼna kayoʼmo lapamiguve. Lapakinago vayaʼmogimo anaga aveleʼmo uʼa haiʼa alagepa atumo neʼaiya laʼnefamo ofalinimo kaege aveleʼmo maiʼneʼa huʼa faipa huʼa natege huʼnayaʼmofeʼmo muki huʼnaya hosu kavaʼmo anonaʼapilefeʼmo aliʼna fako huʼna kayoʼmo apamiguve.
ISA.65.9	Nagaemo Yekopu nofi vayapatiʼmo mago apakinago vayaʼmo aliʼna afole aiʼna apategauve. Yuta nofi vayapatiʼmo magoʼamogimo nagae aveleʼmo haneʼniya mopamo aligae. Lekana paiʼna apateʼnova vayaʼnimogimo ani mopamo aliteʼa aliʼyaʼnimo neʼaliya vayaʼmo ani mopaleʼmo maigae. 
ISA.65.10	Nagaefeʼmo kahauya huʼa nageʼnaya vayaʼnimogi sipisipi anagaʼapimo Saloni kagoʼmu koteʼmo maige pulumaka anagaʼapimo Ako kagoʼmu kateʼmo havaeʼa maige hugae.
ISA.65.12	nagaemo naipeletiʼmo kamitimo lapaisayafeʼmo lekana paiʼna lapategauve. Keya aeʼna ge huʼnovana geʼnileʼmo aeta atagaina huta ge osuʼnayaʼmofeʼmo lapakaemo mopafiʼmo ape huta maiʼnisageʼa kame vayatapimogimo lugotapimo hatagaugae. Nagaemo huʼnova gemo oʼafitapa amagita ataleʼnae. Lapakaemo nagae naulagaleʼmo namogaga oʼaiʼnova agufa hosu kavaʼmo huʼnae.
ISA.65.14	Afiyo, huʼna, Aliʼyaʼnimo neʼaliya vayaʼmo apaipafiʼmo apamogaga aigayaʼmofeʼmo yokemo hugayaʼmonanafa lapakaemo lapaipafiʼmo lahapau hugayaʼmofeʼmo aviʼyaʼmo huge lapaipamoʼmo lusi kava huno kana huge hugiyaʼmofeʼmo kage kage hugae. 
ISA.65.15	Ala kava neʼmo Gotiʼa kamitimo lapamagigiyaʼmofeʼmo lekana paiʼna lapateʼnova vayaʼmogitapamo lapakitapiletiʼmo vayaʼaifeʼmo huʼapaeʼmo, Gotiʼa alino Yu vayakana huno hamaleno lapateno, huʼa huteʼa lifana huʼa apategae. Apategayaʼmonanafa nagaemo aliʼyaʼnimo neʼaliya vayaʼaifeʼmo alu apakimo aegauve. 
ISA.65.16	Gotiʼa oʼapamagiʼniya vayaʼmo ma mopafiʼmo maiʼneʼapaeʼmo apakaiʼapimo alino auleno apatesiyafeʼmo lama geʼageʼmo nehiya Gotiʼa agiʼaletiʼmo apakaiʼapimo aliʼa auleʼa apategae. Ina kava huʼa vayaʼmogimo apagoʼyamo ataleteʼapaeʼmo lama geʼageʼmo nehiya Goti agiʼaletiʼmo gemo hugae. Nagaemo akeyaʼvilagamo hanageke kavaʼapieʼmo nage kaniʼna ataleʼnovaʼmofeʼmo aliʼna auleʼna apategauve.
ISA.65.18	Apakesamo oʼafigayaʼmonanafa lapakaemo alo hisuva kavafeʼmo muki afinaʼmo lapamogaga aime aime uta maiyo. Nagaemo saufa Yulusalemumo alo hisugeʼapaeʼmo vayaʼmogimo apamogaga aisaya taonimo afole aisigeʼapaeʼmo apamogaga neʼaiya vayaʼmo maigae. 
ISA.65.19	Nagaemo Yulusalemu taonieʼmo namogaga aiteʼna vayaʼnieʼmo namogaga aiguve. Vayaʼmogimo saufa Yulusalemu taonifiʼmo magoʼe huʼa aviʼyaʼmo hisageʼa oʼafige aviʼyaʼmo osuge hugae.
ISA.65.21	Ani afinaʼmo apakaemo noʼmo kiteʼa ani nopiʼmo maigae. Apakaemo nofi hoyamo vaiteʼa nofi alagafati aniʼmo alo huʼa negae. 
ISA.65.22	Apakaemo noʼapimo kisageʼapaeʼmo alu vayaʼmogi kumaya aliteʼa ani nopiʼmo oʼmaigae. Apakaemo neʼyaʼmo hakalesageʼapaeʼmo alu vayaʼmogi kumaya aliʼa oʼnegae. Apakaemo alagi yatala afinaʼmo lokiya yosagana agufa kava huʼa maigae. Nagaemo lekana paiʼna apateʼnova vayaʼmogi aliʼyaʼmo aliteʼapaeʼmo aliʼa afole ai malesaya yatefeʼmo yatala afinaʼmo apamogaga aime aime ugae. 
ISA.65.23	Apakaemo afa aliʼyaʼmo aliʼa atalesageno lageso osugiye. Mafaʼne anagaʼapimo aliʼa apatesaya mafaʼnemogi hosu yaʼmo afaʼa oʼaligae. Apakaemo Ala kava neʼmoʼnamo aliʼna auleʼna apateʼnova vayaʼmogi mafaʼnemo maigae. Ina kava huʼa mafaʼne anagaʼapimo apakaeʼeʼmo maigae.
ISA.65.25	Lokiya afela kala anagaʼmogimo aikeli sipisipi anagaʼeʼmo magokepiʼmo lokaeʼa maiʼneʼa neʼyaʼmo negae. Lokiya afela pusi anagaʼmogimo aikeli meme anagaʼeʼmo lokaeʼa havaegae. Afayaʼe aikeli pulumaka anagaʼmogi kahaumo neʼnaya kava huʼa Aikeli laiyoni anagaʼmogimo negae. Aise mafaʼnemoʼmo yagaino apategaiye. Pulumakamogi kahaumo neʼnaya kava huʼa laiyoni anagaʼmogi kahaumo negae. Nehapaya nakaloʼyavemogimo mumusopamo negae. Vayaʼmogi aote aveʼnileʼmo muki kotegamo kaveta osuge aliʼa hosu huʼa oʼapatege huteʼa alagepa huʼa maigae, huno ani gemo Ala kava neʼmoʼa huʼniye.
ISA.66.2	Nagaemo ma mopaʼe kokuʼnaʼeʼmo alo huʼnogeno muki ani yaʼmo nagaiʼni yaʼmo haneʼniyaʼmonanafa haiya agufa vekaeʼmo ageʼna alagepa huʼna amuse huguve. Haneʼniyaʼmonanafa nagaemo ani vekamo naunenametefeʼmo ageʼna oʼmaleʼnove, huno huge hosu kavaʼaeʼmo aipamo kana huteno geʼnimo afiteno atete huge nehiya vekamo alagepa huʼna ageʼna amuse huguve. 
ISA.66.3	Ani agufa vayaʼaifeʼmo amuse huʼna apategauvaʼmonanafa mago vayaʼmogimo apakaiʼapimo hapauʼniya kavaʼapikeʼmo akame nehae. Apaipamoʼmo hosu kavaʼapieʼmo alagi hauʼniye. Nagaemo muki nehaya ofalini kavaʼaeʼmo alagi noʼnahaiyaʼmofeʼmo apakaemo ve pulumakamo amagiʼa ofalinimo hisageʼnaeʼmo ina kava huʼa vayaʼmo apamagiʼnae, huʼna agegauve. Apakaemo sipisipi anaʼaumo ofalinimo hisageʼnaeʼmo nagaemo ina kava huʼna kalamo amagiʼa ofalinimo nehae, huʼna agegauve. Apakaemo vitigana agufa yaʼmo ofalinimo hisageʼnaeʼmo nagaemo ina kava huʼna afumo kolaʼmo ofalini nehae, huʼna agegauve. Apakaemo alagepa atumo neʼaiya ofalinimo hisageʼnaeʼmo nagaemo ina kava huʼna mago aigofe gotitefeʼmo ofalinimo nehae, huʼna agegauve. 
ISA.66.4	Nagaemo alisaya agufa kana yaʼapimo lekana paiʼna apamiguve. Apakesamo afiteʼa koli nehaya agufa kavaʼmo apakaeteʼmo aliʼna afole aiʼna ategauve. Nagaemo apakaefeʼmo keya aeʼna ge huʼnogeʼapaeʼmo geʼnileʼmo aeʼa atagaina huʼa ge osuʼnayaʼmofeʼmae. Nagaemo apakaefeʼmo geʼnimo aeʼna hakalo huʼnovaʼmonanafa alagi oʼafiʼa naulagaleʼmo hosu kavaʼmo huʼnae. Apakaemo alagi oʼnahauʼniya kavakeʼmo lekana paiteʼa huʼnae.
ISA.66.6	Alopa gefatiʼmo taonifatiʼmo keya neʼaya gemo afiyo. Alopa mono nopatiʼmo alopa agemo afiyo. Ala kava neʼmoʼa age aiteno kame vayaʼamogi hosu kavaʼmo anonaʼapilefeʼmo kayoʼmo neʼapamiye. 
ISA.66.7	Agaemo Siosi kavafeʼmo hunoʼaeʼmo, A kanomoʼmo mafaʼnemo alino atesiyafeʼmo agafu okiʼniyaʼmonanafa mafaʼnemo alino ateʼniye. Hogoteno agafu okiʼnigeno ve mafaʼnemo alino ateʼniye. 
ISA.66.8	Mago vekamoʼmo ani agufa kavafeʼmo ava gemo afiʼnifiye. Haʼao, mago vekamoʼmo oʼafiʼniye. Mago vekamoʼmo ani kavaʼmo ageʼnifiye. Haʼao, mago vekamoʼmo oʼageʼniye. Mago koteʼmo vayaʼmo oʼmaiʼnaya koteʼmo magoke afinaʼatomo asole vayaʼmo afole aiteʼa ani koteʼmo afaʼa maiʼa kili paesafiye. Mago oʼmaiʼnaya nofi vayaʼmo magoke felugamo malage huʼatomo asole vayaʼmo afaʼa afole aiteʼa mago saufa nofi vayaʼmo maisafiye. Haʼao, afaʼa afole oʼaigayaʼmonanafa Saiyoni taonimo a kanogana huno aepa faino agafu kiʼniya afinaʼmo malage hunoʼatomo mafaʼne anagaʼamo alino apateʼniye. 
ISA.66.9	Ala kava neʼmoʼa ina gemo hunoʼaeʼmo. Nagaemo mafaʼnemo alino atesiya afinaʼmo aliʼna afole aiʼna ateteʼnaeʼmo mafaʼnemo alino atesiyafeʼmo afaʼa oʼategaufiye. Mafaʼnemo alino atesiyafeʼmo afaʼa atesuvaʼmoʼmo aipaleʼmo atafauʼna ategaufiye, huno ani gemo Gotitapimoʼmo huʼniye. 
ISA.66.10	Yulusalemu taonieʼmo lahapauʼniya vayane, huʼna, agaeʼeʼmo magokepiʼmo lapamogaga aiyo. Agaefeʼmo yulagefa neʼaiya vayane, huʼna, agaeʼeʼmo magokepiʼmo lapamogaga aiyo. 
ISA.66.11	Agaemo alagepa huno maiʼnisigetapa lusi kava huta nuʼamo netetapa alagepa huta maiʼnetapa ha le konali yafeʼmo lapamogaga aiteta amuse hutapa ategae. 
ISA.66.12	Ala kava neʼmoʼa ina gemo hunoʼaeʼmo, Afiyo, huno, Alopa aniʼmo uno nelamiya kava huʼna alagepa huta maisaya yaʼmo mafaʼne anagaʼamo lapamiguve. Aniʼmo uno nelamiya kava huʼna malaga vayaʼmogi kagemi yaʼapimo lapamiguve. Ani afinaʼmo nuʼaleʼmo neʼnesageno lapanu kilino ugiye. Agaemo lapavaleno aluteʼmo lapateteno alino alagepa huno lapategaiye. 
ISA.66.13	Itaʼamoʼmo mafaʼneʼamo aipamoʼmo falu hisiyafeʼmo nehiya kava huʼna lapaipamoʼmo falu hisiya kavaʼmo huguve. Hisugetapaeʼmo lapakaemo Yulusalemu taonifi vayane, huno, lapaipamoʼmo falu huʼninagetapa taonifiʼmo maigae. 
ISA.66.14	Ani afinaʼmo lapakaemo nagaemo lapakaetegamo ani hisuva kavaʼmo agetetapaeʼmo lapaipafiʼmo lapamogaga aisageno lokiyatapimo magoʼe huno afole aigiye. Ani afinaʼmo Ala kava neʼmo aliʼyaʼamo neʼaliya vayaʼmo hapa maesiya lokiyaʼamo agegayaʼmonanafa kame vayaʼamogimo aipamo neleya kavaʼamo agesayafeʼmo alino apave ligiye. 
ISA.66.15	Afiyo, huʼna, Ala kava neʼmoʼa atamo aeno alisigeno asole talalaʼamoʼeʼmo lokiya yasimo aligekana huno nagu nagu huno emineno ayamukiki huno aipamo neleya atamoʼmo kame vayaʼamo alagi apaleno hano huno apatalegaiye. 
ISA.66.16	Ala kava neʼmoʼa ataletiʼe naipeʼaletiʼeʼmo agoti huno apateteno apamagigiye. Asole vayaʼmo kamitimo apamagisigeʼa faligae. 
ISA.66.17	Ala kava neʼmoʼa hunoʼaeʼmo, Nagaemo vayaʼmogi apakaiʼapimo aliʼa apaote apateʼneʼa sese huʼa apateteʼa aigofe gotigitefeʼmo mono hisayafeʼmo hoyaʼapilegamo uʼa alagi oʼnahauʼniya ameʼamo nege afu ameʼamo nege kafamo nege nehuʼapaeʼmo magoʼe huʼa naulagaleʼmo hosu yaʼmo nege nehaya vayaʼmo magokepiʼmo aliʼna hano huʼna apatalegauve. 
ISA.66.18	Nagaemo ani vayaʼmogi kavaʼapiʼe apakesa neʼafiya kavaʼeʼmo ageʼnovaʼmofeʼmo aliʼna hano huʼna apatalegauvaʼmonanafa muki nofi vayaʼe muki apakemo neʼaiya vayaʼeʼmo apavaleʼna aliʼna anupa huʼna apatesugeʼa eʼa ha le konali yaʼnimo agegae. 
ISA.66.19	Nagaemo lokiyaʼnimo agesayafeʼmo apakae folagapiʼmo mago alagena kavakana huno maiʼniya vekamo aliʼna afole aiʼna ategauve. Ani vayapatiʼmo mago vayaʼmo aliʼna hano huʼna oʼapataleʼna afagi kotega maiʼnaya vayategamo faiʼa kasalo paeʼnaya vayaʼmo aliʼna apatesugeʼa uʼa ala nagiʼnimo oʼafige ha le konali yaʼnimo oʼagege huʼnaya vayaʼaitegamo ugae. Nagaemo Sapeni kotegagi Lipiya kotegagi Litiya kotegagi atimo nehaya kavaʼmo ageʼnaya vayaʼaitegagi Tuma vayaʼaitegagi Galiki vayaʼaitegagi mago afagi kotegagi huʼna aliʼna apatesugeʼa uʼa malaga vayaʼaifeʼmo ha le konali kavaʼnieʼmo ava gemo aeʼa hakalo hugae. 
ISA.66.20	Inagi apakaemo muki nofi vayaʼaitegatiʼmo hapafaiʼa apataleʼnaya konagatapimo apavaleliʼa Yulusalemu taonimo nagae aote aveleʼmo egae. Apakaemo afaʼa apatesageʼa hosileʼmo fai maige nokileʼmo fai maige kamoleʼmo fai maige talalafiʼmo fai maige hiʼyopaleʼmo fai maige hutesageʼa apavaleliʼa egae. Isaleli vayaʼmogitapamo viti ofalinimo sese hu maleʼnaya yuvapafiʼmo maleta alinita Ala kava neʼmoʼna notegamo neʼaya agufa kavaʼmo huʼa apavaleliʼa egae. 
ISA.66.21	Nagaemo ani vayapatiʼmo mago vayaʼamo lekana paiʼna apatesugeʼa mono huʼa neʼapataya vayaʼmo maige Livai nofi vayaʼmo maige hugae.
ISA.66.23	Muki alopa hopa afinanagi saufa kailenagi muki Sapati afinanagi huʼa muki ma mopafi vayaʼmo eʼa naulagaleʼmo mono hisayafeʼmo maigae. 
ISA.66.24	Apakaemo uʼa apakesayana geʼnimo amagiʼa ataleʼnaya vayaʼmogi apakufaʼamo agegae. Apakufamo neʼnaya kanagi anagaʼmo ofaliʼa afaʼageʼmo maiʼnisageno atafiʼmo maiʼnaya atamo yu osegaiye. Muki vayaʼmogimo apaketeʼapaeʼmo apakaefeʼmo alagi ohapaugiye.
DAN.1.2	Ala kava neʼmoʼa Yuta vayaʼai kini vekaʼapimo Yehoiyakimiʼmo avaleno Nepukanesa ayapi ateʼniye. Ateteno mono noʼafiʼmo haneʼniya yaʼmo amiʼnigeno mago kapugi yuvapagi huno alinino Mamiloni kotega uno gotiʼamo nopiʼmo maleʼniye. 
DAN.1.3	Kini vekamo Nepukanesaʼa meku vayaʼaiteʼmo yagaiʼniya vekamo Asipenasifeʼmo ha painoʼaeʼmo, Mago Yuta neya vayanagi kini afamo anaga vayapati vayanagi huka apavalelika eno. 
DAN.1.4	Alagepa apaugosa apakufaʼe neya vayaʼmo apakufaleʼmo mago yaʼmo ohapauno alagepa huno haneʼnisiya vayaʼageʼmo apavalo. Apakaemo alagepa huʼa sukulu huteʼa muki yapiʼe kavapiʼeʼmo alagepa huʼa afiteʼa ageʼnisaya neya vayaʼmo malage huʼa afiʼa halesaya agufa vayaʼmo apakeka apavalelika egane. Noʼnifiʼmo aliʼyaʼmo alige sukulu huteʼa Mamiloni vayaʼai apakemo afige Mamiloni mukufi gemo afige hugae, huno ha paiʼniye. 
DAN.1.5	Kini vekamoʼmo ani ge huteno, muki afinaʼaeʼmo neʼyaʼe aniʼeʼmo neʼnova agufa neʼyaʼmo magoke aiyaya huʼa negae. Apakaemo loleʼe magoʼe kafugamo sukulu huteʼa aliyaʼnimo aligae, huno hu maleʼniye. 
DAN.1.6	Ani Yuta neya vayapatiʼmo loleʼe loleʼe vayaʼmo apakiʼapimo Neniyoʼagi Hananaiyaʼagi Misayeliʼagi Asalaiyaʼagi huʼa maiʼnae. 
DAN.1.7	Apakaemo meku vayaʼaiteʼmo yagaiʼniya vekamoʼmo saufa apakimo apateʼniye. Neniyofeʼmo Melitesasaʼae huno atege Hananaiyafeʼmo Satalakiʼae huno atege Misayelifeʼmo Misakiʼae huno atege Asalaiyafeʼmo Ameʼnagoʼae huno atege huʼniye. 
DAN.1.8	Neniyoʼa kini vekamo nopatiʼmo haga neʼyaʼe aniʼeʼmo nesiyafeʼmo ohauʼnigeno aipafi agesamo afinoʼaeʼmo, oʼnegauve, huno huʼniye. Fiku yanageʼna nesuvana Goti aulagaleʼmo mono kavatefeʼmo aliʼna hosu huʼna ategauve, huno agesamo afiʼniye. Afiʼniyaʼmofeʼmo meku vayaʼaite yagaiʼniya vekaeʼmo alu neʼyaʼmo agaemo amisiyafeʼmo ge huno afi geʼniye. 
DAN.1.9	Gotiʼa Neniyoʼmo ha maeʼnigeno meku vayaʼaiteʼmo yagaiʼniya vekamoʼmo Neniyofeʼmo alagepa huno hauʼnigeno ha maesiya kavaʼmo huʼniye. 
DAN.1.10	Meku vayaʼaiteʼmo yagaiʼniya vekamoʼmo Neniyofeʼmo ani ge huno ha paiʼniye. Kini vekamoʼmo ani agufa neʼyaʼmo nesayafeʼmo ago lekana pai maleʼniyaʼmofeʼmo agaefeʼmo koli nehuve. Lapakaemo lapakufamoʼmo hosisigeno alu neya vayaʼmogi apakufamoʼmo kanale hisigenoʼaeʼmo inagi kini vekamoʼmo nagaemo kamitimo namagisifi huʼna nagesamo afuve. 
DAN.1.11	Meku vayaʼaiteʼmo yagaiʼniya vekamoʼmo mago vekamo Neniyotenagi Hananaiyatenagi Misayelitenagi Asalaiyatenagi huno yagaino apatesiyafeʼmo lekana paino ateʼniye. Neniyoʼa lekana paino ateʼniya vekaeʼmo hunoʼaeʼmo, 
DAN.1.12	Kahaoke hovanagi, huno, lagaetegamo ani kavaʼmo amalageka huka agegane. Naya loleʼa agufa afinaʼmo hoyalega neʼyaʼagenagi anilafanagi huka lamisanageta negaune. 
DAN.1.13	Inagi kagaemo ani afinaʼmo alu neya vayaʼmo kini vekamo nopatiʼmo haga neʼyaʼageʼmo neʼnaya vayaʼai apakufalegaʼe lagae lagufalegaʼeʼmo agegane. Inagi agetekaeʼmo kagaemo lagaetegamo na agufa kavaʼmo huguve, huka hisapi kanalenageka afaʼa hugane, huno ha paiʼniye. 
DAN.1.14	Inagi neʼyate yagaiʼniya vekamoʼmo, kanalene, huno huteno naya loleʼa afinaʼmo amalageka huno hoyalega neʼyanagi anilafanagi huno apamiʼniye. 
DAN.1.15	Inagi naya loleʼa afinaʼmo ago hano hutegenoʼaeʼmo apakeyana apakufamoʼmo kanale huteno magoʼe huno lokiya vaiʼnigeno alu neya vayaʼmo kini vekamo haga neʼyaʼamo neʼnaya vayaʼmo ago aeʼa apaka seʼnae. 
DAN.1.16	Inagi neʼyate neʼyagaiya vekamoʼmo neʼyaʼmo haga neʼyaʼe nofi alagafati aniʼeʼmo oʼapamino hoyalega neʼyageʼmo apamime apamime uʼniye. 
DAN.1.17	Gotiʼa ani loleʼe loleʼe neya vayaʼmo afisaya kavaʼe afiteʼa agesaya kavaʼe mukufiʼmo ageteʼa afisaya apakesaʼeʼmo apamiʼniye. Neniyoʼa alagamuna agegekana huno muki kavaʼmo aepaʼamo agege alagamunamo aepaʼamo agege huʼniye. 
DAN.1.18	Apakaemo loleʼe magoʼe kafugamo ago sukulu hutagenoʼaeʼmo kini vekamoʼmo apakesiyafeʼmo lekana pai maleʼniya afinaʼmo afole aiʼnigeno meku vayaʼaiteʼmo yagaiʼniya vekamoʼmo apavalelino uno kini vekamo aulagaleʼmo apateʼniye. 
DAN.1.19	Kini vekamoʼmo apakaeʼeʼmo gege hutenoʼaeʼmo ageʼniyana Neniyoʼagi Hananaiyaʼagi Misayaliʼagi Asalaiyaʼagi huʼa alu neya vayaʼmo ago aeʼa apaka seʼnageno apakeʼniyaʼmofeʼmo kini vekamo aliʼyaʼamo aliʼnae. 
DAN.1.20	Kini vekamoʼmo apakaefeʼmo asole yafeʼmo ge huno apafi ageʼniyana apakaemo afiteʼa ageʼnaya kavaʼmoʼa Mamiloni apaune vayaʼe afole aisiya kavaʼmo agesayafeʼmo kanefiʼmo ageʼa aiyaka neʼaliya vayaʼeʼmo afiteʼa ageʼnaya kavaʼmo ago aeno apaka seʼniye. 
DAN.1.21	Neniyoʼmo ani kini vekamo aliʼyaʼmo alime alime neʼvigeno alu kini vekamo Sailasiʼmo afole aiʼniye.
DAN.2.2	Inagi agaemo apaune vayaʼaitegagi afole aisiya kavaʼmo agesayafeʼmo kanefi ageʼa aiyaka neʼaliya vayaʼaitegagi vayaʼai apaipafiʼmo neʼagaya vayaʼaitegagi huno ge huno atalegeno uʼniye. Apakaemo eʼa kini vekamo aulagaleʼmo he tiʼnae. 
DAN.2.3	Kini vekamoʼmo hunoʼaeʼmo, Nagaemo mago alagamuna ageʼnovanageʼna aepaʼamo afisuvafeʼmo naipamo he tiʼniye, huno huʼnigeʼa 
DAN.2.4	apakaemo Alame apakefatiʼmo huʼapaeʼmo, O kini vekae, huʼa, alagepa huka maiyo. Kagaemo aliʼyakamo neʼaluna vayaʼmo alagamuna gemo laha paigeta aepaʼamo kaha paino, huʼa huʼnae. 
DAN.2.5	Kini vekamoʼmo geʼapileʼmo aeno atagaina hunoʼaeʼmo, Ani gemo ago alagike huʼnovanagetapa alagamuna ge aepaʼamo naha opaisayana ati vayaʼnimogimo naipeletiʼmo lapaiya lapayaʼmo hatagausagetapa faligae. Notapimo heʼa halagape vaiʼa atalesageno no atufaʼageʼmo hanegaiye. 
DAN.2.6	Hanegaiyaʼmonanafa alagamuna gemo aepaʼamo naha paisayana nagaemo miyaʼmo lapamige ala lapakitapimo lapamige huʼna fikumo lapamiguvaʼmofeʼmo alagamuna gemo aepaʼamo naha paiyo, huno huʼniye. 
DAN.2.7	Apakaemo halate geʼaleʼmo aeʼa atagaina huʼa huʼapaeʼmo, kini vekamo aliʼyaʼamo neʼaluna vayaʼamogitaeʼmo alagamuna gemo laha paisigeta aepaʼamo ha paigune, huʼa ha paiʼnae. 
DAN.2.8	Kini vekamoʼmo geʼapileʼmo aeno atagaina hunoʼaeʼmo, Lapakaemo afiʼnayana geʼaleʼmo alu gemo osugiye, hutapa ago afiʼnayaʼmofeʼmo afaʼa maitapa falu hisaya afinaʼmo alisayafeʼmo nehae. 
DAN.2.9	Lapakaemo alagamuna gemo naha opaisayaʼmoʼmo hu maleʼnova kavaʼmo lapakaeteʼmo alagi afole aigiye. Aigofe geletiʼmo humi atelita neʼvisunageno alu kava hugiye, hutapa vege hu maleʼnetapaeʼmo nehayaʼmofeʼmo alagamuna gemo naha paisageʼna afiteʼnaeʼmo aepaʼamo afaʼa naha paigae, huʼna huguve, huno hapa paiʼniye. 
DAN.2.10	Apakaemo ani gemo afiteʼapaeʼmo, Muki ma mopafi vayapatiʼmo magoke vekamoʼmo ani ageʼnana kavapifeʼmo afaʼa kaha opaigiye. Mago kini vekamoʼmofi ala vekamoʼmofi yagaiʼniya vekamoʼmofi huno ani agufa kavafeʼmo apaune vayaʼaifenagi afole aisiya kavaʼmo agesayafeʼmo kanefi ageʼa aiyaka neʼaliya vayaʼaifenagi Kalati nofi vayaʼaifenagi huʼa ge huʼa apafi okeʼnae. 
DAN.2.11	Kini vekamoʼmo lusi kava huno lokiya vaiʼniya kavafeʼmo ge huno lafi geʼniye. Muki ma mopafiʼmo vayapatiʼmo magoke vekamoʼmo ani kavafeʼmo kaha opaigayaʼmonanafa ma mopafi oʼmaiya gotigigeʼmo afaʼa kaha paigae, huʼa huʼnageno 
DAN.2.12	kini vekamo magoʼe huno lusi kava huno aipamo leʼnigeno, Mamiloni kotegamo muki afiteʼa ageʼnaya vayaʼmo kamitimo apamagiyo, huno huʼniye. 
DAN.2.13	Kamitimo apamagisayafeʼmo ati vayaʼaitegamo ge huno atalegeno uʼniye. Ati vayaʼmogimo afiteʼapaeʼmo uʼa afiteʼa ageʼnaya vayaʼmo kamitimo apamagiʼnae. Apakaemo uʼa Neniyoʼe ao vayaʼeʼmo kamitimo apamagisayafeʼmo kahauya huʼnae.
DAN.2.14	Inagi kini vekamo ati vayaʼaleʼmo yagaiʼniya vekamo Aliyokiʼmo Mamiloni kote afiteʼa ageʼnaya vayaʼmo kamitimo apamagisiyafeʼmo uʼniye. Uno maiʼnigenoʼaeʼmo agaetegamo Neniyoʼa uno alagepa huno agesa afiteno geʼaletiʼmo Aliyokifeʼmo ina ge huno ge huno afi geʼniye. 
DAN.2.15	Na kava huʼnigenoʼaeʼmo kini vekamoʼmo malage huno afole aisiyafeʼmo lokiya gemo huʼniye, huno afi geʼnigeno Aliyokiʼa afole aiʼniya kavafeʼmo Neniyofeʼmo ha paiʼniye. 
DAN.2.16	Neniyoʼa ani gemo afitenoʼaeʼmo kini vekalegamo uno ha painoʼaeʼmo, Mago afinaʼmo nagava maiʼnegeʼnao alagamuna gemo aepaʼamo kaha paiguve, huno ha paiʼniye. 
DAN.2.17	Inagi Neniyoʼa noʼalega uno kini vekamoʼmo huʼniya gemo ao vayaʼmo Hananaiyafenagi Misagelifenagi Asalaiyafenagi huno hapa paiʼniye. 
DAN.2.18	Agaemo ani gemo huno hapa paiʼniye. Lagaemo kokuʼnapi maiʼniya Gotiʼa hau huno lateteno ani fala kiʼniya alagamuna gemo aepaʼamo alino lave lisiyafeʼmo agaefeʼmo nunumuʼmo hugune. Alino lave lisigetaeʼmo lagaeʼe alu vayaʼmo afiteʼa ageʼnaya Mamiloni vayaʼeʼmo magokepiʼmo ofaligune. 
DAN.2.19	Haniʼilagamo Gotiʼa Neniyoʼmo alagamuna kategamo kini vekamo alagamuna gemo aepaʼamo alino ave liʼniye. Neniyoʼa agetenoʼaeʼmo kokuʼnapi maiʼniya Gotiʼa alino auleno ateʼniye. 
DAN.2.20	Neniyoʼa hunoʼaeʼmo, Muki afinaʼmo Goti agiʼamo aliʼa auleʼa atege atege huʼa maigae. Afiteno ageʼniya kavaʼamogi lokiya kavaʼamogi huno agaiʼa yaʼmo haneʼniyaʼmofeʼmo aulena agiʼamo hanegaiye. 
DAN.2.21	Agaemo afinaʼe kanaʼeʼmo alino alu afinaʼe kanaʼeʼmo alino afole aino neʼate. Agaemo mago kini vayaʼmo alino hapafaino apataleteno mago alu kini vayaʼmo alino he tino neʼapate. Agaemo afiteʼa neʼagaya vayaʼaina afiteʼa agesaya kavaʼmo alino neʼapamiye. Agaemo afiʼnaya vayaʼaina afiʼa ha nelaya kavaʼmo alino neʼapamiye. 
DAN.2.22	Agaemo aeno ati kaeno alagi huʼniya kavaʼmo alino apave neliye. Agaemo hanipi haneʼniya kavaʼmo ha le yaʼmo agaeʼeʼmo lokaeno haneʼnigeno ageʼniye. 
DAN.2.23	O Gotiyo, huʼna, naginago vayaʼmogi Gotiʼapimogae, huʼna, kahaoke heʼna ala kagikamo nekamuve. Kagaemo afiteʼna ageʼnova kavaʼe himamuʼniʼeʼmo namiʼnane. Lagaemo nunumuʼmo huta ge huta kafi geʼnonageka ago alika nave liʼnane. Kini vekamoʼmo, aepaʼamo naha paiyo, huno huʼnigekaeʼmo alagamuna gemo aepaʼamo ago alika lave liʼnane, huno huʼniye.
DAN.2.24	Inagi Neniyoʼmo Aliyokitegamo uʼniye. Kini vekamoʼmo Aliyokifeʼmo afiteʼa ageʼnaya Mamiloni vayaʼmo kamitimo apamagiyo, huno lekana paino ateʼniya vekalegamo uno ha painoʼaeʼmo, Kagaemo afiteʼa ageʼnaya vayaʼmo kamitimo oʼapamagiyo. Navalelika kini vekalegamo ugeʼna alagamuna gemo aepaʼamo ha paiguve, huno huʼniye. 
DAN.2.25	Inagi Aliyokiʼa malage huno Neniyoʼmo avalelino kini vekalegamo uno kini vekaeʼmo ha painoʼaeʼmo, nagaemo ageʼnovana mani Yuta nofi vekamo kalavusi huka ateʼnana vekamoʼmo alagamunakamo aepaʼamo afaʼa kaha paigiye. 
DAN.2.26	Kini vekamoʼmo Neniyoʼmo alu agiʼamo Melitesasafeʼmo ha painoʼaeʼmo, Kagaemo ageʼnova alagamuna geʼe aepaʼaʼeʼmo afaʼa naha paigapiye, huno ge huno afi geʼniye. 
DAN.2.27	Neniyoʼa geʼaleʼmo aeno atagaina hunoʼaeʼmo, Afiteʼa ageʼnaya vayaʼmofi kanefiʼmo ageʼa aiyaka neʼaliya vayaʼmofi apaune vayaʼmofi afole aisiya kavafeʼmo ava gemo huʼa nehaya vayaʼmogimofi huʼa ageʼnana alagamunamo fala kiʼniya aepaʼamo afaʼa kaha opaigae. 
DAN.2.28	Afaʼa kaha opaigayaʼmonanafa kokuʼnapi maiʼniya Gotiʼa fala kiʼniya kavaʼmo afaʼa alino apave neliye. Agaemo kini vekamo Nepukanesaʼa atupa afinaʼmo afole aisiya kavaʼmo alino ave liʼniye. Kagaemo hipakaleʼmo havaeʼnekaeʼmo ageʼnana alagamuna gemo aepaʼamo haneʼniyana 
DAN.2.29	O kini vekae, huʼna, Kagaemo kau kaleʼnanagenoʼaeʼmo Gotiʼa henagaʼamo afole aisiya kavaʼmo alagamuna kategatiʼmo alino kave liʼniye. Ani Gotiʼa agaemo fala kino haneʼniya yaʼmo alino afole neʼaiya Gotiʼmogeno afole aisiya kavaʼmo alino kave liʼniye. 
DAN.2.30	Gotiʼa ani fala kiʼniya gemo alino nave liʼniye. Afiteʼna ageʼnova kavatetiʼmo alu vayaʼmogi afiteʼa ageʼnaya kavaʼmo aeʼna apaka seʼnovaʼmofeʼmo alino nave oliʼnifa kagaemo laha maege alagamuna gemo aepaʼamo agege hisanafeʼmo alino nave liʼniye. 
DAN.2.31	O kini vekae, huʼna, Kagaemo ageʼnanana mago vekamo auneʼamo kanale alopa aunegeʼmo he tiʼnigeka agetekaeʼmo kahau aika atete huʼnane. 
DAN.2.32+DAN.2.33	Auneʼmo agenopaʼamo alagepa goliletiʼmo alo huge haifiʼyaʼe lole ayatalaʼeʼmo siluvatetiʼmo alo huge afafaʼamo haesa aeniletiʼmo alo huge lole aiyalaʼmo aeniletiʼmo alo huge afelaga lole aiya agusalaʼmo aeniʼe kalipa mopaletiʼeʼmo alo huge huʼniye. 
DAN.2.34	Kagaemo neʼaganagenoʼaeʼmo mago vekamo ma mopafiʼmo oʼmaiʼniya vekamoʼmo yafa avefatiʼmo amagino anaku paetalegeno asagauno aino emineno ani auneʼmo aeniʼe kalipa mopaletiʼeʼmo alo hu maleʼnaya aiyaleʼmo neʼamagigeno aino atagino aise aise huʼniye. 
DAN.2.35	Muki aenigi kalipa mopagi haesa aenigi siluva yafanagi goli yafanagi huno muki yaʼamo aino atagino aise aise huno ataleʼnigeno haletiʼya yakana huno afole aiʼniye. Yasimoʼmo ago alino halelino uno alagi lageso huʼnigeno ohaneʼniye. Ani auneʼaleʼmo amagiʼniya yafaʼmoʼa alopa avemo alino hamaleteno ma mopafiʼmo muki haopalega uneno huno haneʼniye. 
DAN.2.36	Ani alagamuna gemo haneʼniye. Inagi hemenimo nagaemo aepaʼamo kaha paiguve. 
DAN.2.37	Kini vekae, huʼna, Kagaemo hogote kini vekamogeka muki kini vayaʼmo ago aeka apaka seʼnane. Kokuʼnapi maiʼniya Gotiʼa lekana paino kateʼnigeka maiʼnanagenoʼaeʼmo alopa lokiyakagi himamukagi ala kagikagi huno kamiʼniye. 
DAN.2.38	Agaemo muki nofi vayaʼaitenagi muki afu anagaʼaitenagi nama anagaʼaitenagi huka yagaisanafeʼmo lekana paino kateʼniye. Agaemo alino kayapiʼmo alino apateʼnigeka mukiʼamogiteʼmo yagaika neʼapatane. Goliletiʼmo alo huʼnaya agenopamo kagaemae. 
DAN.2.39	Alu kini vekamo kagae kakamelegatiʼmo henagaʼamo afole aigiyaʼmonanafa kagaekana huno lokiya kini vekamo oʼmaigiye. Henagaʼamo napa talimo afole aisiya kini vekamo haesa aenigana huno maiʼneno ma mopafiʼmo muki haopalegamo yagaigiye. 
DAN.2.40	Napa fomo afole aisiya kini vekamoʼmo aenigana huno magoʼe huno lokiya vaigiye. Aenimoʼmo muki yaʼmo amagino aino latapaino aise aise nehiya kava huno ani kini vekamoʼmo yagaino apateteno apamagino aino latapaino aise aise huno alino hano huno apatalegaiye. 
DAN.2.41	Kagaemo alagamuna ageʼnana aiyagi aginagogi huʼa kalipa mopaʼe aeniletiʼmo alo huʼniya auneʼmo ageʼnane. Ani kava huʼa kini vekamoʼmo yagaino apatesiya vayaʼmo aliʼa fako hugae. Fako hugayaʼmonanafa lokiya aenigana huno hanesigeʼa yagaino apatesiya vayaʼmo lokiya vaiʼa maigae. 
DAN.2.42	Aiya aginagomo aeniʼe kalipa mopaletiʼmo alo huʼniya kava huno vayaʼaiteʼmo yagaino apatesiya kavaʼmoʼa lokiyaʼamo hanege lokiyaʼamo ohanege hugiye. 
DAN.2.43	Ageʼnana aeniʼe kalipa mopaʼeʼmo magokepiʼmo lokaeʼana haneʼnaʼa kava huʼa ani vayaʼmo magokepi lokaeʼa maigayaʼmonanafa aeniʼe kalipa mopaʼeʼmo alagepa huʼana magokepi nohanaʼa kava huʼa alagepa huʼa magokepi lokaeʼa oʼmaigae. 
DAN.2.44	Inagi ani teniʼa kini vayaʼmo maisaya afinaʼmo Gotiʼa mago kini vekamo alino afole aino atesigeno muki afinaʼmo yagaino apatege apatege huno maigiye. Mago alu kini vayaʼmo afole aiteʼa Gotiʼa alino afole aino atesiya kini vekamo afaʼa aliʼa afepi oʼategayaʼmonanafa agaekeʼmo alino afepi apateteno muki kini vayaʼmo alino hosu huno apataleteno agaemo muki afinaʼmo alagepa huno yagaino apatege apatege huno maigiye. 
DAN.2.45	Kagaemo ageʼnanana yafaʼmo ma mopafi oʼmaiʼniya vekamoʼmo yafa avefatiʼmo amagino anaku paetalegeno asagauno aino emineno ani auneʼamo aeniletinagi haesa aeniletinagi kalipa mopaletinagi siluva yafatetinagi goli yafatetinagi huno alo huʼniya yaʼmo amagino aino atagino aise aise huʼnigeka ageʼnane. Ala kava neʼmo Gotiʼa ageʼnana kavaʼmo henagaʼmo afole aisiya kavaʼmo alino kave liʼniye. Kaha pauva kavaʼmo alagi afole aigiye. Alagamunakamo aepaʼaeʼmo alagi lama gemo huʼna kaha pauve.
DAN.2.47	Neniyofeʼmo ha painoʼaeʼmo, Gotikamoʼmo muki alu gotigimo ago aeno apaka seʼniye. Agaemo muki kini vayaʼaiteʼmo yagaino neʼapate. Kagaemo ani fala kiʼniya gemo naha paiʼnanaʼmofeʼmo nagaemo afiʼnovana Gotikamoʼmo fala kiʼniya gemo alino apave neliye, huno huʼniye. 
DAN.2.48	Kini vekamoʼmo Neniyoʼmo alopa aliʼyaʼaleʼmo maisiyafeʼmo avaleno ateteno asole yaʼmo fikumo amiʼniye. Kini vekamoʼmo Neniyoʼmo Mamiloni koteʼmo hogote vekamo maiteno muki afiteʼa ageʼnaya vayaʼaiteʼmo yagaino apatesiyafeʼmo lekana paino ateʼniye. 
DAN.2.49	Inagi Neniyoʼmo kini vekaeʼmo hunoʼaeʼmo, Satalakiʼagi Misakiʼagi Ameʼnagoʼagi huka Mamiloni koteʼmo muki afiteʼa ageʼnaya vayaʼaiteʼmo yagaiʼa apatesayafeʼmo lekana paika apato, huno ge huno afi geʼniye. Inagi ani aliʼyaʼmo aliʼniyaʼmonanafa Neniyoʼmo kini vekamo kegiʼya kipateʼmo fai maiteno hogote vekamo maiʼniye.
DAN.3.1	Nepukanesaʼmo ina ge huno huʼniye. Lapakaemo goliletiʼmo mago vaya kanomo auneʼamo alo hiyo, huno huʼnigeʼa alo huʼnae. Ani aunemo yatalaʼamo tuveti seveni mita hanete alopaʼamo tali mita hanete huʼniye. Apakaemo Mamiloni palovenisifiʼmo Nula otu haopalegamo aliʼa he tiʼa ateʼnae. 
DAN.3.2	Ali he tiʼa ateteʼapaeʼmo kini vekamoʼmo hunoʼaeʼmo, neʼyagaiya vayaʼaifenagi hogote vayaʼaifenagi napa tu vayaʼaifenagi kanisole vayaʼaifenagi gamani monileʼmo neʼyagaiya vayaʼaifenagi yasi vayaʼaifenagi alu kotegamo gamani aliʼyaʼmo neʼaliya vayaʼaifenagi hutapa ge hutapa alita anupa hiyo. Mono hisunafeʼmo alo huʼnova auneʼamo alita afole aita ategauvanagi eyo, hutapa hapa paiyo, huno huʼniye. 
DAN.3.3	Inagi muki ani gamanile ala vayaʼmo ani aunelefeʼmo amuse huʼa mono hisayafeʼmo eʼa aliʼa anupa huteʼa ani aune yaʼmo aulagamo he tiʼa maiʼnae. 
DAN.3.4	Inagi gamani vayaʼaipati ge aeno hakalo nehiya vekamoʼmo keya aeno alopa gefatiʼmo hunoʼaeʼmo, 
DAN.3.5	Lapakaemo muki kotega vayanagi muki nofi vayanagi muki alu apake alu apake neʼaiya vayanagi hutapa afiyo. Pikulimoʼagi feliyopaʼmoʼagi muki alu age alu age neʼaiya yaʼmoʼagi huno age aisigetapa neʼafitapaeʼmo asagautapa aitetapa kini vekamo Nepukanesaʼmo alino he tino ateʼniya auneʼalefeʼmo mono hiyo. 
DAN.3.6	Mago vekamoʼmo asagauno aiteno auneʼalefeʼmo mono osisiya vekamo lagaemo malage huta alopa sitopufi neleya atafiʼmo asagauta yaga augune. 
DAN.3.7	Ani gemo afiyaʼmofeʼmo alu age alu agemo aiʼnigeʼa afiteʼapaeʼmo muki alu kote alu kote vayanagi muki nofi vayanagi muki alu apake alu apake neʼaiya vayanagi huʼa kini vekamo Nepukanesaʼmo alino he tino ateʼniya auneʼalefeʼmo asagauʼa aiteʼa mono huʼnae.
DAN.3.9	Apakaemo kini vekaeʼmo ha paiʼapaeʼmo, kini vekae, huʼa, muki afinaʼmo alagepa huka maiyo. 
DAN.3.10	Kagaemo keʼaepa gemo ago hu maleʼnane. Kagaemo hukaeʼmo, Alu age alu age aisigetapaeʼmo asagauta aitetapa goli auneʼalefeʼmo mono hiyo, huka huʼnane. 
DAN.3.11	Mago vekamoʼmo asagauno aiteno mono osisigeʼapaeʼmo alopa sitopufi neleya atafiʼmo asagauʼa yaga augae, huka laha paiʼnane. 
DAN.3.12	Mago Yuta vayaʼmogimo Mamiloni polovenesile yagaisayafeʼmo lekana paika apateʼnana vayaʼmo Satalakiʼagi Misakiʼagi Ameʼnagoʼagi huʼa kagaefeʼmo apakesa oʼafiʼa gekamo ago amagiʼa ataleʼnae. Apakaemo gotikamogi aliʼyaʼapileʼmo oʼmaige alika he tika atana goli auneʼalefeʼmo mono osuge huʼnae. 
DAN.3.13	Nepukanesaʼmo ani gemo afitenoʼaeʼmo lusi kava huno aipamo leʼnigeno hapa painoʼaeʼmo, Satalakiʼagi Misakiʼagi Ameʼnagoʼagi hutapa apavalelita eyo, huno huʼnigeʼa apavaleli eʼnae. 
DAN.3.14	Nepukanesaʼmo apakaefeʼmo hunoʼaeʼmo, O Satalakiyo, O Misakiyo, O Ameʼnago, huʼna, gotiʼnimogi aliʼyaʼapileʼmo oʼmaige nagaemo aliʼna he tiʼna ateʼnova goli auneʼalefeʼmo mono osuge huʼnafiye. Apakaemo lapakaefeʼmo lapavage huʼnaya gemo lama ge huʼnafiye. 
DAN.3.15	Lapakaemo alo huʼnisayana alu age alu ageʼmo neʼafitapaeʼmo asagauta aitapa alo huʼnova auneʼalefeʼmo mono hisayana kanalene. Ani kava osisayaʼmoʼmo hemenitomo alopa sitopufi neleya atafiʼmo lapasagauʼa yaga augae. Haiya goti lapa maeno nayapatiʼmo lapakufamo alino katino lapategaiye. 
DAN.3.16	Inagi Satalakiʼagi Misakiʼagi Ameʼnagoʼagi huʼa kini vekaeʼmo huʼapaeʼmo, O Nepukanesao, huʼa, alu gemo kaha opaigune. 
DAN.3.17	Kagaemo huʼnana agufa kavaʼmo lagaetegamo hisanaʼmoʼmo aliʼyaʼamo neʼaluna Gotitimoʼa alopa sitopufiʼmo neleya atafatiʼmo lagufamo afaʼa alino katino lategaiye. O kini vekae, huta, kayapatiʼmo lagufamo afaʼa alino katino lategaiye. 
DAN.3.18	Alino katino lategaiyaʼmonanafa laha maeno lagufamo alino katino olatesiyaʼmoʼmo afa afiganana gotikamogi aliʼyaʼapimo alagi oʼalita goli yafatetiʼmo alo huteka alika he tika ateʼnana auneʼalefeʼmo alagi mono osugune, huʼa huʼnae.
DAN.3.19	Nepukanesaʼa ani gemo afitenoʼaeʼmo lusi kava huno aipa leʼnigeno ani vayaʼaifeʼmo augosamo alino lokiya vaiʼniye. Agaemo aliʼyaʼamo neʼaliya vayaʼaifeʼmo hunoʼaeʼmo, atamo kaegeno lusi kava huno leno amuko hino, huno huʼniye. Mago afinaʼmo kaeʼnigeno leno amuko nehiya kavaʼmo ago aeno aga seno magoʼe huno leno amuko huʼniye. 
DAN.3.20	Agaemo ami vayapatiʼmo lokiya kamemo nehaya ami vayaʼaifeʼmo hunoʼaeʼmo, Satalakiʼagi Misakiʼagi Ameʼnagoʼagi hutapa nofi kita apatetetapa apasaugauta atafi yaga aiyo, huno hapa paiʼniye. 
DAN.3.21	Apakaemo loleʼe magoʼe vayaʼmo kukena yaʼapiʼeʼmo nofi kiʼa apateteʼa alopa atafiʼmo apasagauʼa yaga auʼnae. 
DAN.3.22	Kini vekamoʼmo lokiya gemo huʼniyaʼmofeʼmo atamo kaeʼnageno lusi kava huno leno amuko huʼniya yapiʼmo Satalakiʼagi Misakiʼagi Ameʼnagoʼagi huʼa apavaleliʼuʼa apasagauʼa atafiʼmo yaga auʼnaya ati vayaʼmo ago alagi apaleʼnigeʼa faliʼnae. 
DAN.3.23	Nofi kiʼa apataya vayaʼmo Satalakiʼagi Misakiʼagi Ameʼnagoʼagi huʼa atamo folagaʼafiʼmo asagau aiʼnae. 
DAN.3.24	Nepukanesaʼmo lusi kava huno apakeno hau aiteno malage huno he tino alagepa aipa agesamo neʼamiya vayaʼaifeʼmo hunoʼaeʼmo, lagaemo loleʼe magoʼe vayaʼmo nofi kita apateteta atafiʼmo apasagauta yaga auʼnopiye, huno ge huno apafi geʼnigeʼapaeʼmo, he, huʼa, ala kini vekae, huʼa, lagaemo ani kava huʼnone, huʼa ha paiʼnae. 
DAN.3.25	Inagi agaemo hunoʼaeʼmo, Ageyo, huno, Nagaemo atafiʼmo loleʼe loleʼe vayaʼmo nofi kiʼa oʼapateʼnageʼa aiʼa hakalu heʼa uʼeʼa nehae. Atamoʼeʼmo apakaemo noʼapale. Napa fo vekamo mago gotigi mafaʼnegana huʼna neʼagove, huno huʼniye.
DAN.3.26	Inagi Nepukanesaʼmo sitopuʼmo kipa haopaletiʼmo uno ina ge huno huʼniye. Satalakigagi Misakigagi Ameʼnagogagi hutapa lapakaemo alagi anaga Goti aliʼyaʼamo neʼaliya vayanagi emiteyo. Inagi apakaemo atafatiʼmo ataleʼa emiʼeʼnae. 
DAN.3.27	Neʼyagaiya vayanagi hogote vayanagi napa tu vayanagi kini vekamo kanisole vayaʼagi huʼa apakesayafeʼmo eʼa aliʼa anupa huʼa maiʼnae. Apakaemo apakeʼnayana ata apaleʼniya apakufamo mago ohaneʼnigeno apakufaleʼmo atamo avamusaʼmo ohaneʼniye. Atamoʼmo apakenopa apayokaʼmo apaleno hapafo osuge kukenaʼapimo olege halina atumo apakufaleti oʼaige huʼniye. 
DAN.3.28	Nepukanesaʼmo hapa painoʼaeʼmo, Vayaʼmogimo Satalakiʼagi Misakiʼagi Ameʼnagoʼagi huʼa Gotiʼapimoʼmo alita auletapa ateyo. Agaemo enisole vekaʼamo alino ateʼnigeno emineno agaefeʼmo mono huteʼa aliʼa amufa amiʼnaya vayaʼai apakufamo alino katino apateʼniye. Apakaemo geʼnimo amagiʼa ataleteʼa apakufamo falisaya kavaʼmo afaʼa amiʼnae. Gotiʼapimotefeʼmo mono hisaya kavafekeʼmo hapauʼniyaʼmofeʼmae. 
DAN.3.29	Satalakiʼagi Misakiʼagi Ameʼnagoʼagi huno gotiʼapimoʼmo hapa maeya agufa kava huno mago gotiʼa vayaʼamo hapa oʼmagaiye. Hemenimo nagaemo mago keʼaepa gemo hu malove. Ani Gotifeʼmo huʼa faipa huʼa oʼateyo. Haiya kotega vayaʼmogimofi haiya nofi vayaʼmogimofi haiya agufa apake neʼaisaya vayaʼmogimofi huʼa agaefeʼmo hosu gemo hisayaʼmoʼmo apakufamo aiʼa atalagausageʼa faligae. Inagi noʼapimo heʼa halagape vaiʼa atalesageno no atufaʼageʼmo hanegaiye. 
DAN.3.30	Kini vekamoʼmo ani ge hutenoʼaeʼmo Satalakiʼagi Misakiʼagi Ameʼnagoʼagi huno Mamiloni koteʼmo akeyaʼvilaga aliʼnaya aliʼyaʼmo aeno aga seʼniya aliʼyaʼmo apamiʼniye.
DAN.4.1	Kini vekamo Nepukanesaʼmo muki kotega maiʼnaya vayaʼaitegagi muki nofi vayaʼaitegagi muki alu apake alu apake neʼaiya vayaʼaitegagi huno ge huno atalegeno uneno huʼniye. Agaemo ina ge huno huʼniye. Lapaipamoʼmo falu huʼninagetapa alagepa hutapa maiyo. 
DAN.4.2	Nagaemo aeno apaka seno alagi anaga Gotiʼa naha maeya aune kavaʼe oʼageʼnaya lokiya kavaʼefeʼmo ava gemo lapa paigesuve. Lapa paisuva kavaʼmo alagepa kava huguve, huʼna nagesamo afiʼnove. 
DAN.4.3	Agaemo lokiya himamuʼaletiʼmo lokiya kavaʼmo huʼnigeʼa vayaʼmogi ageteʼapaeʼmo hapau neʼaiye. Yagaino neʼapateyanageno muki afinaʼmo yagaino hano osuno yagaino apateme apateme ugiye. Afole aiʼa maite maite hume visaya vayaʼaiteʼmo alagi yagaino apategaiye. 
DAN.4.4	Nagaemo Nepukanesaʼnamo alopa noʼnifiʼmo alagepa huʼna maiʼnogeno muki aliʼyaʼanimoʼmo alagepa huno afole aiʼniye. 
DAN.4.5	Mago haniʼilagamo nagaemo hipaʼnile havaeʼneʼna alagamuna ageteʼnaeʼmo koli huteʼna maiʼnogeno ageʼnova kavaʼmoʼa naipa kana yaʼmo alino namiʼniye. 
DAN.4.6	Inagi nagaemo Mamiloni kotega muki afiteʼa ageʼnaya vayaʼmogimo eʼa alagamuna geʼnimo aepaʼamo naha paisayafeʼmo mago gemo huʼna atalogeno uʼniye. 
DAN.4.7	Ani gemo huʼna atalogeʼa apaune vayanagi afole aisiya kavaʼmo agesayafeʼmo kanefiʼmo ageʼa aiyaka neʼaliya vayanagi Kalatiya vayanagi afole aisiya kavafeʼmo ava ge nehaya vayanagi huʼa ageʼna alagamuna geʼnimo hapa paiʼnovaʼmonanafa aepaʼamo afiʼa ha oleʼa naha opaiʼnae. 
DAN.4.8	Henagaʼamo Neniyoʼmo eʼniye. Alu agiʼamo Melitesasaʼae. Ani agimo gotiʼnimo agiye. Apaote gotigi apauneʼapameʼmo aipafi maiʼnae. Nagaemo alagamuna gemo ha paiʼnaeʼmo, 
DAN.4.9	Melitesasao, huʼna, apaune vayaʼaiteʼmo yagaika neʼapatana vekae, Nagaemo kageʼnovana apaote gotigi apauneʼapameʼmoʼmo kagae kaipafi maiʼnayaʼmofeʼmo mago yaʼmo kagaeteʼmo alagi fala okigiye. Inagi kagaemo ageʼnova alagamunamo aepaʼamo naha paiyo. 
DAN.4.10	Nagaemo hipaʼnileʼmo havaeʼneʼnaeʼmo ani alagamuna ageʼnove. Nagaemo agovana mago yatala yatala yosamo muki ma mopamo folagapiʼmo he tino haneʼnigeʼna ageʼnove. 
DAN.4.11	Haino alopa heteno muga anaga kokuʼnapilegamo haiʼniyanageʼa muki haopalega ma mopafi maiʼnaya vayaʼmogimo agesaya kava huʼniye. 
DAN.4.12	Ani yosamo haitaʼamoʼmo kanale haitamo maletenoʼaeʼmo alagaʼamo muki vayaʼmogi nesayafeʼmo asole alagamo aeʼniye. Afela afu anagaʼmo eʼa aepafiʼmo maiʼa falu huge nama anagaʼmogi akopaleʼmo apano kige muki alu ya alu yaʼmogimo alagaʼamo nege huʼnae. 
DAN.4.13	Nagaemo hipaʼnile havaeʼneʼnaeʼmo ani alagamunafiʼmo ageʼnovana yagaino neʼapateya aote enisole vekamo kokuʼnapatimo emiʼneʼnigeʼna ageʼnove. 
DAN.4.14	Agaemo alopa gefatiʼmo hunoʼaeʼmo, ani yosamo heʼya aitalegeno asagauno aino. Akopaʼamo yagetapa ataletetapa haitaʼamo alituta ataletetapa alagaʼamo alita yaga autapa atalegeno uneno hino. Ani yosamo aepafi maiʼnaya afu anagaʼe akopale maiʼnaya nama anagaʼeʼmo ataleʼa uʼeʼa hugae. 
DAN.4.15	Hugayaʼmonanafa yosa atufaʼaʼe hafuʼyaʼaʼeʼmo mopafiʼmo afaʼa ategeno haneno. Ani yosamo atufaʼaleʼmo aeni nofitetiʼe haesa aeni nofitetiʼeʼmo lako osisiyafeʼmo nofi ki maleyo. Kahaufiʼmo hanesigeno haniʼilagamo kokuʼnapati lao yaʼmo emineno yosa atufaʼaleʼmo alino lanitani hino. Agaemo afu anagaʼmogiʼeʼmo kahaumo neʼnaya agufa kava hugiye 
DAN.4.16	Hogoteno vaya aipamo huʼniyaʼmonanafa henagaʼamo afumo aipagana agufa aipamo hanesigeno seveniʼa kafugamo maigiye. 
DAN.4.17	Yagaiʼa neʼapataya enisole vayaʼmogimo ani agufa kavaʼmo afole aisiyafeʼmo ago vege hu maleʼnae. Muki vayaʼmo aeno apaka seno alagi anaga Gotiʼa muki kini vayaʼaiteʼmo yagaino neʼapateya kavaʼamo agesayafeʼmo apaote vayaʼmogimo ago vegemo hu maleʼnae. Gotiʼa ina laʼmo yagaino apatesiya himamuʼmo amiguve, huno hisifi afaʼa amigiye. Agaemo henagamo neʼmaiya vayapatikeʼmo yagaisayafeʼmo lekana paino neʼapate, huno huʼniye. 
DAN.4.18	Nagaemo kini vekamo Nepukanesaʼnamo alagamuna ageʼnova kavafeʼmo kaha pauve. Inagi Metasasao, huʼna, aepaʼamo alika nave liyo. Yagaiʼna neʼapatova vayapatiʼmo muki afiteʼa ageʼnaya vayaʼmogimo aepaʼamo afaʼa naha opaigayaʼmonanafa kagaemo afaʼa naha paigane. Apaote gotigi apauneʼapameʼmo kagae kaipafiʼmo maiʼnayaʼmofeʼmae, huno ha paiʼniye.
DAN.4.20	Kagaemo mago yosamo uno haiʼnigeka ageʼnanageno alopa hetenoʼaeʼmo muga anaga kokuʼnapilagamo haiʼnigeʼa muki ma mopafi haopalega vayaʼmogimo agesaya agufa kavaʼmo huʼniye. 
DAN.4.21	Ani yosamo haitamo alagepa apaulaga neʼagaya agufa haitamo maletenoʼaeʼmo alagaʼamo muki vayaʼmogi nesayafeʼmo asole alagamo aeʼniye. Afela afu anagaʼmo eʼa aepafiʼmo maiʼa falu huge nama anagaʼmogi akopaleʼmo apano kige huʼnae. 
DAN.4.22	Ani yosamo kagaekeʼmae. Ani yosamo haino alopa heʼniya kava huka himamukamo kosino aino atagu faeʼnigeka muki ma mopafi vayaʼaiteʼmo yagaika neʼapatane. 
DAN.4.23	Kagaemo ageʼnanana aote enisole vekamo yagaino neʼapateya vekamo kokuʼnapati emineno hunoʼaeʼmo, Heʼya aitapa alita hosu hutapa ataleyo. Alita hosu hutapa atalegayaʼmonanafa yosa atufaʼaʼe hafuʼyaʼaʼeʼmo afaʼa hanegaiye. Yosa atufaʼaleʼmo haesa aeni nofitetiʼmo ki maleyo. Haniʼilagamo kokuʼnapati lao yaʼmo emineno alino lanitani hugiye. Afumogi kahaumo neʼnaya agufa kavaʼmo seveniʼa kafugamo hugiye, huno huʼnigeka afiʼnane. 
DAN.4.24	O kini vekae, huno, alagamuna gekamo aepaʼamo haneʼniyana aeno apaka seno alagi anaga Gotiʼa hu maleʼniya gemo ala kini vekaʼnimogaleʼmo afole aiʼniye. 
DAN.4.25	Vayaʼmogi apakaetegatiʼmo aliʼa kaha faiʼa katalesageka afela afuʼeʼmo kahaufilagamo maigane. Pulumaka anagaʼmogi kahaumo neʼnaya kava huka kahaumo negane. Lao yaʼmo emineno kagufaleʼmo alino lanitani hugiye. Inagi seveniʼa kafugamo utesigekaeʼmo agesanana aeno apaka seno alagi anaga Gotiʼa kini vayaʼaiteʼmo yagaino neʼapate. Agaemo ina lafeʼmo yagaigiye, huno huʼnisifi afaʼa lekana paino atesigeno yagaigiye. 
DAN.4.26	Enisole vayaʼmogi huʼapaeʼmo, Yosa atufaʼaʼe hafuʼyaʼaʼeʼmo afaʼa ategeno haneno, huʼa huʼnayaʼmofeʼmo halate kini vekamo maiteka yagaika apategane. Gotiʼa muki vayaʼaiteʼmo yagaino neʼapate, huka agetekaeʼmo yagaika apategane. 
DAN.4.27	O kini vekamogae, huʼna, kaipa kagesa afi yaʼmo kamisuva gemo afisanafeʼmo nahauʼniye. Alagamuna kavaʼmo kagaeteʼmo afole aigiyanagi hosu kavakamo ataleteka fatago kavaʼmo huvo. Feʼno yaʼapimo ohaneʼniya vayaʼaitegamo hosu kavaʼmo osuka kahau huka apato. Gotiʼa alagepa huka maisanafeʼmo asole yaʼmo kamisifi okamisifigi amalageka huka ago, huno ha paiʼniye. 
DAN.4.28	Inagi muki ani kavaʼamo kini vekamo Nepukanesateʼmo afole aiʼniye. 
DAN.4.29	Tuolofuʼa kaimo maitegenoʼaeʼmo Mamiloni taonifiʼmo kini vekamo noʼafiʼmo uneno nehunoʼaeʼmo, 
DAN.4.30	Mani Mamiloni taonimo alo huʼnova taonimo vayaʼmogi ageʼa amuse nehaya taonimo ohaneʼnifiye. Nagaiʼni ala nagiʼnilefeʼmo himamuʼniletiʼmo alo hutove, huno huʼniye. 
DAN.4.31	Ani gemo nehigenoʼaeʼmo mago vekamoʼmo kokuʼnapati ha painoʼaeʼmo, Kini vekamo Nepukanesao, huʼna, kagaefeʼmo ge nehuve. Yagaika neʼapatana himamukamo kayapatiʼmo aliʼna kahafaleʼna ataleʼnove. 
DAN.4.32	Vayaʼmogi apakaetegatiʼmo aliʼa kahafaiʼa katalesageka uka kahaufilaga afuʼeʼmo maigane. Pulumaka anagaʼmogi kahaumo neʼnaya kava huka kahaumo negane. Seveniʼa kafugamo utesigeka agekaeʼmo aeno apaka seno alagi anaga Gotiʼa kini vayaʼaiteʼmo yagaino neʼapate, huka agegane. Agaemo ina laʼmo yagaigiye, huno hisifi afaʼa lekana paino atesigeno yagaigiye. 
DAN.4.33	Inagi ani afinaʼmo Nepukanesafeʼmo ha paiʼniya gemo afole aiʼnigeʼa vayaʼmogi apakaetegatiʼmo aliʼa hafai atalageno pulumakagana huno kahaumo neʼniye. Lao yaʼmoʼa kokuʼnapatiʼmo emineno agufaleʼmo alino lanitani huʼniye. Ayokaʼmo hakiki namamo ayokakana huno aeʼniye. Aginagomo namamo aginagogana huno huʼniye.
DAN.4.35	Agae aulagaleʼmo muki ma mopafi vayaʼmo afaʼa ina agufa vayaʼmo maiʼnae. Agaemo muki kokuʼnapi vayaʼaitegaʼe ma mopafi vayaʼaitegaʼeʼmo hauʼniya kavaʼmo afaʼa nehiye. Mago vayaʼmogi agaemo mago kavaʼmo osisiyafeʼmo atafauʼneʼa, kagaemo na kava nehane, huʼa afaʼa osugae. 
DAN.4.36	Ani afinaʼmo alagepa naipa nagesa afi yaʼmo halate afole aiʼniye. Ani afinaʼmo yagaiʼnova koʼmoʼa konali yaʼamo hanesiyafeʼmo ala nagiʼnimo aliteʼna konali yaʼnimo aliʼnove. Aliʼnogeʼa kanisole vayaʼniʼe ala vayaʼniʼeʼmo eʼa nagaeʼeʼmo halate lokaeʼa maiʼnae. Nagaemo halate kini vekamo maiʼnogeno ala nagiʼnimoʼmo akeyaʼvilaga aliʼnova ala nagiʼnimo ago aeno aga seʼniye. 
DAN.4.37	Hemenimo nagaemo Nepukanesaʼnamo kokuʼnapi kini vekaeʼmo aliʼna auleʼna atege agiʼaleʼmo aliʼna asaga huge ala agiʼamo amige nehuve. Muki afinaʼmo agaemo lama ge kavaʼmo huge fatago kavaʼmo huno alino fako huge nehiye. Vayaʼmogimo apakaiʼapi apakiʼapileʼmo aliʼa asaga hugefeʼmo hisaya vayaʼmo afaʼa alino afepi apategaiye, huno huʼniye.
DAN.5.2	Melisasaʼmo nofi alagafati aniʼmo neno afigenoʼaeʼmo aliʼyaʼamo neʼaliya vayaʼaifeʼmo hapa painoʼaeʼmo, goli kapuʼe siluva kapuʼeʼmo alinitapa eyo, huno huʼniye. Lotoʼamo Nepukanesaʼmo ani kapumo Yulusalemu mono nopatiʼmo alinino eʼniye. Kini vekamo agaiʼagi ala vayaʼagi aʼne anagaʼagi fikumo aliʼniya aʼne anagaʼagi huʼa ani kapufatiʼmo nofi alagafati aniʼmo nesayafeʼmo hauʼnigenoʼaeʼmo ani kapumo alinitapa eyo, huno ge huʼniye. 
DAN.5.3	Inagi muki ani asole kapumo Yulusalemu taonifi Goti mono noʼafiʼmo haneʼniya kapumo aliniʼa eʼnaya kapufiʼmo kini vekagi ala vayaʼagi aʼne anagaʼagi fikumo aliʼniya aʼne anagaʼagi huʼa ani kapufatiʼmo aniʼmo neʼnae. 
DAN.5.4	Apakaemo nofi alagafati aniʼmo neʼneʼapaeʼmo goliletiʼmo alo huge siluvaletiʼmo alo huge haesa aeniletiʼmo alo huge afa aeniletiʼmo alo huge yosaletiʼmo alo huge yafatetiʼmo alo huge huʼnaya gotigi apakiʼapileʼmo aliʼa asaga huʼnae. 
DAN.5.5	Neʼnagenoʼaeʼmo mago vekamo ayaʼmo afole aiteno kini vekamo noʼafiʼmo kaleso yosale latapa yaʼmo maleʼnaya yateʼmo avoʼmo kaeʼniye. Ani yateʼmo lamumoʼmo alagepa huno aeno ha leʼnigeno kini vekamoʼmo ani avoʼmo kaeʼniya ayaʼmo ageno alagepa huʼniye. 
DAN.5.6	Inagi kini vekamoʼmo agetenoʼaeʼmo aeto agufa augosamo kaliteno agesa neʼafigenoʼaeʼmo lusi kana yaʼmo aipafiʼmo afole aitegeno aumiʼyalaʼmo hatu maeʼnigeno aiyamoʼa lusi atete huʼnigeno aiyalaʼmo alino salukiʼniye. 
DAN.5.7	Kini vekamoʼmo alopa gefatiʼmo kanefiʼmo ageʼa aiyaka neʼaliya vayanagi Kalatiya vayanagi afole aisiya kavafeʼmo ava gemo nehaya vayanagi huʼa apavaleliʼa esayafeʼmo keya aeno ge huʼniye. Kini vekamoʼmo ani afiteʼa ageʼnaya vayaʼaifeʼmo hapa painoʼaeʼmo, ina laʼmo mani gemo lekana paiteno aepaʼamo naha paisifi nagaemo kini vayaʼmogi neʼvaiya agufa haesa kukena yaʼmo vaiʼna ateteʼna goli seli nofiʼmo lugoʼafiʼmo huʼna atesugeno napa tali gamani vekamo yagaino apatesiya vekamo maigiye, huno huʼniye. 
DAN.5.8	Inagi kini vekamo muki afiteʼa ageʼnaya vayaʼamo ani nopiʼmo uʼa haiʼa maiʼnayaʼmonanafa avoʼmo kaeʼniya gemo lekana paige aepaʼamo afiteʼa kini vekaeʼmo ha paige osuʼnae. 
DAN.5.9	Inagi kini vekamo Melisasaʼmo lusi kana yaʼmo aipafiʼmo afole aiʼnigeno aeto agufa augosamo kaliʼnigeʼa ala vayaʼamogi apakesa alaʼamo afiyaʼmonanafa mago ha maesaya kaʼmo oʼageʼnae. 
DAN.5.10	Kini vekamo itaʼamoʼmo kini vekaʼe ala vayaʼaʼeʼmo apano aeʼa maiʼnaya gemo afiteno aeʼa hanagi maleʼneʼa neʼyaʼmo neʼnaya yapiʼmo uno haiʼniye. Agaemo hunoʼaeʼmo, kini vekae, huno, muki afinaʼmo alagepa huka maiyo. Kagaemo ani kavaʼmo afaʼa ateʼnegenoʼa kagesa alaʼamo afisana yaʼmo kamiteno kaipamo alino hosu huno okateno. 
DAN.5.11	Mago vekamo kagaemo yagaiʼnana koteʼmo apaote gotigi apauneʼapameʼamo aipafi maiʼnaya vekamo maiʼniye. Lotokamoʼmo kini vekamo Nepukanesaʼmo maiʼniya afinaʼmo agaemo ani alagepa huno afiteno ageʼniya vekamo ageʼniyana agaemo ageʼniya kavaʼamoʼmo alagepa huʼnigeʼa gotigi ageʼnaya kavakana huno haneʼniye. Lotokamoʼmo Nepukanesaʼmo ani vekamoʼmo lekana paino ateʼnigeno apaune vayaʼaitenagi kanefiʼmo ageʼa aiyaka neʼaliya vayaʼaitenagi Kalatiya vayaʼaitenagi afole aisiya kavafeʼmo ava gemo nehaya vayaʼaitenagi huno yagaino apateʼniye. 
DAN.5.12	Ani vekamo agiʼamo Neniyoʼmae. Kini vekamo Nepukanesaʼmo Melitesasaʼae huno agi ateʼniye. Nepukanesaʼmo ageʼniyana alagepa aunemeʼamo aipa agesafi mukufi gemo alagepa huno afige alagepa agesa afi yaʼmo hanege alagamuna gemo aepaʼamo alagepa huno afige aune gemo afige fala kiʼniya gemo afige huʼnigeno ageʼniye. Maiʼniyaʼmofeʼmo agaefeʼmo ge huʼnigeno eno ani gemo aepaʼamo kaha paino. 
DAN.5.13	Inagi apakaemo Neniyoʼmo avaleliʼa eʼnageno kini vekamo aulagaleʼmo uno haino he tiʼniye. Kini vekamoʼmo ha painoʼaeʼmo, Lotoʼnimoʼmo Yuta kotegati apavalelino eʼniya kalavusi vayapati vekamo Neniyogamo maiʼnapiye. 
DAN.5.14	Nagaemo kava gemo afiʼnovana kagaemo gotigi apauneʼapameʼmo kaipafiʼmo maiʼnageka alagepa huka agege mukufi gemo alagepa huka afige alagepa huka afiteka agege huʼnane. 
DAN.5.15	Afiteʼa ageʼnaya vayaʼmo kanefi ageʼa aiyaka neʼaliya vayaʼmogi avoʼmo kaeʼniya gemo lekana paiteʼa aepaʼamo naha paisayafeʼmo apavaleliʼa eʼnayaʼmonanafa afaʼa naha opaiʼnae. 
DAN.5.16	Vayaʼmogi kagaefeʼmo huʼapaeʼmo, agaemo gemo aepaʼamo afige fala kiʼniya yaʼmo agege huno maiʼniye, huʼa huʼnageʼna afiʼnove. Kagaemo ani gemo lekana paiteka aepaʼamo naha paisanana kini vayaʼmogi neʼvaiya agufa haesa kukenamo vaiʼna kateteʼna goli seli nofiʼmo lugokafiʼmo huʼna katesugeka napa tali gamani vekamo yagaika apatesana vekamo maigane, huno ha paiʼniye. 
DAN.5.17	Neniyoʼa geʼaleʼmo aeno atagaina huno ha painoʼaeʼmo, Haʼao, huno, fikumo namisana yaʼmo kagaikamo afaʼa aligane. Kagaemo ani miyaʼmo alu vekamo amiganaʼmonanafa nagaemo ani gemo afaʼa lekana paiteʼna aepaʼamo kaha paiguve. 
DAN.5.18	O kini vekamogae, huʼna, Aeno apaka seno alagi anaga Gotiʼa lotokamo Nepukanesaʼmo yagaino apatesiya kini vekamo alino hamaleno ateteno kini vayaʼmogi afaʼa neʼaliya lokiyaʼamo amige konali yaʼamo amige ala agiʼamo amige huʼniye. 
DAN.5.19	Gotiʼa himamuʼamo amiʼniyaʼmofeʼmo muki kotega vayanagi muki nofi vayanagi muki alu apake alu apake neʼaiya vayanagi huʼa agaefeʼmo lusi kava huʼa koliʼamo huteʼa atete huʼnae. Agaemo mago vekamo kamitimo amagisugeno faligiye, huno hutenoʼaeʼmo ago alagi amagiʼniye. Agaemo mago vekamo afaʼa atesugeno maigiye, huno hutenoʼaeʼmo afaʼa ateʼnigeno maiʼniye. Agaemo mago vekamo agiʼaleʼmo aliʼna asaga huʼna ategauve, huno hutenoʼaeʼmo ani kavaʼmo afaʼa huʼniye. Agaemo mago vekamo aliʼna afepi ategauve, huno hutenoʼaeʼmo ani kavaʼmo afaʼa huʼniye. 
DAN.5.20	Huʼniyaʼmonanafa lotokamoʼmo agaiʼamo alino asaga huno atege ge oʼafige huʼnigenoʼaeʼmo Gotiʼa alino hafaino ataleteno ayapatiʼmo konali yaʼamo alino ataleʼniye. 
DAN.5.21	Gotiʼa afu anagaʼmogi apaipa apakesagana huno alino hamaleno ateʼnigeʼapaeʼmo vayaʼmogi apakaepatiʼmo aliʼa hafaiʼa ataleʼnageno uno afela noki anagaʼeʼmo magokepi lokaeno maiʼniye. Pulumakamogi nehaya kava huno kahaumo neno maiʼniye. Kokuʼnapatiʼmo lao yaʼmo emineno agufamo alino lanitani huʼniye. Ani kavaʼmo huno maime maime neʼunoʼaeʼmo ageʼniyana aeno apaka seno alagi anaga Gotiʼa kini vayaʼaiteʼmo yagaino neʼapate, huno ageʼniye. Agaiʼageʼmo kini vayaʼmo lekana paino apateteno yagaiʼa apatesayafeʼmo alino neʼapate, huno agetenoʼaeʼmo halate he tino kini vekamo hamaleʼniye. 
DAN.5.22	Kagaemo Melisasagae, huʼna, mafaʼneʼamo maiʼnananageka agaete afole aiʼniya kavaʼmo ago ageʼnanaʼmonanafa kagaemo kagaikamo alika afepi okateʼnane. 
DAN.5.23	Kagaemo kokuʼnapi Ala kava netegamo hosu kavaʼmo huka kagikaleʼmo alika asaga huka kateʼnane. Kagaemo aliteyo, huka hapa paiʼnanageʼa Ala kava neʼmo kapumo noʼafatiʼmo kumayaʼmo alini eʼa maleʼnaya kapufiʼmo kagaegi ala vayakagi aʼne anagakagi fikumo aliʼnana aʼne anagakagi hutapa ani kapufatiʼmo nofi alagafati aniʼmo neʼnae. Neʼnetapaeʼmo gotitapimogimo goliletinagi siluvaletinagi haesa aeniletinagi afa aeniletinagi yosaletinagi yafatetinagi huʼa alo huʼnaya gotigi apakiʼapileʼmo alitapa asaga huʼnae. Ani gotigimo apaulaga oʼagege gemo oʼafige apakesamo ohanege huʼniya gotigi apakiʼapileʼmo alika asaga huʼnanana kagae kavamusaʼmo ayapi aliteno afaʼa maisana kavateʼmo yagaino kateʼniya Goti agiʼaleʼmo alika asaga huka oʼateʼnane. 
DAN.5.24	Agiʼaleʼmo alika asaga huka oʼateʼnanagenoʼaeʼmo Gotiʼa mago vekamo ayaʼmo alino ateʼnigeno emineno ani gemo avoʼmo kaeʼniye. 
DAN.5.25	Ani gemo huno avoʼmo kaeʼniye. MENE MENE TEKEL UPHARSIN, huno avoʼmo kaeʼniye. 
DAN.5.26	Magoke magoke avoʼmo aepaʼamo haneʼniyana MENE gemo aepaʼamo Gotiʼa kagaemo na magi afinaʼmo yagaika apategapi huno lekana pai maleʼniyana hemenimo ago alino hano huno ataleʼniye. 
DAN.5.27	TEKEL gemo aepaʼamo haneʼniyana Gotiʼa kana yakamo asaino ageʼniyana metaleʼnane, huno ageʼniye. 
DAN.5.28	PERES gemo aepaʼamo haneʼniyana Gotiʼa yagaika apateʼnana vayapatiʼmo alino fako huno Mitiya vayaʼaitegamo apatege Pesiya vayaʼaitegamo apatege huʼniye, huno ha paiʼniye. 
DAN.5.29	Ha paiʼnigeno Melisasaʼmo ge huʼnigeʼa kini vayaʼmogi neʼvaiya agufa kukenamo aliniʼeʼa Neniyoʼmo ge vaiʼa atege goli seli nofiʼmo lugoʼafiʼmo huʼa atege huteʼa uʼa alopa gefatiʼmo huʼapaeʼmo, Hemenimo Neniyoʼa napa tali gamani vekamo maiʼniye, huʼa huliʼuʼeʼa huʼnae.
DAN.5.30	Ani haniʼilagamo mago Mitiya ati vayaʼmogimo eʼa Mamiloni vayaʼai kini vekaʼapimo Melisasaʼa kamitimo amagiʼnageno faliʼniye. 
DAN.5.31	Ani afinaʼmo Mitiya nofi vekamo agiʼamo Naliyasiʼa Melisasa aimuʼyaleʼmo kini vekamo maiteno Mamiloni vayaʼaiteʼmo yagaino apateʼniye. Ani afinaʼmo Naliyasiʼa sigisiti tuʼa kafugamo maiʼniya afinaʼmae.
DAN.6.1	Naliyasiʼa kini vekamo maiteno muki yagaiʼniya koʼaleʼmo vani hataleti tuvetiʼa vayaʼmogimo polovenesileʼmo yagaisayafeʼmo lekana paino apateʼniye. 
DAN.6.2	Agaemo muki polovenesileʼmo yagaisaya vayaʼaiteʼmo yagaiʼa apatesayafeʼmo Neniyoʼagi mago lole vekalanagi huno lekana paino apateʼniye. Polovenesileʼmo yagaisaya vayaʼmogi aliʼyaʼapilefeʼmo Neniyoʼe lole vekalaʼmoganiʼeʼmo hapa paisageno kini vekamo aliʼyaʼamo alagepa huno afole aisiyafeʼmae. 
DAN.6.3	Neniyo aipafiʼmo alagepa aunemeʼamo maiʼniyaʼmofeʼmo muki ani yagaiʼnaya vayaʼaina ago aeno apaka seʼnigeno kini vekamoʼa Neniyoʼmo lekana paino atesigeno muki Mamiloni kote yagaisiyafeʼmo agesamo afiʼniye. 
DAN.6.4	Agesamo afiʼniyaʼmofeʼmo ani kavafeʼmo ohapauʼnigeʼa lole hogote vekalanagi polovenesile yagaiʼnaya vayanagi huʼa Neniyoʼmo gamani aliʼyaʼafiʼmo mago afole aiʼnisiya hosu kavaʼamo ageteʼa agoti huʼa atesayafeʼmo amalageka huʼa kahauya huʼnayaʼmonanafa mago hosu kavaʼamo oʼageʼnae. Muki afinaʼmo alagepa aliʼyaʼmo aliʼniyaʼmofeʼmo mago kayagi kayaga kavaʼamofi hosu kavaʼamofi huʼa oʼageʼnae. 
DAN.6.5	Inagi apakaemo huʼapaeʼmo, Lagaemo Neniyoʼmo agoti huta atesuna kavaʼamo alagi oʼagegaunaʼmonanafa gotiʼamo keʼaepa geʼamo akame nehiya kavatetiʼmo agoti huta ategaune. 
DAN.6.6	Inagi ani lole hogote vekalanagi polovenesileʼmo yagaiʼnaya vayanagi huʼa uʼa kini vekamo aulagaleʼmo aliʼa anupa huʼnae. Apakaemo, kini vekamo Naliyasio, huʼa, muki afinaʼmo alagepa huka maiyo, huʼa huteʼa aliʼa aulena ateʼnae. 
DAN.6.7	Lagaemo hogote vekalanagi yagaiʼnaya vayanagi kanisole vayanagi napa tu vayanagi huta mukiʼamogitamo kavayafatiʼmo mago lokiya keʼaepa gemo hu malesunafeʼmo vege huʼnone. Tetiʼa afinaʼmo muki vayaʼmogimo mago gotigifeʼmo nunumuʼmo osuge mago vayaʼaifeʼmo ge huʼa apafi okege hugae. Alagi haʼao, mago yaʼmo alisayafeʼmo huʼapaeʼmo kagaefekeʼmo ge huʼa kafi gegae. Ina lagimo ani gemo amagiʼa atalesafi laiyoni anagaʼmogi kelifiʼmo apasagauʼa yaga auʼa apatalesageʼa uʼa lamigae. 
DAN.6.8	O kini vekamogae, huta, mani keʼaepa gemo afole aisiyafeʼmo hapa paigeʼa ani keʼaepa gemo avoʼmo kaeyo. Avoʼmo kaetesagekaeʼmo alika lokiya vaika atesanafeʼmo kagaika kagimo avoʼmo kaetesanageʼa muki vayaʼmogimo akame hugae. Ani keʼaepa gemo lagaemo Mitiya vayaʼe Pesiya vayaʼeʼmo magoke keʼaepa getimo hanesigeno mago vekamoʼmo alu gemo afaʼa osugiye. 
DAN.6.9	Kini vekamo Naliyasiʼmo ani gemo afitenoʼaeʼmo avoʼmo kaeʼniya apepaleʼmo agaiʼa agimo avoʼmo kaeʼniye. 
DAN.6.10	Mago vayaʼmogi Neniyofeʼmo ha paiʼapaeʼmo, kini vekamoʼmo ani keʼaepa gemo apepaleʼmo agaiʼa agimo ago avoʼmo kaeʼniye, huʼa huʼnageno afitenoʼaeʼmo noʼalegamo uʼniye. Agaemo anagamo aeno hanagi maleʼniya yapilagamo uno haino Yulusalemu taonifiʼmo aulu heno neʼageya yasi kaʼmo haopaleʼmo aleʼyamo faiʼneno hogoteno nehiya agufa kavaʼmo huno ani afinaʼmo loleʼe magoʼe kanaleʼmo nunumuʼmo huʼniye. 
DAN.6.11	Inagi ani gamani vayaʼmogimo gemo ago huʼa hayae maleʼnayaʼmofeʼmo uʼa ageʼnayana Neniyoʼmo Gotiʼamofeʼmo nunumuʼmo huge ge huno afige nehigeʼa ageʼnae. 
DAN.6.12	Apakaemo kini vekalegamo uʼa kini vekamoʼmo hu maleʼniya keʼaepa gelefeʼmo huʼapaeʼmo, kagaemo hukaeʼmo, Tetiʼa afinaʼmo maiʼnetapaeʼmo nagaefeʼmo ge hutapa nafi geyo. Mago vekamoʼmo mago gotifeʼmofi mago vekaeʼmofi huno afi gesigeʼapaeʼmo asagauʼa laiyonimogi kelifiʼmo yaga auʼa atalegae, huka osuʼnapiye, huʼa ge huʼa afi geʼnageno kini vekamoʼmo hapa painoʼaeʼmo, He, ani gemo lama gemo huʼnae. Nagaemo hu maleʼnova keʼaepa gelefeʼmo Mitiya vayaʼmogitaʼe Pesiya vayaʼmogitaʼeʼmo keʼaepa getimo hanesigeno mago vekamoʼmo alu gemo afaʼa osugiye. Lagae keʼaepa gemo muki vayaʼaifeʼmo hapa paiʼnove. 
DAN.6.13	Inagi apakaemo kini vekaeʼmo ani gemo ha paiʼnae. Neniyoʼmo Yuta kotegatiʼmo kalavusi huʼa ateteʼa avaleliʼa eʼnaya vekamoʼmo ala kagikalefeʼmo agesamo oʼafino kaiyafiʼmo oʼmaiʼniye. Keʼaepa gemo apepaleʼmo kagimo avoʼmo kaeʼnana keʼaepa gemo akame nosiyaʼmonanafa magoke afinaʼmo loleʼe magoʼe kanaleʼmo gotiʼamofeʼmo ge huno afi geʼniye, huʼa ha paiʼnae. 
DAN.6.14	Kini vekamoʼmo ani gemo afitenoʼaeʼmo agaiʼamo huʼniya kavafeʼmo lusi kava huno ohauʼnigeno Neniyoʼmo agufamo alino katino atesiya kavafekeʼmo agesa afime afime neʼvigeno yegemo uno lamino faleʼniye. 
DAN.6.15	Apakaemo halate eʼa kini vekaeʼmo huʼapaeʼmo, O kini vekae, huʼa, Mitiya vayaʼmogita kavaʼe Pesiya vayaʼmogita kavaʼeʼmo haneʼniyana kini vekamo keʼaepa gemo hu malesiya gemo ataleʼa alu gemo afaʼa osugae, huka kagesamo afiyo. 
DAN.6.16	Inagi kini vekamoʼmo vayaʼaifeʼmo hapa paiʼnigeʼa Neniyoʼmo avaleliʼa eʼa asagauʼa laiyoni anagaʼmogi kelifiʼmo yaga auʼnae. Kini vekamoʼmo Neniyofeʼmo hunoʼaeʼmo, Gotikamo muki afinaʼmo aliʼyaʼamo neʼalina Gotikamoʼmo kagufamo alino katino kategaiye, huno huʼniye. 
DAN.6.17	Inagi alopa yafaʼmo aliʼa keli avayaleʼmo aiʼa akani maleʼnageno kini vekamo liniletiʼe ala vayaʼamogi liniletiʼeʼmo yafateʼmo alagena yaʼmo hu maleʼniye. Vayaʼmogimo Neniyoʼmo ha oʼmaesayafeʼmae.
DAN.6.18	Kini vekamo alopa noʼalegamo uno haniʼilagamo neʼyaʼmo oʼneno afaʼa mosino maiteno ve aʼneʼaifeʼmo ge huʼnigeʼa eʼa apamogaga aiʼa oʼatege au okalege huno maiʼniye. 
DAN.6.19	Gotilamiyapiʼmo kini vekamoʼmo he tino malage huno laiyoni anagaʼmogi kelileʼmo uʼniye. 
DAN.6.20	Agaemo uno kelileʼmo avaʼyi nehunoʼaeʼmo hausoli huʼnigeno ge hunoʼaeʼmo, Neniyo, huno, muki afinaʼmo neʼmaiya Goti aliʼyaʼamo neʼalina vekamogae, Gotikamoʼmo laiyoni anagaʼmogi apavayafatiʼmo kagufamo ago alino katino kateʼnifiye, huno huʼnigeno 
DAN.6.21	Neniyoʼa hunoʼaeʼmo, O kini vekae, huno, muki afinaʼmo alagepa huka maiyo, huno huteno alino auleno ateʼniye. 
DAN.6.22	Gotiʼnimoʼa enisole vekaʼamo alino ateʼnigeno emineno laiyoni anagaʼmogi apavayaleʼmo alino akanigeʼa nahaeʼa oʼneʼnae. Agaemo nageʼniyana aulagaleʼmo mago hosu kavaʼmo osuge kagaetegaʼeʼmo mago hosu kavaʼmo osuge huʼnovaʼmofeʼmae. 
DAN.6.23	Kini vekamo lusi kava huno amogaga aiteno vayaʼaifeʼmo ge huʼnigeʼa laiyonimogi kelifatiʼmo avayu huliʼa hai eʼnae. Neniyoʼa Gotiʼamofeʼmo agesamo afino fatago huʼniyaʼmofeʼmo ageʼnayana mago agufa hanageke yaʼmo alagi oʼaliʼniye.
DAN.6.25	Inagi Kini vekamo Naliyasiʼmo ani kava huno avoʼmo kaeʼniyana; Muki kotega vayaʼaifenagi muki nofi vayaʼaifenagi muki alu apake alu apakemo neʼaiya vayaʼaifenagi huʼna hapa paiʼnaeʼmo, Alagepa hutapa maiyo, huʼna lapa nepauve. 
DAN.6.26	Hemenimo mago keʼaepa gemo hu malovanagi muki yagaiʼna neʼapatova vayaʼmogimo Neniyo Gotiʼamofeʼmo koli huteʼa atete huʼa aiyafi maiyo. Agaemo afaʼa neʼmaiya Gotiʼa muki afinaʼmo maige maige huno maigiye. Muki afinaʼae afinaʼaeʼmo kini vekamo maiʼniyanageno neʼyagaiya lokiyaʼamo alagi hano osugiye. Agaemo yagaino apateme apateme neʼvisigenoʼaeʼmo atupa afinaʼmo afole aigiye. 
DAN.6.27	Agaemo hosu kavategatiʼmo apavalelino ege apakufamo alino katino apatege nehiye. Agaemo kokuʼnapiʼe ma mopaleʼeʼmo alagena aune kavaʼmo huge ageteʼa hapau neʼaiya kavaʼmo huge nehiye. Ani Gotiʼmo Neniyoʼa laiyoni anagapatiʼmo agufamo alino katino ateʼniye. 
DAN.6.28	Kini vekamo Naliyasiʼmo yagaino apateʼniya afinaʼe Sailasiʼmo Pesiya nofi kini vekamoʼmo yagaino apateʼniya afinaʼeʼmo Neniyoʼmo aliʼyaʼamoʼmo alagepa huno afole aiʼniye.
DAN.7.2	Neniyoʼmo hunoʼaeʼmo, Nagaemo mago alagamuna ageʼnovana loleʼe loleʼe yasimo kokuʼnapati alinineno solovala aniteʼmo aliʼnigeno solovala aniʼmoʼmo aino holakau holakau huʼniye. 
DAN.7.3	Inagi loleʼe loleʼe alopa alu afu alu afumo ani solovala anipatiʼmo afole aiʼnae. 
DAN.7.4	Hogoteno laiyonigana agufa afumoʼa hakiki namamo hakugana huno haneʼniya afumo afole aiʼniye. Nagaemo ageʼna maiʼnogeʼa hakumo aliʼa ataleteʼa vayakana huʼa aiyaletiʼmo aeʼa he tiʼa ateʼnae. Apakaemo vayaʼmogi aipa agesamo amiʼnae. 
DAN.7.5	Napa tu afumo meyagana agufa afumo malage huno afole aiʼniye. Ani afumoʼa aeno hatuto huno maiʼniye. Avayafiʼmo loleʼe magoʼe haipa ayamufamo hanino aliʼniye. Mago vayaʼmogimo agaefeʼmo huʼapaeʼmo, He tika asole apameʼmo hanika hatagauka no, huʼa huʼnae. 
DAN.7.6	Afole aiʼnigeʼna ageʼnovana alu afumo alopa afela pusimo lepati pusimo afole aiʼnigeʼna ageʼnove. Loleʼe loleʼe namamo hakumo akamelegamo haneʼnigeno loleʼe loleʼe agenopamo haneʼniye. Ani afumoʼa muki koteʼmo yagaisiyafeʼmo lokiyaʼamo amiʼnigeno aliʼniye. 
DAN.7.7	Afole aitegeno napa fo afumo afole aiʼnigeʼna ageʼnove. Ani afumo alopa hosu afumo lokiya afumo maiʼnigeʼa ageteʼapaeʼmo lusi kava huʼa koli huʼnae. Agaemo alopa aeni aveʼmo haneʼnigeno muki yaʼmo hapaeno kutala aitenoʼaeʼmo atupa yaʼaleʼmo aiyaletiʼmo aeno lata paiʼniye. Ani afumo hogoteʼa afole aiʼnaya afugana osuʼnifa aeto agufa afumo maiʼnigeno agenopafiʼmo naya loleʼa lokiyaʼamo haneʼniye. 
DAN.7.8	Nagaemo lokiyaʼamo ageteʼnaeʼmo nagesamo neʼafugenoʼaeʼmo mago aise lokiyaʼamo ani folagapatiʼmo afole aiʼniye. Ani saufa lokiyaʼmoʼmo hogoteʼa haneʼnaya lokiyafatiʼmo loleʼe magoʼe lokiyaʼamo aepafatiʼmo aeno akaino atale atale huʼniye. Ani saufa lokiyaʼamoʼa vayaʼmogita laulagagana huno aulagamo haneʼniye. Avayafatiʼmo himuʼnamu gemo huʼniye.
DAN.7.10	aulagaleʼmo aeno ha lelino uʼniye. Asole tauseniʼa vayaʼmogi aliʼyaʼamo aliʼnageʼapaeʼmo agae aulagaleʼmo asole asole miliyoniʼa vayaʼmo he tiʼa maiʼnae. Agoti gemo afisaya vayaʼmo fai maiʼnageno asole mukumo alino vaga leʼniye. 
DAN.7.11	Nagaemo aulu heʼna ageʼnovana napa fo afumo lokiyaʼamoʼmo lusi himuʼnamu gemo huʼnigeʼna afiʼnove. Nagaemo apakovana apakaemo ani napa fo afumo kamitimo amagiteʼa asagauʼa atafi yaga auʼa ataleʼnageno alagi leno saga liʼniye. 
DAN.7.12	Mago loleʼe magoʼe afu anagaʼmogi yagaiʼa apatesaya lokiyaʼapimo aliʼa hano huʼa apateteʼa afaʼa apateʼnageʼa magoʼe afinaʼmo maiʼnae. 
DAN.7.13	Haniʼilagamo nagaemo ani ageʼnova alagamunafiʼmo vemo mafaʼnegana huʼna mago vekamo ageʼnove. Agaemo hiyateʼmo eno akeyaʼvilagamo neʼmaiya Gotitegamo eʼnigeʼa avaleliʼuʼa Goti aulagaleʼmo ateʼnae. 
DAN.7.14	Ani akeyaʼvilagamo neʼmaiya vekamoʼmo ani vekamo alino kini vekamo ateteno ha le konali yaʼe yagaino apatesiya himamuʼeʼmo amiʼniye. Muki vayanagi muki nofi vayaʼenagi muki alu apakemo alu apakemo neʼaiya vayanagi huʼa aiyafi maisageno yagaino apatesiyafeʼmo alino ateʼniye. Agaemo muki afinaʼmo yagaino apateno alagi yagaino apateno hano osugiye. Yagaino apatesiya kavaʼmo afaʼa aliʼa oʼatalegae. 
DAN.7.15	Nagaemo Neniyoʼnamo ani alagamuna ageʼnogenoʼaeʼmo naipamoʼmo lusi kava huno kana huʼnigeʼna nagesa alaʼamo afiʼnove. 
DAN.7.16	Nagaemo he tiʼa maiʼnaya vayaʼai hapaopaleʼmo uʼna mago vekaeʼmo ani kavafeʼmo ge huʼna afi geʼnove. 
DAN.7.17	Afi geʼnogeno ani ge huno naha paiʼniye. Ani loleʼe loleʼe alopa afu anagakana huʼa loleʼe loleʼe kini vayaʼmo afole aigae. 
DAN.7.18	Afole aigayaʼmonanafa aeno apaka seno alagi anaga Goti apaote vayaʼamogi yagaiʼa apatesaya lokiyaʼapimo aliteʼa alagi yagaiʼa apateʼa hano osugae, huno naha paiʼniye. 
DAN.7.19	Nagaemo ani gemo ago afiteʼnaeʼmo napa fo afumo ava gemo afisuvafeʼmo huʼnove. Agaemo alu afu anagagana osuno mago aeto agufa afumo maiʼniye. Agaemo alopa hosu afumo lokiya afumo maiʼnigeʼa ageteʼapaeʼmo lusi kava huʼa koli huʼnae. Alopa aeni aveʼmo haneʼnigeno muki yaʼmo hapaeno kutala aiteno atupaʼaleʼmo aiyaletiʼmo aeno lata paiʼniye. 
DAN.7.20	Agenopafiʼmo naya loleʼa lokiyaʼamo haneʼnigeno mago lokiyaʼmo ani folagapatiʼmo afole aiʼnigeʼapaeʼmo loleʼe magoʼe lokiyaʼamo asagauʼa aiʼnae. Ani aulagaʼe avayaʼeʼmo haneʼniya lokiyaʼmoʼa himuʼnamu gemo huʼniye. Ani lokiyaʼmoʼa mago lokiyaʼamo ago aeno apaka seno afole aiʼnigeʼa ageʼnae. 
DAN.7.21	Nagaemo aulu heʼna ageʼnovana ani lokiyaʼmoʼmo Goti apaote vayaʼalegamo kame huno apateteno aeno apakaseʼnigeʼna ageʼnove. 
DAN.7.22	Aeno apaka selino apaka selino neʼvigeno akeyaʼvilagamo neʼmaiya Gotiʼa eno agoti huno apateteno alino fako huno apaote vayaʼmo alino asagauno apateteno lokiya vekamo alino afepi ateʼniye. Ani afinaʼmo aeno apaka seno alagi anaga Gotiʼa apaote vayaʼamogi yagaiʼa apatesaya lokiyaʼapimo apamisigeʼa yagaiʼa apatesaya afinaʼmo afole aiʼniye. 
DAN.7.23	Inagi naha paiʼniya vekamoʼmo magoʼe gemo naha painoʼaeʼmo, Napa fo afole aisiya afumoʼa muki ma mopafi vayaʼaiteʼmo yagaino apatesiya gamanimae. Ani gamanimoʼa yagaino apatesiya kavaʼmoʼa alu vayaʼmogi neʼyagaiya agufa kavaʼmo osugifa mago alu kava hugiye. Ani gamanimoʼmo muki ma mopafi vayaʼaina aeno apaka seteno apamagino aino katali huno aise aise huno alino hano huno apatalegaiye. 
DAN.7.24	Ani afumo naya loleʼa lokiyaʼamo haneʼniya kava huʼa ani gamanifatiʼmo naya loleʼa kini vayaʼmo afole aigae. Apakamelegatiʼmo mago kini vekamo afole aigiye. Ani kini vekamoʼmo hogoteʼa afole aiʼnaya kini vayakana huno oʼmaigifa alu kava huno maigiye. Agaemo naya loleʼa kini vayaʼaipatiʼmo loleʼe magoʼe kini vayaʼaina kame huno apateteno aeno apaka segaiye. 
DAN.7.25	Agaemo aeno apaka seno alagi anaga Gotitegamo himuʼnamu gemo huge aeno apaka seno alagi anaga Goti apaote vayaʼalegamo aini huno apatege afinaʼe keʼaepa geʼeʼmo aliʼna alu afinaʼe alu keʼaepa geʼeʼmo malegauve, huno agesamo afige hugiye. Gotiʼa apaote vayaʼamo apavaleno ayapiʼmo apatesigeno loleʼe magoʼe kafugagi sigisiʼa kaigi huno yagaino apategaiye. 
DAN.7.26	Yagaino apategaiyaʼmonanafa kokuʼnapi vayaʼmogi agoti gemo afisaya vayaʼmo fai maiteʼa yagaino apatesiya lokiyaʼamo aliʼa hano huʼa ataleteʼa aliʼa agoʼya lagauʼa atalegae. 
DAN.7.27	Inagi aeno apaka seno alagi anaga Gotiʼa muki kini vayaʼmogi yagaiʼa neʼapataya kavanagi lokiyaʼapigi ala apakiʼapigi huno vayaʼamo apamigiye. Agaemo muki afinaʼmo yagaino apatesigeʼa muki kotega vayaʼmogi aiyafiʼmo maiteʼa geʼamo akame hugae, huno naha paiʼniye. 
DAN.7.28	Muki ani ageʼnova alagamuna geʼnimo haiʼmae. Nagaemo Neniyoʼnamo nagesamo neʼafugenoʼaeʼmo naipafatiʼmo lusi kava huʼnigeʼna aeto agufa naugosamo kaliʼnovaʼmonanafa vayaʼaifeʼmo hapa opaiʼnofa afaʼa naipafiʼmo haneʼniye.
DAN.8.1	Melisasaʼmo loleʼe magoʼe kafugamo kini vekamo maiʼnigeʼnaeʼmo nagaemo mago alu kavaʼmo alagamuna agegekana huʼna ageʼnove. Hogote alagamunamo ageteʼna henagaʼamo ageʼnove. 
DAN.8.2	Ani alagamunamo afole aiʼnigeʼna ageʼnovana nagaemo Ilami kotega alopa Susa taonifiʼmo Ulai aniʼmo agiʼnaleʼmo maiʼnove. 
DAN.8.3	Ageʼnovana ani agiʼnaleʼmo mago ve sipisipimo nahaopale maiʼnigeʼna ageʼnove. Lole yatala lokiyaʼamo haneʼniye. Henaga afole aiʼniya lokiyaʼamoʼmo hogoteno afole aiʼniya lokiyaʼamo ago aeno aga seno magoʼe huno yatala huʼniye. 
DAN.8.4	Ageʼnovana agenopamo ape huʼneno nagu nagu huno uno muki afu anagaʼmo kame huno apateteno aeno apaka seʼniye. Agaemo nagu nagu huno yegemo uno lamino nefaleya haopalegagi lamaga haopalegagi hoga haopalegagi huno uneno huʼniye. Mago afuʼamogimo ani afumo lokiya ayapatiʼmo apakufamo afaʼa aliʼa katiʼa oʼapategae. Agaiʼamo hauʼniya kavaʼageʼmo huteno alopa agi aliʼniye. 
DAN.8.5	Nagaemo ani kavafeʼmo nagesa alaʼamo neʼafugeno yegemo uno lamino nefaleya haopalegatiʼmo mago ve mememo eʼnigeʼna ageʼnove. Muki haopalega ma mopafiʼmo nagu nagu huʼniyana aginagomoʼmo mopafiʼmo aeno olapaneʼniye. Lokiyaʼamo magokeʼageʼmo alopa lokiyagefamo aulagalaʼmo folagapiʼmo he tino haneʼniye. 
DAN.8.6	Ani mememoʼa ani agiʼnaleʼmo he tino maiʼnigeʼna ageʼnova sipisipilegamo lusi kava huno ayamukiki huno nagu nagu huno uʼniye. 
DAN.8.7	Nagaemo ageʼnovana ve sipisipiʼeʼmo kame huʼniye. Ani mememoʼmo lusi kava huno aipa leʼnigeno kame huno ateteno ve sipisipimo lole lokiyaʼalaʼmo ago amagino lo aeno ataleʼniye. Ve sipisipimo kame hisiya lokiyaʼamo ohaneʼnigeno mago alino agoʼya ofaiʼnigeno mememokeʼmo alino mopafiʼmo yaga auno ataleteno aiyaletiʼmo lusi kava huno aeno lata paiʼniye. Mememo ayapatiʼmo ani sipisipimo agufamo afaʼa alino katino atesiya vekamo oʼmaiʼniye. 
DAN.8.8	Inagi ani ve mememo ala vekamo hamaleʼnigeno lokiya himamuʼamo afole neʼaigenoʼaeʼmo agenopafati alopa lokiyaʼamo lo aeʼniye. Ani lo aeʼniya lokiyaʼmo aimuʼyaleʼmo alu loleʼe loleʼe alopa lokiyaʼamo haineʼniye. Mago lokiyaʼamoʼmo lamaga haopalegamo alino augosa huʼnigeno mago lokiyaʼamoʼmo hoga haopalegamo alino augosa huʼnigeno mago lokiyaʼamoʼmo yegemo haine neʼeya haopalegamo alino augosa huʼnigeno mago lokiyaʼamoʼmo yegemo uno lamino nefaleya haopalegamo alino augosa huʼnigeʼa huʼnae. 
DAN.8.9	Mago aise saufa lokiyaʼamo ani loleʼe loleʼe lokiyafatiʼmo afole aiʼniye. Ani lokiyaʼamoʼmo kosime kosime uno lamaga haopalegagi yegemo haine neʼeya haopalegagi ha le konali mopalegagi huno uʼniye. 
DAN.8.10	Ani lokiyaʼamoʼmo kosime kosime uno kokuʼnapi ami vayaʼeʼmo kame huno apateno alino yaga auno apataleteno mago kanefi anagaʼmo alino mopafiʼmo yaga auno apataleʼneno aeno lata paiʼniye. 
DAN.8.11	Ami vayaʼaiteʼmo neʼyagaiya vekamoʼmo ala agimo neʼaliya kava huno magoke agufa agimo aliteno ani vekamoʼmo agaiʼa agiʼaleʼmo alino asaga huʼniye. Agaemo muki afinaʼae afinaʼaeʼmo ofalini nehaya kavaʼapimo ago alino hano huno ataleteno Goti mono noʼamo alino hosu huno ateʼniye. 
DAN.8.12	Yu vayaʼmogimo hosu kava huʼnayaʼmofeʼmo Gotiʼa Yu ami vayaʼmo alino ani lokiyaʼmo ayapi apateʼnigeno ani lokiyaʼmoʼa muki afinaʼae afinaʼaeʼmo ofalini nehaya kavaʼapileʼmo kame huteno lama gemo alino mopafi yaga auno ataleʼniye. Muki ani kavaʼmo huteno agaemo alagepa huno maiʼniye. 
DAN.8.13	Inagi nagaemo afiʼnovana mago aote enisole vekamoʼmo ge nehigenoʼaeʼmo alu aote enisole vekamoʼmo ina ge huno ge huno afi geʼniye. Alagamuna gemo hainu afinaʼmo hano hugiye. Na magi afinaʼmo utegeno muki afinaʼae afinaʼaeʼmo ofalini kavaʼapimo magoʼe huno oʼakanigiye. Na magi afinaʼmo utesigeno mono noʼamo aliʼa hosu huʼa neʼataya kavaʼmo hano hugiye. Na magi afinaʼmo utesigeno mono noʼaʼe asole vayaʼeʼmo apaiyaletiʼmo aeʼa lata nepaiya kavaʼmo hano hugiye, huno ge huno afi geʼnigeno 
DAN.8.14	ani ge huno naha paiʼniye. Tu tauseni tali hataletiʼa felugaʼe haniʼilagaʼeʼmo utesigeno mono noʼamo halate alino alagepa huno ategaiye.
DAN.8.16	Nagaemo afiʼnovana mago vekamoʼmo Ulai anitegatiʼmo ge huʼniye. Agaemo Gemaliyofeʼmo keya aeno ha painoʼaeʼmo, Gemaliyo, huno, alagamuna gemo aepaʼamo afisiyafeʼmo ha paiyo, huno huʼnigeno 
DAN.8.17	nahaopaleʼmo eʼnigeʼnaeʼmo koli huteʼna naugosalegatiʼmo mopafi asagauʼna aiʼnove. Gemaliyoʼmo ani ge huno naha paiʼniye. Vemo mafaʼneo, huno, alagamuna gemo atupa afinaʼmo afole aisiya kavafeʼmae. 
DAN.8.18	Agaemo ge nehigeʼnaeʼmo naugosalegatiʼmo mopafiʼmo nau kaleʼnove. Agaemo name aliteno alino he tino nateʼnigeʼna he tiʼnove. 
DAN.8.19	Agaemo hunoʼaeʼmo, Afiyo, huno, Gotiʼa Isaleli vayaʼaifeʼmo aipamo leno apatesiya kavaʼmo atupa afinaʼmo afole aisiya kavafeʼmo kaha nepauve. Gotiʼa lekana pai maleʼnisiya afinaʼmo hano hugiye. 
DAN.8.20	Kagaemo mago lole lokiyaʼamo haneʼniya ve sipisipimo ageʼnane. Lole lokiyaʼamo haneʼniya kava huno Mitiya kini vayaʼe Pesiya kini vayaʼeʼmo maiʼnae. 
DAN.8.21	Ve mememo maiʼniya kava huno Galiki kini vayaʼmogi yagaiʼa neʼapataya koʼamo haneʼniye. Lole aulagalaʼmo folagapiʼmo alopa lokiyaʼamo haneʼniya agufa kava huno Galiki vayaʼai hogote kini vekamo maiʼniye. 
DAN.8.22	Ani alopa gamani lokiyaʼamo lo aesigeno aimuʼyaleʼmo loleʼe loleʼe lokiya gamani afole aigae. Ani kavaʼmo aepaʼamo haneʼniyana Galiki gamanifatiʼmo aliʼa fako huʼa loleʼe loleʼe gamani afole aigae. Hogote kini vekamoʼa lokiya himamuʼamo aliʼniya agufa kava huʼa oʼaligae. 
DAN.8.23	Ani foʼa kini vayaʼmogi yagaiʼa apatesaya atupa afinaʼmo gemo amagiʼa neʼatalaya vayaʼai hosu kavaʼapimoʼmo ko sino alopa nesigenoʼaeʼmo mago kini vekamo afole aigiye. Ani kini vekamo lokiya augosaʼe vekamoʼmo humi apategaiye. 
DAN.8.24	Agaemo lokiya himamuʼamo hanegaiyaʼmonanafa agaiʼa lokiya himamuʼamo ohanegaiye. Agaemo vayaʼmo alaʼamo apamagiteno asole yaʼapimo alino hosugiye. Hausiya kavaʼmo alagike huteno alagepa huno maigiye. Agaemo lokiya vayaʼe Goti apaote vayaʼaʼeʼmo kamitimo apamagigiye. 
DAN.8.25	Agaemo aigofe gemo hapa paiteno humi apategaiye. Nagaemo aeʼna apaka seʼna hogote vekamo maiʼnove, huno aipafiʼmo agesamo afigiye. Asole vayaʼmogimo, afaʼa maigune, huʼa apakesamo neʼafisagenoʼaeʼmo agaemo alagepa huʼa maiʼnisaya vayaʼmo alino hano huno apatalegaiye. Agaemo koli osuno yagaiʼnaya kini vayaʼaiteʼmo yagaiʼniya kini vekalegaʼeʼmo kame huno ategaiyaʼmonanafa aeno aga osegaiye. Ma mopafi vayaʼmogi kamitimo oʼamagisiyaʼmonanafa faligiye. 
DAN.8.26	Haniʼilagaʼe neteʼeʼmo afole aisiya kavafeʼmo ageʼnana alagamuna gemo alagi lama gemae. Yatala afinaʼmo utesigenoʼaeʼmo ani kavaʼmo afole aigiyaʼmofeʼmo mani alagamuna gemo hapa opaika afaʼa ato, huno naha paiʼniye. 
DAN.8.27	Nagaemo Neniyoʼnamo naunena aiteno yatala afinaʼmo kaita nahauʼniye. Henagaʼamo he tiʼna kini vekamo aliʼyaʼamo aliʼnove. Nagaemo alagamuna ageʼnova kavafeʼmo nahau aiteʼna nagesa alaʼamo neʼafuvaʼmonanafa muki vayaʼmogi aepaʼamo oʼafiʼnae.
DAN.9.1	Naliyasiʼa Sekesi mafaʼnemo Mitiya nofi vekamoʼmo Mamiloni vayaʼaiteʼmo yagaino apatesiyafeʼmo kini vekamo hamaleʼniye. 
DAN.9.2	Agaemo hogote kafugaʼamo yagaino neʼapategeʼnaeʼmo nagaemo Neniyoʼnamo Ala kava neʼmo mukufi gemo Yelelmaiyaʼa Gotitegati gemo alinineno aeno hakalo huno hapa nepaiya vekamoʼmo avoʼmo kae maleʼniya gemo lekana paiʼna afiʼnovana sevetiʼa kafugamo Yulusalemu taonimo no atufaʼageʼmo hanegaiyaʼmonanafa ani kafugaʼamo utesigenoʼaeʼmo halate afole aigiye, huʼna afiʼnove. 
DAN.9.3	Afiteʼnaeʼmo Ala kava netegamo naipa nagesamo amiʼneʼna neʼyaʼmo oʼneʼna mo sige kogu kukenamo vaige laʼnefamo aliʼna falege huteʼna lokiya kava huʼna nunumuʼmo huʼna ge huʼnove. 
DAN.9.4	Nagaemo Ala kava neʼmo Gotiʼnimofeʼmo nunumu huʼna hosu kavatieʼmo aeʼna hakalo huʼnaeʼmo, O Ala kava nene, huʼna, kagaemo aeka apaka seʼnanageta kagaefeʼmo koli nehuna Gotigae, huʼna, muki afinaʼmo kagaefeʼmo hapau apayamopafiʼmo hapauge keʼaepa gekamo akame huge nehaya vayaʼeʼmo magokepi kotalakemo hu maleʼnana gekamo akame huka kahau huka neʼapatane. 
DAN.9.5	Lagaemo hosu kavaʼmo huge osisuna agufa kavaʼmo huge hosu kavaʼmo huta lakameʼyamo kamige hiyo, huka laha paiʼnana gemo oʼafige keʼaepa gekamo amagita atalege huʼnone. 
DAN.9.6	Aliʼyakamo neʼaliya vayaʼmogi kagaetegati gemo alini eʼa kini vayaʼaifenagi yagaiʼa lateʼnaya vayaʼaifenagi laginago vayaʼaifenagi muki vayatiʼenagi huʼa aeʼa hakalo huʼa laha paiʼnaya gemo oʼafiʼnone. 
DAN.9.7	O Ala kava nene, huʼna, Kagaemo fatago kavaʼageʼmo nehana Gotigamo maiʼnanaʼmonanafa lagaemo muki Isaleli vayaʼmogita hosu kavatimoʼmo muki afinaʼmo alopa lavagage yaʼmo alino nelamiye. Lagaemo Yuta kotega vayaʼmogitaleʼe Yulusalemu taonifi vayaʼmogitaleʼeʼmo hemenimo ani lavagage yaʼmo haneʼniye. Mago vayaʼakamo kataleʼa uʼnayaʼmofeʼmo alika hapa faika apataleʼnanageʼa uʼa haopaleʼmo maige afagitegamo maige huʼnaya vayaʼmogi apavagage hisiya kavaʼmo haneʼniye. 
DAN.9.8	O Ala kava nene, huʼna, Kini vayatigi yagaiʼa lateʼnaya vayanagi laginago vayanagi lagaitigi huta hosu kavaʼmo huʼnonaʼmofeʼmo lavagage yaʼmo afa aligune. 
DAN.9.9	Lagaemo kaiyafi oʼmaita kataleta uʼnonaʼmonanafa kahau huka lateteka hosu kavatimo alika ataleʼnane. 
DAN.9.10	Ala kava neʼmo Gotitimogamo aliʼyakamo neʼaliya vayaʼaifeʼmo keʼaepa gekamo hapa paiʼnanageʼa laha paiʼnagetaeʼmo ani kateʼmo oʼuta amagita ataleʼnone. 
DAN.9.11	He, muki Isaleli vayaʼmogitamo keʼaepa gekamo ago amagita ataleteta gekamo oʼafisunafeʼmo kataleta uʼnonaʼmofeʼmo Moseseʼmo aliʼyakamo neʼaliya vekamoʼmo keʼaepa gemo lamiʼniya gemo kagoʼyamo ataleteka huʼnana lifana gemoʼmo lagaeteʼmo asagauno aiʼniyana kagaetegamo hosu kavaʼmo huʼnonaʼmofeʼmae. 
DAN.9.12	Kagaemo alopa kana yaʼmo alisunafeʼmo lapakaetegaʼe yagaiʼa lapateʼnaya vayaʼaitegaʼeʼmo huguve, huka laha paiʼnana kavaʼmo lagaetegamo huʼnane. Kagaemo muki ma mopafi vayaʼaitegamo alika afole aika oʼateʼnana agufa kana yaʼmo Yulusalemu taonifi vayaʼmogitaleʼmo alika afole aika ateʼnane. 
DAN.9.13	Lagaemo muki neʼaluna kana yafeʼmo kagaemo Moseseʼmo amiʼnana keʼaepa gefiʼmo huʼnanaʼmofeʼmo aliʼnonaʼmonanafa kagaemo fikumo laha maeka lamisanafeʼmo ge huta kafi oketa hosu kavatimo oʼataleta lama gekamo akame osuʼnone. 
DAN.9.14	Akame osuʼnonaʼmofeʼmo ani kana yaʼmo alo huka maiʼneka lamiʼnane. Ala kava neʼmo Gotitimogamo muki huʼnana kavaʼmo fatago kavaʼageʼmo huʼnanaʼmonanafa lagaemo gekamo akame osuʼnone. 
DAN.9.15	O Ala kava neʼmo Gotitimogae, huʼna, himamukaletiʼmo vayakamo hatu maeka apateteka Isipi kotegatiʼmo apavalelika eka ala kagikamo aliʼnana Gotitimogamae, huʼna, Lagaemo hosu kavaʼmo huʼnone. Lagaemo hanageke kavaʼmo huʼnone. 
DAN.9.16	O Ala kava nene, huʼna, nunumuʼmo huʼnaeʼmo, fatago kavakalefeʼmo magoʼe huka kaipamo leka olateka magoʼe huka kayamukiki huka aote aveleʼmo haneʼniya Yulusalemu taonifi vayaʼmo oʼapamagiyo. Lagaeʼe laginago vayaʼeʼmo hosu kavaʼmo huʼnonaʼmofeʼmo muki lahaopaleʼmo maiʼnaya vayaʼmogimo huʼa faipa huʼa nelatageno lavagage nehiye. 
DAN.9.17	O Gotiyo, huʼna, Lavagage nehiyaʼmofeʼmo aliʼyakamo neʼaluva vekamoʼnamo nunumuʼmo nehuva gemo afaʼa afiyo. Laha maesanafeʼmo naipafatiʼmo nahauʼnigeʼna magoʼe huʼna nunumuʼmo gemo afaʼa afiteka ala kagikalefeʼmo mono no atufakaeʼmo alagepa huka kagesamo afiteka laha mao. 
DAN.9.18	O Gotiʼnimogae, huʼna, kagetafo huka afiyo. Kaulaga ageka ayakeka kagaika taonimo no atufaʼamo ago. Alagepa vayaʼmo maiʼnonaʼmofeʼmo kagaefeʼmo nunumuʼmo nosunanagi kahau huka neʼapatana kavakalefeʼmo nunumuʼmo nehune. 
DAN.9.19	O Ala kava nene, huʼna, afiyo. O Ala kava nene, huʼna, hosu kavatimo alika atalo. O Ala kava nene, huʼna, afiteka laha mao. Afaʼa oʼmaika kagaikalefeʼmo malage huka aliʼyaʼmo aliyo. Taoniʼe vayaʼeʼmo kagaika yaʼmo haneʼniyaʼmofeʼmae.
DAN.9.20	Nagaemo Ala kava neʼmo Gotiʼnimo aulagaleʼmo nunumuʼmo huʼna hosu kavaʼnieʼmo aeʼna hakalo huge Isaleli vayaʼnimogi hosu kavafeʼmo aeʼna hakalo huge Gotiʼnimo aote avelefeʼmo ge huge nehuve. 
DAN.9.21	Nunumuʼmo nehugenoʼaeʼmo ani hogoteʼna alagamunamo ageʼnova enisole vekamo Gemaliyoʼa nagaetegamo halelino emineʼniye. Gotiʼa alino ateʼnigeno emineno une ofalini nehuna kanaleʼmo uno avaʼyi huʼniye. 
DAN.9.22	Agaemo naipa nagesamo huno halo aisiyafeʼmo naha paiʼniye. O Neniyo, huno, nagaemo kagesa afi yaʼmo kamisugeka afiteka ageka halesanafeʼmo emiʼneʼnove. 
DAN.9.23	Gotiʼa kagaefeʼmo lusi kava huno hauʼniyaʼmofeʼmo aepa faika nunumuʼmo nehanagenoʼaeʼmo gekaleʼmo aeno atagaina huno naha paiʼnigeʼnaeʼmo kaha paisuvafeʼmo emiʼneʼnove. Huʼniyaʼmofeʼmo geʼaeʼmo kagesa afifi nehuka alagamuna gemo aepaʼamo afiteka ago.
DAN.9.25	Ani kava hugiyaʼmofeʼmo kagaemo afole aisiya kavaʼmo afiteka ago. Halate Yulusalemu taonimo utapa kiyo, huno hisiya afinaʼmo seveniʼa sotamo afole aiteno sigisiti tuʼa sotamo afole aitesigeno Mesaiya vekamo yagaino apatesiya vekamoʼmo aliʼyaʼamo aepa faino aligiye. Hogoteno seveniʼa sotamo afole neʼaisigeʼapaeʼmo alopa hanageke yaʼmo afole aisiya afinaʼmo Yulusalemu kaʼe yafa kegiʼyaʼeʼmo hugae. 
DAN.9.26	Inagi sigisiti tuʼa sotamo utesigeʼa Mesaiya vekamo agoti huʼa ateteʼa amagisageno faligiyaʼmonanafa agaiʼalefeʼmo ofaligiye. Falitesigeʼapaeʼmo afole aisiya kini vekamo ami vayaʼamogimo eʼa Yulusalemu taoniʼe mono noʼeʼmo heʼa halagape vaiʼa atalegae. Alopa aniʼmoʼa ani heteno muki yaʼmo alinino neʼviya kava huno ani kamemoʼmo muki yaʼe vayaʼeʼmo alinino ugiye. Gotiʼa hu maleʼniya alopa kana yaʼmo afole aime aime neʼvisigenoʼaeʼmo ani kamemoʼmo hano hugiye. 
DAN.9.27	Mago sotafiʼmo agaemo asole vayaʼeʼmo kotalakemo hu malegaiye. Ani sotamo folagapiʼmo afumo amagiʼa ofalini amige alu ofalini amige nehaya kavaʼmo alino hano huno atalegaiye. Mago ami vayaʼmo alagi hosu faipa vayaʼmo afole aisageno kini vekaʼapimoʼa muki yaʼmo alagi alino hosu huno atalesigeno muki mopamo kaʼme kokana huno haneme haneme neʼvisigenoʼaeʼmo atupa afinaʼmo hosu kavaʼmo ani alino hosu huno atalesiya vekaleʼmo asagauno aigiye.
DAN.10.1	Sailasiʼa Pesiya kini vekamo loleʼe magoʼe kafugamo yagaino neʼapategenoʼaeʼmo Gotiʼa mago gemo Neniyoʼmo alu agiʼamo Melatasasafeʼmo ha paiʼniye. Ani gemo alopa kame kavafeʼmo alagi lama gemo afole aisiya kavafeʼmo huʼniye. Neniyoʼmo alagamuna agetenoʼaeʼmo aepaʼamo ageʼniye. 
DAN.10.2+DAN.10.3	Ani kana yaʼmo afole aisiyaʼmofeʼmo nagaemo Neniyoʼnamo loleʼe magoʼe sotamo yulagefa aiteʼna alagepa neʼyaʼmo afu ameʼamofi nofi alagafati aniʼmofi huʼna mosiʼnove. Nagaemo uvelimo ofaleʼna maime maime neʼogeno loleʼe magoʼe sotamo uno hano huʼniye. 
DAN.10.4	Inagi napa vani kaiʼmo tuveti fo afinaʼmo nagaemo alopa aniʼmo Taigalisi ani agiʼnaleʼmo hetiʼna maiʼneʼnaeʼmo 
DAN.10.5	aliʼna maku huʼna ageʼnovana nahaopaleʼmo mago vekamo alagepa kukenamo vaino aliteno mapaluʼamo alagepa goliletiʼmo alo huʼnaya mapaluʼmo aeno aliʼnigeʼna ageʼnove. 
DAN.10.6	Agufaletiʼmo mago kanale alagepa yafaʼmoʼa aeno ha neleya agufa kava huno aeno ha leʼnigeno augosafatiʼmo alino alave alave hugekana huʼnigeno aulagalapatiʼmo atagana huno aeno haleʼniye. Aiya ayaʼamoʼmo haesa aenimoʼmo aeno ha neleya kava huno aeno ha leʼniye. Asole vayaʼmogi apake neʼaigekana agufa gemo huʼnigeʼna afiʼnove. 
DAN.10.7	Nagaiʼnimo magoke Neniyoʼnageʼmo ani alagamuna agegekana kavaʼmo huʼna ageʼnove. Apakaemo nagaeʼe magokepi lokaeʼa maiʼnaya vayaʼmogimo ani alagamuna agegekana kavaʼmo huʼna ageʼnova kavaʼmo oʼageʼnayaʼmonanafa lusi kava huʼa koli huteʼa apaune heʼa uʼa fala kiʼnae. 
DAN.10.8	Inagi nagaiʼnimo magokeʼageʼmo maiʼneʼna alagamuna agegekana kavaʼmo huʼna magoʼe huʼna ageliʼna uʼnogeno lokiyaʼnimo hano huʼnigeno alu naugosamo kaliʼniye. 
DAN.10.9	Ani vekamoʼmo age aiʼnigeʼna afiteʼnaeʼmo faliʼnegekana huʼna havaeteʼna naugosalegatiʼmo mopafi asagauʼna aiʼnove. 
DAN.10.10	Mago vekamoʼmo name aliteno ayatetiʼmo alino he tino nateʼnigeʼna naleʼya faiteʼna nayatetiʼmo mopaleʼmo faiteʼna maiʼnogeno lusi atete nahauʼniye. 
DAN.10.11	Ani vekamoʼmo naha painoʼaeʼmo, Neniyo, huno, Gotiʼa kagaefeʼmo lusi kava huno hauʼniye. Gotiʼa alino nateʼnigeʼna kagaetegamo emiʼneʼnovaʼmofeʼmo kagaemo he tika maiʼneka nagaemo kaha paisuva gemo alagepa huka kagetafo huka afiyo, huno naha paiʼnigeʼnaeʼmo atete nahauʼnigeʼnaeʼmo he tiʼnove. 
DAN.10.12	Agaemo magoʼe gemo naha painoʼaeʼmo, Neniyo, huno, koli osuvo. Kagaemo aepa faika Goti gemo aepaʼamo agesanafe huge kagufamo alika afepi atege huʼnana afinaʼmo Gotiʼa nunumuʼmo huʼnana gemo afiteno alino nateʼnigeʼna emiʼneʼnove. 
DAN.10.13	Nagaemo emiʼnesuvafe huvaʼmonanafa Pesiya kote neʼyagaiya vekamoʼmo tuveti vani afinaʼmo ka akanino nateʼniye. Inagi nagaiʼnigeʼmo Pesiya kote neʼyagaiya vayaʼeʼmo maiʼnovaʼmofeʼmo Maikoʼmo ala vekamo hogoteʼa neʼyagaiya vayapati vekamoʼmo naha maesiyafeʼmo eʼniye. 
DAN.10.14	Atupa afinaʼmo vayakalegamo afole aisiya kavafeʼmo ava gemo kaha paisuvafeʼmo emiʼneʼnove. Alagamuna gemo afole aisiya kavafeʼmo ava gemo haneʼniyaʼmofeʼmae, huno naha paiʼniye. 
DAN.10.15	Ani agufa gemo naha paiʼnigeʼnaeʼmo geʼnimo ohaneʼnigeʼna ape huʼna maiʼnove. 
DAN.10.16	Inagi malage huno mago ma mopafi vayakana agufa vekamoʼmo navayaleʼmo ame aliʼnigeʼna aka huʼna aepa faiʼna nage aiʼnove. Nagaemo naulagaleʼmo he tino maiʼniya vekaeʼmo huʼnaeʼmo, Ala vekaʼnimogae, huʼna, nagaemo mani alagamuna agegekana huʼna ageʼnova kavaʼmoʼa kana yaʼmo nati kaeʼnigeno lokiyaʼnimo ohaneʼniye. 
DAN.10.17	Lokiya yaʼnimo hano huʼnigeno navamusaʼmo oʼaisuva kava huʼniyaʼmofeʼmo nagaemo aliʼyakamo neʼaluva vekamoʼnamo haiya kava huʼna kagaeʼeʼmo gege huguve. 
DAN.10.18	Halate ma mopafi vayakana agufa vekamoʼmo name aliteno alino lokiya vaino nateʼniye. 
DAN.10.19	Agaemo naha painoʼaeʼmo, Gotiʼa kagaefeʼmo hau ayamopafi hauʼniya vekamogae, huno, kaipamoʼmo falu huʼninageka koli osuka lokiya vaika maiyo, huno naha paiteno alino lokiya vaino nateʼniye. Inagi nagaemo huʼnaeʼmo, Ala vekaʼnimogae, huʼna, ago alika lokiya vaika nateʼnanaʼmofeʼmo ge huvo, huʼna huʼnove. 
DAN.10.20+DAN.10.21	Agaemo hunoʼaeʼmo, Nagaemo na agufa kavatefeʼmo emiʼneʼnofi huka ageʼnapi oʼageʼnane. Hogoteʼna lama gemo mukufiʼmo mago avoʼmo kae maleʼnaya gemo kaha paiguve. Aise afinaʼmo utesigeʼna Pesiya kote yagaiʼniya vekalegamo kame hisuvafeʼmo uguve. Nagaemo neʼvisugenoʼaeʼmo Galiki kote yagaiʼniya vekamo egaiye. Nagaemo apakaetegamo kame nehugenoʼaeʼmo mago vekamoʼmo naha noʼmaefa Maikoʼa neʼyagaiya vekamoʼmo naha neʼmae.
DAN.11.2	Inagi ani vekamoʼmo magoʼe gemo naha painoʼaeʼmo, Afiyo, huno, alagi lama gemo kaha pauve. Loleʼe magoʼe kini vayaʼmo magoʼe huʼa afole aiteʼa Pesiya koteʼmo yagaigae. Henagaʼamo napa fo kini vekamo Pesiya kotetiʼmo afole aigiye. Agaemo muki kini vayaʼaina magoʼe huno aeno apaka seno alopa kagemiyaʼamo hanegaiye. Agaemo lokiyaʼaletiʼe kagemi yaʼaletiʼeʼmo Galiki vayaʼaitegamo kame hisayafeʼmo alino he tino apategaiye. 
DAN.11.3	Inagi mago lokiya kini vekamo afole aiteno lokiya vaino yagaino apatetenoʼaeʼmo muki hauʼnisiya kavaʼmo afaʼa hugiye. 
DAN.11.4	Hugiyaʼmonanafa yagaisiya kopatiʼmo aliʼa fako hisageno loleʼe loleʼe koʼmo hanegaiye. Mafaʼne anagaʼamogi ani koteʼmo oʼyagaigayaʼmonanafa alu vayaʼmogimo yagaigae. Agaemo alopa lokiyaʼaletiʼmo yagaisiya kava huʼa oʼyagaigae.
DAN.11.5	Inagi lamaga haopalega Isipi koteʼmo yagaisiya kini vekamo lokiyaʼamoʼmo kosino alopa hanegaiyaʼmonanafa mago hogote aliʼya vekaʼamoʼmo magoʼe huno alopa lokiyaʼamo hanesigeno Isipi kini vekamo aeno aga seno alopa koteʼmo yagaigiye. 
DAN.11.6	Mago kafugamo utesigeʼana kotalakemo hu malesaʼafeʼmo Isipi kini vekamoʼmo aʼmafaʼneʼamo alino atesigeno uno hoga haopalega Siliya kotega kini vekaleʼmo maigiye. Maigiyaʼmonanafa ani a kanomo lokiyaʼamo ohanesigeno anauʼamoʼeʼmo lokiyaʼamo hano hugiye. Kame vayaʼmogi ani aʼmafaʼne avaleliʼa eʼnaya vayanagi lokiya vaiʼa ateʼnaya vayanagi huʼa kamitimo apamagigae. 
DAN.11.7	Apakaemo ani a kanomo kamitimo amagigayaʼmonanafa mago vekamo ani afamo anaga vayapatiʼmo afole aiteno ami vayaʼeʼmo eno Siliya vayaʼeʼmo kamemo huno aeno apaka segaiye. 
DAN.11.8	Agaemo aigofe gotiʼapimogi apauneʼamo goliletiʼe siluvaletiʼeʼmo alo huʼnaya yaʼeʼmo alinino Isipi kotegamo ugiye. Siliya kini vekamo hogoteno falitesigeno Isipi kini vekamo faligiye. 
DAN.11.9	Henagaʼamo Siliya kotega kini vekamo Isipi kotega uno kamemo huteno halate atagi neno koʼalegamo egaiye. 
DAN.11.10	Henagaʼamo Siliya kotega kini vekamo mafaʼne anagaʼmogimo asole ati vayaʼmo apavaleʼa aliʼa anupa huteʼa uʼa alopa aniʼmo neheya agufa kava huʼa aeʼa apaka segae. 
DAN.11.11	Inagi Isipi kini vekamoʼmo lusi kava huno aipamo leʼnisigeno kamemo hugiyaʼmofeʼmo Siliya kini vekamoʼmo asole ami vayaʼmo alino anupa huteno kamemo hugiyana Isipi kini vekamoʼmo ago kame huno aeno apaka seteno kalavusi huno apategaiye. 
DAN.11.12	Agaemo kalavusi huno apateteno apavalelino neʼunoʼaeʼmo agaiʼa agufamo alino asagauno ategaiye. Agaemo asole tauseniʼa ati vayaʼmo kamitimo hapaegiyaʼmonanafa afaʼa aise afinaʼmo hogote vekamo maigiye. 
DAN.11.13	Halate Siliya Kini vekamoʼmo asole ati vayaʼmo hogoteʼa uʼa kamemo huʼnaya agufa ati vayaʼmo ago aeno agaseno apavaleno alino anupa huno hisigeʼa kamemo hisaya yaʼmo asole yaʼmo aliniʼa uʼa Isipi kini vekaʼeʼmo kamemo hugae. 
DAN.11.14	Ani afinaʼmo asole vayaʼmogimo Isipi kini vekalegamo kame hugae. Kagae nofi vayapatiʼmo mago afela vayaʼmogi apaya mukiki hisaya vayaʼmo alagamuna gemo huʼniya kavaʼmo huʼa apakaiʼapimo apakufamo apavaleliʼa haigayaʼmonanafa kamefatiʼmo afaʼa asagauʼa aigae. 
DAN.11.15	Siliya kini vekaʼe ati vayaʼaʼeʼmo eʼa lokiya yafa kegiʼyaʼmo haneʼniya taonileʼmo faiʼa vego huteʼa mopamo kafili eʼa maleʼa havaite maleʼneʼa kamemo huteʼa ani taonimo aligae. Apakaemo Isipi ami vayaʼaina aeʼa apaka segae. Isipi vayaʼmogi alagepa lokiya ati vayaʼapimogimo kamemo hisaya lokiyaʼapimo ohanegaiye. 
DAN.11.16	Siliya kini vekamoʼmo agaiʼamo hauʼnisiya kavaʼmo nehisigenoʼaeʼmo mago vekamoʼmo afaʼa atafauno oʼategaiye. Agaemo ha le konali mopaleʼmo maiʼnenoʼaeʼmo alino hosu huno atesiya lokiyaʼamo aligiye. 
DAN.11.17	Ani Siliya kini vekamoʼmo, muki ami vayaʼnimo apavaleliʼna uguve, huno hutenoʼaeʼmo apavalelinuno Isipi vayaʼeʼmo kamemo osisiya kotalakemo hu malegaiye. Agaemo Isipi kini vekamo aeno agasesiyafeʼmo aʼmafaʼneʼamo alino atesigeno uno Isipi kini vekaleʼmo maigiye. Aʼmafaʼneʼamo uno maigiyaʼmonanafa ani kavaʼmo hisiya kavaʼmoʼa ha oʼmagaiye. 
DAN.11.18	Inagi agaemo solovala ani haigileʼmo haneʼniya kotegamo uno kamemo huno aeno apaka seno asole koʼmo aligiye. Aligiyaʼmonanafa mago ati vayaʼaiteʼmo neʼyagaiya vekamoʼmo kamemo huno aeno aga seno himamuʼamo alino hano huno ateteno agaetegamo lokiya kavaʼmo hugiye. 
DAN.11.19	Inagi Siliya kini vekamo halate koʼalegamo uno lokiya yafa kegiʼyamo haneʼniya taonifiʼmo maigiyaʼmonanafa agaemo alagi asagauno aiteno hosusigeʼa vayaʼmogimo magoʼe huʼa oʼagegae. 
DAN.11.20	Inagi ani kini vekamo aimuʼyaleʼmo mago yagaisiya vekamo afole aiteno ha le konali kotega maiʼnaya vayaʼaifeʼmo takesi monimo namiyo, huno hugiye. Ani kini vekamo afaʼa aise afinaʼatomo maiteno faligiye. Agaemo kamefatiʼmo ofalige vayaʼmogi ge hauteʼa kamitimo amagisageno ofalige hugiye. 
DAN.11.21	Ani vekamo falitesigenoʼaeʼmo alagi hosu vekamoʼmo agae aimuʼyaleʼmo maigiye. Siliya vayaʼmogimo agaefeʼmo kini vekamo maiʼniye, huʼa osugayaʼmonanafa kamemo huno aeno apaka oseno apakesamo faiteno agaiʼamo Siliya kotega kini vekamo alino hamaleno ategaiye. 
DAN.11.22	Alopa aniʼmoʼa aniʼmo heteno muki yaʼmo hulinino neʼviya agufa kavaʼmo huno kamemo huno asole ami vayaʼmo aeno apaka seno ami vayaʼe kotalakemo hu maleʼniya vayaʼaiteʼmo yagaiʼniya vekaʼeʼmo alagi alino hano huno apatalegaiye. 
DAN.11.23	Agaeʼeʼmo kotalakemo hu malegaiyaʼmonanafa kotalakeʼamo ago amagino ataleteno aigofe gemo hugiye. Aise vayaʼatomogimo akame hugayaʼmonanafa ala kini vekamo hamalegaiye. 
DAN.11.24	Agaemo alopa kagemi yaʼmo haneʼniya kotegamo apao vekagana huno uteno kagemi yaʼapimo alino akame hisaya vayaʼmo fako huno apamigiye. Ani kava huno muki aginago vayaʼmo aeno apaka seno magoʼe huno ala kini vekamo maigiye. Agaemo lokiya yafa kegiʼyamo haneʼniya taonimo alisiyafeʼmo agesamo afigiyaʼmonanafa ma mopafiʼmo maisiya afinaʼamo hano hugiye. 
DAN.11.25+DAN.11.26	Agaemo asole ami vayaʼmo apavaleno alino anupa huteno koli osuno magoʼe huno lokiyaʼamo aliteno Isipi kini vekamo asole lokiya ami vayaʼaʼeʼmo kamemo hugiye. Isipi kini vekamoʼmo ani kavaʼmo huno asole lokiya ami vayaʼmo apavaleno alino anupa huteno kamemo hugiye. Isipi kini vekamo vayaʼmogi haga neʼyaʼageʼmo neʼnaya vayaʼmogimo agaefeʼmo vege hugayaʼmofeʼmo kamemo hugiyana afaʼa aeno apaka osegaiye. Siliya ami vayaʼmogi kamemo huʼa Isipi kini vekamo vayaʼmo aeʼa apaka sesageʼa asole Isipi ami vayaʼmo faligae. 
DAN.11.27	Ani lole kini vekalaʼmoganimo ge vaisaʼafeʼmo anaipafiʼmo afaʼa haneʼnigeʼana magokepi maiʼneʼana hiʼyalamuteʼmo neʼyaʼmo neʼneʼanaeʼmo anavayaʼaletikeʼmo gege huʼana maigaʼaʼmonanafa hosu kavaʼanimo ani folagapiʼmo afole oʼaigiye. Gotiʼa hano hisiya afinaʼmo lekana pai maleʼniyaʼmofeʼmo anaipafiʼmo haneʼnisiya kavaʼmo afaʼa afole oʼaigiye. 
DAN.11.28	Siliya kini vekamoʼmo muki kamefatiʼmo alisiya kagemi yaʼmo halate alinino koʼalegamo ugiye. Neʼunoʼaeʼmo Gotiʼa aote kotalakemo hu maleʼniya geleʼmo kame hisiyafeʼmo agesamo afiteno alino hosu hu maleno koʼalegamo uno avaʼyi hugiye.
DAN.11.29	Gotiʼa lekana pai maleʼniya afinaʼmo Siliya kini vekamoʼmo halate Isipi kotegamo uno Isipi vayaʼeʼmo kamemo hugiyaʼmonanafa akeyaʼvilagamo huʼniya agufa kava huno aeno oʼapaka segaiye. 
DAN.11.30	Yegemo uno lamino nefaleya haopalega maiʼnaya vayaʼmogimo sipifi eʼa agaeʼeʼmo kamemo hisagenoʼaeʼmo lokiyaʼamo ohanesigeno afaʼa ataleno maigiye. Aipamo lesigenoʼaeʼmo halate atagi neno Gotiʼa aote kotalakemo hu maleʼniya geleʼmo kame huno alino hosu huno ategaiye. Agaemo Gotiʼa aote kotalakemo hu maleʼniya gemo atalesaya vayaʼaifeʼmo hapaoke hegaiye. 
DAN.11.31	Ati vayaʼamogimo lokiya yafa kegiʼyafiʼmo haneʼniya mono noʼamo heʼa halagape vaige muki afinaʼae afinaʼaeʼmo Gotiʼa amiʼnaya ofalini kavafeʼmo haʼao osiyo, huʼa huteʼa alino hosu huno atesiya yaʼmo avenatuʼna heno atalegekana nehiya yaʼmo mono nopiʼmo alino he tino ategaiye. 
DAN.11.32	Agaemo Gotiʼa hu maleʼniya kotalakemo amagiʼa ataleʼnaya vayaʼaifeʼmo aigofe geletiʼmo huno amuse huno apateʼniya geletiʼmo huno alino hosu huno apategaiyaʼmonanafa Gotiʼapimoʼmo ageʼnaya vayaʼmogi lokiyaʼapimo afaʼa haneʼnisigeʼa alagepa kavaʼmo afaʼa hugae. 
DAN.11.33	Afiteʼa ageʼnaya vayaʼmogimo asole vayaʼaina aliʼa apaya malesageʼa kame vayaʼapimo naipeletiʼmo apaige atafiʼmo kaege kalavusi huʼa apatege kagemiyaʼapimo kumayaʼmo alige hugae. 
DAN.11.34	Kame vayaʼapimogi hapaesaya afinaʼmo aise vayaʼmo hapa maesageʼa asole aigofe vayaʼmo eʼa anifi lokaeʼa maigae. 
DAN.11.35	Alagi alino alagepa huno apatege hosu kavaʼapimo aeno kalo paeno atalege yaveyave vayaʼmo alino hamaleno apatege huteno hapa maesiyafeʼmo mago afiteʼa ageʼnaya vayaʼmo faligae. Hapa maelino neʼvisigenoʼaeʼmo atupa afinaʼmo Gotiʼa lekana pai maleʼniya afinaʼmo afole aigiye.
DAN.11.36	Mago kini vekamoʼmo hauʼnisiya kavaʼmo hugiye. Agaemo muki gotigimo aeʼna apaka seʼnove, huteno agaiʼa agiʼaleʼmo alino asagauno ategaiye. Agaemo alagi anaga Gotifeʼmo huno faipa huno ategaiye. Agaemo aliʼyaʼamo alime alime neʼvisigenoʼaeʼmo Gotiʼa aipamo leno apatesiya afinaʼmo hano hugiye. Gotiʼa afole aigiye, huno lekana pai maleʼniya kavaʼmo afole aigiyaʼmofeʼmae. 
DAN.11.37	Ani kini vekamoʼmo aginago vayaʼmogi Gotiʼapimofeʼmo agesamo afige aʼne anagaʼmogi hapaʼye nehiya mafaʼneʼapieʼmo agesamo afige muki gotigifeʼmo agesamo afige osuno mukiʼamo ago aeʼna apaka senove, huno hugiye. 
DAN.11.38	Agaemo aginago vayaʼai Gotiʼapimofeʼmo mono osuno aginago vayaʼmogi oʼageʼnaya gotiʼa lokiya yafa kegiʼyafi haneʼniya taonifiʼmo yagaiʼniya gotifeʼmo mono huteno siluvagi goligi kanale yafanagi alu alagepa alu alagepa yanagi huno fikumo ofalinimo amigiye. 
DAN.11.39	Agaemo lokiya yafa kegiʼyamo haneʼniya taonigoʼmo alisiyafeʼmo ani alu nofi vayaʼmogi gotigimo ha maesiyafeʼmo mono huteno ge huno afi gegaiye. Agaemo akame hisaya vayaʼai apakiʼapileʼmo alino asaga huno apateteno asole vayaʼaiteʼmo yagaiʼa apatesaya vayaʼmo alino hamaleno apategaiye. Agaemo akame hisaya vayaʼmogi miyaʼapimo mago mopamo apamigiye.
DAN.11.40	Atupa afinaʼmo hogo nehisigenoʼaeʼmo Isipi kini vekamoʼmo eno agaeʼeʼmo kamemo hugiye. Ani kava huno Siliya kini vekamoʼmo lusi yasigana huno kame talalaʼagi hosiʼagi sipiʼagi huno malage huno aliteno agaetegamo eno kamemo hugiye. Ani lole kini vekalaʼmoganimo kamemo haesaʼageno agaemo alopa aniʼmo neheya agufa kava huno asole nofi vayaʼai kotegamo kamemo huno aeno apaka selino ugiye. 
DAN.11.41	Ani kini vekamoʼmo aote ha le konali kotegamo uno kamemo huteno asole vayaʼaina huno aeno apaka segaiyaʼmonanafa Itomi nofi vayanagi Moapu nofi vayanagi Emoni nofi vayanagi huʼa ani kamefatiʼmo huʼa faiʼa kasalo pagae. 
DAN.11.42	Agaemo alu nofi vaya alu nofi vayaʼeʼmo kamemo hisigeʼa Isipi vayaʼeʼmo faiʼa kasalo opagae. 
DAN.11.43	Agaemo Isipi vayaʼai siluvalenagi golilenagi kagemi yatenagi huno yagaiʼninageʼa Limiya nofi vayaʼe Itiyopiya nofi vayaʼeʼmo aiyafi maiteʼa akame hugae. 
DAN.11.44	Yegemo haine neʼeya haopalegatiʼe hoga haopalegatieʼmo afole aiʼniya kavafeʼmo vayaʼmogi ava gemo huʼa ha paisagenoʼaeʼmo lusi kava huno agesa alaʼamo afigiye. Inagi agaemo lusi kava huno aipamo lesigeno aya mukiki huno kamemo huno asole vayaʼaina hapaesiyafeʼmo ugiye. 
DAN.11.45	Agaemo seli no koʼamo alopa solovala anitalaʼmo folagapi aote konali avefiʼmo alino he tino ategaiyaʼmonanafa faligefeʼmo hisiya afinaʼmo mago vayaʼmogi alagi ha oʼmaesageno faligiye.
DAN.12.2	Ma mopafiʼmo asole vayaʼmo apau kaleʼa maiʼnaya vayaʼmo apaupatiʼmo he tigae. Mago vayaʼamo he tiʼa alagepa huʼa maige maige huʼa maigae. Mago vayaʼamo he tiʼa apavagage yaʼmo aliteʼa maige maige huʼa maisageʼapaeʼmo hosu vayane, huʼa huteʼa apakameʼyamo apamigae. 
DAN.12.3	Kokuʼnaʼmoʼa aeno ha neleya kava huʼa afiteʼa ageʼnaya vayaʼmogimo aeʼa ha legae. Kanefiʼmoʼa aeno ha neleya kava huʼa fatago kavaʼmo hisayafeʼmo vayaʼai apaipamo aliʼa afe leʼa neʼapataya vayaʼmogimo muki afinaʼaeʼmo aeʼa ha lege lege huʼa maigae. 
DAN.12.4	Inagi hemenimo kagaemo Neniyogamo mani gemo haneʼniya mukumo aika akaniyo. Ani mukumo aino akanino haneʼnisigeno atupa afinaʼmo afole aigiye. Asole vayaʼmo nagu nagu huʼa u eʼa hisageʼa magoʼe huʼa afiteʼa agegae, huno naha paiʼniye. 
DAN.12.5	Naha paitegeʼnaeʼmo nagaemo Neniyoʼnamo anakeʼnovana mago alu lole vekalaʼmo he tiʼana maiʼnaʼageʼna anakeʼnove. Anakaemo ani haigileʼmo he tiʼana maiʼnaʼae. Mago vekamo magayaga faliga he tino maiʼnigeno mago vekamo mugagayaga faliga he tino maiʼniye. 
DAN.12.6	Anakaepatiʼmo mago vekamoʼmo mago alagepa yaveyave kukenamo vaiteno animo anaga maiʼniya vekaeʼmo ina ge huno ge huno afi geʼniye. Hainu afinaʼmo mani afole aiʼnigeʼapaeʼmo ageteʼa hapau neʼaiya kavaʼmo alagi hano hugiye, huno ge huno afi geʼniye. 
DAN.12.7	Alagepa yaveyave kukena vaino aliteno aniʼmo anagamo maiʼniya vekamoʼmo lole ayatalaʼmo alino asagaulino kokuʼnatega uno nehaino agoʼyamo ataletenoʼaeʼmo muki afinaʼmo neʼmaiya Goti agiʼaletiʼmo alagi lama gemo huʼnaeʼmo mani aeto agufa kavaʼmo afole neʼaiya kavaʼmo loleʼe magoʼe kafugaʼe sigisiʼa kaiʼeʼmo hano hugiye. Apakaemo apaote vayaʼai lokiyaʼapimo alagi hano hisigeʼa ho sisaya afinaʼmo mani kavaʼeʼmo alagi hano hugiye, huno naha paiʼniye. 
DAN.12.8	Nagaemo ani gemo afiʼnovaʼmonanafa alagepa huʼna afiʼna ha oleʼnove. Nagaemo ina ge huʼna ge huʼna afi geʼnove. Ala vekae, huʼna, mani kavapatiʼmo hano hisiyafeʼmo mago haiya kavaʼmo afole aigiye, huʼna afi geʼnogenoʼaeʼmo 
DAN.12.9	Neniyo, huno, hemenimo afaʼa ato. Hemenimo mukumo ago aino akaniʼniyanageno vaka olegaiyaʼmofeʼmo atupa afinaʼmo afole aigiye. 
DAN.12.10	Gotiʼa asole vayaʼmogi hosu kavaʼapimo aeno kalo paeno atalege yaveyave vayaʼmo alino hamaleno apatege alino alagepa huno apatege hugiyaʼmonanafa hosu vayaʼmogi hosu kavaʼmo hugae. Hosu vayaʼmogimo alagepa huʼa afiteʼa ageʼa ha olegayaʼmonanafa afiteʼa ageʼnaya vayaʼmogi alagepa huʼa afiteʼa ageʼa ha legae. 
DAN.12.11	Apakaemo kame vayaʼapimogimo huʼapaeʼmo, gotitapimoʼmo muki afinaʼae afinaʼaeʼmo ofalini neʼamiya kavaʼmo magoʼe osiyo huʼa huge hosu yaʼmoʼa alino hosu huno neʼateya yaʼmo avenatuʼnaʼmo heno neʼataleya yakana huno haneʼniya yaʼmo aliʼa he tiʼa atege hisaya afinatetiʼmo vani tauseni tu hataleti naetiʼa afinaʼmo uno hano hutesigenoʼaeʼmae. 
DAN.12.12	Apakaemo vani tauseni tali hataleti teti faefuʼa afinaʼmo Gotifeʼmo agava maiʼnisaya vayaʼmo aulena vayaʼmo maiʼnae. 
DAN.12.13	Kagaemo Neniyogamo mailika neʼugenoʼao atupa afinaʼmo afole aino. Kagaemo maika falu huka atupa afinaʼmo he tika Gotiʼa lekana paino kateʼniya yaʼmo aliteka maika haga legane, huno naha paiʼniye.
OBA.1.2	Ala kava neʼmoʼa Inomi vayaʼaifeʼmo hapa painoʼaeʼmo, Afiyo, huno, Nagaemo lokiyatapimo aliʼna afepiʼmo atesugetapaeʼmo aise vayaʼmo maigae. Muki vayaʼmogimo apakameʼyamo lapamiteʼapaeʼmo, apakaemo ina agufa vayane, huʼa hugae. 
OBA.1.3	Lapakaemo himuʼnamu kavaʼmo hutetapa lapakufamo avalelita haiʼnaya kavatapimoʼmo humi lapateʼniye. Lapakaemo alopa taonitapileʼmo lokiya yafa kegiʼyamoʼmo faino vego huno lapateʼnigetapa anaga ave koteʼmo maiʼnetapa alopa yafa kapiʼmo fala kiʼnayaʼmofeʼmo lapakaemo lapaipafiʼmo hutapaeʼmo, Ina lagimo eʼa hai eʼa lavaleliʼuʼa lamiʼa aliʼa afepiʼmo lategae, hutapa nehae. 
OBA.1.4	Lapakaemo muga anafilagamo hakikimogimo haleliʼa uʼa nehaiya agufa kava hutapa muga anafilagamo kanefiʼmogi folagapiʼmo noʼmo ki malegayaʼmonanafa nagaemo alagi heʼna lapavayu huliʼna emiʼnegauve. Ala kava neʼmo Gotiʼnamo mani gemo huʼnove. 
OBA.1.5	Haniʼilagamo kumaya vayaʼmo lapakaetegamo eʼnaesinana hapauʼniya yaʼageʼmo aliteʼapaeʼmo haine, huteʼa mago yaʼamo afaʼa ataleʼnaesine. Vayaʼmogimo nofi alagamo lagiʼa aliʼa anupa huteʼapaeʼmo magoʼamo afaʼa neʼatae. He, afaʼa neʼatayaʼmonanafa kame vayatapimogimo eʼa lapakaemo mukiʼamo lahapaeʼa hano huʼa lapatalegae. 
OBA.1.6	Iso nofi vayaʼmogitapae, huʼna, Kame vayatapimogi eʼa fala kino haneʼniya yaʼmo hogote yaʼmo alopa moniletiʼmo miya nefaiya agufa yatapimo muki yapilagamo kahauya huʼa ageʼa aliteʼa aliniʼa ugae. 
OBA.1.7	Lapa maeʼnaya vayaʼmogimo kamemo lahapaeteʼa mopatapiletiʼmo lapafaiʼa lapatalegae. Lapakaeʼeʼmo alagepa huʼa magokepiʼmo lokaeʼa maiʼnaya vayaʼmogimo humi lapateteʼa lapakaeʼeʼmo kamemo huʼa aeʼa lapakasegae. Lapakaeʼeʼmo magokepiʼmo neʼyaʼmo neʼnaya lapao vayaʼmogimo lapatafausiyafeʼmo umenimo malegae. Hugayaʼmonanafa lapakaemo muki ani afole aisiya kavaʼmo oʼageʼnae. 
OBA.1.8	Ala kava neʼmoʼa hunoʼaeʼmo, Ani afinaʼmo nagaemo Inomi vayapatiʼmo afiteʼa ageʼnaya vayatapimo aliʼna hano huʼna apataleteʼna muki lapakaemo afitetapa ageʼnaya kavatapimo aliʼna atalegauve. 
OBA.1.9	O Timani vayaʼmogitapae, huʼna, lokiya vaiʼa kame nehaya vayatapimogimo lusi kava huʼa koli hugae. Muki Iso aveleʼmo maiʼnaya vayaʼmogi kamitimo hapaesageʼa faligae. 
OBA.1.10	Lapakaemo konagatapimo Yekopu nofi vayaʼmogi yaʼmo kumayaʼmo alitetapa kamitimo apamagiʼnayaʼmofeʼmo nagaemo aliʼna hano huʼna lapatalesugeʼa muki afinaʼmo lapakitapileʼmo aliʼa afepiʼmo atege atege huʼa maigae. 
OBA.1.11	Oʼapakeʼnaya vayaʼmogimo eʼa Isaleli vayaʼmo kalavusi huʼa apateteʼa apavaleliʼa uʼnaya afinaʼmo lapakaemo alagi osisaya agufa kavaʼmo hutapa afaʼageʼmo maitetapa hapa oʼmaeʼnae. Alu nofi vayaʼmogi Yulusalemu taonile kegiʼyafatiʼmo uʼa haiʼa muki yaʼmo aliʼa apakaiʼapifikeʼmo fako huʼnaya afinaʼmo afaʼa maiʼnetapaeʼmo hapa oʼmaetapa ani alu nofi vayakana hutapageʼmo maiʼnae. 
OBA.1.12	Apakaemo konagatapimo kalavusi huʼa apateʼnaya afinaʼmo lapakaemo alagi osisaya agufa kavaʼmo hutapa afaʼa maiʼnageno ani kavafeʼmo lapaipamoʼmo kanale huʼniye. Aliʼa hano huʼa apataleʼnaya afinaʼmo magoʼe hutapa alagi osisaya agufa kavaʼmo hutapa lapamogaga aiʼnae. Lusi kana yaʼmo aliʼnaya afinaʼmo magoʼe hutapa alagi osisaya agufa kavaʼmo hutapa kigi yokalo gegeʼmo huʼnae. 
OBA.1.13	Lapakaemo magoʼe hutapa alagi osisaya agufa kavaʼmo hutapa vayaʼnimogimo lusi hanageke yaʼmo aliʼnaya afinaʼmo taoniʼapifiʼmo uta haiʼnae. Magoʼe hutapa alagi osisaya agufa kavaʼmo hutapa hanageke yaʼmo aliʼnaya kavafeʼmo lapamogaga aitetapa kagemiyaʼapimo aliʼnae. 
OBA.1.14	Lapakaemo magoʼe hutapa alagi osisaya agufa kavaʼmo hutapa kataguneteʼmo he titapa maiʼnetapaeʼmo Yuta vayaʼmo apaune nehagetapaeʼmo apatafautapa kame vayaʼapimogi apayapiʼmo apamiʼnae. 
OBA.1.15	Ala kava neʼmoʼna afinaʼmo ago eno hogo huʼniye. Ani afinaʼmo muki nofi vayaʼmo agoti huʼna apategauve. Inomi vayaʼmogitapae, huʼna, Lapakaemo apakaetegamo hosu kavaʼmo huʼnaya agufa kavaʼmo huʼa lapakaetegamo hosu kavaʼmo hugae. Hosu kavaʼmo huʼnaya anonatapilefeʼmo hosu kavaʼmo hugae. 
OBA.1.16	Vayaʼnimogimo nagaiʼni naote aveleʼmo lapamiʼnova hanageke yaʼmo atu neheya aniʼmo neʼnaya agufa kavaʼmo huʼa muki nofi vayaʼmogimo muki afinaʼaeʼmo nayapatiʼmo atu neheya aniʼmo nege nege huʼa maigae. Apakaemo ani kapufiʼmo haneʼniya aniʼmo alagi neʼa hano hugae. Neʼa hano huteʼapaeʼmo alagi oʼmaigae.
OBA.1.18	Yekopu nofi vayaʼmogimo atagana huʼa maige Yosefe nofi vayaʼmogimo ata vaikana huʼa maige Iso nofi vayaʼmogimo vaiʼniya hiʼyagofagana huʼa maige hugae. Maiʼneʼapaeʼmo Yekopu nofi vayaʼmogiʼe Yosefe nofi vayaʼmogiʼeʼmo atamoʼmo neleya agufa kavaʼmo huʼa Iso nofi vayaʼmo aliʼa hano huʼa apatalegae. Iso nofi vayapatiʼmo magoke vekamo afaʼa oʼmaigiye. Ala kava neʼmoʼa ani gemo huʼniyaʼmofeʼmae. 
OBA.1.19	Yuta vayaʼmo lamaga haopalegamo maiʼnaya vayaʼmogimo Iso avemo aligae. Yegemo uno lamino nefaleya haopalega aise aveleʼmo maiʼnaya Yuta vayaʼmogimo Filisitiya vayaʼmogi mopamo aligae. Apakaemo Ifalemi vayaʼmogi mopaʼe Sameliya vayaʼmogi mopaʼeʼmo alisageʼa Menisameni nofi vayaʼmogimo yegemo haine neʼeya haopalega Giliyati koʼmo aligae. 
OBA.1.20	Mago hoga haopalegamo maiʼnaya Isaleli vayaʼmo alu kotegamo kalavusi huʼnayanageʼa halate eʼa Kenani nofi vayaʼmogi mopaleʼmo haneʼniya Selefati taoniʼeʼmo aligae. Yulusalemu vayaʼmo Sefalati taonifiʼmo kalavusi huʼa apateʼnaya vayaʼmogimo eʼa lamaga haopalegamo haneʼniya taonimo aligae. 
OBA.1.21	Mago vayaʼmogi vayaʼnimo apakufamo aliʼa katiʼa neʼapataya vayaʼmogimo Saiyoni aveleʼmo eʼa Iso vayaʼeʼmo kame huteʼapaeʼmo koʼapimo aliteʼa apakaeteʼmo yagaiʼa apategae. Ani afinaʼmo Ala kava neʼmoʼa agaiʼamo kini vekamo maiʼniyanageno muki vayaʼaiteʼmo yagaino apategaiye.
JON.1.2	Alo huka alopa taonimo Niniva taonifiʼmo uka ge hapauvo. Lusi hosu kavaʼmo nehageʼna apakeʼnove, huno ha paiʼniyaʼmonanafa 
JON.1.3	Yonaʼa Ala kava netegatiʼmo ataleno aune hetaleno Tasisi taonifiʼmo ugefeʼmo huʼniye. Ataleno uno Yopa taonifiʼmo uno lamino Tasisi taonifiʼmo ugefe huʼniya sipimo miya faiteno sipifiʼmo uno haino maiʼniye. Yonaʼa Ala kava netegatiʼmo ataleno aune hetaleno uʼniye.
JON.1.5	Sipifiʼmo aliʼyaʼmo neʼaliya vayaʼmogi lusi kava huno apamoʼya aiteno hapausoli huʼnigeʼapaeʼmo gotiʼapimogifeʼmo apamete apamete huʼa, laha mao laha mao, huʼa keya aeʼnae. Sipimoʼmo kana osisiyafeʼmo sipifiʼmo haneʼniya kagemi yaʼmo aliʼa anipiʼmo yaga auʼa ataleʼnae. Ani kava huʼnagenoʼaeʼmo Yonaʼa anagamo oʼmaiʼnifa sipimo afepilagamo uno lamino au kaleno maiʼniye.
JON.1.8	Apakaemo Yonafeʼmo huʼapaeʼmo, Mani neʼaluna hanageke yaʼmo aepa vekamo ina laʼae. Na kava higekaeʼmo sipifiʼmo maiʼnane. Kagaemo haiya kotega vekamo maiʼnane. Haiya nofi vayapati vekamo maiʼnane, huʼa loka huʼa afi geʼnae. 
JON.1.9	Afi geʼnagenoʼaeʼmo, Himulu nofi vekamo maiʼnove. Ala kava neʼmo kokuʼnapi neʼmaiya Gotiʼmo solovalate aniʼe mopaʼeʼmo alo huʼniya Gotitefeʼmo mono nehuva vekamo maiʼnove, huno hapa paiʼniye. 
JON.1.10	Ani gemo afiteʼapaeʼmo sipifiʼmo aliʼyaʼmo neʼaliya vayaʼmogi lusi kava huno apamoʼya aiʼnigeʼapaeʼmo, Kagaemo lusi hosu kavaʼmo huʼnane, huʼa ha paiʼnae. Hogoteno yasimo oʼaliʼnigenoʼaeʼmo Yonaʼa hunoʼaeʼmo, Nagaemo Ala kava netegatiʼmo ataleʼna naune hetaleʼna neʼove, huno hapa paiʼnigeʼa ago afiʼnayaʼmofeʼmo lusi hosu kavaʼmo huʼnane, huʼa ha paiʼnae. 
JON.1.11	Solovala aniʼmoʼa lusi kava huno ayamukiki huno magoʼe magoʼe huno aino holakau holakau huʼnigeʼapaeʼmo sipifiʼmo aliʼyaʼmo neʼaliya vayaʼmogi Yonafeʼmo huʼapaeʼmo, Kagaetegamo na agufa kavaʼmo hisunageno aniʼmo afaʼa hanesigeta ugune, huʼa afi geʼnageno 
JON.1.12	Yonaʼa hunoʼaeʼmo, nasagauta yaga autapa natalegenoʼao aniʼmo afaʼa haneno, huno hapa paiʼniye. Ago afiʼnovana aniʼmoʼa lapakaetegamo lusi kava huno aino holakau holakau nehiya kavaʼmo aepa vekamo nagaekeʼmo maiʼnove, huno hapa paiʼniye.
JON.1.13	Sipifiʼmo aliʼyaʼmo neʼaliya vayaʼmogimo ani agiʼnaleʼmo visayafeʼmo latapa kayotetiʼmo apaya mukiki huʼa aniʼmo avaleʼa apakamelaga ataleme ataleme uʼnayana ani agiʼnaleʼmo malage huʼa oʼuʼnageno yasimo alige aniʼmoʼa magoʼe magoʼe huno aino holakau holakau huge huʼniyaʼmofeʼmo afaʼa oʼuʼnae. 
JON.1.14	Apakaemo Ala kava nefeʼmo huʼapaeʼmo, Ala kava nene, huʼa, Mani vekamo asagauta anipiʼmo yaga auta atalegaunaʼmofeʼmo ani kavaʼmo anonaʼatimo alagi olategeta afaʼa maino. Vayaʼmo neʼapamagiya vayaʼmo agoti huka neʼapatana kava huka agoti huka olato. Ala kava nene, huʼa, Kagaemo ani kavaʼmo alika lave liʼnane, huʼa ha paiteʼa 
JON.1.15	Yonaʼmo asagauʼa anipiʼmo yaga auʼa ataleʼnagenoʼaeʼmo aniʼmo aino holakau holakau osuno afaʼa haneʼniye. 
JON.1.16	Sipifiʼmo aliʼyaʼmo neʼaliya vayaʼmogi ani kavaʼmo ageteʼapaeʼmo Ala kava nefeʼmo lusi kava huʼa koli huteʼa afumo amagiʼa Gotiʼmo ofalinimo amiteʼa mago alagepa kavaʼmo hisayafeʼmo magoke magoke vayaʼm ogi huʼapaeʼmo, ina kava huguve, ma kava huguve, huʼa hute hute huʼnae. 
JON.1.17	Ala kava neʼmoʼa alopa noyamemo alino ateʼnigeno uno aka huʼneno Yonaʼmo alino nakaitalegeno uno lamino loleʼe magoʼe felugaʼe haniʼilagaʼeʼmo noyamemo agupafiʼmo maiʼniye.
JON.2.2	Nunumuʼmo hunoʼaeʼmo, Ala kava nene, huno, Alopa hanageke yaʼmo aliʼnogeno naipafiʼmo lusi kava huno nagafu kiʼnigeʼnaeʼmo kagaefeʼmo keya aeʼna ge huʼnogekaeʼmo geʼnileʼmo aeka atagaina hukaeʼmo naha maeʼnane. Nagaemo faliʼnaya vayaʼmo uʼa maiʼnaya kotegaeʼmo agiʼamo Siyo kotegatiʼmo huʼnaeʼmo, naha mao, huʼna keya aeʼna ge huʼnogekaeʼmo geʼnimo afiʼnane. 
JON.2.3	Kagaemo alika yaga auka nataleʼnanageʼna emiʼneʼna solovala aniʼmo afepilagamo maiʼnove. Aniʼmoʼa faino vego huteno alagi aeno nati kaeʼniye. Aniʼmoʼa lusi kava huno ayamukiki huteno aino holakau huno aeno naga seteno aeno nati kaeʼniye. 
JON.2.4	Ago alika naha faika nataleʼnanaʼmonanafa halate kagae aote mono nofeʼmo aulu heʼna agegauve. 
JON.2.5	Aniʼmoʼa aeno naga seno aeno nati kaeʼnigeʼna navamusaʼmo noʼauve. Solovalapi kahaumoʼmo nagenopaleʼmo kino nati kaeʼniye. 
JON.2.6	Nagaemo ave aiyafiʼmo emiʼneʼnogenoʼaeʼmo kaʼnimo akanino nateteno natafauno nateʼniyaʼmonanafa kagaemo Ala kava neʼnimogamo nagufamo kasalisiya kelifatiʼmo navalelika haikeka nateʼnane. 
JON.2.7	Ala kava nene, huʼna, Falisuva agufa naipamo kaliʼniye, huʼna huteʼna kagaefekeʼmo nagesamo afiʼna ho huteʼna nunumuʼmo huʼnova geʼnimoʼmo kagae aote mono nopiʼmo uno haiʼniye. 
JON.2.8	Aigofe gotiʼapimogitefeʼmo mono nehaya vayaʼmo kahau huka apatesana Gotigamo ago kataleʼnae. 
JON.2.9	Kataleʼnayaʼmonanafa yokemo huʼna kagikaleʼmo aliʼna asaga huguve. Mago ofalinimo kamigekana huʼna navayafatiʼmo kagikaleʼmo aliʼna asaga huguve. Ani kava huguve, huʼna nagoʼyamo ataleʼna kaha paiʼnova gemo amagiʼna oʼatalegauve. Ala kava neʼmokeʼmo vayaʼai apakufamo alino katino neʼapate, huno nunumuʼmo huʼniye.
JON.2.10	Ala kava neʼmoʼa noyameeʼmo ha paiʼnigeno uno ani agiʼnaleʼmo Yonaʼmo mu valino ateʼniye.
JON.3.3	Ha paiʼnigeno Yonaʼa Ala kava neʼmo geʼamo afiteno alo huno Niniva taonifiʼmo uʼniye. Niniva taonimo alopa taonimo haneʼniye. Mago vekamoʼmo ani taonifiʼmo magokayaga atupalegatiʼmo visiyana loleʼe magoʼe felugaʼe haniʼilagaʼeʼmo maiteno uno magokayaga atupalegamo avaʼyi hisiya agufa alopa taonimo haneʼniye. 
JON.3.4	Yonaʼa ani taonimo magokayaga atupalegatiʼmo uno magoke felugamo maiteno uno taoni folagapiʼmo muki vayaʼaifeʼmo hunoʼaeʼmo, Fotiʼa afinaʼmo utesigeno Gotiʼa Niniva taonimo alino hano huno ataleteno alino lapagoʼya lagauno lapatalegaiye, huno aeno hakalo huno hapa paiʼniye.
JON.3.5	Niniva taonifiʼmo maiʼnaya vayaʼmogimo ani Goti geʼamo afiteʼapaeʼmo, lama gemo huʼniye, huteʼa apakesamo afiʼa fatago huʼnae. Lagaemo ina agufa vayaʼmogitaʼe ala lagi vayaʼmogitaʼeʼmo laipamo alita afe leteta neʼyaʼmo mosiʼneta kogu agufa kukenamo alita vaiteta maigune, huʼa huʼnae.
JON.3.6	Ala kini vekaʼapimo Niniva vayaʼaiteʼmo yagaino neʼapateya vekamoʼmo ani gemo afitenoʼaeʼmo yagaino neʼapateya siyateʼmo fai maiʼniyatetiʼmo he tino vailiʼneno yagaino neʼapateya kukenaʼamo asagino maleteno kogu kukenamo alino vaiteno laʼnefafiʼmo itopale maiʼniye. 
JON.3.7	Agaemo mago keʼaepa gemo huteno Niniva vayaʼaitegamo ataleʼnigeno uneno huʼniye. Ani gemo hunoʼaeʼmo, Ala vekatapimoʼnaʼe yahauve vayaʼeʼmo keʼaepa gemo hu maleʼnone. Ani gemo hutaeʼmo, Muki vayaʼamogitapamogi pulumakagi sipisipimogi hutapa aniʼmo oʼnege neʼyaʼmo oʼnege hutetapa afaʼa mositapa maiyo. 
JON.3.8	Muki vayaʼamogitapamo kogu kukenamo vaitetapa afumo kogu kukenamo kofita apateyo. Gotifeʼmo lokiya vaitapa nunumuʼmo hiyo. Muki vayaʼamogitapamo lapaote lapaote hutapa hosu kavatapimo atalege vayaʼmo neʼapamagiya kavaʼe kaveta nehaya kavaʼeʼmo atalege hutetapa maiyo. 
JON.3.9	Gotiʼa ani kavaʼmo huguve, huno huʼniya geʼe aipamo leno lateʼniya kavaʼeʼmo atalesifi oʼatalesifigeta ofalisunafeʼmo amalageka huta agegaune, huno hapa paiʼniye.
JON.4.2	Yonaʼa nunumuʼmo hunoʼaeʼmo, Ala kava nene, huno, Koʼnimo ataleʼna oʼmeʼnova afinaʼmo ani kavaʼmo hugane, huʼna huʼnofiye. He, ani gemo ago huʼnove. Ani kavaʼmo hugane, huʼna nagesamo afiʼnovaʼmofeʼmo ataleʼna naune hetaleʼna Tasisi taonifiʼmo ugefeʼmo huʼnove. Ago afiʼnovana kagaemo fiku hapa maeka apamiteka kahau huka neʼapatana Gotigamo maiʼnane. Kaipamo malage huno nole. Kahau kayamopafiʼmo kahauʼniya kavaʼmo asole kavakamo haneʼniye. Kagaemo vayaʼmo apamagisanafeʼmo okahauʼniyaʼmofeʼmo halate alu kaipa kagesamo afiʼnane. 
JON.4.3	Ani kava nehanaʼmofeʼmo Ala kava nene, huʼna, Hemenimo afaʼa neʼmauva yaʼnileʼmo aligeʼna ago falino. Afaʼa maisuvana kanale osugiye. Kanale kavanageʼna afaʼa faliguve, huno nunumuʼmo huʼniye. 
JON.4.4	Ala kava neʼmoʼa hunoʼaeʼmo, Yonao, huno, Kaipamo neleya kavakamo kanale kavaʼmo nehapiye, huno afi geʼniye. 
JON.4.5	Yonaʼa taonifatiʼmo ataleno malaga uno lamino yegemo haine neʼeya kategamo uno uluna noʼmo kiteno ulunapiʼmo maiʼneno taonifiʼmo na agufa kavaʼmo afole aisifi huno agava maiʼneno ageno maiʼniye.
JON.4.7	Egamo kotilamiyapiʼmo Gotiʼa mago kafamo alino ateʼnigeno eno nofipiʼmo neʼnigeno falu teʼniye. 
JON.4.8	Yegemo haineteno leʼnigenoʼaeʼmo Gotiʼa amuko yasimo alino ateʼnigeno amuko yasimo alige yegemoʼmo Yona agenopaleʼmo alege huʼnigeno Yonaʼa aulagamoʼmo atete huteno kalafe kalafe huʼnigeno falisiyafeʼmo huʼniye. Yonaʼa Gotifeʼmo, Faliguve. Afaʼa maisuvana kanale osugiye. Kanale kavanageʼna afaʼa faliguve, huno ha paiʼnigeno 
JON.4.9	Gotiʼa hunoʼaeʼmo, Nofiʼmo falu teʼniyaʼmofeʼmo kaipamo leʼnigeka kanale kavaʼmo nehapiye, huno afi geʼnigenoʼaeʼmo, he, naipamo lusi kava huno leʼnigeʼna alagepa kavaʼmo nehuve. Afaʼa faligesuve, huno ha paiʼniye.
JON.4.10	Ala kava neʼmoʼa hunoʼaeʼmo, Ani nofiteʼmo yagaika oʼatege alagepa huno hanesiyafeʼmo aliʼyaʼmo oʼalige huʼnane. Ani nofiʼmo magoke haniʼilagamo malage huno hageteno alu haniʼilagamo ago falu teʼniye. Ani aise nofiʼmo ina agufa nofifeʼmo kahau huka neʼatane. 
JON.4.11	Ani kava huʼna Niniva vayaʼaifeʼmo nahau huʼna apateʼnove. Niniva taonifiʼmo lusi asole nute mafaʼne anagaʼmo vani hataleti tuveti tauseniʼamo (120,000) maige asole afumo maige huʼnae, huno ha paiʼniye.
MIC.1.3	Afiyo, huʼna, Ala kava neʼmoʼa koʼamo ataleno eminegaiye. Agaemo emineno muki aveleʼmo umenitata hugiye. 
MIC.1.4	Umenitata nehisigenoʼaeʼmo avemogimo aiyakafatiʼmo aniʼmo heteno alino lataʼnelino ugiye. Avemogimo anikana huʼa aliʼa hamaleʼnageno lusi kava huno aniʼmo uno lamino muki kagoʼmufiʼmo alino kalokalopatigiye. Ata kaegeno yafaʼmo alino aniʼmo hamaleteno kagoʼmufiʼmo aino apalo tisigeno avefatiʼmo aniʼmo nagu nagu huno uno nelamiya anikana huʼa uʼa lamigae. 
MIC.1.5	Yekopu nofi vayaʼmogimo Goti geʼamo amagiʼa ataleʼnayaʼmofeʼmo muki ani kavaʼmo afole aigiye. Isaleli nofi vayaʼmogimo hosu kavaʼmo huʼnayaʼmofeʼmo ani kavaʼmo afole aigiye. Yekopu nofi vayaʼmogimo Goti geʼamo amagiʼa ataleʼnaya kavaʼmo aepa vayaʼmo haiya vayane. Sameliya taonifiʼmo maiʼnaya vayane. Yuta nofi vayaʼmogimo aveleʼmo aigofe gotiʼapimogifeʼmo mono nehaya kavaʼmo aepa vayaʼmo haiya vayane. Yulusalemu taonifiʼmo maiʼnaya vayane. 
MIC.1.6	Ala kava neʼmoʼa hunoʼaeʼmo, Hosu kavaʼmo aepaʼamo maiʼnayaʼmofeʼmo Sameliya vayaʼmogi taoniʼapimo heʼna halagape vaiʼna atalesugeno atupa yaʼmo afole yateʼmo nofi hoyamo aliʼa neʼvaiya koʼmo hanegaiye. Nagaemo muki noʼapimo heʼna halagape vaiʼna atalesugeno yafa kagoʼmufilagamo asagauno aisigeno noʼmo faiʼa ateʼnaya yafaʼageʼmo hanegaiye. 
MIC.1.7	Kame vayaʼapimogimo eʼa aigofe gotigi apauneʼamo aiʼa atagiteʼa aliʼa yaga auʼa atalegae. Apakaemo Sameliya vayaʼmogimo nagaefeʼmo apakameʼyamo namiteʼa ani aigofe gotigitefeʼmo monoʼmo huʼnaya kavaʼmoʼa a kanomoʼmo anauʼamoʼmo ataleno kumai kavaʼmo nehiya agufa kavaʼmo huʼnae. Apakaemo ani kumai kavaʼmo nehuʼapaeʼmo miyaʼapimo aliʼnaya yaʼmo kame vayaʼapimogi aliʼa atafiʼmo kaegae. Apakaemo ani yaʼmo hosu kumai kavatetiʼmo aliʼnaya yaʼmo kame vayaʼapimogi eʼa aliniʼuʼa aigofe gotiʼapimogitefeʼmo monoʼmo hisayafeʼmo kumai aʼne anagaʼaina apamigae, huno huʼniye. 
MIC.1.8	Inagi Maikaʼmo hunoʼaeʼmo, Ani kavaʼmo afole aigiyaʼmofeʼmo naipafiʼmo nahau huʼna yulagefaʼmo aiguve. Yulagefaʼmo neʼaiʼnaeʼmo kukena yaʼnimo asagiʼna ataleʼna suʼmo oʼvaiʼna umenitata huguve. Nagaemo afela kalamoʼa age neʼaiya agufa kavaʼmo huʼna naipafiʼmo nage aige kataluʼmefa anagaʼmogimo yulagefa aigekana apakemo neʼaiya agufa kavaʼmo huʼna yulagefa aiguve. 
MIC.1.9	Na agufa kavaʼmo hinageʼnaeʼmo yulagefaʼmo aiguve. Muki vayaʼmogimo Sameliya vayaʼmo apamagiʼnaya apamuʼmo afaʼa aliʼa hau okiʼnisigeno Yuta vayaʼaitegamo ani agufa hosu kavaʼmo afole aigiye. He, kame vayaʼmogimo eʼa vayaʼnimo maiʼnaya Yulusalemu taonile yafa kegiʼyamo kipateʼmo avaʼyi huʼnae.
MIC.1.11	Sefai taonifi vayaʼmogitapae, huʼna, Lapakaemo alagi lapavagage huʼninagetapa lapagufaʼalagaʼagekeʼmo kame vayatapimogi kotegamo kalavusi vayakana hutapa viyo. Yeyanani taonifi vayaʼmogimo lusi kava huʼa koli huteʼa taonifatiʼmo ataleʼa malagamo eʼa emi oʼmegae. Lapakaemo afisageʼa Meti Iyo taonifi vayaʼmogimo yulagefaʼmo aiʼa aviʼyaʼmo hisagetapa afigayana ani taonifiʼmo uʼa afaʼa fala kiʼa maisaya taonimo ohaneʼniye. 
MIC.1.12	Ala kava neʼmoʼa alopa hanageke yaʼmo alino ateʼnigeno eno Yulusalemu taonimo yafa kegiʼya kipateʼmo afole aiʼniyaʼmofeʼmo Meloti taonifi vayaʼmogimo hapausoli huteʼa vayaʼmogimo eʼa hapa maesayafeʼmo apakava maiʼnae. 
MIC.1.13	O, Lekisi taonifi vayaʼmogitapae, huʼna, Lapakaemo Isaleli vayaʼmogi hosu kavaʼapimo agetetapaeʼmo akame huʼnayaʼmofeʼmo Yulusalemu taonifi vayaʼmogi hosu kavatapimo ageteʼapaeʼmo aepa faiʼa hosu kavaʼmo huʼnae. Lapakaemo lusi kava huta nagu nagu hutapa lapaune hetapa visayafeʼmo hosi anagaʼaiteʼmo talalamo alita aetapa apateyo. 
MIC.1.14	Yuta vayaʼmogitapae, huʼna, Lapakaemo Moleseti Gati taonifi vayaʼaina fikumo apamigayaʼmonanafa lapa oʼmaeʼa afaʼa lapatalegae. Akasipi taonifi vayaʼmogimo aigofe kavaʼmo huteʼa Isaleli kini vayaʼmo hapa oʼmaegae. 
MIC.1.15	Ala kava neʼmoʼa hunoʼaeʼmo, Malisa taonifi vayaʼmogitapae, huno, Nagaemo lapavaleliʼnuʼna kame vayatapimogi apayapiʼmo apamisugeʼa taonitapimo aligae. Isaleli taonimo ha le konali taonimo eʼa Aʼnalami taonifiʼmo kame vayatapimogi oʼaligae. 
MIC.1.16	Kame vayatapimogi eʼa kamemo lahapaeteʼa lusi kava huno lahapauʼniya mafaʼnetapimo kalavusi huʼa apateteʼa apavaleliʼa ugayaʼmofeʼmo yulagefa aitapaeʼmo muki lapakenopa lapayokaʼmo alita faitapa ataletetapa kagiyaʼe vayaʼmo hamaleyo.
MIC.2.2	Apakaemo mopaʼapieʼmo hapaʼye nehigeʼapaeʼmo alagikeʼmo kaveta huteʼa neʼaliye. Ina kava huʼa vayaʼai noʼapimo alige apakinago vayaʼai mopamo kumaya alige mago vayaʼaitegaʼe afamo anaga vayaʼaitegaʼeʼmo hosu kavaʼmo huge nehae. 
MIC.2.3	Ani agufa kavaʼmo nehayaʼmofeʼmo Ala kava neʼmoʼa hunoʼaeʼmo, Afiyo, huno, nagaemo alopa hanageke yaʼmo lapamisuvafeʼmo nagesamo neʼafuvanagetapa lapakaemo afaʼa lapaune heta uta alagepa hutapa oʼmaigae. Inagi alagi lusi hosu afinaʼmo lapakaeteʼmo afole aisigetapa himuʼnamu hutapa umenitata osugae. 
MIC.2.4	Ani hosu kavaʼmo afole aisiya afinaʼmo vayaʼmogimo lapakaemo lapamagisiya kavafeʼmo lapava gemo huteʼa huʼa faipa huʼa lapategae. Inagi apakaemo ina ge huʼa faiyosago yokemo huʼa aviʼyaʼmo hugae. Apakaemo huʼapaeʼmo, alagi lamagiʼa aliʼa hano huʼa lataleʼnae. Ala kava neʼmoʼa lagae mopamo alu nofi vayaʼmo alino apamiʼniye. Agaemo mopatimo alino fako huno Gotiʼa ataleʼa uʼnaya vayaʼmo apamiʼniye, huʼa hugae. 
MIC.2.5	Agaemo ago apamiʼniyaʼmofeʼmo Ala kava neʼmo vayapatiʼmo mago vayaʼmogi mopaleʼmo hakuʼmo afaʼa malesaya vayaʼmo oʼmaigae. 
MIC.2.6	Lapakaemo Goti gemo aeʼa hakalo nehaya vayaʼaifeʼmo hapa paitapaeʼmo, Afa gemo aeta hakalo hutapa laha opaiyo, hutapa nehayaʼmofeʼmo Goti gemo aeʼa hakalo huʼa lapa opaigae. Apavagage hisiya kavafeʼmo ohapauʼniyanageʼa Goti gemo oʼafigae. 
MIC.2.7	Yekopu nofi vayaʼmogitapae, huno, Lapakaemo, Ala kava neʼmo Aunemeʼamo atafautapa ateʼnayanageno aliʼyaʼamo afaʼa oʼalisifiye. Aunemeʼamoʼmo lapakaemo ani nehaya kavafeʼmo amuse nehifiye. Gotiʼa hunoʼaeʼmo, Geʼnimoʼa fatago kavaʼmo nehaya vayaʼmo alagepa huno hapa noʼmaefiye.
MIC.2.8	Hemenimo vayaʼnimogi kame huʼa nateteʼa kame vayaʼnimo hamaleʼnae. Lapakaemo aliʼa amufa lapamiʼnaya vayaʼmo ati vayaʼmogi kamemo ataleʼa noʼapilegamo neʼagetapaeʼmo yatala kukena yaʼapiʼe muki kukena yaʼapiʼeʼmo kumaya neʼaliye. 
MIC.2.9	Lapakaemo nofi vayaʼnifatiʼmo aʼne anagaʼapimo hapauʼniya noʼapifatiʼmo alita hapa faita neʼapatalae. Nagaemo mafaʼne anagaʼapimo alagepa yaʼmo apamiʼnovaʼmonanafa lapakaemo kumaya aliʼnageʼa alagepa huʼa oʼmaiʼnayanageʼa muki afinaʼmo alagepa huʼa maige maige huʼa oʼmaigae. 
MIC.2.10	Ani koteʼmo maitapa hagalesaya koʼmo ohaneʼniyaʼmofeʼmo he titapa ataleta viyo. Lapakaemo hosu kavatapiletiʼmo ani koʼmo alita hosu hutapa ateʼnayanageno ani koʼmoʼa alagi alino hosu huno lapategaiye. 
MIC.2.11	Mago aigofe aune vekamo humi neʼapateya vekamoʼmo aigofe aune gemo nehisiyana, nagaemo naune gemo huʼna ina ge huʼnaeʼmo, Lapakaemo asole nofi alagafati aniʼe miya aniʼeʼmo negae, huno hisiyaʼmoʼmo vayaʼmogimo ani agufa aune vekaeʼmo hapausigeʼa aune vekaʼapimo lekana paiʼa ategae.
MIC.2.13	Aino naku paeno neʼataleya vekamoʼmo yafa kegiʼya kitamo aino naku paeno ataleteno Isaleli vayaʼmo kaʼmo valino apategaiye. Kalavusifatiʼmo hatu maeno apatesigeʼa apakaemo taonile kegiʼya kipateʼmo uʼa lamisageno kini vekamo Ala kava neʼapimo uno hogotegaiye.
MIC.3.2+MIC.3.3	Haneʼniyaʼmonanafa lapakaemo hosu kavafeʼmo lusi kava huno lahapauʼnigetapa alagepa kavafeʼmo lapaini nehae. Vayaʼnimo afaʼa maiʼnagetapaeʼmo lapakaemo apakufamo gapa kalege apayamufaletiʼmo apame hege hutapa neʼnaya kavakana hutapa maiʼnae. Lapakaemo apakufaʼamo gapa kaletapa ataletetapa apayamufamo aita lo aetetapa apameʼamo haginaletiʼmo lagautapa afumo ameʼamosamofiʼmo lagauʼa nekaya agufa kavaʼmo vayaʼnilegamo nehae. 
MIC.3.4	Mago afinaʼmo afole aisigetapaeʼmo lapakaemo Ala kava nefeʼmo keya aegayaʼmonanafa agaemo getapimo oʼafigiye. Lapakaemo hosu kavaʼmo huʼnayaʼmofeʼmo nunumuʼmo hisaya gemo oʼafigiye. 
MIC.3.5	Goti gemo aeʼa hakalo huʼa hapa nepaiya vayaʼmogi Goti vayaʼamo hosu kateʼmo apavaleliʼa neʼvae. Ala kava neʼmoʼa ani vayaʼaifeʼmo apava gemo hunoʼaeʼmo, Apakaemo neʼyaʼmo neʼapamiya vayaʼaifeʼmo huʼapaeʼmo, Alagepa hutapa maigae, huʼa nehayaʼmonanafa neʼyaʼmo noʼapamiya vayaʼeʼmo kame hisayafeʼmo alo nehae, huno huʼniye. 
MIC.3.6	Lapakaemo ani agufa kavaʼmo nehayaʼmofeʼmo Gotiʼa alagamuna agegekana hutapa agesayafeʼmo haniʼilagamo alino lapave lisigetapa oʼagegae. Lapakaemo hanipiʼmo maiʼnetapaeʼmo lapaune gemo afaʼa osugae. Yegetapimo uno lamino falesigetapaeʼmo Goti gemo aeta hakalo hutapa hapa nepaiya vayaʼmo hanipiʼmo maigae. 
MIC.3.7	Apaune vayaʼmo apavagage hugiye. Vayaʼmogimo afole aisiya kavaʼmo neʼagaya vayaʼai apakiʼapileʼmo aliʼa afepiʼmo apategae. Gotiʼa geʼapileʼmo aeno atagaina huno hapa opaigiyaʼmofeʼmo apavagage hisigeʼa apaugosafiʼmo aiʼa ati kaegae.
MIC.3.9	Yekopu vayaʼaiteʼmo yagaiʼnaya vayaʼe Isaleli vayaʼaiteʼmo yagaiʼnaya vayaʼeʼmo ani gemo afiyo. Lapakaemo alagepa huʼa ageteʼa aliʼa fako nehaya kavafeʼmo alagi olapauʼniye. Lapakaemo hosu kavaʼmo fatago kavakana hutapa alita afe leʼnae. 
MIC.3.10	Lapakaemo Goti taoniʼamo Saiyoni taonimo vayaʼaina nehapaya kavatetiʼmo kige Yulusalemu taonimo hosu kavatetiʼmo kige nehae. 
MIC.3.11	Yulusalemu vayaʼaiteʼmo yagaiʼa apateʼnaya vayaʼmogi kutulu monimo alisayafeʼmo agoti gemo afiteʼa aliʼa fako nehae. Mono huʼa neʼapataya vayaʼmogimo miyaʼmo alisayafekeʼmo Goti gemo aliʼa apaya neʼmalae. Apaune gemo aeʼa hakalo huʼa hapa nepaiya apaune vayaʼmogimo monimo alisayafekeʼmo afole aisiya kavafeʼmo ava gemo nehae. Ani kavaʼmo nehayaʼmonanafa apakaemo Ala kava nekeʼmo atafauʼa kako kiliʼneʼa ina gemo huʼapaeʼmo, Ala kava neʼmoʼa lagaeʼeʼmo magokepi lokaeno maiʼniyanageno hosu kavaʼmo lagaeteʼmo afole oʼaigiye, huʼa nehae. 
MIC.3.12	Lapakaemo ani kavaʼmo nehayaʼmofeʼmo hoyakoʼmo aliʼa vaisayafeʼmo mopafiʼmo aiʼyumo neʼaiya kava huʼa Saiyoni taonifiʼmo hosimogi aenimo vayu huliʼa uʼa mopamo aiʼyumo aigae. Yulusalemu taonimo heʼa halagape vaisageno no atufaʼageʼmo hanegaiye. Ani Goti mono noʼamo haneʼniya aveleʼmo yahaoʼageʼmo hanesigeno mono noʼmo ohanegaiye.
MIC.4.2	Asole nofi vayaʼmogi eʼa huʼapaeʼmo, Egetao, Ala kava neʼmo aote aveleʼmo uta haigune. Yekopu Gotiʼamo mono noʼafiʼmo uta haisunageno hauʼniya kateʼmo visunafeʼmo alino laya malesigeta kaʼaleʼmo uteta hugune. Keʼaepa gemo Saiyoni aveletiʼmo uneno hugiye. Ala kava neʼmo geʼamo Yulusalemu taonifatiʼmo aino atagu faeno uneno hugiye. 
MIC.4.3	Agaemo muki nofi vayaʼmo alino fako huno apateteno afagitega maiʼnaya lokiya nofi vayakoʼmo alino api aino apategaiye. Inagi apakaemo naipeʼapileʼmo neʼamagisagenoʼaeʼmo aiʼyumo neʼaiya aenimo alino hamalege hayoʼapileʼmo neʼamagisagenoʼaeʼmo nofiʼmo nehatagaya haginamo alino hamalege hugiye. Muki nofi vayaʼmogimo magoʼe huʼa kame osuge kame hisaya kavaʼmo magoʼe huʼa aliʼa apaya oʼmalege hugae. 
MIC.4.4	Osugayaʼmonanafa muki vayaʼmogimo apaote apaote huʼa nofi hoyaʼapifiʼe fiki hoyaʼapifiʼeʼmo alagepa huʼa fai maisageʼa mago vayaʼmogi koli yaʼmo aliʼa oʼapamigae. 
MIC.4.5	Muki vayaʼmo apaote apaote huʼa gotiʼapimogi apakiʼapilefeʼmo umenitata nehayaʼmonanafa lagaemo Ala kava neʼmo Gotitimo agiʼalefekeʼmo muki afinaʼmo umenitata huge huge huta maigune, huta nehune. 
MIC.4.6	Ala kava neʼmoʼa hunoʼaeʼmo, Ani afinaʼmo nagaemo alagepa huʼa umenitata nosaya vayanagi hapafaiʼna apataleʼnova vayanagi kana yaʼmo aliʼna apamiʼnova vayanagi huʼna aliʼna anupa huʼna apategauve. 
MIC.4.7	Nagaemo logufa vayaʼmo apaiyamo hosuʼniya vayaʼmo aliʼna ha maleʼna apategauve. Apaini huʼa neʼapataya vayaʼmo lokiya nofi vayaʼmo magoke gamani vayaʼmo aliʼna ha maleʼna apategauve. Nagaemo ani kava huʼna Ala kava neʼmoʼnamo Saiyoni aveleʼmo maiʼnaya vayaʼaiteʼmo ani afinaʼmo aepa faiʼna yagaiʼna apateme apateme uʼna muki afinaʼaeʼmo yagaiʼna apategauve. 
MIC.4.8	Yulusalemu taoniyo, huʼna, Kagaemo sipisipi anagakaleʼmo yagaisanafeʼmo Saiyoni aʼmafaʼnemo kokunapiʼmo uno haiʼniya noʼmo yatala nokana huka maige sipisipi anagakamo alagepa huʼa maisaya lokiya nokana huka maige huʼnane. Hogoteka muki vayaʼaiteʼmo yagaika apateʼnana kava huka halate Yulusalemu aʼmafaʼneleʼmo yagaika apategane.
MIC.4.10	Saiyoni aʼmafaʼneyo, huʼna, Aʼnemogi mafaʼne aliʼa apatesayafeʼmo apakafu nekiya kava huno kagafu kino. Kagaemo taonimo atalekuka hiʼyagofa kotegamo maigane. Maiganaʼmofeʼmo aʼnemogimo mafaʼnemo aliʼa atesayafeʼmo nehaya afinaʼmo apakafu kiʼnigeʼa aiʼa afelo falo nehaya kavaʼmo huno kagafu kisigeka mafaʼnemo alika ato. Kame vayatapimogimo eʼa kavaleliʼa Mamiloni taonifiʼmo ugayaʼmonanafa ani taonifatiʼmo Ala kava neʼmoʼa kame vayatapimogi apayapatiʼmo miya faino hatu maeno kategaiye.
MIC.4.12	apakaemo Ala kava neʼmoʼa afiʼniya yaʼmo oʼafige aipa agesamo oʼagege huʼnae. Ala kava neʼmoʼa vayaʼmogimo vitimo aliʼa anupa hu maleʼneʼa haletiʼyaʼamo aeʼa haleteʼa neʼyaʼamo neʼaliya nopiʼmo viti hayagana huno alino anupa huno apategaiye. 
MIC.4.13	Ala kava neʼmoʼa Yulusalemu vayaʼaifeʼmo ina gemo huno hapa paigiye. Saiyoni a mafaʼneo, huno, he tika uka kaiyaletiʼmo aeka lata paiyo. Nagaemo lapakaemo mago ve pulumakamoʼa aeni lokiyaʼagi aeni aiyagi huno maiʼniya agufa ve pulumakagana huʼna lokiya vaiʼna lapategauvaʼmofeʼmo lapakaemo muki asole nofi vayaʼmo aeta lata paigae. Kame vayatapimogimo muki yaʼmo kamefatiʼmo aliʼnaya yaʼmo lapakaemo alitetapa malesaya yaʼmo namigae. Nagaemo muki ma mopafi vayaʼai Ala kava neʼapimoʼnae.
MIC.5.3	Afole aigiyaʼmonanafa Gotiʼa vayaʼamo kame vayaʼapimogi apayapiʼmo apatesigeʼa maime maime neʼvisagenoʼaeʼmo mago a kanomoʼmo mago ve mafaʼnemo alino atesigeʼa ani mafaʼnemo nofi vayaʼamo logufaʼa Isaleli vayaʼmo Isaleli vayaʼaitegamo aiʼa atagineʼa egae. 
MIC.5.4	Inagi ani vekamoʼmo agaiʼa sipisipi vayaʼaleʼmo Ala kava neʼmo Gotiʼamo himamuʼaletiʼe ha le konali agiʼaletiʼeʼmo yagaino apateʼnenoʼaeʼmo neʼyaʼmo apamigiye. Muki ma mopafi vayaʼmogimo ala agiʼamo amigayaʼmofeʼmo vayaʼamo alagepa huʼa maige maige huʼa maigae. 
MIC.5.5	Ani vekamo vayaʼamogimo muki afinaʼmo alagepa huʼa maige maige huʼa kame osuʼa maiʼa haga lesaya kavaʼapimo aepa vekamo maigiye.
MIC.5.7	Ani afinaʼmo logufaʼa vayaʼmo Yekopu vayaʼmogimo asole nofi vayaʼmogi folagapiʼmo Ala kava netetiʼmo hapa neʼmaeya lao yakana huʼa maige kahauleʼmo koʼmo aigekana kavaʼmo huʼa maige hugae. Apakaemo mago vekamoʼmo hapa maesiyafeʼmo agava oʼmaige vayaʼmogimo hapa maesayafeʼmo apakava oʼmaige hugae. 
MIC.5.8	Ani logufaʼa vayaʼmo Yekopu vayaʼmogimo laiyonimoʼmo afela afumo hapaesiyafeʼmo nehiya kava huʼa alu nofi vayaʼai folagapiʼmo hapaegae. Aikeli laiyonimoʼmo sipisipi anagaʼmogi folagapiʼmo maiʼneno apatafauge hapaeno nege nehiya kava huʼa maigae. Mago sipisipi anagaʼmo hapa maesiya vekamo maiʼniya kava huʼa Yekopu kame vayaʼamo hapa maesaya vayaʼmo oʼmaigae. 
MIC.5.9	Ala kava neʼmoʼa hunoʼaeʼmo, Muki kame vayatapimo alita afepiʼmo apatetetapa hapaeta hano hugae. 
MIC.5.10	Ala kava neʼmoʼa Isaleli vayaʼaifeʼmo ina gemo huno hapa paigiye. Ani afinaʼmo nagaemo hositapimo aliʼna hano huʼna apatalege kame hisaya talalatapimo aliʼna hano huʼna atalege huguve. 
MIC.5.11	Nagaemo muki taoniʼatapimo aliʼna hosu huʼna ataleteʼna lokiya kegiʼyaʼe lokiya notapiʼeʼmo heʼna halagape vaiʼna atalegauve. 
MIC.5.12	Nagaemo muki lusa nehaya kavatapimo aliʼna ataleteʼna afole aisiya kavafeʼmo apaune gemo nehaya vayatapimo afaʼa apatesugeʼa oʼmaigae. 
MIC.5.13	Nagaemo muki yosaletiʼmo alo nehaya apaune yatapiʼe aote mono positapiʼeʼmo aliʼna atalegauve. Lapakaemo lapayatetiʼmo alo huʼnaya yatefeʼmo magoʼe hutapa monoʼmo osugae. 
MIC.5.14	Nagaemo lapakaetegatiʼmo aigofe gotitapimogi apakiʼapimo Asalimigimo aliʼna hosu huʼna apataleteʼna lapakae taonimo heʼna halagape vaiguve. 
MIC.5.15	Inagi nagaemo lusi kava huno naipamo leʼnisigeʼna ani nofi vayaʼmogimo geʼnimo akame osuʼnaya kavaʼmo anonaʼapilefeʼmo apamiguve, huno huʼniye.
MIC.6.2	Maikaʼmo hunoʼaeʼmo, Lapakaemo lokiya yaʼmo ma mopamo faino ateʼniya yaʼmogitapaʼe avemogitapaʼene, huʼna, Ala kava neʼmo agoti geʼamo afiyo. Ala kava neʼmoʼa vayaʼamogi hosu kavaʼapilefeʼmo apakaepiʼmo alino faino apateteno agoti huno apategaiye, huno ha paiʼniye. 
MIC.6.3	Ala kava neʼmoʼa hunoʼaeʼmo, O, vayaʼnimogitapae, huʼna, nagaemo lapakaetegamo haiya agufa hosu kavaʼmo huʼnove. Haiya kavaʼmo huʼnogeno alagaʼmo lahapaeʼniye. Getapimo alita nagaepiʼmo faita nateyo. 
MIC.6.4	Nagaemo Isipi kotegatiʼmo kalavusi aliʼyapatiʼmo hatu maeʼna lapateteʼna lapavaleliʼna eʼnove. Nagaemo Moseseʼagi Eloniʼagi Miliyamuʼagi huʼna yagaiʼa lapatesayafeʼmo lekana paiʼna apateteʼna aliʼna apateʼnogeʼa lapavaleliʼa eʼnae. 
MIC.6.5	O vayaʼnimogitapae, huʼna, Movapu kini vekamo Melakiʼmo lapakaetegamo hosu kavaʼmo hugefeʼmo huʼniya kavafeʼmo hemenimo lapakesamo afitapa ho hiyo. Hosu kavaʼmo hugefeʼmo agesamo afiʼniyaʼmonanafa Miyo mafaʼnemo Melamiʼmo geʼaleʼmo aeno atagaina huno ha paiʼniya geʼaeʼmo lapakesamo afitapa ho hiyo. Akesiya kotegatiʼmo ataletapa Giligali taonifiʼmo ugefeʼmo neʼvageʼnaeʼmo nagaemo lapa maeʼnovanagi lapakaetegamo afole aiʼniya kavaʼefeʼmo lapakesamo afiyo. Lapakaemo Ala kava neʼmoʼnamo fatago kavaʼnimo ageta alagepa hutapa agesayafeʼmo lapake okanitapa ani kavafeʼmo lapakesamo afita ho hiyo, huno hapa paiʼniye.
MIC.6.7	Nagaemo asole tauseni tauseniʼa ve sipisipi anagaʼmo apavaleliʼnuʼna ani ofalinimo amisugenoʼaeʼmo Ala kava neʼmoʼa amuse hugifiye. Nagaemo alopa uveli aniʼmo tauseni tauseni aniʼmo uno nelamiya agufa anikana uvelimo aliniʼna uʼna amisugenoʼaeʼmo amuse hugifiye. Nagaemo yege mafaʼneʼnimo amagiʼna hosu kavaʼnilefeʼmo ani ofalinimo amisufiye.
MIC.6.10	Hosu kavaʼmo nehaya vayaʼmogimo hosu kavaʼmo oʼataleʼa noʼapifiʼmo asole alagepa yaʼmo hosu kavaʼapiletiʼmo magoʼe huʼa aliʼnaya yaʼmo afaʼa haneʼnifiye. Alu vayaʼaiteʼmo maketi nehaya afinaʼmo neʼyaʼmo aigofe kava huʼa aliʼa fako huʼa apamige hosu kava huʼa maketi nehaya yaʼmo aigofe sigelileʼmo asaige nehaya kavafeʼmo alagi noʼnahaiye. 
MIC.6.11	Haiya kava huʼna ani agufa kavaʼmo nehaya vayaʼaifeʼmo alagepa vayane, huʼna huguve. Haʼao, ani gemo osuguve. 
MIC.6.12	Apakaemo taonifiʼmo asole kagemi yaʼapiʼe vayaʼmogimo kaveta huge agoti huʼa apatege nehae. Taonifi vayaʼmogimo aigofe gemo huge apavayaletiʼmo humi apatege nehae.
MIC.6.14	Inagi lapakaemo neʼyaʼmo negayaʼmonanafa lapaka tegaiye. Lapakae folagapiʼmo kafu kavaʼmo afole aigiye. Kamemo hisaya afinaʼmo lapakaemo mago yatapimo afaʼa hanesiyafeʼmo alinita ugayaʼmonanafa kame vayatapimogi ani yaʼmo kumaya aliniʼa ugae. Mago yatapimo afaʼa ohanesiyaʼmoʼmo nagaemo kame vayaʼmo aliʼna apatesugeʼa eʼa mago yatapimo aliʼa hosu huʼa atalegae. 
MIC.6.15	Lapakaemo hoyamo alita vaigayaʼmonanafa hoyafatiʼmo neʼyaʼmo alagi oʼaligae. Lapakaemo olivi alagafatiʼmo uvelimo aligayaʼmonanafa lapakufaleʼmo uvelimo ofalegae. Lapakaemo nofi alagafati aniʼmo hugayaʼmonanafa lapakaemo ani aniʼmo oʼnegae. 
MIC.6.16	Lapakaemo kini vekamo Omaliʼe mafaʼneʼamo kini vekamo Ehapiʼeʼmo hosu kavaʼanimo akame nehayaʼmofeʼmo muki ani hosu kavaʼmo lapakaeteʼmo afole aigiye. Lapakaemo akeyaʼvilagamo anakaemo huʼnaʼa agufa kavaʼmo nehayaʼmofeʼmo nagaemo aliʼna hosu huʼna lapatesugeʼa alu nofi vayaʼmogimo eʼa apakameʼyamo lapamiteʼa huʼa faipa huʼa lapatesagenoʼaeʼmo lapakaemo vayaʼnimo lusi kava huno lapavagage hugiye.
MIC.7.2	Muki ma mopafiʼmo fatago vayaʼmo faliʼnae. Magoke fatago vekamo oʼmaiʼniye. Muki vayaʼmogimo alu vayaʼaifeʼmo kame huʼa apateteʼa aliʼa hosu huʼa apatesaya kafeʼmo kahauya nehae. Muki vayaʼmogimo apakaiʼapi nofi vayaʼmo apatafauʼa kamitimo apamagisayafeʼmo umenimo aliniʼa neʼvae.
MIC.7.4	Muki ani vayaʼmo alagi hosu vayaʼmo maiʼnayana ani vayapatiʼmo magoʼamogi aeʼa apakaseʼa aiseʼamo alagepa vayaʼmo hosu aufe nofi kahaukana huʼa maige vayaʼmo nehapaeya aufe nofikana huʼa maige huʼnae. Gotitegati gemo aliniʼeʼa aeʼa hakalo nehaya vayaʼmogi apavayafatiʼmo ehetapiye agufa gemo huʼa hapa paiʼapaeʼmo, Gotiʼa lapa painoʼaeʼmo, aliʼna hosu huʼna lapatalegauve, huno huʼniya afinaʼmo ago afole aigiye. Ani afinaʼmo apakesa afi yaʼmo alagepa huno ohanegaiyanageʼa negi nagi huʼa maigae.
MIC.7.6	Ani afinaʼmo ve mafaʼnemogimo afoʼapimogi apakiʼapileʼmo aliʼa afepiʼmo apatesageʼa a mafaʼnemogimo itaʼapimogiʼeʼmo kaveta hisageʼa apanofeloʼapimogimo aʼne apanofeloʼapimogifeʼmo kame huʼa apategae. Vayaʼmogimo apakaiʼapi afamo anagaʼapiʼeʼmo kame huʼa apatesageʼa kame huʼa apatesageʼa huʼa maigae. 
MIC.7.7	Hugayaʼmofeʼmo nagaemo Ala kava neʼmoʼa naha maesiyafeʼmo aulu heʼna agegauve. Nagufamo alino katino neʼnateya Gotiʼa naha maesiyafeʼmo agava maiguve. Nagaemo Gotiʼnimofeʼmo keya aeʼna ge hisugeno afigiye.
MIC.7.9	Nagaemo Ala kava netegamo hosu kavaʼmo huʼnovaʼmofeʼmo aipamo leno nateteno kayoʼmo neʼnamiya kana yaʼmo afaʼa aliguve. Alime alime neʼvisugenoʼaeʼmo agotileʼmo ge huno naha maesiya gemo huteno nagaetefeʼmo fatago kavaʼmo huno alino fako hugiye. Agaemo navalelinuno ha le yategamo natesigeʼna fatago kavaʼamo agegauve. 
MIC.7.10	Agesugeno kame vayatieʼmo hunoʼaeʼmo, Ala kava neʼmo Gotikamoʼmo haiyaʼaleʼmo maiʼniye, huno huʼniya a kanomoʼmo agesiyana Ala kava neʼmoʼa alagepa huno naha maesigeno agetenoʼaeʼmo lusi kava huno avagage hugiye. Vayaʼmogi kateʼmo uʼeʼa huʼapaeʼmo hapafiʼmo aeʼa nekasaliya kava huʼa hemenimo vayaʼmogi ani a kanomo kame vayatimogi aeʼa lata paisageʼna agegauve.
MIC.7.12	Yulusalemu taoniyo, huno, ani afinaʼmo vayakamo kalavusi huʼnaya vayaʼmo alu nofi vayaʼmogi kotegatiʼmo kagaetegamo egae. Apakaemo Asiliya kotegatiʼmo ege Isipi kotegatiʼmo ege Yufaletisi aniʼmo haneʼniya haopalegatiʼmo ege afagi haopalega haneʼniya solovala anitegatiʼe ave kotegatiʼeʼmo ege hugae. 
MIC.7.13	Asole vayaʼmo kagaetegamo egayaʼmonanafa Isaleli kotegamo vayaʼmo oʼmaiʼnayanageno kahaepa koʼmo hanegaiye. Ani koteʼmo maiʼnaya vayaʼmogimo hosu kavaʼmo nehayaʼmofeʼmo aise vayaʼmo maiʼnaya koʼmo hanegaiye.
MIC.7.15	Ala kava neʼmoʼa hunoʼaeʼmo, Nagaemo vayaʼnimo Isipi kotegatiʼmo apavaleliʼna eʼnova afinaʼmo noʼagaya agufa lokiya naune kavaʼmo huʼna apave liʼnova agufa kavaʼmo huʼna apave liguve.
MIC.7.17	Apakaemo mopafiʼmo asagauʼa aiteʼa apaipagutegatiʼmo nagaloʼyavegana huʼa havaeʼa maigae. Apakaemo atete huʼa Ala kava neʼmo Gotitapimofeʼmo koli huteʼa fala kiʼa maiʼnayategatiʼmo ataleʼa egae. 
MIC.7.18	Ina laʼmo Gotigakana huno maiʼniye. Kagaemo hosu kavaʼapilefeʼmo afaʼa ateyo, huka huteka alika neʼatalane. Kagaemo aise nofi vayaʼmo logufa vayakamogimo gekamo amagiʼa ataleʼnaya hosu kavaʼapimo uka aeka aga seka alika neʼatalane. Hau huno latesiyafeʼmo amuse nehiyaʼmofeʼmo muki afinaʼmo aipamo leno lateme lateme noʼviyanageno hau huno lategaiye. 
MIC.7.19	Halate alu agesamo afiteno lagaefeʼmo hau ayamopafi hausigeno hosu kavatiʼeʼmo kame huno aeno aga seteno hosu kavatileʼmo yagaino ategaiye. Kagaemo muki hosu kavatimo alika yaga auka atalesanageno solovala aniʼmo afepilagamo lusi vasilonafiʼmo uno lamigiye. 
MIC.7.20	Kagaemo Yekopu aginago vayaʼmogita laha maeka Yekopufeʼmo ha paiʼnana lama ge kotalake gemo akame huge Emalehamu aginago vayaʼmogitaeʼmo kahau huka latege hugane. Akeyaʼvilagamo kagaemo laginago vayaʼaifeʼmo kagoʼyamo ataletekaeʼmo, Nagaemo lama gemo huʼnaeʼmo, lapa maeʼna lapamiguve, huka ani hapa paiʼnana gemo akame hugane.
NAM.1.2	Ala kava neʼmo kaino gemo nehiya Gotiʼa hosu kavaʼmo anonaʼapilefeʼmo kayoʼmo neʼapamiye. Ala kava neʼmoʼa lusi kava huno aipamo leʼnigenoʼaeʼmo anonaʼapilefeʼmo kayoʼmo neʼapamiye. Ala kava neʼmoʼa kame huʼa atesaya vayaʼmo hosu kavaʼmo anonaʼapilefeʼmo kayoʼmo apamigiye. Agaemo kame vayaʼaeʼmo aipamo leno neʼapateyanageno kayoʼmo apamisiya afinafeʼmo agava maiʼniye. 
NAM.1.3	Ala kava neʼmoʼa vase vase huno aipamo leno apategaiyaʼmonanafa lusi kava huno lokiya Gotiʼa maiʼniye. Agaemo hosu kavaʼapilefeʼmo vaiʼapimo haneʼnisiya vayaʼmo afaʼa apakegeno oʼapategaiye.
NAM.1.3	Ala kava neʼmoʼa kaʼaleʼmo neʼvigenoʼaeʼmo alopa yasiʼe koʼeʼmo afole neʼaiye. Mago vekamo uneno nehigenoʼaeʼmo mumusopamoʼmo nehiya agufa kava huno Ala kava neʼmoʼa uneno nehigenoʼaeʼmo hiyaʼmoʼa mumusopagana huno afole neʼaiye. 
NAM.1.4	Agaemo solovala anifeʼmo ge hauʼnigenoʼaeʼmo inagi solovala aniʼmo nelane. Agaemo alu ani alu aniʼmo uno nelamiya aniʼmo alino laneno neʼatale. Aniʼmo nelanegenoʼaeʼmo alagepa mopamo haneʼniya koʼmo Meyani kotegagi Kamo avemo yahaofilagagi Lemanoni aveʼmo yahaofilagagi huno falu nete. Hoyagi yosagi yosamo ausegi huno muki yaʼamo falu nete. 
NAM.1.5	Ala kava neʼmoʼa emineʼnigenoʼaeʼmo imimaʼmo aliʼnigeno muki alopa avemoʼmo kanage kanage huge muki aise avefatiʼmo hamaiʼmo alige nehiye. Eno avaʼyi hisiya afinaʼmo ma mopamo leno sagaligiye. He, Agaemo mopaʼe ma mopafi vayaʼeʼmo leno pasagaligiye. 
NAM.1.6	Agaemo aipamo lesiya afinaʼmo ina laʼmo aulagaleʼmo afaʼa he tino maigiye. Aipamo leno apatesigeʼapaeʼmo haiya vayaʼmo afaʼa maigae. Aipamo leno apateteno kayoʼmo neʼapamiya kavaʼmo atagana huno vayaʼai apakenopaleʼmo asagauno neʼaiye. Aipamo neleya kavaʼmoʼa yafaʼmo aino naku nepae. 
NAM.1.7	Ala kava neʼmoʼa alagi alagepa vekamo maiʼniye. Agaemo vayaʼamo kana yaʼmo neʼaliya afinaʼmo fala nekiya koʼapigana huno maiʼneno alagepa huno yagaino neʼapate. Agaefeʼmo aliʼa amufa neʼamiya vayaʼaifeʼmo, Vayaʼnimo maiʼnae, huno apakeʼniye. 
NAM.1.8	Agaemo vayaʼamo apakeʼniyaʼmonanafa alopa aniʼmo hegekana huno Niniva taonimo alino hosu huno atalegaiye. Agaemo kame vayaʼamo apavegala aesigeʼa hani huʼniya kopiʼmo uʼa lamiʼa hosu kava huʼa maigae. 
NAM.1.9	Lapakaemo Ala kava netegamo kame hutapa atesayafeʼmo na agufa gemo huta ge huge afige hutapa maiʼnae. Agaemo alagi alino hano huno lapatalegaiye. Lapakaemo halate he titapa hanageke kavaʼmo osugae. 
NAM.1.10	Apakaemo aufe kahaumoʼmo aino kiʼniya kava huʼa maige lokiya aniʼmo neteʼa negi nagi nehaya vayaʼmo magokepi lokaeʼa neʼmaiya kava huʼa magokepiʼmo lokaeʼa maige huʼnayanageno atamoʼmo vaiʼniya hiʼyagofafiʼmo neleya kava huno alagi alino hano huno apatalegaiye. 
NAM.1.11	Asiliya vayaʼmogitapafatiʼmo mago vekamoʼmo Ala kava netegamo hosu kavaʼmo hisiyafeʼmo ani kavaʼmo huguve, huno huteno agesa afifi nehiya vekamo afole aigiye. Agaemo Ala kava netegamo hosu kavaʼmo huteʼa atalesayafeʼmo Asiliya vayaʼaifeʼmo ina hosu kavaʼmo hiyo, huno hapa paigiye. 
NAM.1.12	Ala kava neʼmoʼa Yuta vayaʼamogifeʼmo ina gemo huno hapa painoʼaeʼmo, Asiliya vayaʼmo asole vayaʼmo alagepa huʼa maiʼa haga nelayaʼmonanafa lokiya vekamo eno apakae folagapiʼmo neʼunoʼaeʼmo alino hano huno apatalegaiye. Nagaemo kayoʼmo ago lapamiʼnovaʼmonanafa magoʼe huʼna kayoʼmo olapamiguve. 
NAM.1.13	Hemenimo nagaemo Asiliya vayaʼmogimo lokiya vaiʼa yagaiʼa lapateʼnaya kavaʼmo aliʼna hano huʼna atalegauve. Kalavusi aliʼyapatiʼmo hatu maeʼna lapategauve. Nagaemo nofi kiʼa lapateʼnaya nofiʼmo aliʼna kapalu aeʼna ataleʼnove, huno huʼniye.
NAM.1.15	O Yuta vayaʼmogitapae, huʼna, Ageyo, mago vekamoʼmo avefiʼmo haneʼniya kotega kateʼmo alagepa faigoko gemo alininenoʼaeʼmo, kame osugayanagi maitapa haga leyo, huno aeno hakalo huno lapa nepaiye. Gotiʼa mono hisayafeʼmo hu maleʼniya hopa afinaʼmo mono hiyo. Lapakaemo Gotifeʼmo ago polomasi gemo hu maleʼnaya kavaʼmo hiyo. Hosu vekamo halate lapakaetegamo oʼmegaiye. Gotiʼa ago alino hosu huno ataleʼniye.
NAM.2.2	Asiliya kame vayaʼmogi Isaleli vayaʼeʼmo kamemo huteʼa muki alagepa yaʼapimo aliʼnayaʼmonanafa Ala kava neʼmoʼa hogoteno haneʼniya kava huno Isaleli vayaʼmogi ha le konali yaʼapimo alino afole aino ategaiye. 
NAM.2.3	Hamagana huno maiʼniya vekamo ati vayaʼamogi haesa haleguʼmo aliteʼa kamemo hisayafeʼmo haesa kukena yaʼmo vaiʼa aliʼnaya vayaʼmo neʼae. Kame talalaʼapimoʼmo atagana huno nele. Hayoʼapimoʼmo aiyamo neʼae. 
NAM.2.4	Kame talalaʼapimoʼmo taonifilagamo neʼaya kateʼmo lusi kava huʼa nagu nagu huʼa uteʼeteʼa nehae. Kame talalaʼapimoʼmo ata kanikana huʼa aeʼa ha leʼnageno alaveʼyogana huno aeno halelino uneno nehiye.
NAM.2.6	Aniʼmo haneʼniya kitamo yakino ataleʼnigeno lusi kava huno aniʼmo taonifiʼmo uno lamiteno kini vekamo noʼamo alinino uʼniye. 
NAM.2.7	Gotiʼa hu maleʼniyana kame vayaʼapimogi Kuvini a kanomo atafauʼa avaleliʼa ugae. Avaleliʼa neʼvageʼapaeʼmo aliʼyaʼamo neʼaliya aʼne anagaʼmogimo hosu apaipamo kaliʼnigeʼa kaugoʼyavegana huʼa aviʼyaʼmo nehuʼapaeʼmo yulagefa aiʼapaeʼmo hapaifiʼyaleʼmo amagime amagime uʼa avaleliʼa ugae.
NAM.2.8	Akeyaʼvilagamo Niniva taonimo alopa ani keli kotugana huno haneʼniyaʼmonanafa hemenimo vayaʼamo taonifatiʼmo ataleʼa apaune heʼnae. Apakaefeʼmo huʼapaeʼmo, Maiyo, maiyo, huʼa keya aeʼnayaʼmonanafa oʼafiʼa magoke vekamoʼa aino atagineno oʼuʼniye. 
NAM.2.9	Kame vayaʼapimogimo vayaʼapieʼmo hapa paiʼapaeʼmo, Malage huta muki siluvaʼe goliʼeʼmo aliyo. Ani taonifiʼmo asole kanale yaʼmo hano osisiya yakana huno haneʼnigeno magoʼe magoʼe huno haneʼniye. 
NAM.2.10	Niniva taonimo taoniʼageʼmo haneʼnigeno vayaʼmo oʼmaiʼnae. Muki yaʼmo alagi hosuʼnigeno no atufaʼageʼmo haneʼniye. Niniva taonifi vayaʼmogi lusi kava huʼa koli huʼnagenoʼaeʼmo apaiyamoʼmo atete huge lokiyaʼapimo hano huge huʼnigeno apaugosamoʼmo alino kola paige huʼniye.
NAM.2.12	Ani laiyoni anagaʼmogimo afumo haetenoʼaeʼmo a laiyonimoʼe anaʼaumogiʼeʼmo nesayafeʼmo hanino katali huno aise aise huʼniye. Agaemo apanopiʼmo afumo maleno havaite maleʼniye.
NAM.3.2+NAM.3.3	Afiyo, huno, nofiʼmo yaga auʼnageno apalo huno age aige talalamo aiyamoʼmo age aige hosimogi nagu nagu huʼa uge talalamoʼmo hakalu hakalu huge hosileʼmo fai maiʼnaya ati vayaʼmogimo vayaʼmo hapaesayafeʼmo nagu nagu huʼa uge ati vayaʼmogi naipeʼapimoʼmo alino alave alave huge hayoʼapimoʼmo alino alave alave huge nehigeʼa apakaemo lusi kava huʼa muki asole vayaʼmo kamitimo hapaeʼnageʼa faliʼnaya vayaʼmogi apakufamo alu aino haneʼniye. Faliʼnaya vayaʼmogi apakufamo lekana opaisaya agufa kava huno haneʼnigeʼa apakufaletiʼmo vai lamino hapaesiya kavaʼmo huge huʼniye. 
NAM.3.4	Ani Niniva taonimoʼmo kumai a kanomoʼa monimo neʼaliya a kanokana huno haneʼniyaʼmofeʼmo hosu kavaʼmo anonaʼalefeʼmo ani lusi kana yaʼmo aligae. Ani taonimoʼmo alagepa apaulagamo neʼagaya a kanomoʼmo haga ge huge hapaisiya agufa kavaʼmo huge nehiya a kanogana huno haneʼniye. Agaemo lusa kavaʼmo huge analisa kavaʼmo huge huteno alu nofi vayaʼe alu nofi vayaʼeʼmo apayateʼmo aliteno heno apavayu hulino vayaʼaiteʼmo kalavusi aliʼyaʼmo alisayafeʼmo maketi huno monimo aliʼniye. 
NAM.3.5	Ala kava neʼmo muki lokiyaʼamo haneʼniya vekamoʼmo ina gemo hunoʼaeʼmo, Niniva taonie, huno, Nagaemo kame vekatapimo maiʼnove. Kagaemo kumai a kanomogeʼna kukena yakamo asagiʼna atalesugeka kagufalagaʼageʼmo maisanageʼa alu nofi vayaʼmogiʼe alu nofi vayaʼmogiʼeʼmo kagesageno kavagage hugiye. 
NAM.3.6	Nagaemo aliʼna afepiʼmo kateteʼna oʼaniʼya yaʼmo aliʼna kagufaleʼmo aiʼna atagu faiʼna malesugeka vayaʼai apaulagaleʼmo alagi hosu a kanomo maigane. Apakaemo aulu kahaeʼa kageteʼa apakameʼyamo kamigae. 
NAM.3.7	Apakaemo kagaemo kagesaya afinaʼmo mukiʼamogimo halate alime ugae. Ageyo, huʼa, Niniva taonimo noʼatufaʼageʼmo haneʼniyanageno mago vekamoʼmo agaefeʼmo hau huno oʼategaiye. Haiyategatiʼmo mago vekamoʼmo ha maesiya agufa alagepa gemo hisiya vekamo egaiye.
NAM.3.9	Itiyopiya vayaʼe Isipi vayaʼeʼmo Timisi taonifi vayaʼmogi lusi kava huʼa magoʼe magoʼe huʼa aliʼa lokiya vaiʼa apateʼnae. Lipiya kotega vayaʼe Pati kotega vayaʼeʼmo kame kavateʼmo alino afaluʼamogani yaʼmo huʼniye. 
NAM.3.10	Huʼniyaʼmonanafa kame vayaʼapimogimo eʼa Timisi taonifi vayaʼmo kamemo huʼa ago aeʼa apaka seteʼa kalavusi huʼa apateteʼa apavaleliʼa uʼnae. Apakaemo aise mafaʼne anagaʼapimo apamagiʼnageʼa muki kataguneteʼmo faliʼnae. Apakaemo Timisi taonifi ala vayaʼmo seli nofitetiʼmo kiʼa apateteʼa apakaiʼapifiʼmo aliʼa fako huʼa afa aliʼyaʼapimo alisayafeʼmo apavaleliʼa uʼnae. 
NAM.3.11	Niniva vayane, huʼna, Lapakaeʼeʼmo naipamo leʼna lapateʼnova kavaʼmo kapufatiʼmo aniʼmo neteʼa negi nagi nehaya agufa vayaʼmo hamalegae. Lapaipa lapakesamoʼmo hosisigetapa kame vayatapilegatiʼmo ataletapa lapaune hegayaʼmonanafa afaʼa fala kita oʼmaigae. 
NAM.3.12	Kame vayatapimogimo lokiya taonitapimo alisayafeʼmo apayamufa aliʼyaʼmo afaʼa oʼaligae. Haʼao, lokiya taonimo fiki yosamo alagamo ago afu leʼniya agufa kavaʼmo huno hanegaiye. Kame vayaʼmogimo fiki yosaleʼmo aliʼa uti uti aiʼnageno neʼyaʼageʼmo apavayafiʼmo asagauno neʼaiya agufa kava huʼa vase huʼa taonitapimo aligae. 
NAM.3.13	Ani afinaʼmo ati vayatapimogimo aʼne anagakana huʼa maigae. Lapakaemo alagepa hutapa kaʼmo oʼakaniʼnayanageʼa taonitapifiʼmo egae. Atamoʼmo lapakae taonimo yafa kegiʼya kipate lokiya kitamo legaiye.
NAM.3.14	Kame vayaʼmogi eʼa lapakae taonileʼmo faiʼa vego hugayanagi alo hiyo. Aniʼmo he filita eyo. Kame hisaya notapimo alita lokiya vaitapa ateyo. Uta haesa mopamo alita aeta lata paisageno hapa atisigetapa noʼmo nekiya mopamo alo nehaya kesifiʼmo maleyo. Lapakaemo alinitutapa taonile kegiʼyaleʼmo maletapa lokiya vaita ateyo. 
NAM.3.15	Ategayaʼmonanafa ani kavaʼmoʼa afaʼa lapa oʼmaegaiye. Kame vayatapimogimo eʼa lapakaeʼe taonitapiʼeʼmo kaesagetapa falige naipeletiʼmo lapaige hugae. Akenu anagaʼmogimo neʼyaʼmo neʼa hano nehaya kava huʼa kame vayatapimogiʼmo lahapaeʼa hano huʼa lapatalegae.
NAM.3.15	Akeyaʼvilagamo lapakaemo asole akenu anagakana hutapa asole vayaʼmo afole aiʼnae. 
NAM.3.16	Vayatapimogi asole kagemi yaʼapiʼe vayaʼmo afole aiteʼa kokuʼnate kanefiʼmogi napamo ago aeʼa apaka seʼa maiʼnae. Maiʼnayaʼmonanafa akenu anagaʼmogi neʼyaʼmo neʼa hano huteʼa haleliʼa neʼvaya agufa kava huʼa lapataleʼa ago ugae. 
NAM.3.17	Lapakaeteʼmo yagaiʼnaya vayaʼe gamani vayaʼeʼmo asole akenu anagakana huʼa maiʼnae. Akenu anagaʼmo yasi huʼniya afinaʼmo yafa kegiʼyafiʼmo maiʼnagenoʼaeʼmo yegemo haine neʼegeʼapaeʼmo haleliʼa neʼvae. Haiya haopalegamo haleliʼa neʼvafi huno mago vekamoʼmo noʼapake.
NAM.3.19	Niniva taoniyo, huʼna, Kamagiʼnaya kagufamo hosuʼniyanageno kaha maesiya vekamo oʼmaiʼniye. Kamuʼmo kahatesiya yaʼmo ohaneʼniye. Muki vayaʼmogimo kagaemo hosu yaʼmo aliʼnana kavafeʼmo faigoko gekamo afiteʼapaeʼmo apamogaga aiteʼa apayaʼmo amagiʼnae. Haiya vayaʼaina lusi kava huka hanageke yaʼmo apamige apamige huka oʼmaiʼnane. Haʼao, kagaemo muki vayaʼaina kana yaʼmo apamiʼnane.
HAB.1.2	Afitenoʼaeʼmo, O Ala kava nene, huʼna, na magi afinaʼmo nagaemo magoʼe huʼna kagaefeʼmo lokiya vaiʼna ge hisugekaeʼmo oʼafigane. Nagaemo hosu vayaʼmogi kaveta huge kame huge nehaya kavafeʼmo lokiya vaiʼna ge huʼna kaha nepaugekaeʼmo hanageke yaʼmo aliʼnaya vayaʼaina hapa noʼmane. 
HAB.1.3	Na kava higekaeʼmo vayaʼai hosu kavaʼapimo alika nave neline. Na kava higekaeʼmo hosu hanageke kavaʼapimo alika nave neline. Kumaya alige vayaʼmo apamagige vayaʼmo hapaege huʼnaya kavaʼapimo naulagaleʼmo afole neʼaiye. Agoti huʼa apateteʼapaeʼmo kaveta nehae. 
HAB.1.4	Ani kavaʼmo nehayaʼmofeʼmo keʼaepa gemoʼa lokiyaʼamo ohaneʼnigeʼa aliʼa api aiʼa oʼapateʼnageno fatago kavaʼmo afole noʼaiye. Hosu vayaʼmogi fatago vayaʼmo faiʼa vego huʼa neʼapatayaʼmofeʼmo alagepa huʼa aliʼa api aiʼa noʼapatae, huno ha paiʼniye.
HAB.1.6	Nagaemo Mamiloni nofi vayaʼmo aliʼna he tiʼna apategauve. Apakaemo hosu vayaʼmogeʼa apaya mukiki huʼa kamemo nehaya vayaʼmo maiʼnae. Apakaemo eʼa kamemo huʼa aeʼa apaka seteʼa alu vayaʼmogimo mopaʼapimo aligae. 
HAB.1.7	Apakaemo muki vayaʼmo koli yaʼmo aliʼa neʼapamigeʼapaeʼmo atete nehae. Ani hosu vayaʼmogimo alu vayaʼai geʼapimo oʼafiʼa apakaiʼapigeʼmo hapauʼniya kavaʼmo himamuʼapiletiʼmo nehae. 
HAB.1.8	Mago afela pusimoʼmo nagu nagu huno neʼviya kava huʼa hosiʼapileʼmo fai maiteʼa malage huʼa nagu nagu huʼa neʼvae. Afela kala anagaʼmogimo apaka teʼnigeʼapaeʼmo nehapaya kava huʼa umenitata huʼa nehapae. Hosiʼapileʼmo fai maiʼnaya ati vayaʼmo muga afagitegatiʼmo nagu nagu huʼa neʼae. Hakiki anagaʼmogimo kafamo aesayafeʼmo hapakumo aliʼa famukiliʼa emiʼeʼa malage huʼa aeliʼa neʼvaya agufa kavaʼmo hugae. 
HAB.1.9	Ani ati vayaʼmogimo kumayaʼmo alige vayaʼmo hapaege hisayafeʼmo neʼae. Yasimo alinino eno ani kahaepamo alino halelino neʼviya kava huʼa tauseni tauseniʼa ati vayaʼmo eʼa kalavusi huʼa apateteʼa apavaleliʼa ugae. 
HAB.1.10	Apakaemo yagaiʼnaya kini vayaʼaifeʼmo koliʼapimo osuge yagaiʼa neʼapataya vayaʼaifeʼmo koliʼapimo osuge nehuʼapaeʼmo lafi kegiʼyaʼapiʼenagi lokiya noʼapiʼenagi huʼa heta halagape vaiteta aeta apaka segaune, huʼa nehae. Lafi kegiʼyaʼapimo malagamo mopamo kafiʼa aliniʼeʼa maleme maleme haiʼnageno lafi kegiʼyaʼapimo alino ha leʼnigeʼapaeʼmo uʼa lamiʼa taoniʼapigi muki yaʼapigi huʼa neʼaliye. 
HAB.1.11	Ati vayaʼamogimo kamemo huʼa aeʼa apaka seʼnagenoʼaeʼmo kini vekamoʼmo magoʼe huno hosu kavafeʼmo agesamo afiteno magoʼe huno hosu kavaʼmo nehiye. Agaemo aigofe gotiʼamo himamuʼaletiʼmo aeʼna apaka seʼnove, huno agesamo neʼafiye, huno ha paiʼniye.
HAB.1.13	Kaote kaulagaʼe vekamo maiʼneka hosu kavaʼmo neʼagekaeʼmo amuse osuge alagi okahauge nehiyaʼmofeʼmo hosu kavaʼmo nehaya vayaʼmo apakegeka oʼapategane. Na kava higekaeʼmo kutulu yaʼmo neʼnaya vayaʼmo apakegeka neʼapatane. Hosu vayaʼmogimo mago vayaʼmo aiseʼamo aeʼa apaka seʼa alagepa kavaʼmo huʼa maiʼnaya vayaʼmo nehapayaʼmonanafa na kava higekaeʼmo ge osuka maiʼnane. 
HAB.1.14	Na kava higeka vayaʼmo solovala anipiʼmo maiʼnaya noyamegana huka alo huka apateʼnane. Na kava higeka mopafiʼmo aise kafa anagaʼmo umenitata nehaya kafa anagaʼaiteʼmo vayaʼmogi yagaiʼa noʼapataya kafa anagakana huka vayaʼmo alo huka apateʼnane.
HAB.1.16	Neʼapatafayaʼmofeʼmo umeniʼapilefeʼmo mono huteʼa ofalinimo neʼamiye. Apakaemo alopa umeniʼapilefeʼmo mono huteʼa alagepa atumo neʼaiya laʼnefamo atafiʼmo nekae. Umeniʼapiletiʼmo asole yaʼmo aliteʼa alagepa neʼyaʼmo neʼnae. 
HAB.1.17	Umenifatiʼmo noyamemo aliʼa neʼapatalaya kava huʼa hapau huʼa oʼapateʼa magoʼe magoʼe huʼa alu nofi vaya alu nofi vayaʼmo hapaesafiye, huno ge huno afi geʼniye.
HAB.2.3	Alagamuna agegekana huka agesana kavaʼmo Gotiʼa lekana pai maleʼniya afinaʼmo mago vekamo afole aigiye. Afole aitenoʼaeʼmo atupa afinaʼmo afole aisiya kavafeʼmo lama geeʼmo ava gemo hugiye. Aigofe gemo osugiye. Malage huno afole oʼaisigekaeʼmo agava mainegenoʼao ge afino oʼmaigifa malage huno afole aigiye.
HAB.2.5	Agaemo nofi alagafati aniʼmo netenoʼaeʼmo gemo amagino neʼatale. Agiʼalemo alino asaga huno neʼateya vekamo maiʼniyaʼmofeʼmo noʼafi maisiya kavafeʼmo ohauʼnigeno ataleno umenitata nehunoʼaeʼmo himuʼnamu kavaʼmo nehiye. Nefaliya kavaʼmoʼa magoʼe vayaʼmo alisiyafeʼmo hauʼniya kava huno asole yaʼmo alisiyafeʼmo hauʼnigeno haʼye nehigenoʼaeʼmo aipamoʼmo ha noke. Agaemo asole alu nofi vaya alu nofi vayaʼeʼmo kamemo huteno huno aeno apaka seno yagaino neʼapate.
HAB.2.6	Aeno apaka seʼniya vayaʼmogimo huʼa faipa huʼa ategae. Apakaemo kalafefa gefatiʼmo huʼa aliʼa afepi ateteʼapaeʼmo, Vaehae, huʼa, kumayaʼmo aliteno kagemi yaʼaʼe vekamoʼmo hamaleʼniyanageno hanageke yaʼmo aligiye. Na magi afinaʼmo ani kavaʼmo hugiye. Goli yafaʼmo kalipa mopagana huno lusi kana yaʼmo aliʼniye. 
HAB.2.7	Anonaʼapimo haneʼniya vayaʼmo malage huʼa he tigae. Apaupatiʼmo he netiʼapaeʼmo koli yaʼmo kamigae. Aeʼa kagaseteʼapaeʼmo kagemi yakamo aligae. 
HAB.2.8	Kagaemo kamemo huka aeka apaka seteka muki vayaʼai kagemi yaʼapimo aliʼnanaʼmofeʼmo aise logufaʼa vayaʼmogi kagaeʼeʼmo kamemo huteʼa huʼa aeʼa kaga seʼa kagemi yakamo aligae. Kagaemo vaya hapaeka kolaʼapimo aika lakiʼnane. Kagaemo muki mopamo alika hosu huka atege asole taonimo alika hosu huka atege asole alu nofi vaya alu nofi vayaʼmo hapaege huʼnanaʼmofeʼmae.
HAB.2.10	Kagaemo hosu kavaʼmo huʼnanageʼapaeʼmo afamo anagakamo hosu apakimo aliʼnae. Asole vayaʼmo apamagitekaeʼmo kagupi mafaʼneleʼmo hosu kavaʼmo huʼnane. 
HAB.2.11	Ani agufa kavaʼmo huʼnanaʼmofeʼmo yafatetiʼmo noʼmo kiʼnana yafaʼmogimo apakemo aiteʼa agoti huʼa katesageno nokamo kiʼnana yosamogiʼeʼmo magoke agufa gemo hugae.
HAB.2.12	Vaehae, huʼa, mago vekamoʼmo asole vayaʼmo hapaeteno mago taonimo kiʼniya vekamo lusi hanageke yaʼmo aligiye. Agaeteʼmo kage kage kavaʼmo afole aigiye. Agaemo hosu kavaʼaletiʼmo taoniʼamo alino lokiya vaino ateʼniye. 
HAB.2.13	Ala kava neʼmo asole vayaʼaiteʼmo yagaino neʼapateya vekamoʼmo hunoʼaeʼmo, ani vekamo vayaʼamogi aliʼyaʼmo neʼaliya kavaʼapimo atamoʼmo leno saga ligiye, huno hu maleʼniye. Alu nofi vaya alu nofi vayaʼmogimo hapaise vose huʼa aliʼyaʼmo aliʼnageno alagaʼmo nehapaeyaʼmonanafa afa aliʼyaʼmo neʼaliye. 
HAB.2.14	Solovala aniʼmoʼa muki haopalegamo aino ati kaeno haneʼniya kava huʼa Ala kava neʼmo ha le konali yaʼaeʼmo muki haopalegamo maiʼnaya vayaʼmogimo ava gemo afigae.
HAB.2.15	Vayaʼmogimo hapaopaleʼmo neʼmaiya vayaʼmo aniʼmo neteʼa negi nagi huteʼa apagufaʼalagaʼageʼmo maisageʼa apakesayafeʼmo asole aniʼmo neʼapamiya vayaʼmo lusi hanageke yaʼmo aligae. Lapakaemo ani aniʼmo nesayafeʼmo lapauʼnigetapa lapaya mukiki nehae. 
HAB.2.16	Lapakaemo ala lapakitapimo oʼalisageno lapavagage hugiye. Lapakaeʼeʼmo ani kava hutapa negi nagi hisaya aniʼmo netetapaeʼmo lapakufaʼalagaʼageʼmo maigae. Ala kava neʼmoʼa lamaga ayatetiʼmo kapumo alino lapamisigeno lapavagage hisiya kavaʼmoʼa ha le konali yatapileʼmo aino ati kaegaiye. 
HAB.2.17	Kagaemo Lepani avefiʼmo haneʼniya yahaomo heʼyaika hano huge afela afumo koli yaʼmo apamige hapaeka hano huge huʼnana agufa kavaʼmo kagaetegamo hugae. Kagaemo asole ve aʼnemo hapaege asole taonimo alika hosu huka atege huʼnanaʼmofeʼmo kagaetegamo alagi hosu kavaʼmo afole aigiye.
HAB.2.19	Vaehae, huʼna, yosaletiʼmo alo huʼnaya gotiʼapimogifeʼmo, lapaupati he tiyo, huʼa nehaya vayaʼmo hanageke yaʼmo aligae. Apake noʼaiya yafafeʼmo, kaupati he tiyo. Alino laya malegaiye, huʼa nehaya vayaʼmo hanageke yaʼmo aligae. Ageyo, huʼna, Aune yateʼmo goli yafatetiʼe siluva yafatetiʼeʼmo atafi kaeteʼa faleʼa ati kae maleʼnaya aigofe gotiʼapimogi apavamusaʼmo noʼaiye. 
HAB.2.20	Afaʼa maisaya yaʼapimo alagi ohaneʼniyaʼmonanafa Ala kava neʼmo aote mono noʼafiʼmo maiʼniye. Muki ma mopafi vayaʼmogitapamo etapa aulagaleʼmo ge osuta afaʼa maiyo.
HAB.3.1	Hamakaʼmo Gotitegati gemo alinino eno aeno hakalo huno hapa nepaiya vekamoʼmo nunumuʼmo huʼniya gemo mono vayaʼmogi yokemo huʼnaya gemae.
HAB.3.4	Ha le konali yaʼamoʼmo yegemoʼmo aeno halelino haine neʼeya agufa kava huno aeno ha leʼniye. Lokiyaʼamo alino fala ki maleʼnigeno ayapatiʼmo lokiyaʼamoʼmo aeno ha leʼniye. 
HAB.3.5	Agaemo alopa kaitaʼmo alino ateʼnigeno eno asole vayaʼmo kaita hapauʼniye. Uʼnigenoʼaeʼmo magoʼe huno alopa kaitaʼmoʼa akame huno uʼnigeno magoʼe vayaʼmo kaita hapauʼniye. 
HAB.3.6	Agaemo he tino mopamo agetenoʼaeʼmo hakumo maleno apateʼniye. Apaketenoʼaeʼmo alu nofi vaya alu nofi vayaʼmo alino hapa faino apataleʼnigeʼa atagu faeʼa uʼeʼa huʼnae. Hanege hanege huno nehaneya avemo aino anakupaeno asagauno aiʼniye. Akeyaʼvilagamo haneʼnaya aveʼamo aiʼa anakupaeʼa asagau aiʼnae. Gotiʼa nehiya kavaʼmo muki afinaʼmo hanege hanege huno nehane. 
HAB.3.7	Apakeʼnovana Kusani nofi vayaʼmo hanageke yaʼmo aliʼnageʼna apakeʼnove. Mitiyani nofi vayaʼmo atete huʼnae. 
HAB.3.8	O Ala kava nene, huʼna, uno nelamiya anifeʼmo haoke oseʼnapiye. Uno nelamiya anifeʼmo kaipamo leʼnifiye. Solovala anifeʼmo kaipamo leʼniyaʼmofeʼmo ati vayaʼmogi hosiʼapileʼmo fai maiʼneʼa kamemo huge halauliʼa neʼvaya talalafiʼmo maiʼneʼa kame huge nehaya kava huka vayakamo hapa maesanafeʼmo eka kame huʼnane. 
HAB.3.9	Atikamo alika alo huka aliʼnane. Kagaemo kagoʼyaʼmo ataleteka ani kavaʼmo huguve, huka hutekaeʼmo kagaika nofi vayaʼmo uka hapa maeʼnane. He, lama ge. Koʼmo aiyo, huka huʼnanagenoʼaeʼmo alopa koʼmo aiteno aniʼmoʼa alino kalokalopa hatiʼniye. 
HAB.3.10	Avemogimo kageteʼapaeʼmo kanage kanage huʼnae. Alopa aniʼmo emineʼniye. Aniʼmo vasilonaʼafatiʼmo fugaligali huteno alopa agemo aiʼniye. 
HAB.3.11	Yegeʼe kaiʼeʼmo oʼuʼana noʼanifiʼmo afaʼa maiʼnaʼae. Kevekamo hetalanageno neʼunoʼaeʼmo aeno halelino uʼniye. Hayokamo yaga auka atalenagenoʼaeʼmo alino alave alave huʼniye. 
HAB.3.12	Kagaemo muki kotegaeʼmo kaipamo leʼnigeka mopafi umenitata nehukaeʼmo muki nofi vayaʼmo aeka lata paiʼnane. 
HAB.3.13	Kagaemo vayakamogi apakufamo alika katika apatesanafeʼmo emikeʼnane. Kagaika vekamo uvelimo lakika ateʼnana vekaʼeʼmo emiteʼnaʼae. Hosu afamo anagaʼai afoʼapimo agenopaleʼmo amagiʼnane. Alagi alika hano huka apataleʼnane. 
HAB.3.14	Vayaʼmo kesi kateti eʼa aliʼa afepi apateʼnaya vayaʼai neʼyaʼapimo kumaya aliteʼa apamogaga aiʼnaya kava huʼa ani ati vayaʼmogi aliʼa laha faiʼa latalesayafeʼmo eʼa apamogaga aiʼnae. Apamogaga aiʼnayaʼmonanafa apakaeteʼmo yagaino apateʼniya vekamo agaiʼa hayoletiʼmo alika agufafiʼmo aeʼnane. 
HAB.3.15	Hosikaleʼmo faika maitanageʼapaeʼmo hosi anagakamo solovala anipiʼmo lakaeʼnagenoʼaeʼmo fugaligali huʼniye.
HAB.3.18	nagaemo Ala kava netefeʼmo namogaga aiguve. Nagufamo alino katino neʼnateya Gotifeʼmo namogaga aiguve. 
HAB.3.19	Ala kava neʼmo Gotiʼa lokiyaʼnimo maiʼniye. Agaemo lokiya vaino natesigeno naiyamoʼmo afela afumoʼmo nagu nagu nehiya afumo aiyagana huno haneʼnisigeʼna alopa avefiʼmo uʼna haiʼna umenitata huguve.
HAB.3.19	Ani gemo alino yokemo nehaya vayaʼaiteʼmo yagaiʼniya vekamo amiʼniye. Yokemo hisayafeʼmo neʼamagiʼa nehaya agufa kavaʼmo hisayafeʼmae.
ZEP.1.3	Nagaemo muki vayanagi afugi kokuʼnapi namagi anipi noyamegi huʼna aliʼna hano huʼna atalegauve. Nagaemo hosu vayaʼe apaiyafiʼmo hapageʼa asagauʼa neʼaiya aigofe gotigiʼeʼmo aliʼna hano huʼna apatalegauve. He, ma mopafi maiʼnaya vayaʼmo alagikeʼmo aliʼna hano huʼna apatalegauve.
ZEP.1.5	Nagaemo otu nokatoʼmuleʼmo uʼa haiʼa maiʼneʼa yegelefenagi kailefenagi kanefitefenagi huʼa monoʼmo nehaya vayaʼmo aliʼna hano huʼna apatalegauve. Lole apaipa apakesamo neʼafiya vayaʼmogi nagaefeʼmo mono huteʼa nagiʼnilefeʼmo lama gemo nehuve, huʼa huge aigofe gotiʼa Molekitefeʼmo mono huteʼa agiʼaletiʼmo lama gemo nehuve, huʼa huge nehaya vayaʼmo aliʼna hano huʼna apatalegauve. 
ZEP.1.6	Ala kava neʼmo magoʼe huʼa akame osuʼa ataleʼnaya vayaʼe Ala kava neʼmo agesayafeʼmo kahauya huʼa ge huʼa afi okeʼnaya vayaʼeʼmo aliʼna hano huʼna apatalegauve.
ZEP.1.8	Ala kava neʼmoʼnamo ani ofalinimo hisuva afinaʼmo nagaemo yagaiʼnaya vayanagi kini vekamo ve mafaʼne anagaʼagi alu nofi vayaʼmogimo neʼvaiya kukena yaʼapimo aliʼa neʼvaiya vayanagi, huʼna, kayoʼmo lapamiguve. 
ZEP.1.9	Ani afinaʼmo nagaemo ala apaki vayaʼmogi aliʼyaʼapimo neʼaliya vayaʼmogimo vayaʼai no kipateʼmo apaya mukiki huʼa uʼa haiʼa apamagige kagemi yaʼapimo kumaya alige huteʼa aliniʼa uʼa aliʼyaʼmo afoʼamo nopiʼmo maleʼa havaite neʼmalaya vayaʼmo kayoʼmo apamiguve, huno hutenoʼaeʼmo, 
ZEP.1.10	Ani afinaʼmo Yulusalemu taonimo yafa kegiʼyamo kipaʼmo agiʼamo noyame kipane, huʼa agi neʼaya kipateʼmo maiʼnaya vayaʼmogi lusi kava huʼa koli huteʼa alopa gefatiʼmo ge hisageʼa afige napa tu kipateʼmo maiʼnaya vayaʼmogi apano aeteʼa faiyosago faiʼa aviʼyaʼmo hisageʼa afige avefatiʼmo mago yaʼmo aeno apalo atiʼnigeno alopa agemo neʼaiya agufa kava huno age aisigeʼa afige hugae. 
ZEP.1.11	Makatesi maketi kumateʼmo maiʼnaya vayaʼmogitapamo, faiyosago faitapa aviʼyaʼmo hiyo. Muki yaʼmo maketimo nehaya vayaʼmo ago faliʼnayaʼmofeʼmae. Mago kagemi yaʼapiʼe vayaʼmo oʼmaiʼnae, huʼa hugae.
ZEP.1.13	Ani agufa hosu kavaʼmo nehayaʼmofeʼmo kame vayaʼapimogi eʼa kagemi yaʼapimo kumaya aliteʼa noʼapimo heʼa halagape vaiʼa atalegae. Apakaemo saufa noʼmo kigayaʼmonanafa ani nopiʼmo afaʼa oʼmaigae. Apakaemo hoyaʼapifiʼmo nofi alagamo faigayaʼmonanafa ani nofi alagafati aniʼmo oʼnegae. Kame vayaʼmogimo nofi hoyaʼapimo aligayaʼmofeʼmae.
ZEP.1.15	Ani afinaʼmo Gotiʼa aipamo neleya kavaʼmo vayaʼaiteʼmo afole aisigeno alopa kana yaʼmo apakaeteʼmo hanesigeʼa hosu apaipamo kalisigeno muki yaʼmo alagi hosugiye. Kame vayaʼmogimo eʼa noʼmo heʼa halagape vaige hoyamo aliʼa hosu huʼa atalege hugae. Hiyaʼmoʼa yegeleʼmo aino ati nekaegenoʼaeʼmo alopa haniʼmo nehiya kava huno hosu afinaʼmo afole aigiye. 
ZEP.1.16	Ani afinaʼmo pikulimoʼmo age neʼaisigeʼapaeʼmo taonifiʼmo maiʼnaya ati vayaʼmogimo koli huteʼa alopa gefatiʼmo ge hugae. Lokiya yafa kegiʼyamo haneʼniya taonifiʼmo kame huge kame nehaya yatala noʼmo heʼa halagape vaisayafeʼmo kame huge hugae.
ZEP.2.2+ZEP.2.3	Fiku yanagetapa afaʼa maiʼnisageno Ala kava neʼmoʼa lekana pai maleʼniya afinaʼmo afole aigiye. Yasimoʼmo haletiʼya yaʼmo alino halelino neʼviya agufa kava huno alino lapafaitalesigetapa ugae. Ala kava neʼmoʼa aipamo lusi kava huno leno lapatesiya kavaʼmo lapakaeteʼmo afole aigiyanagi lapakaemo yagu yaga kavaʼmo nehaya vayane, huʼna, hogotetapa alita anupa huʼnetapaeʼmo Ala kava nefeʼmo kahauya hiyo. Fatago kavaʼamo alisayafeʼmo kahauya huge yagu yaga kavaʼamo alisayafeʼmo kahauya huge hutetapa himuʼnamu kavaʼmo ago ataleyo. Ala kava neʼmoʼa aipamo lusi kava huno leno apatesiya afinaʼmo alino fala kino lapatesifigi amalageka hutapa agegeyo.
ZEP.2.5	Vaehae, huʼna, Lapakaemo Filisitiya vayaʼmo lapakitapimo Keleti vayaʼmo solovala anitegamo maiʼnaya vayane, huʼna, ehetapiye, hosu yaʼmo aligae. Ala kava neʼmoʼa lapakaefeʼmo gemo ago hu maleʼniye. Agaemo ina ge huno lapa nepaiye. Filisitiya vayaʼmo Kenani koteʼmo maiʼnaya vayaʼenagi, huʼna, aliʼna hosu huʼna lapatalesugeno magoke vekamo alagi oʼmaigiye. 
ZEP.2.6	Lapakaemo solovala ani haigifiʼmo haneʼniya mopaʼamo hiʼyagofa koʼagekeʼmo ha malegaiye. Ani haopalegamo sipisipileʼmo neʼyagaiya vayaʼmo maisageʼa sipisipi anagaʼmo kegiʼyafiʼmo maigae. 
ZEP.2.7	Yuta vayapatiʼmo ofaliʼa afaʼa faiʼa kasalo paesaya vayaʼmogimo lapakae mopamo aliteʼa sipisipileʼmo yagaiʼa apategae. Sipisipi anagaʼapimo ani haigifiʼmo kahaumo neʼa maisageʼa yagaiʼa neʼapataya vayaʼmo Asikeloni taonifiʼmo havaegae. Ala kava neʼmo Gotiʼapimoʼmo emineno kalavusifatiʼmo hatu maeno apateʼniya vayaʼmo hapa maesigeʼa noʼapifiʼmo alagepa huʼa maigae.
ZEP.2.9	Nagaemo afaʼa maiʼnove, huʼna huʼnova gemo lama gemo haneʼniya kava huʼna nagoʼyamo ataleʼna alagi lama gemo huʼnaeʼmo, Nagaemo Satomi taonifiʼmo maiʼnaya vayaʼmo aliʼna hano huʼna apataleʼnovanageno muki mopaʼapimo alagi hosuʼniya kava huno Movapu vayaʼmogi mopaʼapimo alagi hosugiye. Nagaemo Gomola taonifiʼmo maiʼnaya vayaʼmo aliʼna hano huʼna apataleʼnogeno muki mopaʼapimo alagi hosuʼniya kava huno Emoni vayaʼmogi mopaʼapimo alagi hosugiye. Kahaumo muki mopaʼapileʼmo aino atagu faeno lagisigeno hagemo neʼaliya kelimo alino hamalesigeno ani koʼmo alagi alino hosu huteno hanege hanege hunoʼageʼmo hanegaiye. Nagae vayaʼmo asole vayapatiʼmo logufaʼamo maisaya vayaʼmogi kame huteʼa kagemi yaʼapimo aliteʼa mopaʼapileʼmo maigae.
ZEP.2.11	Ala kava neʼmoʼa apakaetegamo alopa kavaʼmo hisigeʼapaeʼmo lusi kava huʼa apamoʼyamo aigae. Agaemo ma mopafi vayaʼai gotiʼapimogimo ina agufa yakana huno alino ha maleno apatesigeʼa muki kotegamo maiʼnaya vayaʼmogimo koʼapileti koʼapiletiʼmo agaetefekeʼmo mono hugae. 
ZEP.2.12	Lapakaemo Itiyopiya vayane, huʼna, Nagaemo kame vayatapimo aliʼna apatesugeʼa uʼa kamiti lahapaegae. 
ZEP.2.13	Ala kava neʼmoʼa Asiliya vayaʼmogi hoga koteʼmo maiʼnaya vayaʼmo naipeletiʼmo alagi apaisageno Niniva taoniʼapimo noʼatufaʼageʼmo hanesigeno kaʼme koʼmo hau huteno kalusopa kokana huno hanegaiye. 
ZEP.2.14	Pulumaka anaganagi sipisipi anaganagi muki alu afela afu alu afela afu anaganagi huʼa eʼa ani taonifiʼmo havaegae. Heʼa halagape vaiʼnaya noteʼmo nama anagaʼmo maige yasi kateʼmo maiʼneʼa apake aige hugae. Ayu nokoʼmo kipateʼmo ilipole yaʼmo hanegaiye. Ati vayaʼmogimo nokatoʼmuʼamo aliʼa akaiʼa atalesageno alagepa Sita yosaletiʼmo alo huʼnaya yaʼmo hosugiye. 
ZEP.2.15	Ani taonifiʼmo muki maiʼnaya vayaʼmogi alagepa hutageʼmo maigune, huteʼa apamogaga aiʼnae. Apakaemo apaipafiʼmo huʼapaeʼmo, Alagepa hutageʼmo maiʼnonageʼapaeʼmo mago alu vayaʼmo lagaekana huʼa oʼmaiʼnae, huʼa huʼnayaʼmonanafa taoniʼapimo noʼatufaʼageʼmo haneʼniye. Muki afela afu anagaʼmo eʼa havaesaya noʼatufamo haneʼniye. Muki vayaʼmogimo eʼa ageteʼapaeʼmo olahaiye, huʼa huteʼa apayaʼmo aiʼa akaiteʼa ataleʼa ugae.
ZEP.3.2	Apakaemo Goti gemo oʼafiʼnae. Ala kava neʼmoʼa alino api aino apatesiyafeʼmo nohapaiye. Apakaemo Ala kava neʼmo aliʼa amufa noʼamiye. Apakaemo Gotiʼapimo haopaleʼmo noʼvae. 
ZEP.3.3	Yulusalemu koteʼmo yagaiʼnaya vayaʼmogi kaekae nehaya laiyonigana huʼa maiʼnae. Agoti gemo neʼafiya vayaʼmo afela kala anagaʼmogimo lusi kava huno apaka teʼnigeʼa neʼyaʼmo neʼa hano nehaya agufa kavaʼmo nehae. 
ZEP.3.4	Yulusalemu kotegamo Gotitegati gemo aliniʼeʼa aeʼa hakalo huʼa hapa nepaiya vayaʼmogimo apaipa apakesaleʼmo alagepa huʼa yagaiʼa noʼatageʼapaeʼmo vayaʼmogimo geʼapieʼmo aliʼa amufa noʼapamiye. Mono huʼa neʼapataya vayaʼmogi aote yaʼmo aliʼa hosu huʼa neʼatae. Apakaemo Goti keʼaepa geʼamo aliʼa afeleʼa alu gemo aliʼa apaya neʼmalae. 
ZEP.3.5	Nehayaʼmonanafa Ala kava neʼmo fatago vekamo Yulusalemu taonimo folagapiʼmo maiʼneno hosu kavaʼmo alagi nosiye. Muki neteʼae neteʼaeʼmo vayaʼmogi kavaʼapimo alagepa huno alino fako huno neʼapate. Muki afinaʼaeʼmo fatago kavaʼageʼmo huno alino fako huno apatesiyafeʼmo haino me notaleyaʼmonanafa fatago kavaʼmo nosaya vayaʼmogimo hosu kavatapieʼmo apavagage nosiye.
ZEP.3.7	Nagaemo nagesa afiʼnaeʼmo, Lapakaemo nagaefeʼmo koli hugae. Kayoʼmo olapamisugeʼa notapimo heʼa halagape oʼvaisayafeʼmo aliʼna lapaya malesuva gemo afigae, huʼna nagesamo afiʼnovaʼmonanafa haʼao, huʼna, geʼnimo oʼafitapa malage hutapa lapaya mukiki hutapa lapakaitapimo magoʼe hutapa alita hosu hutapa lapateʼnae.
ZEP.3.9	Ani kava huteʼna mukiʼamogimo Ala kava neʼmoʼna nagiʼnilefeʼmo keya aeʼa ge hisayafeʼmo oʼaniʼya apavenafuʼnamo sese huʼna apatesugeʼa apaote apakemo aigae. Magoke apaipa apakesamo aliʼneʼa aliʼyaʼnimo aligae. 
ZEP.3.10	Nagaefeʼmo mono hisaya vayaʼmo maiʼa aiʼa atagu faeʼnaya vayaʼnimogimo Itiyopiya aniʼmo mugagayaga faliga kotegatiʼmo ofalinimo alini eʼa namigae. 
ZEP.3.11	Ani afinaʼmo nagaemo lapakaepatiʼmo apakaiʼapieʼmo apamogaga aiteʼa himuʼnamu nehaya vayaʼmo aliʼna hapa faiʼna apatalesugetapaeʼmo geʼnimo amagitapa ataleʼnaya kavatapieʼmo magoʼe huno lapavagage osugiye. Lapakaemo naote avefiʼmo magoʼe hutapa himuʼnamu kavaʼmo osugayaʼmofeʼmae. 
ZEP.3.12	Nagaemo lapakae folagapatiʼmo yuna apaipa vayaʼmogimo yagu yaga kavaʼmo nehaya vayaʼmo afaʼa apakeʼna apatalesugeʼa Ala kava neʼmoʼna nagiʼnilefeʼmo aliʼa amufa namigae. 
ZEP.3.13	Isaleli vayapatiʼmo logufaʼamogimo hosu kavaʼmo osuge aigofe gemo osuge hugae. Apakaemo humi oʼapateʼa sipisipiʼnimo maiʼneʼa kahaumo neteʼa havaesageʼa muki vayaʼmogimo koli yaʼmo aliʼa oʼapamigae.
ZEP.3.15	Ala kava neʼmoʼa agoti huno lapateteno lapamagiʼniya kayoʼmo ago alino ataleʼniye. Agaemo muki kame vayatapimo alino hapafaino apataleʼniye. Isaleli vayaʼmogi kini vekamo Ala kava neʼmo lapakae folagapiʼmo maiʼniyanagetapa mago hanageke yafeʼmo koli osugae. He, henagaʼamo halate hanageke yafeʼmo alagi koli osutapa afaʼa maige maige hutapa maigae.
ZEP.3.17	Ala kava neʼmo Gotitapimoʼmo lapakae folagapiʼmo maiʼniya vekamo alopa lokiyaʼaʼe vekamoʼmo lapakufamo alino katino lapategaiye. Ala kava neʼmoʼa amuse huno lapateteno lapakaefeʼmo amogaga aino lapategaiye. Lapakaefeʼmo hau ayamopafiʼmo hauʼnisigenoʼaeʼmo ge osuno hauʼniya kavatefeʼmo maino haga lenoʼageʼmo maigiye. Agaemo lapakaefeʼmo amogaga neʼainoʼaeʼmo yokemo hugiye, huʼa hugae.
ZEP.3.19	Afiyo, huʼna, ani afinaʼmo kana yaʼmo aliʼa nelapamiya vayaʼaina kayoʼmo apamiguve. Nagaemo apaiyamo hosuʼnisiya vayaʼmo apakufamo aliʼna katiʼna apatege aliʼa hapafaiʼa apataleʼnageʼa maiʼa aiʼa atagu faeʼnaya vayaʼmo apavaleʼna aliʼna anupa huʼna apategauve. Apavagage yaʼmo aliʼa apamiʼnageʼa maiʼnaya vayaʼmogi kotetiʼmo apakiʼapileʼmo aliʼa asaga huʼa apateteʼa ala apakimo apamigae. 
ZEP.3.20	Ani afinaʼmo nagaemo lapavaleliʼna esugetapa halate kotapileʼmo etapa maigae. Lapavaleʼna aliʼna anupa huʼna lapatesugeʼapaeʼmo muki ma mopafi vayaʼmogimo ala lapakimo lapamiteʼapaeʼmo lapakitapileʼmo aliʼa asaga huʼa lapategae. Alu nofi vayaʼai kotegamo kalavusi aliʼyaʼmo neʼaliya vayatapimo halate apavaleliʼna lapakaetegamo esugetapa apakegae. Nagaemo Ala kava neʼmoʼnamo mani gemo ago hu maleʼnove.
HAG.1.2	Inagi Hagaiʼa ina ge huno aeno hakalo huno hana paiʼniye. Ala kava neʼmoʼa asole vayaʼaiteʼmo neʼyagaiya vekamoʼmo hunoʼaeʼmo, Isaleli vayaʼmogimo huʼapaeʼmo, Ala kava neʼmo mono noʼamo kisuna afinaʼmo afole oʼaiʼniye, huʼa huʼnae. 
HAG.1.3	Ala kava neʼmoʼa Hagai avayafatiʼmo muki vayaʼaifeʼmo ani ge huno hapa paiʼniye. 
HAG.1.4	Lapakaemo mani mono noʼmo ago ataleʼnageno hosuʼnigetapa alagepa yosaletiʼmo ki maleʼnaya notapifiʼmo maisaya afinaʼmo afole aiʼnifiye. 
HAG.1.5	Notapifiʼmo neʼmaiyaʼmofeʼmo Ala kava neʼmo asole vayaʼaiteʼmo neʼyagaiya vekamoʼmo hunoʼaeʼmo, hosu kavatapiyeʼmo lapakesa afifi hutapa maiyo. 
HAG.1.6	Lapakaemo asole avina yaʼmo hakaleʼnayaʼmonanafa aiseʼageʼmo leʼnigetapa alinitapa eʼnae. Neʼyaʼmo neʼnayaʼmonanafa lapamu osuʼniyaʼmofeʼmo lapaka teʼniye. Nofi alagafati anitapimo neʼnayaʼmonanafa lapamu osuʼniye. Kukena yatapimo alitapa vaiʼnayaʼmonanafa yasigeʼmo nelahapaiye. Aliʼyaʼmo neʼaliya vayaʼmogimo aliʼyaʼapiletiʼmo miyaʼapimo aliʼnayaʼmonanafa halo aiʼniya kupiʼmo ku ai maleʼnagenoʼaeʼmo malage huno hano nehiya kava huno uno hano nehiye, huno hapa paiʼniye. 
HAG.1.7	Inagi Ala kava neʼmo asole vayaʼaiteʼmo neʼyagaiya vekamoʼmo ani gemo huno hapa paiʼniye. Nehaya kavatapieʼmo lapakesa afifi hutapa maiyo. 
HAG.1.8	Lapakaemo uta haitapa avefatiʼmo alopa yosamo heʼya aitapa alinita emitetapa mono noʼnimo kisageʼnaeʼmo namogaga aiteʼna ala nagiʼnimo aliguve. 
HAG.1.9	Lapakaemo asole yatimo afole aigiye, hutapa lapakesamo afiʼnayaʼmonanafa aise yaʼageʼmo afole neʼaiye. Ani aise yaʼmo alinitetapa notapifiʼmo maleʼnageʼnaeʼmo nagaemo fu huʼna haleʼna ataleʼnogeno uno lageso huʼniye. Na kava higeʼnaeʼmo ani agufa kavaʼmo huʼnove. Mukiʼamogitapamo lapakaitapi notapieʼmo lapakesamo neʼafiyaʼmonanafa nagaemo noʼnimo alagepa huno ohaneʼniyaʼmofeʼmae. 
HAG.1.10	Ani kavaʼmo huʼnaya kavatetiʼmo kokuʼna kaʼmo akani maleʼnigeno lao yaʼmo emi noʼmeʼnigenoʼaeʼmo mopafiʼeʼmo akani maleʼnigeno neʼyaʼmo nohage. 
HAG.1.11	Nagaemo koʼmo oʼaiyo, huʼna huʼnogeno mopafinagi avelegagi muki hoyafiʼmo haneʼniya yaʼmo nofi hoyafinagi alivi yosa hoyafinagi muki hoyatapifinagi muki vayaʼaitegagi pulumaka anagaʼaitegagi sipisipi anagaʼaitegagi aliʼyatapilenagi huʼna lao yaʼmo aliʼna ataleʼnogeno emi noʼmeʼniye, huno hapa paiʼniye.
HAG.1.13	Inagi Hagaiʼa Goti apa vekaʼamoʼmo Goti geʼamo hapa painoʼaeʼmo, Gotiʼa hunoʼaeʼmo, Nagaemo lapakaeʼeʼmo magokepi lokaeʼna maiʼnove, huno huʼniye, huno hapa paiʼniye. 
HAG.1.14	Ani kavatetiʼmo Ala kava neʼmo Gotiʼa Silatili mafaʼnemoʼmo Yuta vayaʼaiteʼmo yagaino neʼapateya vekamo Selamamaliʼagi Yosateki mafaʼnemo hogote vekamo mono huno neʼapateya vekamo Yasuvaʼagi muki vayanagi huno alino he tino apateʼnigeʼapaeʼmo eʼa Gotiʼa asole vayaʼaiteʼmo neʼyagaiya Gotiʼapimo mono noʼamo aepa faiʼa kiʼnae. 
HAG.1.15	Kini vekamo Naliyasiʼa Pesiya koteʼmo lole kafugamo yagaino apateʼnigenoʼaeʼmo sigisi kaimo tuveti fo afinaʼmo noʼmo aepa faiʼa kiʼnae.
HAG.2.1	Seveni kaimo tuveti vani afinaʼmo Ala kava neʼmo Gotiʼa geʼamo alinineno aeno hakalo huno hapa nepaiya vekamo Hagaifeʼmo ha painoʼaeʼmo, 
HAG.2.2	Hemenimo kagaemo Silatili mafaʼnemoʼmo Yuta vayaʼaiteʼmo yagaino neʼapateya vekamo Selamamaliʼe Yosateki mafaʼnemo hogote vekamo mono huno neʼapateya vekamo Yasuvaʼefeʼmo ani gemo huka hana paiyo. 
HAG.2.3	Hogote mono noʼmo ha le konali mono noʼnimo ageʼnaya vayapatiʼmo mago vayaʼmo afaʼa maiʼnafiye. Hemenimo ani mono noʼmo haiya kava hutapa ageʼnae. Hogote mono noʼnieʼmo lapakesamo afitetapaeʼmo hemenimo haneʼniya mono nofeʼmo ina agufa mono none, hutapa ageʼnafiye. 
HAG.2.4	Ani kavaʼmo hutapa ageʼnayaʼmonanafa Selamamaligagi Yosateki mafaʼnemo hogote vekamo mono huka neʼapatana vekamo Yasuvagagi muki vayaʼmogitapaʼenagi huʼna huʼnaeʼmo lokiya vaitapa aliʼyaʼmo aliyo. Nagaemo lapakaeʼeʼmo magokepi lokaeʼna maiʼnovanagi aliʼyaʼmo aliyo, huʼna Gotiʼnamo asole vayaʼaiteʼmo neʼyagauva vekamoʼnamo mani gemo nehuve. 
HAG.2.5	Akeyaʼvilagamo Isipi kotegatiʼmo ataletapa eʼnaya afinaʼmo lapakaeʼeʼmo kotalakeʼnimo ago hu maleʼnova geʼnilefeʼmo Nauneʼnameʼnimoʼmo lapataleno oʼuno lapakaeʼeʼmo magokepi lokaeno neʼmaiyaʼmofeʼmo koli osiyo. 
HAG.2.6+HAG.2.7	Ala kava neʼmo asole vayaʼaiteʼmo neʼyagaiya Gotitapimoʼmo hunoʼaeʼmo, Aise afinaʼmo utesigeʼna halate kokuʼnanagi ma mopagi solovala aninagi muki alu nofi vaya alu nofi vayanagi huʼna aiʼna hali hali hisugeʼa muki nofi vayaʼmogimo hapaʼye nehiya vekamo eno ani nopiʼmo maisigeno ani mono noʼnifiʼmo ha le konali yaʼnimo havaitegaiye, huʼna Gotiʼnamo asole vayaʼaiteʼmo neʼyagauva vekamoʼnamo ani gemo ago hu maleʼnove. 
HAG.2.8	Muki kotegamo haneʼniya siluva yafanagi goli yafanagi huno nagaiʼni yaʼageʼmo haneʼniye, huʼna Gotiʼnamo asole vayaʼaiteʼmo neʼyagauva vekamoʼnamo mani gemo hu maleʼnove. 
HAG.2.9	Mani henaga mono noʼmo ha le konali yaʼamoʼmo hogote mono noʼmo ha le konali yaʼamo ago aeno aga segaiye. Mani haopalegamo kame nehaya kavaʼmo aliʼna hano huʼna ataleteʼna nagaeʼeʼmo aliʼna nanu aeʼna apategauve, huʼna Gotiʼnamo asole vayaʼaiteʼmo neʼyagauva vekamoʼnamo mani gemo hu maleʼnove, huno hapa paiʼniye.
HAG.2.10	Kini vekamo Naliyasiʼa Pesiya koteʼmo lole kafugamo yagaino apateʼnigenoʼaeʼmo naeni kaimo tuveti fo afinaʼmo Ala kava neʼmo Gotiʼa geʼamo alinineno aeno hakalo huno hapa nepaiya vekamo Hagaifeʼmo ha painoʼaeʼmo, 
HAG.2.11	Gotiʼnamo asole vayaʼaiteʼmo neʼyagauva vekamoʼnamo huʼnaeʼmo, Hemenimo kagaemo keʼaepa gelefeʼmo mono huʼa nelapataya vayaʼaifeʼmo ani gemo huka ge huka apafi go. 
HAG.2.12	Mago vekamoʼa Gotiʼmo ofalinimo amiʼnaya ameʼamo alino kukena yaʼafiʼmo maleteno alinino neʼvisigenoʼaeʼmo kukena atupaʼamoʼmo peleti mayaleʼmofi neʼyaʼmo kaeʼa maleʼnisaya yateʼmofi nofi alagafati aniteʼmofi olivi uvelileʼmofi alu neʼyateʼmofi huno ame alisiyaʼmoʼmo ani neʼyaʼmo aote neʼyaʼmo hamalegaifiye, huka ge huka apafi go, huno ha paiʼnigeno uno mono huʼa neʼapataya vayaʼaifeʼmo ge huno apafi geʼnigeʼapaeʼmo, haʼao, huʼa, ani kavaʼmo osugiye, huʼa ha paiʼnagenoʼaeʼmo 
HAG.2.13	Hagaiʼa magoʼe huno ani gemo huno ge huno apafi geʼniye. Mago vekamoʼmo faliʼnisiya vekamo agufaleʼmo ame aliteno eno ani neʼyateʼmo ame alisiyaʼmoʼmo ani hosu neʼyaʼmo ofalinimo noʼamiya neʼyaʼmo hamalegaifiye, huno ge huno apafi geʼnigeʼapaeʼmo mono huʼa neʼapataya vayaʼmogimo huʼapaeʼmo he, huʼa, neʼyateʼmo ame alisiyaʼmoʼmo hosu neʼyaʼmo hamalegaiye, huʼa ha paiʼnae. 
HAG.2.14	Hagaiʼa geʼapileʼmo aeno atagaina huno hapa painoʼaeʼmo, Ala kava neʼmoʼa hunoʼaeʼmo, Manileʼmo maiʼnaya vayaʼeʼmo naulagaleʼmo ani agufa kavaʼmo huʼa maiʼnae. Apakaemo muki aliʼyaʼmo neʼaliʼapaeʼmo aliʼyaʼapigeʼmo aliʼa hosu huʼa neʼatalae. Apakaemo neʼnamiya ofalinimo aliʼneʼapaeʼmo aliʼa hosu huʼageʼmo neʼatalae, huno huʼniye.
HAG.2.16	Lapakaemo mago neʼyaʼmo alitapa alu ai maleʼnaya yateʼmo utapaeʼmo loleʼe loleʼe kuʼmo aita havai tegaune, hutapa huʼnayaʼmonanafa lole kutalapiʼmo aiʼnae. Lapakaemo alopa tekifatiʼmo aniʼmo naya loleʼa samomo he fita havai tegaune, hutapa huʼnayaʼmonanafa loleʼe loleʼe samogeʼmo he fitapa havai teʼnae. 
HAG.2.17	Nagaemo amuko yasimo aliʼna ateʼnogeno alinineno hoyatapifiʼmo aliʼnigenoʼaeʼmo kaita haugekana agufa kavaʼmo huʼnigeno falu tege hosuge ko aigekana huno koʼmopamo emineno neʼyatapimo amagiʼnigeno falu tege huʼnigetapa ageʼnayaʼmonanafa aita ataginetapa nagaetegamo oʼmeʼnae, huʼna lapa nepauve. 
HAG.2.18	Lapakaemo mono noʼmo kisaya yafaʼmo faitapa ateʼnaya afinatetiʼmo eno hemenimo naeni kaimo tuveti fo afinaʼmo lapakaetegamo kana yaʼmo afole aiʼniya kavafeʼmo lapakesa afifi hutapa maiyo. 
HAG.2.19	Hemenimo avina yaʼmo notapifiʼmo afaʼa haneʼnifiye. Nofiʼmoʼa alagamo oʼaege fiki yosamoʼmo alagamo oʼaege pamagalanati yosamoʼmo alagamo oʼaege alifi yosamoʼmo alagamo oʼaege huʼniyaʼmonanafa mani hemenimo aepa faiʼna aliʼna aulena lapatesugetapa alagepa hutapa maime maime ugae, huno hapa paiʼniye.
HAG.2.20	Halate ani tuveti fo afinakeʼmo Ala kava neʼmoʼa Hagaifeʼmo ani gemo huno ha paiʼniye. 
HAG.2.21	Kagaemo Yu vayaʼaiteʼmo yagaino neʼapateya vekamo Selamamalifeʼmo ani gemo huka ha paiyo. Gotiʼnamo asole vayaʼaiteʼmo neʼyagauva vekamoʼnamo huʼnaeʼmo, Nagaemo kokuʼnateʼe ma mopaleʼeʼmo aliʼna uti uti aiʼna ategauve. 
HAG.2.22	Nagaemo yagaiʼa neʼapataya gamani vayaʼmo hapa faiʼna apatalege alu nofi vaya alu nofi vayaʼmogi lokiyaʼapimo aliʼna hano huʼna atalege hosimoʼmo halaulino neʼvigeʼapaeʼmo kamemo nehaya talalaʼapimo aliʼna hosu huʼna atalege talalafiʼmo maiʼnaya ati vayaʼeʼmo kamemo huge kamemo nehaya hosileʼmo kamemo hisayafeʼmo haiʼa fai maiʼnaya vayaʼmo apamagisugeʼa asagauʼa aige nehisageʼapaeʼmo ani kavaʼmo huʼa apakaiʼapi konagaʼapimogimo naipeletiʼmo apaigae. 
HAG.2.23	Gotiʼnamo asole vayaʼaiteʼmo neʼyagauva vekamoʼnamo huʼnaeʼmo, Silatili mafaʼnemo Selamamaligamo aliʼyaʼnimo neʼalina vekamo lekana paiʼna kateʼnovaʼmofeʼmo ani afinaʼmo nayate linimo alagena yaʼnimo haneʼniya linigana huʼna aliʼna katesugeka himamuʼniletiʼmo ge hugane, huno ha paiʼniye.
MAL.1.2	Ala kava neʼmoʼa hunoʼaeʼmo, Lapakaefeʼmo nahau nayamopafiʼmo nahauʼniye, huno huʼnigeʼapaeʼmo, Lagaefeʼmo kahau kayamopafi kahauʼnisiyaʼmoʼmo haiya agufa alagepa kavaʼmo lagaetega nehane, huʼa ge huʼa afi geʼnagenoʼaeʼmo, Isoʼa Yekopu nepuʼamoʼmo maiʼnigeʼana konagalaʼmo maiʼnaʼaʼmonanafa Yekopufenagi aginago vayaʼaifenagi huno nahau nayamopafiʼmo nahauʼniyaʼmonanafa 
MAL.1.3	Isofenagi aginago vayaʼmo Itomi vayaʼaifenagi huno oʼnahauʼniye. Oʼnahauʼnigeʼna aveleʼmo maiʼnaya mopamo aliʼna hosu huʼna ataleʼnogeʼa afela kalamo eʼa maiʼnae. 
MAL.1.4	Itomi nofi vayaʼmogimo huʼapaeʼmo, Lagaemo maiʼnona kotegamo no atufaʼageʼmo haneʼniyanageta halate aita atagineta eta noʼmo kigune, huʼa huʼnayaʼmonanafa Ala kava neʼmoʼnamo huʼnaeʼmo, Apakaemo noʼmo afaʼa kigayaʼmonanafa nagaemo halate heʼna halagape vaiʼna atalegauve, huʼna huʼnove. Vayaʼmogimo ani kofeʼmo huʼapaeʼmo, hosu vayaʼmogi kone, huʼa huʼnae. Ala kava neʼmoʼa ani vayaʼaifeʼmo muki afinaʼae afinaʼaeʼmo aipamo leno neʼapateya vayane, huʼa hugae. 
MAL.1.5	Lapakaemo Isaleli vayaʼmogitapamo agetetapaeʼmo, Ala kava neʼmoʼa Isaleli vayaʼmo maiʼnaya mopamo malaga haneʼniya mopaleʼmo maiʼnaya vayaʼmogi ala agiʼamo neʼamiye, hutapa hugae.
MAL.1.8	Lapakaemo apaulagamo ali huʼniya afumo ofalini namiya kavaʼmo hosu kavaʼmo osuʼnafiye. Apaiyamo hosuʼniya afumo ofalini namige kaita hapauʼniya afumo ofalini namige huʼnaya kavaʼmo hosu kavaʼmo osuʼnafiye. Lapakaemo yagaino nelapateya gamani vekatapimo ani agufa afumo amiyo. Amisagenoʼaeʼmo amuse huno lapategaifiye. Amisageno alitenoʼaeʼmo lapakaetegamo alagepa kavaʼmo hugifiye, huno lapa paiʼniye. 
MAL.1.9	Malakaiʼa hunoʼaeʼmo, Mono hutapa nelataya vayane, huno, Gotiʼa fikumo laha maeno lamisiyafeʼmo nunumuʼmo hutapa lateyo, huno hapa paiʼniye, Ala kava neʼmoʼa hunoʼaeʼmo, Lapakaemo ani hosu kavaʼmo nehayanageʼna nunumuʼmo nehaya gemo afiteʼna lapa maesufiye. 
MAL.1.10	Nagae hiʼyalamuteʼmo afa ofalinimo okaesiyafeʼmo lapakaepatiʼmo ina laʼmo mono nopiʼmo kita kigiye. Ala kava neʼmo muki vayaʼaiteʼmo yagaiʼna neʼapatova vekamoʼnamo huʼnaeʼmo, Lapao ke nosove, huʼna nehuve. Lapakae lapayapatiʼmo ofalini namisageʼnaeʼmo oʼaliguve. 
MAL.1.11	Yu nofi vayapatiʼmo oʼmaiʼnaya vayaʼmo yegemo haine neʼeya kotega maiʼnaya vayanagi yegemo uno lamino nefaleya kotega maiʼnaya vayanagi muki haopalegamo maiʼnaya vayanagi huʼa ala nagiʼnimo namigae. Nagiʼnilefeʼmo muki haopalegatiʼmo alagepa atu neʼaiya laʼnefamo kaeteʼa kanale ofalinimo afaʼa namigae. Ala kava neʼmo muki vayaʼaiteʼmo yagaiʼna neʼapatova vekamoʼnamo huʼnaeʼmo, Muki ma mopafi nofi vayaʼmogimo ala nagiʼnimo namiteʼa nagiʼnileʼmo afaʼa aliʼa asaga huʼa nategae, huʼna nehuve.
MAL.1.13	Lapakaemo mago hosu kavatapimo haneʼniyana, Ani mono kavafeʼmo alagaʼmo lahae, hutetapa hosu lapaugosamo kaliʼnae. Lapakaemo kumaya apavaleʼnaya afu ofalinigi apaiyamo hosuʼniya afu ofalinigi kaita hapauʼniya afu ofalinigi hutapa avalelitetapa namiʼnae. Ani agufa hosu ofalinimo aligufiye. 
MAL.1.14	Ala kava neʼmoʼnamo huʼnaeʼmo, Nagaemo ala kini vekamo maiʼnovaʼmofeʼmo humi natesiyafeʼmo hisiya vekamoʼmo ve sipisipiʼamo avaleteno nagaetegamo alagepa kavaʼmo hisiyafeʼmo, ani kavaʼmo huguve, huno agoʼyamo ataleteno mago hosu afumo ofalini namisigeʼnaeʼmo lokiya lifanamo huʼna atesugeno alagepa huno oʼmaigiye, huno hapa paiʼniye.
MAL.2.2	Naginileʼmo alita asaga hutapa natesayafeʼmo geʼnimo afitetapa alita lapaipafiʼmo oʼmalesayaʼmoʼmo lokiya hosu lifanamo huʼna lapatesugeno lapakaeteʼmo hosu kavaʼmo afole aigiye. Nagaemo fiku lapa maeʼna lapamiʼnova yaʼmo aliʼna hosu huʼna atalegauve. Lapakaemo geʼnimo oʼafitapa ina agufa ge nehiye, hutapa nehayaʼmofeʼmo nagaemo fikumo lapa maeʼna lapamiʼnova yaʼmo ago aliʼna hosu huʼna ataleʼnove.
MAL.2.4	Ani kavaʼmo hisugetapa agetetapaeʼmo agaiʼageʼmo lokiya kavaʼmo hiyo, huno lokiya gemo huno laha paiʼniye, hutapa hugae. Nagaemo Livai nofi vayaʼeʼmo kotalakemo hu maleʼnova gemo hano osuno hanege hanege huno hanesiyafeʼmo mani gemo nehuve. 
MAL.2.5	Ala kava neʼmo asole vayaʼaiteʼmo yagaiʼna neʼapatova vekamoʼnamo huʼnaeʼmo, Agaeʼeʼmo kotalakemo hu maleʼnova geletiʼmo maige maige huʼa maisaya yaʼmo alisageno alino nanu aeno apatesigeʼnaeʼmo apakaeʼeʼmo magokepi lokaeʼna maiguve. Agaemo nagaefeʼmo koli huteno geʼnimo afisiyafeʼmo ani lole kavaʼmo agaeteʼmo aliʼna afole aiʼna ateʼnogeno koli huno geʼnimo akame huteno nagiʼnilefeʼmo naiyafi maiʼniye. 
MAL.2.6	Agaemo lamage keʼaepa geʼnimo alino apaya maleʼniye. Alagepa huno alino fako huno apateʼniye. Agaemo nagaeʼeʼmo magokepi lokaeno umenitata huʼnigetaʼaeʼmo magoke laʼaipamo aliʼnoʼaʼmofeʼmo fatago kavaʼmo huʼniye. Agaemo asole vayaʼmo hosu kavategatiʼmo alino alagepa kateʼmo apaugosa huno apateʼnigeʼa uʼnae. 
MAL.2.7	Mono huʼa neʼapataya vayaʼmo Ala kava neʼmo muki vayaʼaiteʼmo yagaino neʼapateya vekamo apa vayaʼamo maiʼnayaʼmofeʼmo ageʼnaya gemo aliʼa apaya malesaya vayaʼmae. Vayaʼmogimo apavayafatiʼmo hisaya keʼaepa geʼamo kahauya huʼa afisaya kavaʼmo haneʼniye. 
MAL.2.8	Ani kavaʼmo hisaya kavaʼmo haneʼniyaʼmonanafa ani alagepa kavaʼmo ago ataletetapa hosu kavaʼmo huʼnageʼapaeʼmo asole vayaʼmo ataleʼa apagoʼya faiteʼa asagauʼa aiʼnae. Livaiʼeʼmo magokepi hu maleʼnova kotalakemo alita hosu hutapa ataleʼnae, huʼna lapa nepauve. 
MAL.2.9	Lapakaemo geʼnimo akame osuge keʼaepa gelefeʼmo vayaʼaitegamo magoke agufa kavaʼmo osuge huʼnayaʼmofeʼmo muki vayaʼmogi apaulagaleʼmo hosu kavatapimo aliʼna apave liʼnogeʼa hosu lapakitapimo lapamiʼnae.
MAL.2.11	Yuta vayaʼmogimo Gotifeʼmo aigofe kavaʼmo huteʼa apametala huʼnae. Apakaemo muki Isaleli kotegaʼe Yulusalemu taonifiʼeʼmo alagi lusi hosu kavaʼmo huʼnae. Yuta vayaʼmogimo Ala kava neʼmo aote kavaʼamo veyalavemogi kavaʼmo aliʼa hosu huʼa ataleteʼa malaga vayaʼmo aigofe gotigitefeʼmo mono nehaya vayaʼmogi aʼmafaʼnemo aliʼnae. 
MAL.2.12	Malaga vayaʼmogi aʼmafaʼnemo aliʼnisaya vayaʼmogi Ala kava neʼmo ofalinimo amigayaʼmonanafa Ala kava neʼmoʼa mono noʼafatiʼmo alino hapafaino apatalegaiye.
MAL.2.14	Lapakaemo hosu kavaʼmo ago huʼnayaʼmonanafa na kava higenoʼaeʼmo ani kavaʼmo nehiye, hutapa nehae. Lapakaemo veyalave kotalakemo amagitapa ataletetapa neyatapileʼmo aliʼnaya aʼnemo hapafaitapa apataleʼnagenoʼaeʼmo Ala kava neʼmoʼa lapakaefeʼmo faigoko gemo huʼniyaʼmofeʼmae. Lapakaemo apakaeʼeʼmo magokepi kotalakemo ago hu maletageʼapaeʼmo ani aʼne anagaʼmo lapakaeʼeʼmo umenitata huʼnayaʼmonanafa halate hapafaitapa apataleʼnae. 
MAL.2.15	Gotiʼa magoke nofi vayaʼageʼmo mukiʼamo alo osuʼnifiye. Gotiʼa Aunemeʼaletiʼmo magoʼe nofi vayaʼmo agaiʼa nofi vayaʼmo maisayafeʼmo afaʼa alo hugiyaʼmonanafa lagaemo alo huʼniye. Na kava higenoʼaene. Lagaemo mafaʼnemo alita apatesunageʼa agaiʼa aote nofi vayaʼamo maisayafeʼmae. Gotiʼa ani kavaʼmo huʼniyaʼmofeʼmo lapaunelapameteʼmo alagepa hutapa yagaiʼnetapa neyatapileʼmo aliʼnaya aʼnetapiyeʼmo aigofe kavaʼmo hutetapa veyalave kotalakemo amagitapa oʼataleyo.
MAL.3.3	Agaemo atafiʼmo siluva yafaʼmo kaesigeno leno alagepa siluva yafaʼmo afole aisiyafeʼmo yagaino neʼmaiya vekagana huno afole aigiye. Agaemo Livai nofi vayaʼmogi hosu kavaʼapimo aeno kalo paeno ataleteno alino alagepa huno apategaiye. Atafiʼmo goli yafaʼe siluva yafaʼeʼmo kaeʼnageno leno kalopaeno alagepa yafaʼamo afole neʼaiya kava huno alino alagepa huno apatesigeʼa fatago kavaʼmo nehuʼapaeʼmo Ala kava neʼmo ofalinimo amigae. 
MAL.3.4	Akeyaʼvilagamo alagepa ofalinimo amiʼnaya kava huʼa Yuta nofi vayaʼmogiʼe Yulusalemu taonifiʼmo maiʼnaya vayaʼmogiʼeʼmo alagepa ofalinimo amisageno Ala kava neʼmoʼa amuse huno apategaiye. 
MAL.3.5	Ala kava neʼmo muki vayaʼaiteʼmo yagaino neʼapateya vekamoʼmo hunoʼaeʼmo, nagaemo emineʼna lapaopaleʼmo maiʼneʼna aliʼna fako huʼna lapategauve. Nagaemo hosu apaune vayaʼaifenagi kumai kavaʼmo nehaya vayaʼaifenagi, agoti huʼa apateʼapaeʼmo aigofe gemo nehaya vayaʼaifenagi aliʼyaʼmo afoʼamogimo aliʼyaʼapimo neʼaliya vayaʼmogi monimo lagauʼa neʼaliya vayaʼaifenagi kogu aʼne anagaʼmo humi apateteʼa moniʼapimo kumayaʼmo neʼaliya vayaʼaifenagi megusa mafaʼne anagaʼaitegamo hosu kavaʼmo nehaya vayaʼaifenagi alu kotegatiʼmo eʼnaya vayaʼmo aliʼa falu fala huʼa noʼapataya vayaʼaifenagi huʼna muki nehaya kavaʼapieʼmo agotileʼmo faigoko gemo huguve. Nagaefeʼmo koli huteʼa naiyafi oʼmaiʼnayaʼmofeʼmae, huno hapa paiʼniye.
MAL.3.7	Ani kavaʼmo huʼna maiʼnovaʼmonanafa lapakaemo lapakinago vayaʼmo maiʼnaya afinatetiʼmo mono kavaʼniyeʼmo huʼniya keʼaepa gemo ago amagitapa ataleme ataleme eʼnae. Nagaetegamo aitapa ataginetapa egeʼnao lapakaetegamo nagaemo aiʼna atagineʼna vino, huʼna lapa paiʼnovaʼmonanafa lapakaemo hutapaeʼmo, haiya kavaʼmo huta ataleta aita atagineta kagaetegamo visune, hutapa huʼnae. 
MAL.3.8	Mago vekamoʼmo Goti yaʼmo kumayaʼmo aligifiye. Kumayaʼmo oʼaligiyaʼmonanafa lapakaemo nagae yaʼmo ago kumayaʼmo aliʼnae, huʼna nehuvaʼmonanafa lapakaemo hutapaeʼmo, Na agufa yakamo kumayaʼmo aliʼnone, hutapa huʼnageʼnaeʼmo ofalinimo oʼnamiʼnae, huʼna huʼnove. 
MAL.3.9	Muki Yuta nofi vayaʼmogitapamo nagae yaʼmo kumayaʼmo aliʼnayanageʼna nagaemo lapa oʼmaegauvaʼmofeʼmo ani gemo huʼna huguve, alagepa hutapa oʼmaiyo, huʼna nehuve. 
MAL.3.10	Lapakaemo noʼnifiʼmo neʼyaʼmo hanesiyafeʼmo muki ofalini hisaya yaʼmo alinitetapa mono nopiʼmo maleyo. Ala kava neʼmo muki vayaʼaiteʼmo yagaiʼna neʼapatova vekamoʼnamo huʼnaeʼmo, Geʼnimo akame nehutapaeʼmo lama gemo huʼnofi, hutapa amalageka hutapa ageyo. Geʼnimo akame hisayana kokuʼnapi yasi kaʼmo yaki maleʼnisugeno ko aigekana huno aliʼna auleʼna lapatesuva yaʼmo lapakaeteʼmo eminesigetapa maleta havai tegayaʼmofeʼmo magoʼe hutapa malesaya yaʼmo ohanegaiye.
MAL.3.12	Muki alu nofi vaya alu nofi vayaʼmogimo huʼapaeʼmo, Gotiʼa alino auleno apateʼniya vayane, huʼa hugae. Mopatapileʼmo maiʼnaya vayaʼmogimo apamogaga aigae.
MAL.3.14	lapakaemo aliʼyaʼnimo neʼaliya aliʼyafeʼmo, afa aliʼyaʼmo neʼalune, hutapa nehae. Mono keʼaepa geʼamo akame huʼnonaʼmonanafa akamelegaʼamo na agufa yaʼmo aligune. Ala kava neʼmoʼa muki vayaʼaiteʼmo yagaino neʼapateya vekamo aulagaleʼmo yulagefa aiʼnonaʼmonanafa na agufa yaʼmo aligune. 
MAL.3.15	Agaemo hosu kavaʼmo nehaya vayaʼmo alino asagauno neʼapateyaʼmofeʼmo hemenimo lagaemo hutaeʼmo, himuʼnamu kava nehaya vayaʼmo hapa neʼmae, huta nehune. He, Gotiʼa amalageka nehaya vayaʼmo hosu hanageke yaʼmo oʼaliʼa hanageke kavapatiʼmo afaʼa uʼnae, huta nehune.
MAL.3.17	Ala kava neʼmoʼa asole vayaʼaiteʼmo yagaino neʼapateya vekamoʼmo hunoʼaeʼmo, Mago vekamoʼmo hogote alagepa yaʼamo alopa moniletiʼmo miya nefaiya yaʼmo alino kesifiʼmo neʼmaleya kava huʼna nagaemo muki nofi vayapatiʼmo apavaleliʼneʼna aliʼna anupa huʼna apateteʼnaeʼmo apakaefeʼmo, lapakaemo nagaiʼni vayaʼmo maigae, huʼna hapa paiguve, huno huʼniye. Mago vekamoʼmo agaiʼa mafaʼnemoʼmo aliʼyaʼamo neʼaliya mafaʼnemo kayoʼmo oʼamino afaʼa agegeno neʼateya kava huʼna kayoʼmo oʼapamiʼna afaʼa apakegeʼna apategauve. 
MAL.3.18	Ani afinaʼmo lapakaemo ani vayaʼmo apaketapa aeto hutetapaeʼmo, fatago vayaʼmae, hutapa apaketa aeto huge ani vayaʼmo hosu vayaʼmae, hutapa apaketa aeto huge Goti aliʼyaʼamo aliʼnaya vayaʼmae, hutapa apaketa aeto huge Goti aliʼyaʼamo oʼaliʼnaya vayaʼmae, hutapa apaketa aeto huge hugae, huno hapa paiʼniye.
MAL.4.2	Alagi oʼmaigayaʼmonanafa nagiʼnilefeʼmo koli nehaya vayaʼaitegamo ani kavaʼmo huno fatago vekamo yegegana huno hainesiya kavaʼamoʼmo alino hapageno apatesigeʼa alagepa huʼa maigae. Nopatiʼmo pulumaka anaʼau anagaʼmo kita yakiʼa apateʼnageʼapaeʼmo aeʼa hailo hailo huliʼa neʼvaya kava hutapa ugae. 
MAL.4.3	Ala kava neʼmo muki vayaʼaiteʼmo yagaiʼna neʼapatova vekamoʼnamo huʼnaeʼmo, Ani kavaʼmo hisuva afinaʼmo atamoʼmo hosu vayaʼmo apaleno pasaga lisigeʼa laʼnefamo aliʼa hamalesagetapa ani laʼnefaleʼmo lapaiyamo aeʼnetapa ugae. 
MAL.4.4	Nagaemo aliʼyaʼnimo neʼaliya vekamo Mosesefeʼmo Holepi avefiʼmo keʼaepa geʼnigi avoʼmo kae malesiya geʼnigi aliʼna fako nehuva geʼnigi huʼna ha paiʼnove. Ani geeʼmo lapake okanitapa lapakesa afifi hutapa maiyo. 
MAL.4.5	Afiyo, huʼna, Ala kava neʼmoʼna afinaʼnimo afole aisigeʼapaeʼmo lusi kava huʼa koli hugae. Nagaemo hogoteʼna Ilaiyaʼmo nagaetegati gemo alinineno aeno hakalo huno hapa nepaiya vekamo aliʼna atesugeno eno hogotegaiye. 
MAL.4.6	Agaemo afoʼapimogi apaipamo alino afe lesigeʼa mafaʼne anagaʼapiʼeʼmo magoke apaipamo aligae. Ani kavaʼmo huno mafaʼne anagaʼapimogi apaipamo alino afe lesigeʼa afoʼapimogiʼeʼmo magoke apaipamo aligae. Fiku yanageʼna emineʼnaeʼmo muki ma mopafi vayaʼmo lifana huʼna apategauve.
MAT.1.2	Emalehamuʼa Aisakiʼmo alino ateʼnigeno Aisakiʼa Yekopuʼmo alino ateʼnigeno Yekopuʼa Yutaʼe konagaʼamogiʼeʼmo alino apateʼnigeʼanaeʼmo 
MAT.1.3	Yutaʼe Tamaʼeʼmo mago lagoʼya mafaʼnelaʼmo Pelesiʼe Silaʼeʼmo aliʼana anateʼnaʼae. Itaʼanimoʼmo Tamaʼmo maiʼniye. Pelesiʼa Hesaloniʼmo alino ateʼnigeno Hesaloniʼa Lamaʼmo alino ateʼnigeno 
MAT.1.4	Lamaʼa Aminatapiʼmo alino ateʼnigeno Aminatapiʼa Nasoniʼmo alino ateʼnigeno Nasoniʼa Salimoniʼmo alino ateʼnigeʼanaeʼmo 
MAT.1.5	Salimoniʼe Lehepiʼeʼmo Movasiʼmo aliʼana ateʼnaʼageʼanaeʼmo Movasiʼe Lutiʼeʼmo Ometiʼmo aliʼana ateʼnaʼageno Ometiʼa Yesiʼmo alino ateʼnigeno 
MAT.1.6	Yesiʼa Neviniʼmo ala vekaʼapimo yagaino neʼapateya kini vekamo alino ateʼnigeʼana Neviniʼe hogoteno Yulaiyateʼmo maiʼniya a kanoʼeʼmo Salomoniʼmo aliʼana ateʼnaʼageno 
MAT.1.7	Salomoniʼa Liyamovamuʼmo alino ateʼnigeno Liyamovamuʼa Amaisaʼmo alino ateʼnigeno Amaisaʼa Esaʼmo alino ateʼnigeno 
MAT.1.8	Esaʼa Yehosafatiʼmo alino ateʼnigeno Yehosafatiʼa Yolamuʼmo alino ateʼnigeno Yolamuʼa Asaiyaʼmo alino ateʼnigeno 
MAT.1.9	Asaiyaʼa Yotamiʼmo alino ateʼnigeno Yotamiʼa Enasiʼmo alino ateʼnigeno Enasiʼa Hesekaiyaʼmo alino ateʼnigeno 
MAT.1.10	Hesekaiyaʼa Manasaʼmo alino ateʼnigeno Manasaʼa Emoniʼmo alino ateʼnigeno Emoniʼa Yosaiyaʼmo alino ateʼnigeno 
MAT.1.11	Yosaiyaʼa Yekonaiyaʼe konagaʼamogiʼeʼmo kame vayaʼapimogi Isaleli vayaʼmo apavaleli uʼa Mamiloni kotegamo apateʼnaya afinaʼmo alino apateʼniye.
MAT.1.13	Selamameliʼa Amaitaʼmo alino ateʼnigeno Amaitaʼa Elaiyakimiʼmo alino ateʼnigeno Elaiyakimiʼa Esoʼmo alino ateʼnigeno 
MAT.1.14	Esoʼa Setokiʼmo alino ateʼnigeno Setokiʼa Ekimiʼmo alino ateʼnigeno Ekimiʼa Elaiyatiʼmo alino ateʼnigeno 
MAT.1.15	Elaiyatiʼa Eliyesaʼmo alino ateʼnigeno Eliyesaʼa Mataniʼmo alino ateʼnigeno Mataniʼa Yekopuʼmo alino ateʼnigeno 
MAT.1.16	Yekopuʼa Yosefeʼmo Maliya anauʼamoʼmo alino ateʼnigeno Maliyaʼa Yesuʼmo Gotiʼa lekana paino ateʼniya vekamo agiʼamo Kalaisiʼmo alino ateʼniye.
MAT.1.17	Ina kava huʼa Emalehamu mafaʼnelupatiʼmo afole aiʼnaya aginago vayaʼmo fotiniʼa vayaʼmo afole aiteʼa faliteʼa hume hume neʼagenoʼaeʼmo henagaʼamo Neviniʼa afole aiʼniye. Neviniʼa afole aitegeʼa ina kava huʼa fotiniʼa aginago vayaʼmo afole aiteʼa faliteʼa hume hume neʼageʼapaeʼmo Mamiloni kotegamo apavaleli uʼa apateʼnageʼa maiʼnae. Mamiloni kotega maiʼnaya afinatetiʼmo ina kava huʼa fotiniʼa aginago vayaʼmo afole aiteʼa faliteʼa hume hume neʼagenoʼaeʼmo Kalaisiʼa ina kava huno afole aiʼniye.
MAT.1.19	Yosefeʼa Maliyaʼmo lekana pai maleʼniya vekamo alagepa vekamo maiʼniyaʼmofeʼmo agesamo afinoʼaeʼmo, ava gemo hisugeno avagage hisiyafeʼmo oʼnahauʼniyanageʼna afaʼa ategauve, huno agesamo afiʼniye. 
MAT.1.20	Agesamo afiteno alagamuna ageyana Ala kava neʼmo enisole vekamo agaetegamo emineʼnigeno ageʼniye. Enisole vekamoʼmo ha painoʼaeʼmo, Nevini aginago vekamo Yosefeyo, huno, aote Aunemeʼamoʼmo aipaguʼmo amiʼniyaʼmofeʼmo akamo Maliyaʼa alisanafeʼmo koli osuvo. 
MAT.1.21	Agaemo ve mafaʼnemo alino atesigenoʼaeʼmo ani mafaʼnemoʼmo vayaʼamo hosu kavapatiʼmo apakufamo alino katino apategaiyaʼmofeʼmo agiʼamo Yesuʼae huka ato, huno ha paiʼniye.
MAT.1.22	Ala kava neʼmoʼa agaetegati gemo alinineno aeno hakalo huno hapa nepaiya vekamo avayafatiʼmo huʼniya gemo alagi afole aisiyafeʼmo ani kavaʼmo afole aiʼniye. 
MAT.1.23	Agaemo hapa painoʼaeʼmo, 
MAT.1.24	Yosefeʼa aupatiʼmo he tino enisole vekamoʼmo ha paiʼniya gemo akame huno uno Maliyaʼmo aliʼniyaʼmonanafa 
MAT.1.25	agaeʼeʼmo magokepi lokaeno ohavaeno aote maime maime neʼegenoʼaeʼmo mafaʼnemo alino ateʼniye. Yosefeʼa mafaʼneʼamo agiʼamo Yesuʼae, huno ateʼniye.
MAT.2.1	Maliyaʼa Yesuʼmo Metelehamu taonifiʼmo Yuta kotegamo Helotiʼa kini vekamo maiʼneno vayaʼaiteʼmo yagaino apateʼniya afinaʼmo alino ateʼniye. Alino ateʼnigeʼapaeʼmo kanefiʼmo alagepa huʼa neʼagaya vayaʼmo yegemo haine neʼeya kotegatiʼmo eʼa Yulusalemu taonifiʼmo avaʼyi huteʼapaeʼmo, 
MAT.2.2	Yu vayaʼaiteʼmo yagaino apatesiya kini vekamo saufamo alino ateʼniya mafaʼnemo haiyaʼaleʼmo maiʼniye. Lagaemo agae kanefiʼmo yegemo haine neʼeya kotegatiʼmo ageteta agaefeʼmo mono hisunafeʼmo agaetegamo neʼone, huʼa huʼnae.
MAT.2.3	Helotiʼa yagaino neʼapateya kini vekamoʼmo ani gemo afitenoʼaeʼmo hausoli huʼnigeʼapaeʼmo muki Yulusalemu taonifiʼmo maiʼnaya vayaʼmogiʼeʼmo ani kava huʼa hapausoli huʼnae. 
MAT.2.4	Helotiʼa mono huʼa neʼapataya vayaʼaiteʼmo yagaiʼa neʼapataya vayaʼaifenagi keʼaepa gemo avoʼmo kaeʼa aliʼa apaya neʼmalaya vayaʼaifenagi huno keya aeno ge huʼnigeʼa eʼa aliʼa anupa huʼa maiʼnagenoʼaeʼmo, Kalaisi vekamo haiya kotegatiʼmo afole aigiye huʼa huʼnae, huno ge huno apafi geʼnigeʼapaeʼmo, 
MAT.2.5	Metelehamu taonimo Yuta kotegatiʼmo afole aigiye. Gotitegati gemo alinineno aeno hakalo huno hapa nepaiya vekamoʼmo hunoʼaeʼmo, 
MAT.2.6	Kagaemo Metelehamu taoniyo, huno, Yuta kotega taoniyo, huno, vayaʼmogimo sipisipileʼmo neʼyagaiya kava huno Isaleli vayaʼnileʼmo yagaino apatesiya vekamo kagaepatiʼmo afole aigiyaʼmofeʼmo Yuta vayaʼaiteʼmo yagaiʼa neʼapataya vayaʼai apaulagaleʼmo afa taonimo ohaneʼnananageʼa muki taonimogimo aeʼa kaga oseʼnae, huno avoʼmo kae maleʼniye, huʼa ha paiʼnae.
MAT.2.7	Ha paiʼnageno ani gemo afitenoʼaeʼmo ageteʼa afiʼnaya vayaʼaifeʼmo fala kino ge huʼnigeʼa eʼa aliʼa anupa huʼa maiʼnagenoʼaeʼmo, hainu afinaʼmo kanefiʼmo afole aiʼniye, huno apafi geʼniye. 
MAT.2.8	Agaemo Metelehamu taonifilagamo alino apatetenoʼaeʼmo, alagepa huta uteta hutapa kahauya huta ani mafaʼnemo ageyo. Nagaeʼeʼmo uʼna mono hisuvafeʼmo agetetapaeʼmo eta naha paiyo, huno hapa paiʼniye.
MAT.2.9	Ani gemo afiteʼapaeʼmo atale uʼa agayana hogoteʼa yegemo haine neʼeya kotegatiʼmo ageʼnaya kanefiʼmo halate uno hogoteʼnigeʼa ageʼnageno uno saufa mafaʼnemo maiʼniya yateʼmo haneʼniye. 
MAT.2.10	Haneʼnigeʼa ageteʼapaeʼmo lusi kava huʼa apamogaga aime aime uʼnae. 
MAT.2.11	Apakaemo nopiʼmo uʼa haiʼa anakayana mafaʼneʼaʼe itaʼamoʼmo Maliyaʼeʼmo maiʼnaʼageʼa anaketeʼapaeʼmo apaleʼyamo faiʼneʼa ape huʼa Yesufeʼmo mono huʼnae. Kesiʼapifatiʼmo yakiʼa goli yafanagi lusi moniletiʼmo miya nefaiya yaʼmo atafiʼmo kaeʼnageno alagepa atumo neʼaiya yanagi alagepa atumo neʼaiya uvelimogi huʼa amiʼnae.
MAT.2.12	Gotiʼa alagamuna kategatiʼmo hapa painoʼaeʼmo, Helotitegamo halate atagi neta oʼviyo, huno hapa paiʼnigeʼa ataleʼa alu katetiʼmo koʼapilegamo uʼnae.
MAT.2.13	Apakaemo utagenoʼaeʼmo Yosefeʼa alagamuna ageʼniyana Ala kava neʼmo enisole vekaʼamoʼa hunoʼaeʼmo, he tika mafaʼneʼaʼe itaʼamoʼeʼmo anavalelika kaune heka Isipi kotegamo uvo. Helotiʼa ani mafaʼnemo amagisiyafeʼmo kahauya nehiyanagi anavalelikuka Isipi kotegamo nagava maiʼnegeʼnao kaha paiguve, huno ha paiʼniye.
MAT.2.14	Yosefeʼa aupatiʼmo he tino haniʼilagamo mafaʼneʼaʼe itaʼamoʼeʼmo anavalelino Isipi kotegamo uʼniye. 
MAT.2.15	Uʼa maiʼnagenoʼaeʼmo Helotiʼa ago faliʼniye. Ani kava huno Ala kava neʼmoʼa agaetegati gemo alinineno aeno hakalo huno hapa nepaiya vekamo avayafatiʼmo huʼniya gemo afole aiʼniye. Ani gemoʼmo hunoʼaeʼmo, 
MAT.2.16	Helotiʼa agesamo afiʼniyana, ageteʼa afiʼnaya vayaʼmogimo humi nateteʼa nagesasi huʼa uʼnae, huno huteno lusi kava huno aipamo leʼniye. Agaemo, Metelehamu taonifiʼe Metelehamu haopalegaʼeʼmo uteta hutapa muki ve mafaʼne anagaʼmo lole kafugamo oʼmaiʼnisaya ve mafaʼne anagaʼmo apamagigeʼa faliyo, huno hapa paiʼniye. Agaemo ageteʼa afiʼnaya vayaʼmogimo ani afinaʼmo kanefiʼmo afole aiʼnigeta ageʼnone, huʼa ha paiʼnaya geʼapieʼmo agesamo afiʼniyaʼmofeʼmo ani gemo huʼniye. 
MAT.2.17	Ani afinaʼmo Yelemaiyaʼmo Gotitegati gemo alinineno aeno hakalo huno hapa nepaiya vekamo avayafatiʼmo huʼniya gemo afole aiʼniye. 
MAT.2.18	Ani gemoʼmo hunoʼaeʼmo, 
MAT.2.19	Helotiʼa ago falitegenoʼaeʼmo Yosefeʼa Isipi kotegamo maiʼnenoʼaeʼmo alagamuna ageʼniyana Ala kava neʼmo enisole vekaʼamo afole aiʼnigeno ageʼniye. 
MAT.2.20	Agaemo ha painoʼaeʼmo, mafaʼnemo amagisayafeʼmo huʼnaya vayaʼmo ago faliʼnayanagi he tika mafaʼnekaʼe itaʼamoʼeʼmo anavalelika Isaleli kotegamo uvo, huno ha paiʼniye. 
MAT.2.21	Ha paiʼnigeno Yosefeʼa aupatiʼmo he tino mafaʼneʼaʼe itaʼamoʼeʼmo anavalelinuno Isaleli kotegamo maiʼniye.
MAT.2.22	Akaleyasiʼmo afoʼamo Heloti aimuʼyaleʼmo kini vekamo maiʼneno yagaino apateʼniye, huʼa huʼnageno Yosefeʼa afiteno Yuta kotegamo uno maisiyafeʼmo koli huʼniye. Alagamuna ageʼniyana Yuta kotegamo uka oʼmaiyo, huno ha paiʼnigeno afitenoʼaeʼmo Galeliya kotegamo uteno 
MAT.2.23	Nasalasa taonifiʼmo uno maiʼniye. Gotitegati gemo alini eʼa aeʼa hakalo huʼa hapa nepaiya vayaʼmogi huʼapaeʼmo, Nasalasa vekae, huʼa agi aegae, huʼa huʼnaya gemo afole aisiyafeʼmo Nasalasa taonifiʼmo uno maiʼniye.
MAT.3.1	Ani afinaʼmo aniʼmo faleno apateʼniya vekamo Yoniʼa eno Yutiya kotegamo kaʼme koteʼmo maiʼneno aepa faino aeno hakalo huno hapa paiʼniye. 
MAT.3.2	Hapa painoʼaeʼmo, Gotiʼa vayaʼaiteʼmo yagaino apatesiya afinaʼmo alagi ago hogo huʼniyanagi lapaipamo alita afe leyo, huno hapa paino maiʼniye. 
MAT.3.3	Aiyeyaʼa Gotitegati gemo alinineno aeno hakalo huno hapa nepaiya vekamoʼmo Yonifeʼmo ava gemo hunoʼaeʼmo, 
MAT.3.4	Yoniʼa kukenaʼamo kamolu afumo ayokatetiʼmo alo huʼnaya kukenamo vaiteno kamolu agufaletiʼmo alo huʼnaya mapalumo afafaleʼmo aeteno akenuʼe lumemo anuʼeʼmo neno maiʼniye. 
MAT.3.5	Asole vayaʼmo alopa taonimo Yulusalemu taonifatiʼmo agaetegamo ege muki Yutiya kotega aluga aluga haopalegatiʼmo ege Yoneni aniʼmo uno nelamiya haopalegatiʼmo ege huʼnae. 
MAT.3.6	Apakaemo eʼa hosu kavaʼapieʼmo aeʼa hakalo huʼa ha paiʼnageno Yoneni anipiʼmo aniʼmo faleno apateʼniye. 
MAT.3.7	Asole Falasi mono vayanagi Satiyusi mono vayanagi huʼa aniʼmo faleno apatesiyafeʼmo agaetegamo eʼnageno apaketenoʼaeʼmo, Nagaloʼyave vayaʼmogitapae, huno, Gotiʼa aipamo leno lapatesiya afinaʼmo ago afole aigefeʼmo nehiyanagi ina laʼmo, afaʼa faita kasalo paegae, huno lapa paiʼniye. 
MAT.3.8	Lapaipamo alita afe leʼnisayana saufa kavaʼmo hutapa nave liyo. 
MAT.3.9	Lapakaemo hutapaeʼmo, Emalehamuʼa lagaiti laginago vekatimo maiʼniye, hutapa lapakesamo oʼafiyo. Gotiʼa mani yafapatiʼmo Emalehamu aginagoʼamo afaʼa alino hamaleno apategaiye. 
MAT.3.10	Koʼneletiʼmo yosamo hafuʼyaʼaʼeʼmo heno halagatino atalesiyafeʼmo ago alo huno maleʼniye. Agaemo muki yosamoʼmo alagepa alagamo noʼaesiyana koʼneletiʼmo heʼya aino atafiʼmo kaegaiye. 
MAT.3.11	Nagaemo lapaipamo alita afe leʼnaya kavatefeʼmo aniʼaletikeʼmo faleʼna nelapatovanageno nagae nakame huno esiya vekamoʼmo Goti Aote Aunemeʼaletiʼe ataletiʼeʼmo aniʼmo faleno lapategaiye. Agaemo lokiyaʼamoʼmo nagaemo lokiyaʼnimo ago aeno naga seʼniyaʼmofeʼmo afa vekamo maiʼneʼna aliʼyaʼamo neʼaluva agufa vekaʼagana huʼna maiʼnovanageʼna suʼamo aliniʼna visuva kavaʼmo huʼna afaʼa oʼmaiʼnove. 
MAT.3.12	Agaemo sipetiʼamo ayapiʼmo aliʼniyanageno vitimo haletiʼyaʼamo sipetiletiʼmo haleteno neʼyaʼamo alino noʼafiʼmo anupa huno maleteno haletiʼyaʼamo alino yu oseno neleya atafiʼmo kaegaiye, huno hapa paiʼniye.
MAT.3.13	Ani afinaʼmo Yesuʼa Galeliya kotegatiʼmo Yoniʼa aniʼmo faleno atesiyafeʼmo Yoneni anitegamo eʼniye. 
MAT.3.14	Eʼniyaʼmonanafa Yoniʼa ge huno atafauno atesiyafeʼmo hunoʼaeʼmo, Kagaekeʼmo aniʼmo faleka nateganaʼmonanafa kagaemo nagaetegamo eʼnane, huno ha paiʼnigenoʼaeʼmo 
MAT.3.15	Yesuʼa hunoʼaeʼmo, he, ani kavaʼmo haneʼniyaʼmonanafa hemenimo kagaemo geʼnimo afa akame hugetaʼao. Muki Goti fatago kavaʼamo alitaʼa afole aitaʼa ategauʼae, huno ha paiʼnigenoʼaeʼmo Yoniʼa hunoʼaeʼmo, he kanalene, huno huʼniye.
MAT.3.17	Kokuʼnapatiʼmo mago gemo hunoʼaeʼmo, ani vekaeʼmo nagaiʼni nahau nayamopafiʼmo nahauʼniya mafaʼneʼnimo maiʼniye. Agaefeʼmo lusi kava huʼna amuse huʼna neʼatove, huno huʼniye.
MAT.4.2	Agaemo fotiʼa felugaʼe haniʼilagaʼeʼmo neʼyaʼmo oʼneno maiʼnigeno aga teʼnigeno maiʼniye. 
MAT.4.3	Apamalageka nehiya vekamoʼmo agaetegamo eno avaʼyi huteno, Goti mafaʼneʼamo maiʼnisanana mani yafafeʼmo, peleti mayamo alika hamalo, huka huvo, huno ha paiʼniye. 
MAT.4.4	Yesuʼa geʼaleʼmo aeno atagaina huno ha painoʼaeʼmo, Goti mukufiʼmo avoʼmo kae maleʼniya gemoʼmo hunoʼaeʼmo, 
MAT.4.5	Nevoʼa aote taonifiʼmo avalelinuno alopa aote yatala mono noʼmo nokatoʼmuleʼmo avalelino uno haino alino he tino ateʼnenoʼaeʼmo, 
MAT.4.6	Goti mafaʼneʼamo maiʼnisanaʼmoʼmo aeka lako aika asagauka aiyo. Mukufiʼmo avoʼmo kae maleʼniya gemoʼmo hunoʼaeʼmo, 
MAT.4.7	Ha paiʼniyaʼmonanafa Yesuʼa, magoʼe huno mukufiʼmo avoʼmo kae maleʼniya gemoʼmo hunoʼaeʼmo, 
MAT.4.8	Nevoʼa halate yatala avefiʼmo avalelinuno haino ateʼnenoʼaeʼmo muki ma mopafi haneʼniya yaʼamogi ala kini vayaʼai konagi mopagi konali yaʼapimogi huno alino ave liʼniye. 
MAT.4.9	Ave liteno ha painoʼaeʼmo, nagaeteʼmo kaleʼyamo faiʼneka mono hisanaʼmoʼmo muki mani yaʼamo afaʼa kamiguve, huno ha paiʼniye.
MAT.4.11	Nevoʼa ataleno uʼnigeʼapaeʼmo enisole vayaʼmogimo emiʼeʼa ha maeʼnae.
MAT.4.13	Agaemo Nasalasa taonifiʼmo uno oʼmaiʼnifa Galeliya kotega ani kotu agiʼnaleʼmo haneʼniya taonimo Sepalani koteʼe Nafatalai koteʼeʼmo haneʼniya taonimo Kapeneyamu taonifiʼmo uno maiʼniye. 
MAT.4.14	Aiyeyaʼa Gotitegati gemo alinineno aeno hakalo huno hapa nepaiya vekamoʼmo huʼniya gemo afole aisiyafeʼmo uno maiʼniye. Aiyeyaʼa hunoʼaeʼmo, 
MAT.4.15	Alopa kaniʼamoʼmo Sepalani koʼe Nafatalai koʼeʼmo haneʼniya haopalegamo solovala aniʼmo mugagayaga faliga Yoneni aniʼmo uno nelamiya haopalega Galeliya kotega alu nofi vayaʼmo maiʼnaya vayaʼaitegamo aeno ha leʼnigeʼa ageʼnae. 
MAT.4.16	Ha le yaʼmoʼmo hani huʼniya yapiʼmo maiʼnaya vayaʼaitegamo aeno ha leʼnigeʼa ageʼnae. Nefaliya aune kavaʼmoʼa apakenopaleʼmo kino apati kaeʼnigeʼa hani huʼniya yapiʼmo maiʼnaya vayaʼaitegamo aeno ha leʼniye, huno avoʼmo kae maleʼniye. 
MAT.4.17	Yesuʼa ani haopalegamo uno aepa faino aeno hakalo huno hapa painoʼaeʼmo, Gotiʼa vayaʼaiteʼmo yagaino apatesiya afinaʼmo ago hogo huʼniyanagi lapaipamo alita afe leyo, huno hapa paino maiʼniye.
MAT.4.18	Yesuʼa Galeliya kotega ani kotu agiʼnaleʼmo uneno nehunoʼaeʼmo anakeyana lole konagalaʼmo noyame neʼaliʼa vekalaʼmo maiʼnaʼageno anakeʼniye. Mago vekamo agiʼamo Saimoniʼmo mago alu agiʼamo Pitaʼe konagaʼamo agiʼamo Eʼnaluʼeʼmo umenimo ani kotupiʼmo yaga auʼana neʼmalaʼageno anakeʼniye. 
MAT.4.19	Yesuʼa hunoʼaeʼmo, Noyamemo neʼaliʼa kava hutana vayaʼmo apavalelitana nagaetegamo esaʼafeʼmo aliʼna lanaya malegauvanagi etana nakame hiʼao, huno hana paiʼniye. 
MAT.4.20	Malage huʼana umeniʼanimo ataleʼeʼana akame huʼnaʼae. 
MAT.4.21	Akame huʼnaʼageno Yesuʼa uno anakeyana mago alu lole konagalaʼmo Sepeti mafaʼnelaʼmo Yemisiʼe aganaʼamoʼmo Yoniʼeʼmo sipifiʼmo maiʼnaʼageno anakeʼniye. Anakaemo afoʼanimoʼeʼmo umenimo aliʼana alagepa nehaʼageno 
MAT.4.22	Yesuʼa keya aeno ge huʼnigeʼanaeʼmo malage huʼana sipiʼe afoʼanimoʼeʼmo ataleʼeʼana akame huʼnaʼae.
MAT.4.24	Ani kavaʼmo huʼniya ava gemoʼmo muki Siliya kotegamo aino atagu faeno uneno huʼnigeʼa afiteʼapaeʼmo muki alu kaita alu kaitaʼmo hapauʼniya vayanagi lusi kava huno apakafu nekiya vayanagi hosu apaune vayaʼmo apaipafiʼmo maiʼnaya vayanagi hafosa neʼapamagiya vayanagi kanage kanaga osuʼa neʼmaiya vayanagi huʼa agaetegamo apavaleli eʼa apateʼnageno alino hapageno apateʼniye. 
MAT.4.25	Muki asole vayaʼmo Galeliya haopalegatiʼmo ege Nekapolisi haopalegatiʼmo ege Yulusalemu taonifatiʼmo ege Yutiya haopalegatiʼmo ege Yoneni aniʼmo mugagayaga faliga haopalegatiʼmo ege huʼa eʼa akame huʼnae.
MAT.5.1	Asole vayaʼmo ete ete huʼnageno Yesuʼa apaketenoʼaeʼmo avefiʼmo uno haino itopale maiʼnigeʼapaeʼmo geʼamo neʼafiya vayaʼmo agaetegamo eʼa aliʼa anupa huʼa maiʼnagenoʼaeʼmo 
MAT.5.2	aepa faino alino apaya maleʼniye.
MAT.5.4	Gotiʼa yulagefa neʼaiya vayaʼai apaipamo alino falu huno apategaiyaʼmofeʼmo Goti aulena vayaʼamo maiʼnae. 
MAT.5.5	Himuʼnamu kavaʼmo osuʼa yagu yaga kavaʼmo huʼa neʼmaiya vayaʼmogimo muki afoʼapimogi yaʼmo mafaʼneʼapimogimo neʼaliya kava huʼa muki ma mopamo aligayaʼmofeʼmo Goti aulena vayaʼamo maiʼnae. 
MAT.5.6	Goti fatago kavaʼaeʼmo apaka neteya vayaʼmo apamisigeʼa neʼa apamu hugayaʼmofeʼmo Goti aulena vayaʼamo maiʼnae. 
MAT.5.7	Gotiʼa alu vayaʼaifeʼmo hapau huʼa apateteʼa hapa neʼmaya vayaʼaifeʼmo hau huno apateteno hapa maegaiyaʼmofeʼmo Goti aulena vayaʼamo maiʼnae. 
MAT.5.8	Yaveyave apaipa vayaʼmogi Gotiʼmo afaʼa agegayaʼmofeʼmo Goti aulena vayaʼmo maiʼnae. 
MAT.5.9	Gotiʼa aliʼa nanu aeʼa neʼapataya vayaʼaifeʼmo hapa painoʼaeʼmo, mafaʼneʼnimo maiʼnae, huno hapa paigiyaʼmofeʼmo Goti aulena vayaʼamo maiʼnae. 
MAT.5.10	Fatago kavaʼapilefeʼmo apaini huʼa apateʼnageʼa maiʼnaya vayaʼmogimo Gotiʼa yagaino neʼapateya kegiʼyafiʼmo uʼa haiʼa maiʼnageno muki yaʼamo apakaiʼapi yaʼmo haneʼniyaʼmofeʼmo Goti aulena vayaʼamo maiʼnae. 
MAT.5.11	Nagaetefeʼmo huʼa faipa huʼa lapatege apaini huʼa lapatege lapakaefeʼmo aigofe gemo huʼapaeʼmo, ani hosu kavaʼmo nehae, ina hosu kavaʼmo nehae, huʼa nehisayana Goti aulena vayaʼamo maiʼnae. 
MAT.5.12	Alopa miyatapimo kokuʼnapiʼmo lapateʼniya miyatapimo aligayaʼmofeʼmo lapaipafiʼmo alagepa huta lapamogaga aiyo. Apakaemo hogoteʼa ani agufa kavaʼmo huʼa maiʼnaya vayaʼmogimo Gotitegati gemo alini eʼa aeʼa hakalo huʼa hapa nepaiya vayaʼaifeʼmo apaini huʼa apateʼnayaʼmofeʼmo lapamogaga aiyo.
MAT.5.13	Lapakaemo ma mopafi vayaʼai hageʼapigana hutapa maiʼnae. Maiʼnayaʼmonanafa hagemoʼmo haga nehiya yaʼamo hano hisiyana haiya kava huno halate haga nehiya yaʼamo alino hamalegaiye. Aliʼyaʼamo ohanegaiyaʼmofeʼmo aliʼa yaga auʼa ataleʼnageʼa ani hageleʼmo apaiyaletiʼmo aeʼa umenitata nehae.
MAT.5.15	Vayaʼmogimo lamufiʼmo kani aeʼa kaeteʼapaeʼmo paketimo ayopiʼmo noʼmalafa hiʼyalamutekeʼmo malenageno muki ani nopiʼmo maiʼnaya vayaʼmo alagepa huno aeno ha leno apateʼnigeʼa ageʼa ha leʼa neʼmaiye. 
MAT.5.16	Ani kava hutapa vayaʼai apaulagaleʼmo kanitapimo aeta ha legeʼapao alagepa kavatapimo ageteʼapaeʼmo kokuʼnapi afotapimo agiʼaleʼmo aliʼa asaga huʼa ateyo.
MAT.5.18	Lama ge lapa nepauve, huno, Keʼaepa gemoʼa aise yaʼatomo alagena yaʼmo magoke yaʼatomo alagi hano osuno afaʼa haneme haneme neʼvisigeno kokuʼnaʼe mopaʼeʼmo hano hugiye. Hogoteno muki keʼaepa geʼamo afole aite afole aite huno afole aino hano hugiye. 
MAT.5.19	Inagi mago vekamoʼmo henaga keʼaepa gefatiʼmo mago aise gemo amagino ataleteno vayaʼmogi amagiʼa atalesayafeʼmo alino apaya malesiyana Gotiʼa yagaino neʼapateya koteʼmo ina agufa vekamo maigiye. Maigiyaʼmonanafa mago vekamoʼmo keʼaepa gemo akame nehunoʼaeʼmo vayaʼmogi akame hisayafeʼmo alino apaya maleʼnisiyana Gotiʼa yagaino neʼapateya koteʼmo ala vekamo maigiye. 
MAT.5.20	Nagaemo lapa paiʼnaeʼmo, fatago kavatapimoʼmo keʼaepa gemo avoʼmo kaeʼa aliʼa apaya neʼmalaya vayaʼai fatago kavaʼapiʼe Falasi mono vayaʼai fatago kavaʼapiʼeʼmo alagi aeno oʼagasesiyaʼmoʼmo Gotiʼa yagaino neʼapateya koteʼmo uta ohaigae, huno hapa paiʼniye.
MAT.5.22	Afiʼnayaʼmonanafa nagaemo huʼnaeʼmo, mago vekamoʼmo agaetegamo hosu kavaʼmo osuʼnisiya konagaʼamofeʼmo aipamo leno atesiyana agoti huno ategaiye. Mago vekamoʼmo konagaʼamofeʼmo, nagiʼnaga vekae, huno huʼnisiyana kanisole vayaʼaitegamo avalelinuno alino he tino ategaiye. Mago vekamoʼa konagaʼamofeʼmo, faipa nagiʼnaga vekae, huno huʼnisiyana ata kopiʼmo uʼa nelamiya kateʼmo neʼviye.
MAT.5.24	ofalini hiʼyalamutetiʼmo atalekuka hogoteka alika kao yaʼmo hutetana magoke lanaipa lanakesamo alitetana atagi negeka ofalinimo amiyo. 
MAT.5.25	Mago vekamoʼa hunoʼaeʼmo, agoti huʼna kategesuve, huno hisigekaeʼmo malage huka alagepa huka alika fako huka ato. Agotileʼmo kavalelino oʼuʼnisigekaekeʼmo kategamo neʼutanaeʼmo malage huka alika alagepa huka ato. Fiku yanageno kavalelinuno alino fako huno neʼapateya vekamo ayapiʼmo katesigeno alino fako huno neʼapateya vekamoʼmo kavalelinuno ati vekamo ayapiʼmo katesigeno ati vekamoʼmo alino kalavusi huno kategaiye. 
MAT.5.26	Lama ge kaha nepauve, huno, anonakalefeʼmo alagi maleka hano osisanaʼmoʼmo afaʼa ataleka oʼugane.
MAT.5.28	Mani gemo ago huʼnayaʼmonanafa hemenimo nagaemo lapa paiʼnaeʼmo, Mago vekamoʼa a kanomo agetenoʼaeʼmo haʼye nehisiyana aipafiʼmo ani a kanoʼeʼmo kumai kavaʼmo huʼniye. 
MAT.5.29	Lamaga lapaulagamoʼmo lapayate aliʼnisigetapa hosu kavaʼmo nehisayana alita katita ataleyo. Lapakufafatiʼmo magoke yatapimo alita ataletetapa ata kopiʼmo oʼvisayana kanale hugiyaʼmonanafa hosu kavaʼmo nehisageno muki lapakufaʼaʼeʼmo alino ata kopiʼmo yaga auno lapatalesigenoʼaeʼmo hosugiye. 
MAT.5.30	Lamaga lapayaʼmoʼmo lapayate aliʼnisigetapa hosu kavaʼmo nehisayana heta hatagauta ataleyo. Lapakufafatiʼmo magoke yatapimo alita ataletetapa ata kopiʼmo oʼvisayana kanale hugiyaʼmonanafa hosu kavaʼmo nehisageno muki lapakufaʼaʼeʼmo alino ata kopiʼmo yaga auno lapatalesigenoʼaeʼmo hosugiye.
MAT.5.32	Ani gemo huʼnayaʼmonanafa hemenimo nagaemo huʼnaeʼmo, mago vekamoʼmo aʼamoʼmo kumai kavaʼmo osuʼnisiya a kanomo ha faino ataleʼnisiyana kumai kavaʼmo hisiyafekeʼmo ha faino atalegaiye. Ani kava huno mago vekamoʼa ha faino ataleʼnisiya aʼmo aliʼnisiyana kumai kavakeʼmo hugiye.
MAT.5.34	Ani gemo huʼnayaʼmonanafa hemenimo nagaemo lapa paiʼnaeʼmo, Gotitegatiʼmo alagi lama gemo nehuve, hutapa osiyo. Kokuʼnapiʼmo Gotiʼa fai maiʼneno yagaino neʼapateya aimuʼyamo haneʼniyaʼmofeʼmo muga anaga kokuʼnategatiʼmo alagi lama gemo nehuve, hutapa osiyo. 
MAT.5.35	Ma mopafiʼmo Gotiʼa aiyamo aeno neʼmaiya mopamo haneʼniyaʼmofeʼmo ma mopaletiʼmo alagi lama gemo nehuve, hutapa osiyo. Yulusalemu taonimo hogote kini vekamo taoniʼamo haneʼniyaʼmofeʼmo Yulusalemu taonifatiʼmo alagi lama gemo nehuve, hutapa osiyo. 
MAT.5.36	Lapakaemo anupa lapayokapatiʼmo magoke lui lapayokamo afaʼa alita afole aitapa oʼatege lui lapayokapatiʼmo magoke anupa lapayokamo afaʼa alita afole aitapa oʼatege hugayaʼmofeʼmo lahapaniletiʼmo alagi lama gemo nehuve, huta osiyo. 
MAT.5.37	He, nehutapaeʼmo heʼagekeʼmo hiyo. Haʼao, nehutapaeʼmo haʼaoʼagekeʼmo hiyo. Magoʼe huta hosu agufa gemo nehaya gemo alagi hosu vekalegatiʼmo neʼe.
MAT.5.39	Mani gemo huʼnayaʼmonanafa hemenimo nagaemo lapa paiʼnaeʼmo, Lapakaetegamo hosu kavaʼmo hisagetapaeʼmo afaʼa maiyo. Mago vekamoʼmo lapakalametaleʼmo lapamagisigetapaeʼmo magokayaga lapakalametamo aita afe letapa amigeno lapamagino. 
MAT.5.40	Mago vekamoʼmo siotitapimo alisiyafeʼmo hunoʼaeʼmo, agoti huʼna lapategesuve, huno hisigetapaeʼmo alapa saketitapiʼeʼmo asagita amiyo. 
MAT.5.41	Mago gamani vekamoʼmo hunoʼaeʼmo, kuʼnileʼmo naha maeta alita kofilitutapa mago afafaleʼmo nateyo, huno hisigetapaeʼmo kuʼamo ha maetapa alita kofilituta atetetapaeʼmo halate magoʼe hutapa alita kofilituta mega afagiʼaleʼmo ateyo. 
MAT.5.42	Mago vekamoʼa hunoʼaeʼmo, mago yaʼmo namiyo, huno lapafi gesigetapaeʼmo afa amiyo. Mago vekamoʼa mago yafeʼmo hunoʼaeʼmo, yoka namiyo, huno lapafi gesigetapaeʼmo lapakameʼyamo oʼamita afa amiyo.
MAT.5.44	Lapa paiʼnayaʼmonanafa hemenimo nagaemo huʼnaeʼmo, kame vayatapieʼmo lapau lapayamopafiʼmo lapaino. Lifana gemo lapa nepaiya vayaʼaifeʼmo aulena gemo hapa paiyo. Lapakaefeʼmo apaini huʼnisaya vayaʼaitegamo alagepa kavaʼmo hiyo. Lapakaetegamo hosu kavaʼmo huteʼa apaini huʼa nelapatesaya vayaʼaifeʼmo nunumuʼmo huta apateyo. 
MAT.5.45	Lapakaemo kokuʼnapi Afotapimokana hutapa maisayafeʼmo ani agufa kavaʼmo hiyo. Agaemo hosu vayaʼaitegaʼe alagepa vayaʼaitegaʼeʼmo, yegemo lo, huno nehigenoʼaeʼmo apakaeteʼmo yegemo nele. Agaemo fatago kavaʼmo nehaya vayaʼaitegaʼe fatago kavaʼmo nosaya vayaʼaitegaʼefeʼmo koʼmo aiyo, huno nehigenoʼaeʼmo apakaeteʼmo koʼmo neʼaiye. 
MAT.5.46	Apakaemo lapakaefeʼmo hapau apayamopafiʼmo nehapausiya vayaʼaifekeʼmo lapau lapayamopafiʼmo nelapausiyana na agufa miyatapimo aligae. Takesi moni neʼaliya vayaʼmogimo ani agufa kavaʼmo nehae. 
MAT.5.47	Konagatapiekeʼmo ge apamamaetapa alita falu fala huta apatetetapaeʼmo haiya kava higetapaeʼmo mago vayaʼmo aeta neʼapakasae. Haʼao, malaga vayaʼmogimo ani agufa kavaʼmo nehae. 
MAT.5.48	Kokuʼnapi Afotapimoʼmo alagepa kavaʼageʼmo nehiya kava huta alagepa kavaʼageʼmo hutapa maiyo, huno hapa paiʼniye.
MAT.6.2	Aeʼa ati nekaya vayaʼmogimo kagemi yaʼapimo ohaneʼnisiya vayaʼmo apamisayafeʼmo pikuli nehaya vayaʼaifeʼmo hapa paiʼapaeʼmo, hogoteta uta pikulimo hiyo, huʼa hapa nepaiye. Pikulimo huʼnageʼapaeʼmo vayaʼmogi ala apakiʼapimo apamisayafeʼmo mono nopiʼmofi kategamofi huʼa kagemi yaʼapimo ohaneʼniya vayaʼmo neʼapamiye. Ani agufa kavaʼmo osiyo. Lama gemo lapa nepauve, huno, miyaʼapimo ago aliʼnae. 
MAT.6.3	Ani kavaʼmo nehayaʼmonanafa kagemi yaʼapimo ohaneʼnisiya vayaʼmo apamigefeʼmo hisagenoʼaeʼmo hoga lapayaʼmoʼa lamaga lapayaʼmoʼmo hisiya kavaʼmo oʼageno. 
MAT.6.4	Afotapimoʼmo fala kita apamisaya kavatapimo agetenoʼaeʼmo muki vayaʼai apaulagaleʼmo miyatapimo lapamigiye.
MAT.6.6	Nehayaʼmonanafa Afotapimofeʼmo nunumuʼmo hugefeʼmo notapifiʼmo uta haitapa kitamo ki maleʼneta fala kino neʼmaiya vekaekeʼmo nunumuʼmo hiyo. Afotapimoʼmo fala kita nehaya kavatapimo neʼageya vekamoʼa muki vayaʼai apaulagaleʼmo miyatapimo lapamigiye. 
MAT.6.7	Goti geʼamo alagi noʼafiya vayaʼmogimo muki afinaʼmo magoke agufa geʼageʼmo hume hume neʼuʼapaeʼmo, muki afinaʼaeʼmo nehuna gemo afaʼa afigiye, huʼa apakesamo neʼafiye. Ani kava hutapa nunumuʼmo osiyo. 
MAT.6.8	Apakaekana huta oʼmaiyo. Lapakaemo hogoteta afotapimofeʼmo kafu hisaya kavafeʼmo ge huta afi okeʼnagenoʼaeʼmo ago ageʼniye.
MAT.6.9	kokuʼnapi Afotimogae, hutapa, kagikamo alagepa huno kaote haneʼniyanageʼa aliʼa asaga hisaya kavaʼmo haneʼniye. 
MAT.6.10	Vayaʼaiteʼmo yagaika apatesana kavakamo afole aino. Muki kokuʼnapi vayaʼmogimo kahauʼniya kavakamo akame nehaya kava huʼa ma mopafi vayaʼmogimo kahauʼniya kavakamo akame hiyo. 
MAT.6.11	Hemenimo nesuna neʼyaʼmo lamiyo. 
MAT.6.12	Vayaʼai anonaʼapilefeʼmo afaʼa ateyo, huta nehuna ge huka anonatilefeʼmo afaʼa ateyo, huka laha paiyo. 
MAT.6.13	Lamalageka hisiya kavategamo lavalelikuka olateka hosu kavategatiʼmo alika atagineka lategeta eno. Kagaika himamukaletiʼe ha le konali yakaletiʼeʼmo yagaika neʼapatane. He, lama ge.
MAT.6.15	alu vayaʼai hosu kavaʼapimo alita oʼatalesayana ani kava huno Afotapimoʼmo hosu kavatapimo afaʼa alino oʼatalegaiye, huno hapa paiʼniye.
MAT.6.17	Neʼyaʼmo mosita maiʼnetapaeʼmo uvelimo lapakenopafiʼmo faletetapaeʼmo lapaugosafiʼeʼmo faleyo. 
MAT.6.18	Vayaʼmogimo huʼapaeʼmo, neʼyaʼmo oʼneʼa mosiʼa maiʼnae, huʼa osisayafeʼmae. Afotapimoʼmo fala kino maiʼniya vekamoʼa lapakaemo fala kita nehaya kavatapimo agetenoʼaeʼmo muki vayaʼai apaulagaleʼmo miyatapimo lapamigiye.
MAT.6.20	Alagepa kagemi yatapimo ageta kokuʼnapikeʼmo alu ai malegenoʼao, kafamoʼmo ohatagauge oʼaniʼya ofaige kumaya vayaʼmogi noʼmo aeʼa yakiʼa kumaya oʼalige hugae. 
MAT.6.21	Alagepa yatapimo ageta alu ai neʼmalaya kotegageʼmo lapaipa lapakesamo uno haino hanegaiye.
MAT.6.22	Lapaulagamo lapakupi lamugana huno haneʼniye. Lapaulagamoʼmo ageno alagepa huno neʼagesiyana lapakupiʼmo aeno ha lesigeno ha le yaʼmo havaiteno hanegaiye. 
MAT.6.23	Lapaulagamoʼmo hosu kavaʼmo huno neʼagesiyana lapakupiʼmo hani huʼnisigeno hani yaʼmo havaiteno hanegaiye. Lapakupiʼmo aeno ha nolesiyana lusi kava huno hani huʼniya yaʼmo lapakupiʼmo nehane.
MAT.6.24	Mago aliʼyaʼmo neʼalisiya vekamoʼmo lole aliʼyaʼmo afoʼalaʼmoganiteʼmo aliʼyaʼmo afaʼa oʼaligiye. Agaemo mago alu aliʼyaʼmo afoʼamofeʼmo aini huʼnisiyana mago alu vekaeʼmo hau ayamopafiʼmo hauʼnisigeno geʼamo afiteno alu aliʼyaʼmo afoʼamofeʼmo ohauʼnisigeno akameʼyamo amigiye. Lapakaemo ani kava hutapa Goti aliʼyaʼe ma mopafi aliʼyaʼeʼmo afaʼa oʼaligae.
MAT.6.26	Haleli uʼeʼa nehaya nama anagaʼaifeʼmo lapakesamo afiyo. Nama anagaʼmogimo avina yaʼmo ohakalege hoyaʼapifatiʼmo neʼyaʼmo oʼalige neʼyaʼmo noʼapifiʼmo aliʼa alu ai oʼmalege nehayaʼmonanafa kokuʼnapi afotapimoʼmo neʼyaʼapimo afaʼa neʼapamiye. Lapakaemo nama anagaʼmo ago aeta apaka seta hogote vayaʼmo maiʼnae. 
MAT.6.27	Lapakaepatiʼmo ina laʼmo hausoli huteno agesa alaʼamo afiʼnisiyana afaʼa maisiyafeʼmo aise afinaʼmo magoʼe huno alino yatala huno ategaiye.
MAT.6.28	Na kava higetapaeʼmo kukena yatapimo alisayafeʼmo lapakesa alaʼamo neʼafiye. Kahaufilaga kahaumoʼmo ause neheya kavafeʼmo lapakesamo afiyo. Kahaumoʼa aliʼyaʼmo oʼalige kukenamo alo osuge nehiyaʼmonanafa afaʼa nelagiye. 
MAT.6.29	Nelagiyaʼmonanafa ausemoʼa ala vekaʼapimo kini vekamo Salomoniʼa vaino aliʼniya kukena yaʼamo ago aeno agaseʼniye. 
MAT.6.30	Inagi Gotiʼa kahaufilaga kahaumo hemenimo haneʼniyanageno egamo ata lesiya kahaumo auseʼamo vaino neʼateyaʼmofeʼmo kukena yatapimo magoʼe huno lapamigiye. Gotifekeʼmo laha maegaiye, hutapa aiseʼamo lapakesamo afita fatago nehae. 
MAT.6.31	Lapakaemo hutapaeʼmo, haiyatetiʼmo neʼyatimo aliniteta negaune, hutapa huge, haiyatetiʼmo anitimo hefita negaune, hutapa huge, haiyatetiʼmo kukenatimo aligune, hutapa huge huteta lapakesa alaʼamo oʼafiyo. 
MAT.6.32	Malaga vayaʼmogimo mani yafeʼmo hapaʼye nehigeʼapaeʼmo kahauya huʼa maiʼnae. Kokuʼnapi afotapimoʼmo ofalita afaʼa maisayafeʼmo neʼyatapiʼe kukenatapiʼeʼmo alisaya yatapimo haneʼniye, huno ago ageʼniye. 
MAT.6.33	Lapakaemo hogotetapa Gotiʼa yagaino neʼapateya vayapiʼmo haitapa maige fatago kavaʼamo alige hutapa maisayafeʼmo kahauya hiyo Gotiʼa muki yaʼmo ma mopafi maisaya yaʼmo magokepiʼmo lapamigiyaʼmofeʼmae. 
MAT.6.34	Lapamigiyaʼmofeʼmo egamo afole aisiya kavafeʼmo lapausoli huteta lapakesa alaʼamo oʼafiyo. Ega afinafeʼmo agaiʼa yafekeʼmo agesamo afigiye. Hemenimo afole neʼaiya hanageke yaʼmo haine.
MAT.7.2	Haiya kava hutapa vayaʼai kavaʼapimo alita fako huta neʼapatesafi ani agufa kavakeʼmo huno alino fako huno lapategaiye. Na agufa kavatetiʼmo alita fako hutapa neʼapatesafi ani agufa kavakeʼmo huno alino fako huno lapategaiye. 
MAT.7.3	Na kava higetapaeʼmo konagatapimo aulagafiʼmo afayaʼmo haneʼnigetapa neʼagayaʼmonanafa lapaulagafiʼmo latapa yakefamo haneʼniya yaʼmo noʼagae. 
MAT.7.4	Latapa yakefamo lapaulagafiʼmo haneʼniyaʼmonanafa na kava higetapaeʼmo konagatapieʼmo hutapaeʼmo, kaulagafatiʼmo afayaʼmo aliʼna atalegauve, hutapa nehae. 
MAT.7.5	Aeta ati nekaya vayane, huʼna, alagepa hutapa agetetapa konagatapimo aulagafatiʼmo afayaʼmo alita atalesayafeʼmo hogoteta lapaulagafatiʼmo latapa yakefamo alita akaitapa ataleyo.
MAT.7.8	Hakalu hakalu nehigenoʼao kitamo yakino lapategaiyanagi. Muki vayaʼmogi Gotifeʼmo ge huʼa afi nekaya vayaʼmogimo afaʼa aligae. Kahauya nehaya vayaʼmogimo ageʼa aligae. Hakalu hakalu nehaya vayaʼmo uʼa haisayafeʼmo kitamo yakino apategaiye.
MAT.7.9	Lapakaepatiʼmo mago mafaʼnemoʼmo afoʼamofeʼmo hunoʼaeʼmo, mayamo namiyo, huno afi nekesigenoʼaeʼmo afoʼamoʼmo mago yafaʼmo alino amigifiye. 
MAT.7.10	Inagi mago noyame alika namiyo, huno afi nekesigenoʼaeʼmo afoʼamoʼmo nagaloʼyavemo alino amigifiye. Haʼao, alino oʼamigiye. Lapakaemo mafaʼnetapimo mago hosu yaʼmo alita noʼapamiye. 
MAT.7.11	Lapakaemo hosu vayaʼmo maiʼnayaʼmonanafa mafaʼnetapimo alagepa yakeʼmo alita neʼapamiya kava huno kokuʼnapi afotapimoʼmo magoʼe huno aeno lapaka seno maiʼnenoʼaeʼmo ge huʼa afi nekaya vayaʼmo alagepa yaʼmo apamigiye. 
MAT.7.12	Mosese keʼaepa geʼe Gotitegati gemo alini eʼa aeʼa hakalo huʼa hapa nepaiya vayaʼai gemoʼeʼmo aepaʼamoʼmo hunoʼaeʼmo, lapakaemo na agufa kavaʼmo lapakaetegamo hisaya kavafeʼmo lahapauʼnisiyaʼmoʼmo ani agufa kavakeʼmo muki vayaʼaitegamo hiyo.
MAT.7.14	Afaʼa maisaya yaʼmo alisaya kate kipaʼmo aise kipaʼmo haneʼnigeno lokiya kaʼmo haneʼnigeʼa magoke magoke vayaʼmogigeʼmo ha ha huʼa kahauya huʼa neʼagae, huno hapa paiʼniye.
MAT.7.16	Apaipafatiʼmo alagamo neʼaesigetapa apaketetapaeʼmo, haiya agufa vayaʼmo maiʼnafi, hutapa apakegae. Aufe yosamoʼmo haga nehiya nofi alagamo afaʼa neʼaefiye. Hosu kahaumoʼmo haga alagamo afaʼa neʼaefiye. Haʼao. 
MAT.7.17	Alagepa yosamoʼmo alagepa alagaʼageʼmo neʼae. Hosu yosamoʼmo hosu yosa alagaʼageʼmo neʼae. 
MAT.7.18	Alagepa yosamoʼmo hosu yosa alagamo afaʼa oʼaegaiye. Ani kava huno hosu yosamoʼmo alagepa yosa alagamo afaʼa oʼaegaiye. 
MAT.7.19	Muki alagepa alagamo noʼaeya yosaʼamo ago heʼya aiteʼa aliʼa atafiʼmo yaga auʼa nekae. 
MAT.7.20	He, apaipafatiʼmo alagamo aeʼnisigetapa apaketetapaeʼmo haiya agufa vayaʼmo maiʼnafi hutapa apaketa aeto hugae.
MAT.7.22	Ani alopa afinaʼmo afole neʼaisigeʼapaeʼmo asole vayaʼmogimo nagaefeʼmo, Ala kava nene, Ala kava nene, huʼa, kagikaletiʼmo Goti geʼamo aeta hakalo huta hapa opaiʼnopiye. Kagikaletiʼmo vayaʼai apaipafatiʼmo sigisiʼa hosu apaune vayaʼmo alita hapa faita oʼapataleʼnopiye. Kagikaletiʼmo asole noʼagaya aune kavaʼmo osuʼnopiye, huʼa naha paisageʼnaeʼmo, 
MAT.7.23	hosu kavaʼmo nehaya vayanageʼna alagi olapakeʼnovanagi nagaetegatiʼmo ago ataleta lapaune heyo, huʼna hapa paiguve.
MAT.7.24	Ani kavafeʼmo huʼnaeʼmo, muki vayaʼmogimo mani hapa nepauva gemo afiteʼa akame nehaya vayaʼmogimo mago afiteno ageʼniya vekamoʼmo noʼamo alopa yafateʼmo faino ateteno ki maleʼniya vekagana huʼa maiʼnae. 
MAT.7.25	Koʼmo aiteno aniʼmo hege yasimo alige hulineno noʼamo alino agoʼya faisiyafeʼmo huʼniyana alopa yafateʼmo noʼamo faino ateteno ki maleʼniyaʼmofeʼmo asagauno oʼaiʼniye. 
MAT.7.26	Inagi muki vayaʼmogimo mani nehuva gemo fikumo afiteʼa akame nosaya vayaʼmo mago negi vekamoʼmo noʼamo ani kahaepaleʼmo fiku ki maleʼniya vekagana huʼa maiʼnae. 
MAT.7.27	Koʼmo aiteno aniʼmo hege yasimo alige hulineno noʼamo alagi alino agoʼya faino ataleʼnigeno lusi kava huno asagauno aiʼniye, huno hapa paiʼniye.
MAT.7.28	Yesuʼa mani gemo hapa paino hano huʼnigeʼapaeʼmo afa vayaʼmogimo afiʼa hapau aiʼnae. 
MAT.7.29	Yesuʼa keʼaepa gemo aliʼa apaya neʼmalaya tisa vayaʼapigana huno alino apaya oʼmaleʼnifa himamuʼaletiʼmo alino apaya maleʼniyaʼmofeʼmo afiʼa hapau aiʼnae.
MAT.8.1	Yesuʼa avelefatiʼmo emineʼnigeʼapaeʼmo asole vayaʼmo akame huʼa emiʼeʼnae. 
MAT.8.2	Inagi lepolosi kaitaʼmo hauʼniya vekamo agaetegamo eno aleʼya faiʼnenoʼaeʼmo, Ala kava nene, huno, kahauʼnisiyana afaʼa alika nahageka nategane, huno huʼniye. 
MAT.8.3	Huʼnigeno Yesuʼa ayaʼmo alino ataleno agufaleʼmo maleʼnenoʼaeʼmo, Nahauʼniyanagi alagepa huka afaʼa maiyo, huno nehigenoʼaeʼmo lepolosi kaitaʼamo malage huno hageʼniye. 
MAT.8.4	Yesuʼa ha painoʼaeʼmo, kateʼmo neʼukaeʼmo mago vayaʼaifeʼmo hapa opaika mono huno neʼapateya vekalegageʼmo uka aliʼna kahageʼna kateʼnova kagufamo alika ave liyo. Apakaemo lepolosi kaitaʼamo ago hageʼniye, huʼa kagesayafeʼmo kagufamo alika ave liteka akeyaʼvilagamo Moseseʼa amiyo, huno huʼniya ofalinimo amiyo, huno ha paiʼniye.
MAT.8.6	Ala kava nene, huno, aliʼyaʼnimo neʼaliya vekamo noʼnifiʼmo lusi kava huno agafu kiʼnigeno alagi kanage kanaga osuno havaeno maiʼniye, huno ha paiʼnigenoʼaeʼmo, 
MAT.8.7	Uʼna afaʼa aliʼna hageʼna ategauve, huno ha paiʼniye. 
MAT.8.8	Yagaino neʼapateya vekamoʼmo hunoʼaeʼmo, Ala kava nene, huno, Kagaemo noʼnifiʼmo eka haikeka maisana agufa kava huʼna oʼmaiʼnovanagi keʼageʼmo hugenoʼao aliʼyaʼnimo neʼaliya vekamo hagesigeno he tino alagepa huno maigiye. 
MAT.8.9	Mago vayaʼmogi yagaiʼa nateʼnageʼna nagaemo ati vayaʼaiteʼmo yagaiʼna neʼapatove. Mago vekaeʼmo uvo, huʼna nehugenoʼaeʼmo neʼviye. Mago vekaeʼmo eno, huʼna nehugenoʼaeʼmo neʼe. Aliʼyaʼnimo neʼaliya vekaeʼmo huʼnaeʼmo, ani aliʼyaʼmo aliyo, huʼna nehugenoʼaeʼmo ani aliʼyaʼmo afaʼa neʼaliye, huno ha paiʼniye.
MAT.8.11	Lapa nepauve, huno, asole vayaʼmo Yu nofi vayapatiʼmo oʼmaiʼnaya vayaʼmo yegemo haine neʼeya kotegatiʼmo ege yegemo uno lamino nefaleya kotegatiʼmo ege huʼa Gotiʼa yagaino neʼapateya kopiʼmo uʼa haiʼa Emalehamuʼagi Aisikiʼagi Yekopuʼagi huʼa magokepi lokaeʼa maiʼneʼa neʼyaʼmo neʼa maigayaʼmonanafa 
MAT.8.12	Gotiʼa yagaino neʼapateya kotetiʼmo mafaʼneʼamo hani kopiʼmo alino yaga auno apatalesigeʼapaeʼmo malaga maiʼneʼa aviʼyaʼmo huge apavepiʼmo haniʼa agafu kige huʼa maigae, huno huteno 
MAT.8.13	yagaino neʼapateya vekaeʼmo, Naha maegaiye, huka kagesamo afika fatago huʼnanaʼmofeʼmo kaha maegauvanagi afaʼa uvo, huno ha paiʼnigeno ani afinaʼmo aliʼyaʼamo neʼaliya vekamo kaitaʼamo hageʼnigeno he tino alagepa huno maiʼniye.
MAT.8.15	Agaemo ageteno ayateʼmo ayaʼmo maleʼnigeno amuko kaita hauʼniya kaitaʼamo ago hageʼnigeno he tino neʼyaʼmo yagita huno apamiʼniye.
MAT.8.16	Uneʼamo Yesutegamo asole hosu apaune vayaʼmo vayaʼai apaipafiʼmo maiʼnaya vayaʼmo apavaleliʼeʼa apateʼnae. Yesuʼa geʼaletiʼmo hosu apaune vayaʼmo vayaʼai apaipafatiʼmo alino hapa faino apatalegeʼa uʼnagenoʼaeʼmo muki alu kaita alu kaitaʼmo hapauʼniya vayaʼeʼmo alino hapageno apateʼniye. 
MAT.8.17	Agaemo Aiyeyaʼa Gotitegati gemo alinineno aeno hakalo huno hapa nepaiya vekamoʼmo mani kavafeʼmo huʼniya kavaʼmo afole aisiyafeʼmo huʼniye. Aiyeyaʼa hunoʼaeʼmo,
MAT.8.17	Agaemo alu kaita alu kaitaʼmo lahauʼniya kaitaʼmo laha maeno alininuno ataleʼniye,
MAT.8.17	huno avoʼmo kae maleʼniye.
MAT.8.18	Yesuʼa apakeyana asole vayaʼmogi eʼa faiʼa vego huʼa ateʼnageno apaketenoʼaeʼmo geʼamo neʼafiya vayaʼaifeʼmo, mugagayaga faligamo lakaeta vigetao, huno hapa paiʼniye. 
MAT.8.19	Mago vekamo keʼaepa gemo avoʼmo kaeno alino apaya neʼmaleya vekamoʼmo agaetegamo eno ha painoʼaeʼmo, Tisao, huno, haiya kotegamo visapigeʼna afaʼa kakame huʼna uguve, huno ha paiʼnigenoʼaeʼmo 
MAT.8.20	Yesuʼa geʼaleʼmo aeno atagaina huno ha painoʼaeʼmo, Afela kalamogi nehavaya kelimo hanege namamogi apanoʼmo hanege huʼniyaʼmonanafa Vemo mafaʼnemo havaesiya noʼmo ohaneʼniye, huno ha paiʼniye.
MAT.8.22	faliʼnaya vayaʼmogimo falisaya vayaʼapimo aliʼa kiʼa apategayanagi kagaemo atalekeka nakame huvo, huno ha paiʼniye.
MAT.8.23	Yesuʼa sipifiʼmo uno haino maiʼnigeʼa geʼamo neʼafiya vayaʼmo akame huʼa haiʼa sipifiʼmo maiteʼa uʼnae. 
MAT.8.24	Neʼvagenoʼaeʼmo malage huno ani kotuteʼmo lusi kava huno yasimo aliʼnigeno aniʼmoʼa aino holakau holakau huno uno haino sipifiʼmo havaiteteno aeno lapanegefeʼmo huʼniyaʼmonanafa Yesuʼa aukeʼmo kaleno maiʼniye. 
MAT.8.25	Geʼamo neʼafiya vayaʼmogimo uʼa hau neʼa ateteʼapaeʼmo, Ala kava nene, huʼa, hogoʼamo ago aniʼmo nesuna agufa kavaʼmo nehunagi he tika lagufamo alika katika lato, huʼa huʼnagenoʼaeʼmo, 
MAT.8.26	Aiseʼatoʼamo lapakesamo afita fatago huʼnaya vayanagi na kava higetapaeʼmo koli nehae, huno hapa paitenoʼaeʼmo he tino yasiʼe aniʼefeʼmo afaʼa maiʼao, huno ke hanauʼnigeʼana yasiʼe aniʼeʼmo alagi afaʼa haneʼnaʼae. 
MAT.8.27	Muki vayaʼamogimo ani kavaʼmo ageteʼapaeʼmo hapau aiteʼa, Vae, huʼa, yasimoʼe aniʼmoʼeʼmo geʼamo afiteʼana afaʼa maiʼnaʼagi ani vekamo na agufa vekamo maiʼniye, huʼa huʼnae.
MAT.8.28	Yesuʼa ani kotuʼmo lakaeno mugagayaga faliga Gegasini vayaʼai haopalega uno avaʼyi nehigeʼanaeʼmo lole vekalaʼmo faliʼnaya vayaʼmo kiʼa neʼapataya yafa no kapatiʼmo eʼana Yesuʼeʼmo fotu huʼnaʼae. Anaipafiʼmo hosu apaune vayaʼmo maiʼnayaʼmofeʼmo lusi kava huʼana negi maleteʼana afela kavaʼmo nehaʼa vekalaʼmo maiʼnaʼaʼmofeʼmo muki vayaʼmo ani haopalegamo oʼuʼnae. 
MAT.8.29	Anakaemo eʼana Yesuʼeʼmo fotu huteʼanaeʼmo, Goti mafaʼneʼamogae, huʼa, lagaetegamo na agufa kava huka latesanafeʼmo neʼane. Kayoʼmo lamisana afinaʼmo afole oʼaiʼniyanagi lagafu yaʼmo alika lamisanafeʼmo neʼapiye, huʼa afi geʼnae.
MAT.8.30	Asole afu anagaʼmo aise afagiʼaleʼmo kahaumo neʼa maiʼnae. 
MAT.8.31	Hosu apaune vayaʼmogimo Yesufeʼmo, Alika laha faika latalegefeʼmo hukaeʼmo asole afu anagaʼai apaipafiʼmo alika laha faitalegeta faletuta haita maino, huʼa ha paiʼnagenoʼaeʼmo, 
MAT.8.32	afaʼa viyo, huno hapa paiʼnigeʼa lole vekalaʼani anaipafatiʼmo ataleʼa apaune heʼa uʼa afu anagaʼai apaipafiʼmo faleʼa uʼa haiʼnae. Faleʼa uʼa haiʼnageʼapaeʼmo muki afu anagaʼamo aulafilegatiʼmo nagu nagu huʼa uʼa lamiʼa anipiʼmo asagauʼa aiteʼa aniʼmo neteʼa faliʼnae. 
MAT.8.33	Ani afu anagaʼaiteʼmo yagaiʼa neʼapataya vayaʼmo apaune hetaleʼuʼa taonifilagamo muki huʼniya kavafeʼmo ava gemo huʼa hapa paige Yesuʼa ani lole vekalaʼani anaipafiʼmo hosu apaune vayaʼmo maiʼnaya vekalaʼanitegamo huʼniya kavafeʼmo ava gemo huʼa hapa paige huʼnae. 
MAT.8.34	Muki taonifiʼmo maiʼnaya vayaʼmogimo uʼa Yesuʼmo ageteʼapaeʼmo, kahao ke honanagi, lagae kotetiʼmo ataleka uvo, huʼa ha paiʼnae.
MAT.9.2	Mago vayaʼmogimo kanage kanaga osuno yakaikonaʼaleʼmo havaeno neʼmaiya vekamo avaleliʼeʼa Yesu haopaleʼmo ateʼnae. Yesuʼa agaiʼaeʼmo apakesamo afiʼa fatago huʼnaya kavaʼapimo apaketenoʼaeʼmo kanage kanaga osuno neʼmaiya vekaeʼmo ha painoʼaeʼmo, mafaʼneʼnimogae, huno, hosu kavakamo aliʼna ataleʼnovanagi koli osuka kaipamoʼmo falu hino, huno ha paiʼniye. 
MAT.9.3	Keʼaepa gemo avoʼmo kaeʼa aliʼa apaya neʼmalaya vayaʼmogimo huʼapaeʼmo, Ani vekamoʼmo Gotifeʼmo huno faipa huno ateʼniye, huʼa apaipafi apakesamo afiʼnae. 
MAT.9.4	Yesuʼa apaipafi apakesamo afiʼnaya kavaʼapimo apaketenoʼaeʼmo, na kava higetapaeʼmo hosu lapaipa lapakesamo neʼafiye. 
MAT.9.5	Nagaemo huʼnaeʼmo, hosu kavakamo aliʼna ataleʼnove, huʼna huʼnovanageʼna hemenimo he tika umenitata huvo, huʼna hisuvana haiya gemoʼmo lokiyaʼamo ohaneʼniye. 
MAT.9.6	Vemo mafaʼnemoʼmo ma mopafi maiʼnaya vayaʼai hosu kavaʼapimo alino atalesiya himamuʼamo haneʼniyanageno alino lapave ligiye, huno hapa paiteno kanage kanaga osuno neʼmaiya vekaeʼmo, he tika yakaikonakamo aliteka nokalegamo uvo, huno ha paiʼnigeno 
MAT.9.7	he tino noʼalegamo uʼniye. 
MAT.9.8	Asole vayaʼmogimo ani kavaʼmo ageteʼapaeʼmo lusi kava huʼa hapau aiteʼa Gotiʼa ani agufa himamuʼamo vayaʼmo alino neʼapamiyaʼmofeʼmo agiʼaleʼmo aliʼa asaga huʼa ateʼnae.
MAT.9.9	Yesuʼa ani haopalegatiʼmo ataleno uno ageyana takesi moni neʼaliya vekamo agiʼamo Matiyuʼa takesi monimo neʼaliya nopiʼmo fai maiʼnigeno ageʼniye. Agetenoʼaeʼmo, atalekeka nakame huvo, huno ha paiʼnigeno ataleno eno akame huno uʼniye.
MAT.9.10	Yesuʼa uno haino Matiyu nopiʼmo fai maiʼnigeʼapaeʼmo asole vayaʼmo takesi moni neʼaliya vayaʼe hosu vayane, huʼa nehaya vayaʼmogiʼeʼmo eʼa agaeʼe geʼamo neʼafiya vayaʼeʼmo magokepi lokaeʼa maiʼneʼa neʼyaʼmo neʼnae. 
MAT.9.11	Falasi mono vayaʼmogi apaketeʼapaeʼmo geʼamo neʼafiya vayaʼaifeʼmo, Na kava higenoʼaeʼmo tisa vekatapimoʼmo takesi moni neʼaliya vayaʼe hosu vayaʼeʼmo magokepi lokaeno maiʼneno neʼyaʼmo neʼne, huʼa ge huʼa apafi geʼnae.
MAT.9.12	Yesuʼa ani gemo afitenoʼaeʼmo, lota vayaʼmogimo kaita ohapauʼniya vayaʼaitegamo uʼa aliʼyaʼmo noʼalifa kaita hapauʼniya vayaʼaitegakeʼmo uʼa aliʼyaʼmo neʼaliye. 
MAT.9.13	Goti mukufi gemoʼmo hunoʼaeʼmo, 
MAT.9.15	Yesuʼa hapa painoʼaeʼmo, saufa aʼmo aliʼniya vekaʼe ao vayaʼaʼeʼmo magokepi lokaeʼa maiʼneʼapaeʼmo yulagefa noʼaiyaʼmonanafa henagaʼamo mago vayaʼmogimo aʼmo aliʼniya vekamo apakaetegatiʼmo avaleliʼa visageʼapaeʼmo neʼyaʼmo oʼneʼa mo sigae.
MAT.9.17	Ani kava huʼa vayaʼmogi saufa nofi alagafati aniʼmo aliʼa afu agufa keʼmo atafa kepiʼmo nolakiye. Lakisayana atafa keʼmo haneʼniyaʼmofeʼmo aeno apalo atino aniʼmo asagauno aisigeno keʼamo hosugiye. Saufa afu agufa kepiʼmo saufa aniʼmo lakisagenoʼaeʼmo saufa aniʼmoʼa saufa kepiʼmo alagepa huno hanegaiye, huno hapa paiʼniye.
MAT.9.18	Ani gemo hapa nepaigenoʼaeʼmo Yu monoteʼmo neʼyagaiya vekamoʼmo eno aiyafiʼmo ape huno aleʼya faino maiʼnenoʼaeʼmo, aʼmafaʼneʼnimo hemenimo ago faliʼnigeʼna eʼnogi uka agufaleʼmo kayaʼmo malegeno he tino, huno ha paiʼnigeno 
MAT.9.19	Yesuʼa he tino uʼnigeʼa geʼamo neʼafiya vayaʼeʼmo magokepi lokaeʼa uʼnae.
MAT.9.20	Neʼvagenoʼaeʼmo mago a kanomo tuolofuʼa kafuga aiguʼyaʼmo hauge hauge huno maiʼniya a kanomoʼmo Yesu akamelegatiʼmo eno yatala kukena yaʼamo atupaleʼmo ayatetiʼmo ame aliʼniye. 
MAT.9.21	Agaemo hunoʼaeʼmo, kukena yaʼalekeʼmo ame alisugenoʼaekeʼmo aiguʼyaʼnimo nahagegaiye, huno aipafiʼmo agesamo afiʼniye. 
MAT.9.22	Yesuʼa aino afe leno agetenoʼaeʼmo, Aʼmafaʼneʼnimogae, huno, kagesamo afika fatago nehana kavakamoʼmo alino kahageno kateʼniyanagi koli osuka afaʼa maiyo, huno ha nepaigenoʼaeʼmo aiguʼyaʼamo malage huno hageʼniye.
MAT.9.23	Yesuʼa uno yagaino neʼapateya vekamo nopiʼmo uno haino apakeyana feliopa kepatiʼmo nehaya agufa apakemo aige asole vayaʼmogimo kagegage huge huʼa maiʼnageno apaketenoʼaeʼmo, 
MAT.9.24	Ataletapa kumatega uta lamiyo. Mani aʼmafaʼnemo ofaliʼnifa afaʼa au kaleno maiʼniye, huno hapa paiʼnigeʼapaeʼmo huʼa faipa huʼa ateteʼa kigi huʼa ateʼnae. 
MAT.9.25	Muki vayaʼamo he tiʼa kumatega uʼa lamiʼnagenoʼaeʼmo Yesuʼa ani aʼmafaʼnemo maleʼnaya nopiʼmo uno haino ayateʼmo alino he tino ateʼniye. 
MAT.9.26	Ani kavaʼmo huʼniya ava gemo muki haopalegamo aino atagu faeno uneno huʼniye.
MAT.9.28	Yesuʼa nopiʼmo uno haino maiʼnigeʼana eʼana maiʼnaʼageno hana painoʼaeʼmo nagaemo lanaulagamo afaʼa aliʼna ayakegauve, hutana lanakesamo afitana fatago nehaʼafiye, huno ge huno anafi geʼnigeʼanaeʼmo, He, Ala kava nene, huʼana huʼnaʼagenoʼaeʼmo 
MAT.9.29	anaulagaleʼmo ayaʼmo maleʼnenoʼaeʼmo, Ani kavafeʼmo lanakesamo afitana fatago huʼnaʼaʼmofeʼmo mani kavaʼmo lanakaeteʼmo afole aigiye, huno hana paiʼnigeno anaulagalaʼmo ayakeʼnigeʼana ageʼana ayakeʼnaʼae. 
MAT.9.30	Yesuʼa lokiya gemo huno hana painoʼaeʼmo, mago vayaʼaifeʼmo hapa opaiʼao, huno hana paiʼniyaʼmonanafa 
MAT.9.31	uʼana ava gemo aeʼana hakalo huʼana hapa paiʼnaʼageno muki ani haopalegamo aino atagu faeno uneno huʼniye.
MAT.9.32	Lole vekalaʼmo ataleʼana neʼvaʼageʼapaeʼmo mago vayaʼmogi hosu aune vekamo aipafiʼmo maiʼnigeno agemo oʼaino neʼmaiya vekamo Yesutegamo avaleliʼeʼa ateʼnae. 
MAT.9.33	Yesuʼa hosu aune vekamo alino hafaino ataleʼnigenoʼaeʼmo agemo oʼaino neʼmaiya vekamoʼmo aepa faino agemo aiʼnigeʼapaeʼmo aliʼa anupa huʼa maiʼnaya vayaʼmogi ageteʼa hapau aiteʼapaeʼmo, Hogoteno Isaleli kotegamo ani agufa kavaʼmo afole oʼaiʼniye, huʼa huʼnae.
MAT.9.36	Agaemo asole vayaʼmo apaketenoʼaeʼmo aipafiʼmo hau huno apateʼniye. Sipisipileʼmo yagaino neʼapateya vekamo ago apataleno uʼnigeʼa sipisipi afumo atagu faeʼa uʼeʼa huʼa maiʼnayana hapa maesiya vekamo oʼmaiʼnigeʼa maiʼnaya kava huʼa asole vayaʼmo maiʼnageno apaketenoʼaeʼmo hau huno apateʼniye. 
MAT.9.37	Inagi geʼamo neʼafiya vayaʼaifeʼmo, hoyafiʼmo lusi neʼyaʼmo afu leʼniyaʼmonanafa alisaya vayaʼmo aiseʼamo maiʼnae. 
MAT.9.38	Ago afu leʼniyaʼmofeʼmo hoyamo afoʼamofeʼmo nunumuʼmo higenoʼao hoyaʼafatiʼmo neʼyaʼmo alisaya vayaʼmo alino apatesigeʼa ugae, huno hapa paiʼniye.
MAT.10.2	Ani tuolofuʼa apa vayaʼai apakiʼapimo haneʼniye. Hogote vekamo Saimoniʼmo mago alu agiʼamo Pitaʼagi aganaʼamoʼmo Eʼnaluʼagi Sepeti mafaʼnelaʼmo Yemisiʼagi aganaʼamoʼmo Yoniʼagi 
MAT.10.3	Filipiʼagi Matolomiyuʼagi Tomasiʼagi Matiyuʼa takesi moni neʼaliya vekagi Afiyasi mafaʼnemo Yemisiʼagi Taʼniyasiʼagi 
MAT.10.4	Saimoniʼmo gamani kavateʼmo yagaiʼa neʼapataya kavafeʼmo Seloti pati vekagi Yutasi Isakaliyoti kotega vekamo Yesu kutulu yaʼmo nesiya vekamogi huʼa ani vayaʼmae.
MAT.10.6	Isaleli vayapatiʼmo afela heʼnaya sipisipi vayaʼaitegageʼmo viyo. 
MAT.10.7	Utapaeʼmo, Gotiʼa yagaino apatesiya kavaʼmo alagi hogoʼamo afole aigefeʼmo hiye, hutapa aeta hakalo huta hapa paiyo. 
MAT.10.8	Kaita hapauʼnisiya vayaʼmo alita hapagetapa apatege falisaya vayaʼmo alita he titapa apatege lepolosi kaitaʼmo hapauʼnisiya vayaʼmo alita hapageta apatege hosu apaune vayaʼmo alita hapafaita apatalege hulitapa viyo. Nagaemo fiku lapa maeʼna lapamiʼnova kava hutapa fiku hapa maeta apamiyo. 
MAT.10.9	Goli monimogi siluva monimogi ata leno sagalifa monimogi hutapa kutapifiʼmo ailita oʼviyo. 
MAT.10.10	Vayaʼai aliʼyaʼmo neʼaliya vayaʼmo afaʼa maisaya yaʼapimo apamisaya kavaʼmo huʼa maiʼnayaʼmofeʼmo kutapimogi lole siotitapimogi lole sutapimogi hayopa kayotapimogi hutapa alinita oʼviyo.
MAT.10.11	Lapakaemo mago alopa taonifiʼmofi aise taonifiʼmofi hutapa uta avaʼyi hutetapaeʼmo ina laʼmo lavalesiya kava huno maiʼniye, hutapa apafi getapa ani vekamo agetetapa noʼafiʼmo uta haita maime maime neʼutapaeʼmo ataleta viyo. 
MAT.10.12	Nopiʼmo uta nehaitapaeʼmo, alagepa hutapa maiyo, huta hapa paiyo. 
MAT.10.13	Ani nopiʼmo lapavalesaya kava huʼa maiʼnisayana hisaya getapimoʼa apakaepiʼmo hanesigeʼa alagepa huʼa maigae. Alagi lapavalesaya vayaʼmo oʼmaiʼnisayana alagepa hutapa maiyo, huta hisaya getapimoʼmo halate aino atagi neno lapakaitapilegamo egaiye. 
MAT.10.14	Mago vayaʼmogi aliʼa falu fala huʼa olapatege getapimo oʼafige hisayaʼmoʼmo ani vayaʼai noʼapifatiʼmofi taoniʼapifatiʼmofi hutapa ataleta ugefe nehutapaeʼmo lapaigopalegatiʼmo mumusopamo aita fopo hutaletapa apataleta viyo. 
MAT.10.15	Lama ge lapa nepauve, huno, Gotiʼa agoti huno apatesiya afinaʼmo Gomola taonifiʼmo maiʼnaya vayaʼe Sotomi taonifiʼmo maiʼnaya vayaʼeʼmo hanageke yaʼmo aligayaʼmonanafa ani taonifiʼmo maiʼnaya vayaʼmogimo magoʼe huʼa aeʼa apaka seʼa lusi hanageke yaʼmo aligae.
MAT.10.17	Ehetapiye. Mago vayaʼmogi kalavusi huʼa lapateteʼa agotileʼmo lapavaleliʼuʼa mono noʼapifiʼmo nofi kayotetiʼmo lapamagigae. 
MAT.10.18	Agotileʼmo lapavaleliʼuʼa lapatesagetapa gamani vayaʼai apaulagaleʼe kini vayaʼai apaulagaleʼeʼmo he titapa maiʼnetapa Yu nofi vayapatiʼmo oʼmaiʼnaya vayaʼaifeʼmo alagepa faigoko gemo aeta hakalo huta hapa paigae. 
MAT.10.19	Agoti huʼa lapatesagetapaeʼmo na agufa gemo huteta haiya agufa gemo huta geʼapileʼmo aeta atagaina huta hapa paigune, hutetapa lapakesa alaʼamo oʼafiyo. Ani afinaʼmo afole aisigenoʼaeʼmo Goti Aunemeʼamoʼmo hapa paisaya gemo lapamigiye. 
MAT.10.20	Lapakaitapimo ani gemo afaʼa osugayaʼmonanafa afotapimo Aunemeʼamoʼmo lapavayafatiʼmo ge hugiye.
MAT.10.22	Muki vayaʼmogimo nagiʼnilefeʼmo apaini huʼa lapategayaʼmonanafa oʼataleta atafautapa alagi hutapa maime maime uta atupa afinaʼmo afole aisagenoʼaeʼmo Gotiʼa lapakufamo alino katino lapategaiye. 
MAT.10.23	Mago taonifatiʼmo apaini huʼa lapatesagetapaeʼmo ataletapa lapaune hetaletapa alu taonifiʼmo viyo. Lama ge lapa nepauve, huno, lapakaemo muki Isaleli vayaʼai taoniʼafi taoniʼafiʼmo uteta hutapa hano osuʼnisagenoʼaeʼmo Vemo mafaʼnemo eminegaiye.
MAT.10.25	Mago vekamoʼmo alino aya neʼmaleya vekagana huno maiʼnisiyana kanalene. Ani kava huno mago aliʼyaʼamo neʼaliya vekamoʼa aliʼyaʼmo afoʼamokana huno maiʼnisiyana kanalene. Vayaʼmogimo afamo anaga aepa vekaeʼmo Satani agiʼamo Mielisemuligae huʼa huteʼa huʼa faipa huʼa neʼatesayana agae afamo anaga vayaʼaifeʼmo magoʼe huʼa huʼa faipa huʼa apategae.
MAT.10.27	Hanipiʼmo lapa nepauva gemo ha le yateʼmo aeta hakalo huta hapa paiyo. Lapakaemo vase hutapa afiʼnaya gemo nokatoʼmuleʼmo uta haita maiʼnetapaeʼmo muki vayaʼaifeʼmo alopa gefatiʼmo aeta hakalo huta hapa paiyo. 
MAT.10.28	Apakaemo amega apakufaʼamo kamitimo apamagigayaʼmonanafa apakupi mafaʼneʼamo alagi oʼapamagisaya vayaʼaifeʼmo koli osiyo. Apakufaʼe apakupi mafaʼneʼeʼmo alino ata kopiʼmo yaga auno apatalesiya vekaekeʼmo koliʼamo hiyo. 
MAT.10.29	Ago ageʼnayana lole aise namalaʼmo magoke sagalifa moniletiʼmo miya nefaiyaʼmonanafa afotapimoʼmo afaʼa faligiye huno osisiyana magoke namamo faliteno mopafiʼmo asagauno oʼaigiye. 
MAT.10.30	Ani kava huno muki lapayokaʼmo magoke magoke huno lekana paino neʼage. 
MAT.10.31	Lapakaemo asole nama anagaʼmo ago aeta apaka setapa maiʼnayaʼmofeʼmo koli osiyo.
MAT.10.32	Muki vayaʼai apaulagaleʼmo nagiʼnimo neʼaya vayaʼai apakiʼapimo kokuʼnapi Afoʼnimo aulagaleʼmo aegauve. 
MAT.10.33	Aegauvaʼmonanafa vayaʼai apaulagaleʼmo nagaefeʼmo huʼapaeʼmo, oʼageʼnona vekae, huʼa nehisaya vayaʼaifeʼmo kokuʼnapi Afoʼnimo aulagaleʼmo olapakeʼnova vayane, huʼna hapa paiguve.
MAT.10.34	Nagaefeʼmo hutapaeʼmo, muki vayaʼmo alagepa huʼa yuna heʼa magokepi lokaeʼa maisayafeʼmo emineʼniye, hutapa lapakesamo neʼafifiye. Haʼao, alagepa huʼa magokepi lokaeʼa maisayafeʼmo emiʼnoʼmeʼnofa kame huʼa apatesageʼa kame huʼa apatesageʼa huʼa maisayafeʼmo emiʼneʼnove. 
MAT.10.35	Mafaʼneʼapimogimo afoʼapimogiʼeʼmo kame hisageʼa aʼmafaʼneʼapimogimo itaʼapimogiʼeʼmo kame hisageʼa apanofeloʼapimogimo anekalo apanofeloʼapimogiʼeʼmo kame hisageʼa huʼa maisayafeʼmo emiʼneʼnove. 
MAT.10.36	Mago vayaʼmogimo afamo anagaʼapiʼeʼmo kame kame huʼa maigae.
MAT.10.38	Mago vayaʼmogimo malipu yosaʼapimo aliʼa kofiliʼeʼa nakame huʼa noʼvisayana vayaʼnimo alagi maisaya agufa kavaʼmo huʼa oʼmaiʼnae. 
MAT.10.39	Ma mopafiʼmo alagepa hutageʼmo maigune, huʼa apakesamo neʼafisaya vayaʼmo alagepa huʼa neʼmaiya kavaʼapimo alagi hano hugiye. Mago vayaʼmogimo nagiʼnilefeʼmo ma mopafiʼmo alagepa huʼa neʼmaiya kavaʼapimo atalesayana alagepa huʼa maisaya yaʼmo aligae.
MAT.10.41	Gotitegati gemo alinineno aeno hakalo huno hapa nepaiya vekamo neʼegenoʼaeʼmo mago vekamo Gotitegati gemo alinineno aeno hakalo huno hapa nepaiya vekamo maiʼniyaʼmofeʼmo alino falu fala huno neʼatesiyana Gotitegati gemo alini eʼa aeʼa hakalo huʼa hapa nepaiya vayaʼmogi alisaya agufa miyaʼamo apakaeʼeʼmo magokepiʼmo aligiye. Goti aulagaleʼmo fatago vekamo neʼegenoʼaeʼmo mago vekamo Goti aulagaleʼmo fatago vekamo maiʼniyaʼmofeʼmo alino falu fala huno neʼatesiyana fatago vayaʼmogi alisaya agufa miyaʼamo apakaeʼeʼmo magokepiʼmo aligiye. 
MAT.10.42	He lama ge lapa nepauve, huno, mago vekamoʼmo afa vekamoʼmo nakame nehiya vekamo agetenoʼaeʼmo nakame nehiya vekamo maiʼniyaʼmofeʼmo lanitani aniʼmo hefino amisiyana miyaʼamo alagi aligiye, huʼna lapa nepauve, huno hapa paiʼniye.
MAT.11.1	Yesuʼa tuolofuʼa vayaʼmo geʼamo neʼafiya vayaʼaifeʼmo mani kavaʼmo hiyo, huno hapa paino hano hutenoʼaeʼmo ani haopalegatiʼmo ataleno Galeliya kotega muki taoniʼafi taoniʼafiʼmo alino apaya malege aeno hakalo huno hapa paige hume hume visiyafeʼmo uʼniye.
MAT.11.3	Uʼa Yesufeʼmo huʼapaeʼmo, Yoniʼa hunoʼaeʼmo, egaiye huno huʼniya vekamo kagaemofi alu vekaeʼmo agava maisune, huʼa ge huʼa afi geʼnae. 
MAT.11.4	Yesuʼa hapa painoʼaeʼmo, Atagi netuta Yonifeʼmo muki afiʼnaya geʼe aliʼyaʼmo neʼalugeta nageʼnaya kavaʼniʼefeʼmo nava gemo hutapa ha paiyo. 
MAT.11.5	Apaulagamo ali huʼniya vayaʼmo ageʼa ayakege apaiyamo hosuʼniya vayaʼmo alagepa huʼa uʼeʼa huge lepolosi kaitaʼmo hapauʼniya vayaʼmo alagepa apakufamo hanege apakesamo akaniʼniya vayaʼmogimo gemo alagepa huʼa afige faliʼnaya vayaʼmo he tige kagemi yaʼapimo ohaneʼniya vayaʼaifeʼmo alagepa faigoko gemo aeʼna hakalo huʼna hapa nepaugeʼa afige nehae, hutapa uta ha paiyo. 
MAT.11.6	Nataleʼa oʼuʼa nagaefeʼmo alagi apakesamo afiʼa fatago nehaya vayaʼmo aulena vayaʼmo maiʼnae, huno hapa paiʼniye. 
MAT.11.7	Yoni geʼamo neʼafiya vayaʼmo ataleʼa neʼvagenoʼaeʼmo Yesuʼa asole vayaʼmo aliʼa anupa huʼa maiʼnaya vayaʼaifeʼmo aepa faino Yonifeʼmo ava gemo huno hapa painoʼaeʼmo, Lapakaemo na agufa yaʼmo agesayafeʼmo kaʼme kotegamo uʼnae. Lapakaemo yasimoʼmo hopaleʼmo alisigenoʼaeʼmo uti uti aisiya yaʼmo agesayafeʼmo uʼnafiye. 
MAT.11.8	Hopamo agesayafeʼmo oʼuʼnisayana na agufa vekamo agesayafeʼmo uʼnae. Lapakaemo alagepa kukenamo vaiʼniya vekamo agesayafeʼmo uʼnafiye. Haʼao alagepa kukenamo neʼvaiya vayaʼmo yagaiʼa neʼapataya vayaʼai nopikeʼmo maiʼnae. 
MAT.11.9	Lapakaemo haiya agufa vekamo agesayafeʼmo uʼnae. Lapakaemo Gotitegati gemo alinineno aeno hakalo huno hapa nepaiya vekamo agesayafeʼmo uʼnafiye. He, lapakaemo Gotitegati gemo alini eʼa aeʼa hakalo huʼa hapa nepaiya vayaʼmo aeno apaka seʼniya vekamo agesayafeʼmo uʼnae. 
MAT.11.10	Ani vekaeʼmo ava gemo hunoʼaeʼmo, 
MAT.11.11	Lama ge lapa nepauve, huno, Yoniʼa aniʼmo faleno neʼapateya vekamoʼmo muki ma mopafi vayaʼmo ago aeno apaka seʼniyaʼmonanafa Gotiʼa yagaino neʼapateya kegiʼyafiʼmo maiʼnaya vayapatiʼmo henaga vekamoʼmo Yoniʼmo ago aeno aga seʼniye. 
MAT.11.12	Yoniʼa aeno hakalo huno hapa paiʼniya afinatetiʼmo afela heʼnaya vayakana huʼa apaya mukiki nehaya vayaʼmogi Gotiʼa yagaino neʼapateya koteʼmo apaya mukiki huʼa uʼa haite haite huʼa hemeniʼeʼmo uʼa nehaiye. 
MAT.11.13	Hogoteʼa muki vayaʼmogi Gotitegati gemo aliniʼeʼa aeʼa hakalo huʼa hapa nepaiya vayaʼe Moseseʼeʼmo afole aisiya kavafeʼmo ava gemo hume hume neʼagenoʼaeʼmo Yoniʼmo afole aiʼniye. 
MAT.11.14	Apakaemo huʼapaeʼmo, Ilaiyaʼa hogoteno afole aigiye, huʼa avoʼmo kae maleʼnaya geeʼmo lapakesamo afita fatago huteta maiʼnisayana Yonifeʼmo agaemae, hutapa agegae. 
MAT.11.15	Lapakaemo gemo afisaya lapakesamo haneʼnisiyaʼmoʼmo afiyo. 
MAT.11.16	Hemenimo maiʼnaya vayaʼmo na agufa vayaʼmo maiʼnafigeʼna lapa paigesuve. Apakaemo mafaʼnemogi kigi yokalo hisayafeʼmo maketi kumateʼmo itopaleʼmo neʼmaiya mafaʼnegana huʼa maiʼnae. Mago mafaʼne anagaʼmogi mago mafaʼne anagaʼaifeʼmo, 
MAT.11.17	Lagaemo ogefage yokemo huʼnonaʼmonanafa olapauʼnigetapa omo ohageʼnae. Faiyosago yokemo huʼnonaʼmonanafa olapauʼnigeta yulagefa oʼaiʼnae, huʼa nehae. 
MAT.11.18	Yoniʼa eno neʼyaʼe aniʼeʼmo oʼneno mosino maiʼnigeʼapaeʼmo ohapauʼnigeʼa hosu aune vekamo aipafiʼmo maiʼniye, huʼa huʼnae. 
MAT.11.19	Vemo mafaʼnemoʼmo eno neʼyaʼe aniʼeʼmo neno maiʼnigeʼapaeʼmo ohapauʼnigeʼa lusi neʼyaʼe aniʼeʼmo neʼneya afayaʼe vekamo maiʼniye, huʼa nehae. Takesi moni neʼaliya vayaʼe hosu vayaʼeʼmo apao vekamo maiʼniye, huʼa nehayaʼmonanafa Goti mafaʼneʼamogimo alagepa huno ageteno afiʼniya kavafeʼmo, alagepa kavaʼmo nehiye, huʼa nehae.
MAT.11.20	Yesuʼa muki umenitata huʼniya taoniʼafi taoniʼafiʼmo asole noʼagaya agufa lokiya aune kavaʼmo huʼniyaʼmonanafa apaipamo aliʼa afe oleʼnayaʼmofeʼmo ani afinaʼmo aepa faino ge hapauʼniye. 
MAT.11.21	Kolasini taonifiʼmo maiʼnaya vayaʼmogitapae, huʼna, vaehae, huʼna, Metasaita taonifiʼmo maiʼnaya vayaʼmogitapae, huʼna, vaehae. Taonitapifiʼmo noʼagaya agufa lokiya naune kavaʼmo huʼnova agufa kavaʼmo Taiya taonifiʼe Saitoni taonifiʼeʼmo mago vayaʼmogi huʼnaesinana akeyaʼvilagamo apaipamo ago aliʼa afe leteʼa hosu kogu kukenamo vaiteʼa laʼnefamo faleʼnaesine. 
MAT.11.22	Lapa paiʼnaeʼmo agoti huno apatesiya afinaʼmo Taiya taonifiʼe Saitoni taonifiʼeʼmo maiʼnaya vayaʼmogi aise hanageke yaʼmo aligayaʼmonanafa lapakaemo magoʼe hutapa lusi hanageke yaʼmo aligae. 
MAT.11.23	Kapeneyamu taoniyo, huʼna, kokuʼnapiʼmo alino asagauno lapatesigetapa uta haigafiye. Haʼao, ata kopikeʼmo uta lamigae. Taonitapifiʼmo noʼagaya agufa lokiya naune kavaʼmo huʼnova agufa kavaʼmo mago vayaʼmogi Sotomi taonifiʼmo huʼnaesinana Sotomi taonimo afaʼa haneme haneme eno hemeniʼeʼmo afaʼa haneʼniyesine. 
MAT.11.24	Lapa paiʼnaeʼmo, Gotiʼa agoti huno apatesiya afinaʼmo Sotomi taonifiʼmo maiʼnaya vayaʼmogi hanageke yaʼmo aligayaʼmonanafa lapakaemo magoʼe hutapa lusi hanageke yaʼmo aligae, huno hapa paiʼniye.
MAT.11.26	He, Afo, huʼna, kagaemo ani kahauʼniya kavaʼmo afaʼa nehane. 
MAT.11.27	Afoʼnimoʼmo aliʼyaʼamo alisuvafeʼmo muki yaʼamo namiʼniye. Muki vayaʼmogimo mafaʼneʼamo nageʼa alagepa osuʼnayaʼmonanafa Afoʼnimokeʼmo nageno alagepa huʼniye. Muki vayaʼmogimo afoʼnimoʼmo ageʼa alagepa osuʼnayaʼmonanafa nagaemo ageʼna alagepa huʼneʼna nahauʼnigeʼna ageʼneʼna aliʼna apave liʼnova vayaʼmogiʼeʼmo ageʼa alagepa huʼa agege huʼnone.
MAT.11.29	Nagaemo yuna naipa vekamo maiʼneʼna yagu yaga kavaʼmo nehuvaʼmofeʼmo aliʼyaʼnimo alitetapa aliʼna lapaya malesuva gemo afige afige hutapa maiyo, lapaipamoʼmo kanale hisigeno lapakupi mafaʼnemo maino haga legaiye. 
MAT.11.30	Hiyo, huʼna lapa paisuva gemo lokiya gemo ohaneʼniyaʼmofeʼmo aliʼna kofiʼna lapatesuva kana yaʼmoʼa kanamo olapaugiye.
MAT.12.2	Falasi mono vayaʼmogimo apaketeʼapaeʼmo Yesufeʼmo huʼapaeʼmo, Apako, huʼa, gekamo neʼafiya vayaʼmogimo Sapati afina keʼaepa gemo ago amagiʼa neʼatalae, huʼa ha paiʼnagenoʼaeʼmo, 
MAT.12.3	Neviniʼmo avagi huʼa uʼnaya vayaʼmo apaka teʼnigeʼapaeʼmo huʼnaya kavafeʼmo ava gemo lekana paita oʼafiʼnafiye. 
MAT.12.4	Agaemo Goti mono nopiʼmo uno haiʼnigeʼapaeʼmo agaeʼe vayaʼaʼeʼmo Gotiʼmo ofalinimo amiʼnaya peleti mayamo aliʼa neʼnae. Muki vayaʼmogimo noʼnaya peleti mayamo haneʼniyana mono huʼa neʼapataya vayaʼamogigeʼmo neʼnaya peleti mayamo neʼnayaʼmonanafa hosu kavaʼmo osuʼnae. 
MAT.12.5	Keʼaepa gemoʼa hunoʼaeʼmo, mono huʼa neʼapataya vayaʼmogimo Sapati afinaʼmo alopa mono nopiʼmo aliʼyaʼmo aliʼnayana keʼaepa gemoʼa hunoʼaeʼmo, Sapati afinaʼmo aliʼyaʼmo oʼaliyo, huno huʼniya gemo amagiʼa neʼatalayaʼmonanafa vaiʼmo noʼaliye, huno avoʼmo kae maleʼniya gemo lekana paita oʼafiʼnafiye. 
MAT.12.6	Lapa paiʼnaeʼmo, mago vekamo agiʼamoʼmo alopa mono noʼmo agiʼamo ago aeno aga seʼniya vekamo manifiʼmo maiʼniye. 
MAT.12.7	Gotiʼa hunoʼaeʼmo,
MAT.12.7	Afumo heʼa ofalinimo namisayafeʼmo oʼnahauʼniyaʼmonanafa hapau huʼa apatesayafekeʼmo nahauʼniye,
MAT.12.7	huno avoʼmo kae maleʼniya gemo aepaʼamo lapakaemo afiʼnaesinana hosu kavaʼmo osuʼnaya vayaʼaifeʼmo hosu kavaʼmo huʼnae, hutapa osuʼnaesine. 
MAT.12.8	Vemo mafaʼnemoʼmo Sapati afinateʼmo yagaino neʼateyaʼmofeʼmae, huno hapa paiʼniye.
MAT.12.9	Yesuʼa ani kotegatiʼmo atalenuno Yu vayaʼai mono nopiʼmo uno haiʼniye. 
MAT.12.10	Mago vekamo ayaʼmo aeno ape leʼniya vekamo ani nopiʼmo maiʼniye. Mago vayaʼamogimo agoti huʼa atesayafeʼmo, mago vekamoʼa Sapati afinaʼmo kaita hauʼnisiya vekamo alino hageno atesiyaʼmoʼmo keʼaepa gemo amagino ataleʼnifiye, huʼa ge huʼa afi geʼnae. 
MAT.12.11	Afi geʼnagenoʼaeʼmo, lapakaepatiʼmo mago vekamoʼmo sipisipiʼamo Sapati afinaʼmo kelifiʼmo asagauno aiʼnisiyana uno lamino asagaulino hai negaifi hai noʼmegaiye. 
MAT.12.12	Ma mopafi vayaʼmogimo sipisipi anagaʼmo ago aeʼa apaka seʼa maiʼnayaʼmofeʼmo Sapati afinaʼmo vayaʼmo hapa neʼmaeya kavaʼmoʼa keʼaepa gemo amagino noʼataleya kavaʼmo haneʼniye, huno hapa paiteno 
MAT.12.13	ani vekaeʼmohunoʼaeʼmo, kayaʼmo aeka hayo huvo, huno huʼnigeno aeno hayo nehigenoʼaeʼmo ayaʼmo alino api aino ateʼnigeno afaʼa alagepa huno haneʼniya ayakana huno haneʼniye. 
MAT.12.14	Falasi mono vayaʼmo ataleʼuʼa Yesuʼmo atafauʼa amagisayafeʼmo aliʼa anupa huʼa maiʼneʼa ge huge afige huʼa maiʼnae.
MAT.12.16+MAT.12.17	Gotitegati gemo alinineno aeno hakalo huno hapa nepaiya vekamo agiʼamo Aiyeyaʼa huʼniya gemo afole aisiyafeʼmo Yesuʼa hunoʼaeʼmo, Nava gemo hutapa hapa opaiyo, huno hapa paiʼniye. 
MAT.12.18	Aiyeyaʼa hunoʼaeʼmo, 
MAT.12.19	Ge ohapauge alopa gefatiʼmo osuge taoni kateʼmo vayaʼai apaulagaleʼmo he tino maiʼneno aeno hakalo huno hapa opaige hugiye. 
MAT.12.20+MAT.12.21	Hopamo aiseʼamo aino lo aeʼniya hopa kayoʼmo alino lo oʼaegaiye. Lamufi vikimoʼmo hokanufaʼageʼmo haneʼnigeno halinamo neʼaiya vikimo alino yu osegaiye. Ani kava osugiyaʼmonanafa aliʼyaʼmo alime alime neʼvisigeno fatago kavaʼaeʼmo ava gemo alino atesigeno visigenoʼaeʼmo aliʼyaʼaletiʼmo neʼyaʼamo alagi afole aigiye. Afole aisigeʼa alu kotega alu kotegamo maiʼnaya vayaʼmogimo agaefeʼmo aliʼa amufa amigae, huno avoʼmo kae maleʼniye.
MAT.12.23	Muki vayaʼamogimo ageteʼapaeʼmo hapau aiteʼa, agava maiʼnona vekamo Nevini aginagomo maiʼnifi, huʼa huʼnae. 
MAT.12.24	Huʼa huʼnageʼa Falasi mono vayaʼmogimo afiteʼapaeʼmo, hosu apaune vayaʼai ala kava neʼapimo Mielisemuliʼa himamuʼamo amiʼnigenoʼaeʼmo hosu apaune vayaʼmo alino hapa faino neʼapatale, huʼa huʼnae.
MAT.12.25	Yesuʼa Falasi vayaʼmogi apaipafiʼmo apakesamo afiʼnaya kavaʼmo apaketenoʼaeʼmo, magoke koteʼmo neʼmaisaya vayaʼmogimo aliʼa fako huʼa apateteʼa kame hisayana apakaiʼapimo hapaeʼa hano huʼa apatalegae. Ani kava huʼa magoke afamo anagaʼmogimo aliʼa fako huʼa apateteʼa kame hisayana alagi alagepa huʼa oʼmaigae. 
MAT.12.26	Sataniʼa vayaʼamo alino hapa faino apatalesiyana agaetegatiʼmo alagi alino fako huno apatalegaiye. Alino fako huno apatesiyana haiya kava huʼa Sataniʼa yagaino neʼapateya vayaʼmo afaʼa maigae. 
MAT.12.27	Lapakaemo nagaefeʼmo hutapaeʼmo, Mielisemuli himamuʼaletiʼmo hosu apaune vayaʼmo alino hapa faino neʼapatale, hutapa nehayaʼmonanafa vayatapimogimo ina la himamuʼaletiʼmo aliʼa hapa faiʼa neʼapatalae. Vayatapimogimo hosu gemo nehae, huʼa huteʼa aliʼa fako huʼa lapategae. 
MAT.12.28	Nagaemo Goti Aunemeʼaletiʼmo hosu apaune vayaʼmo aliʼna hapa faiʼna neʼapatalesuvana Gotiʼa yagaino neʼapateya kavaʼmo lapakaeteʼmo ago eno afole aiʼniye.
MAT.12.29	Mago vekamoʼmo lokiya vekamo aiya ayateʼmo nofi kino oʼateʼnisiyana noʼafatiʼmo uno haino kagemi yaʼamo alinino oʼugiye. Hogoteno atafauno aiya ayateʼmo nofi kino ateʼnisiyana noʼafatiʼmo uno haino kagemi yaʼamo alinino ugiye.
MAT.12.31	Ani kavatefeʼmo mani gemo lapa nepauve, huno, Gotiʼa muki alu hosu kava alu hosu kavaʼe huʼa faipa huʼa neʼapataya geʼeʼmo afaʼa alino atalegaiyaʼmonanafa Goti Aunemeʼaeʼmo huʼa faipa huʼa atesaya hosu geʼapimo alagi alino oʼatalegaiye. 
MAT.12.32	Mago vayaʼmogi Vemo mafaʼneeʼmo huʼa faipa huʼa atesaya hosu kavaʼapimo afaʼa alino atalegaiyaʼmonanafa aote Aunemeʼaeʼmo huʼa faipa huʼa atesaya hosu kavaʼapimo hemenimo alino oʼatalege afole aisiya afinaʼmo alagi alino oʼatalege hugiye.
MAT.12.34	Nagaloʼyave afamo anaga vayaʼmogitapae, huʼna, hosu vayaʼmo maiʼnayaʼmofeʼmo haiya kava huta alagepa gemo afaʼa hugae. Vayaʼai apaipafiʼmo na agufa yaʼmo havaiteʼnifi ani kava huno aino vali lamino asagauno neʼaigeʼapaeʼmo gemo nehae. 
MAT.12.35	Alagepa vekamoʼmo kesiʼafiʼmo alagepa yaʼageʼmo ageno maleʼniya yapatiʼmo alagepa yaʼageʼmo alino afole neʼaiye. Ani kava huno hosu vekamoʼmo kesiʼafiʼmo hosu yaʼageʼmo ageno maleʼniya yapatiʼmo hosu yaʼageʼmo alino afole neʼaiye. 
MAT.12.36	Lapa nepauve, huno, agoti huno apatesiya afinaʼmo Gotiʼa muki gemo fikumo nehaya gelefeʼmo apakenoka huno apafi gegaiye. 
MAT.12.37	Gotiʼa getapifikeʼmo alino fako hutenoʼaekeʼmo mago vayaʼaifeʼmo, fatago vayaʼmo maiʼnae, huno hapa paige mago vayaʼaifeʼmo hunoʼaeʼmo, hosu vayaʼmo maiʼnae, huno hapa paige hugiye, huno hapa paiʼniye.
MAT.12.39	hosu vayaʼmogi Gotiʼa anauʼapimokana vekamo ataleʼa kumai heʼa ugekana huʼa neʼmaiya vayaʼmogimo noʼagaya agufa lokiya aune kavaʼmo aliʼna apave lisugeʼa agesayafeʼmo nehayaʼmonanafa noʼagaya agufa lokiya aune kavaʼmo hisugeʼa oʼagegayaʼmonanafa Yonategamo afole aiʼniya agufa aune kavakeʼmo alino apave lisigeʼa agegae. 
MAT.12.40	Yonaʼa alopa noyamemo agupafiʼmo loleʼe magoʼe felugaʼe loleʼe magoʼe haniʼilagaʼeʼmo maiʼniya kava huno Vemo mafaʼnemoʼmo loleʼe magoʼe felugaʼe loleʼe magoʼe haniʼilagaʼeʼmo mopamo afepilagamo uno lamino maigiye. 
MAT.12.41	Akeyaʼvilagamo Niniva taonifiʼmo maiʼnaya vayaʼmogimo Gotiʼa muki vayaʼmo agoti huno apatesiya afinaʼmo he tiʼa hemenimo maiʼnaya vayaʼaifeʼmo, lapakaemo hosu kavaʼmo huʼnae, huʼa hapa paigae. Na kava hinageʼapaene. Yonaʼa Goti geʼamo aeno hakalo huno hapa paiʼnigeʼa afiteʼa apaipamo aliʼa afe leʼnayaʼmonanafa hemenimo manile maiʼniya vekamoʼmo Yonaʼmo ago aeno aga seno maiʼniya vekamoʼmo Goti geʼamo aeno hakalo huno hapa nepaigeʼapaeʼmo hemenimo maiʼnaya vayaʼmogimo apaipamo aliʼa afe nolayaʼmofeʼmae. 
MAT.12.42	Akeyaʼvilaga hoga haopalega maiʼnaya vayaʼaiteʼmo yagaino neʼapateya kuvini a kanomoʼmo Salomoniʼmo ageteno afiʼniya gemo afisiyafeʼmo eʼniye. Manileʼmo maiʼniya vekamoʼmo Salomoniʼmo ago aeno aga seno maiʼniyaʼmonanafa geʼamo noʼafiyaʼmofeʼmo ani a kanomo Gotiʼa agoti huno apatesiya afinaʼmo he tino hemenimo maiʼnaya vayaʼaifeʼmo, lapakaemo hosu kavaʼmo huʼnae, huno hapa paigiye.
MAT.12.43	Hosu aune vekamo mago vekamo aipafatiʼmo uno lamiteno maino haga lesiya yaʼmo agesiyafeʼmo aniʼmo ohaneʼniya kotegamo umenitata huno kahau ya hume hume uʼniyaʼmonanafa oʼageʼniye. 
MAT.12.44	Oʼagenoʼaeʼmo, halate aiʼna atagineʼna uʼna noʼnifiʼmo maiguve, huno huteno uno avaʼyi huteno ageyana noʼafiʼmo vayaʼmo oʼmaiʼnageno mumusopamo ohaneno alagepa huno haneʼnigeno ageʼniye. 
MAT.12.45	Ageteno ataleno uno seveniʼa hosu apaune vayaʼmogi magoʼe huʼa hosu kavaʼmo huʼa aeʼa aga seʼa maiʼnaya vayaʼmo apavalelinuno ani vekamo aipafiʼmo uʼa haiʼa magokepi lokaeʼa maiʼnae. Maiʼnagenoʼaeʼmo ani vekamo hogoteno hosu kavaʼmo huno maiʼniyana henagaʼamo magoʼe huno lusi hosu kavaʼmo huno maiʼniye. Ani agufa kavaʼmo hemenimo neʼmaiya vayaʼaiteʼmo afole aigiye, huno hapa paiʼniye.
MAT.12.47	Mago vekamoʼmo hunoʼaeʼmo, itakamoʼe kaganakamogiʼeʼmo gemo kaha paisayafeʼmo eʼa kumateʼmo maiʼnae, huno ha paiʼnigenoʼaeʼmo Yesuʼa hunoʼaeʼmo, itaʼnimoʼmo haiyaʼaleʼmo maiʼniye. 
MAT.12.48	Konagaʼnimogimo haiyaʼaleʼmo maiʼnae, huno ha paiʼniye. 
MAT.12.49	Agaemo geʼamo neʼafiya vayaʼaifekeʼmo aya akoʼya nehunoʼaeʼmo, Apakeyo, huno, itaʼnimogi naganaʼnimogimo maiʼnae. 
MAT.12.50	Kokuʼnapi afoʼnimoʼmo hauʼniya kavaʼageʼmo nehaya vayaʼmo naganaʼnimogimo maige nasaʼnimogimo maige itaʼnimogimo maige huʼnae, huno hapa paiʼniye.
MAT.13.1	Ani afinaʼmo nopatiʼmo atalenuno lamino ani kotu agiʼnaleʼmo itopaleʼmo maiʼnigeʼapaeʼmo 
MAT.13.2	asole vayaʼmo eʼa aliʼa anupa huʼa maiʼnagenoʼaeʼmo he tino sipifiʼmo uno haino fai maiʼnigeʼapaeʼmo ani agiʼnaleʼmo he tiʼa maiʼnae. 
MAT.13.3	Agaemo aeno kalafefa gefatiʼmo magoʼe gemo huno hapa painoʼaeʼmo, avina yaʼmo nehakaleya vekamoʼmo avina yaʼmo hakalesiyafeʼmo uʼniye. 
MAT.13.4	Avina yaʼmo yaga auno hakaleme hakaleme uʼnigeno mago avina yaʼmo kateʼmo asagauno aiʼnigenoʼaeʼmo nama anagaʼmogi eʼa neʼnae. 
MAT.13.5	Mago avina yaʼmo yafa agotofuleʼmo aise mopamo haneʼniya yateʼmo asagauno aiteno aise mopamo haneʼniyaʼmofeʼmo malage huno hageʼniye. 
MAT.13.6	Hageʼniyaʼmonanafa yegemoʼmo haineno neʼagegenoʼaeʼmo hafuʼyamo oʼaeʼniyaʼmofeʼmo leno faluteteno leno saga liʼniye. 
MAT.13.7	Mago avina yaʼmo aufe nofiʼmo haneʼniya yapiʼmo asagauno aiteno hageʼniyana aufe nofiʼmoʼa ago kino ati kaeʼniye. 
MAT.13.8	Mago avina yaʼmo alagepa mopafiʼmo asagauno aiteno hageno uno haiteno magoke yosafatiʼmo vani hataletiʼamo aege sigisitiʼamo aege tetiʼamo aege huʼniye. 
MAT.13.9	Gemo afisaya lapakesamo haneʼnisiyana mani gemo afiyo, huno hapa paiʼniye.
MAT.13.10	Geʼamo neʼafiya vayaʼmogi agaetegamo eʼa, na kava higekaeʼmo aeka kalafefa gemo huka hapa nepaine, huʼa ge huʼa afi geʼnagenoʼaeʼmo, 
MAT.13.11	Gotiʼa yagaino neʼapateya kavafeʼmo ava gemo aepaʼamo alino fala ki maleʼniya aepaʼamo ago lapamiʼniyaʼmonanafa apakaemo oʼapamiʼniye. 
MAT.13.12	Aliʼnisaya vayaʼmo magoʼe huno apamisigeno magoʼe yaʼapimo hanegaiyaʼmonanafa oʼaliʼnisaya vayaʼai apayapatiʼmo aiseʼamo aliʼnisaya yaʼmo hapa falegaiye. 
MAT.13.13	Apakaemo aulu heʼa neʼagayaʼmonanafa noʼagae. Apaketafo huʼa neʼafiyaʼmonanafa afiʼa aeto nosayaʼmofeʼmo aeʼna kalafefa gemo huʼna hapa nepauve. 
MAT.13.14	Aiyeyaʼa Gotitegati gemo alinineno aeno hakalo huno hapa paiʼniya vekamoʼmo huʼniya gemo apakaeteʼmo afole aiʼniye. Aiyeyaʼa hunoʼaeʼmo,
MAT.13.14	Afige afige hutapa maigayaʼmonanafa afita aeto osugae. Agege agege hutapa maigayaʼmonanafa ageta aeto osugae. 
MAT.13.15	Ani gelefeʼmo apaipamo lokiya vaige apakesamo akanige apaulagamo ali huge huʼnigeʼa maiʼnae. Ani kava huʼa oʼmaiʼnaesinana apaulagafatiʼmo ageteʼa apakesafatiʼmo afiteʼapaeʼmo apaipafiʼmo ageteʼa nagaetegamo aiʼa afe leʼa esageʼna aliʼna alagepa huʼna apateʼnovesine,
MAT.13.15	huno avoʼmo kae maleʼniye.
MAT.13.17	Lama gemo lapa nepauve, huno, asole vayaʼmogi Gotitegati gemo alini eʼa aeʼa hakalo huʼa hapa nepaiya vayaʼe fatago vayaʼmogiʼeʼmo lapakaemo neʼagaya kavaʼmo agesayafeʼmo hapauʼniyaʼmonanafa oʼageʼnae. Lapakaemo neʼafiya gemo afisayafeʼmo hapauʼniyaʼmonanafa oʼafiʼnae.
MAT.13.18	Ani kavatefeʼmo avina yafeʼmo aeʼna kalafefa gemo huʼnova gemo aepaʼamo afiyo. 
MAT.13.19	Mago vayaʼmogi Gotiʼa yagaino neʼapateya kavafeʼmo ava gemo afiteʼapaeʼmo alagepa huʼa noʼafisayana hosu vekamoʼmo eno apaipafiʼmo hakaleʼniya avina yaʼmo hapa faleno alinino neʼviye. Ina kava huno kateʼmo asagauno aiʼniya avina yakana huno haneʼniye. 
MAT.13.20	Mago vayaʼmogi Goti geʼamo afiteʼapaeʼmo malage huʼa apamogaga neʼaiya kava huno yafa agotofuleʼmo asagauno aiʼniya avina yakana huʼa maiʼnae. 
MAT.13.21	Hapafuʼyamo oʼaeʼniyaʼmofeʼmo aise afinaʼmo neʼmaiye. Goti geʼamo afiʼnayaʼmofeʼmo hanageke yaʼmo alige apaini huʼa apatege nehaya kavaʼmo apakaete afole neʼaigeʼapaeʼmo ago ataleʼa asagauʼa neʼaiye. 
MAT.13.22	Mago vayaʼmogi Goti geʼamo afiteʼapaeʼmo ma mopafiʼmo maisaya kavafekeʼmo hapausoli huteʼa kagemi yaʼmoʼa humi neʼapateya yaʼmo alisayafekeʼmo hapaʼye nehigenoʼaeʼmo Goti geʼamo ago aeno ati nekaeya kava huno aufe nofiʼmo haneʼniya yapiʼmo asagauno aiʼniya avina yakana huʼa maiʼnae. 
MAT.13.23	Mago vayaʼmogi Goti geʼamo afiteʼapaeʼmo gemo aepaʼamo alagepa huʼa afiʼnaya vayaʼmo alagepa mopafiʼmo asagauno aiʼniya avina yakana huʼa maiʼnae. Apaipafatiʼmo alagamo aeʼniye. Mago vayaʼamogimo vani hataletiʼa alagamo aege mago vayaʼamogimo sigisitiʼa alagamo aege mago vayaʼamogimo tetiʼa alagamo aege huʼnae, huno hapa paiʼniye.
MAT.13.24	Magoʼe huno aeno kalafefa gemo huno hapa painoʼaeʼmo, Gotiʼa yagaino neʼapateya kavaʼmo mago hoyagana huno haneʼniye. Mago vekamoʼmo hoyaʼafiʼmo alagepa avina yaʼmo hakale maleʼniye. 
MAT.13.25	Muki vayaʼamo ago apau kaleʼnagenoʼaeʼmo kameʼamoʼmo eno vitigana inoʼmo viti hoyafiʼmo fai maleno uʼniye. 
MAT.13.26	Viti neʼyaʼmo ago hageteno alagamo aeʼnigeʼapaeʼmo ageʼnayana aigofe viti inoʼmo mago hageʼnigeʼa ageʼnae. 
MAT.13.27	Ageteʼapaeʼmo aliʼyaʼamo neʼaliya vayaʼmogimo uʼa hoya aepa vekaeʼmo, ala nene, huʼa, alagepa avina yaʼmo hakale maleʼnana yapatiʼmo haiya kava huno ani aigofe viti inoʼmo afole aiʼniye, huʼa ge huʼa afi geʼnagenoʼaeʼmo, 
MAT.13.28	Kameʼnimoʼa ani kavaʼmo huʼniye, huno hapa paiʼnigeʼapaeʼmo, uta ani inoʼmo alita atalesupiye, huʼa afi geʼnagenoʼaeʼmo, 
MAT.13.29	haʼao, huno, inoʼmo alisayategamo vitiʼeʼmo alita vakaigayanagi afa ateyo 
MAT.13.30	vitiʼe inoʼeʼmo magokepi lokaeno haneme haneme neʼvisigeʼapaeʼmo neʼyaʼmo alisaya afinaʼmo aligae. Neʼyaʼmo lesigeʼnaeʼmo neʼyaʼmo alisaya vayaʼaifeʼmo hunoʼaeʼmo, hogoteta inoʼmo alita atafiʼmo kaesayafeʼmo hayaeta maleʼnetapa viti neʼyaʼageʼmo alita neʼyaʼmo neʼmalova nopiʼmo maleyo, huʼna hapa paiguve, huno hapa paiʼniye.
MAT.13.31	Yesuʼa magoʼe huno aeno kalafefa gemo huno hapa painoʼaeʼmo, Gotiʼa yagaino neʼapateya kavaʼmo haneʼniya kava huno mago vekamoʼmo masateti avina yaʼmo hoyaʼafiʼmo fai maleʼniya avina yakana huno haneʼniye. 
MAT.13.32	Masateti avina yaʼmo mago aise avina yaʼmo haneʼnigeno muki avina yaʼamoʼa ago aeno aga seʼniyaʼmonanafa hageno alopa hetenoʼaeʼmo muki alu neʼyaʼamo ago aeno neʼagase. Hagenuno haige haige huno kosino yosagana huno haiʼnigeʼapaeʼmo nama anagaʼmogi haleliʼeʼa akopaleʼmo hakaleʼa neʼmaiye, 
MAT.13.33	huno huteno Yesuʼa magoʼe huno aeno kalafefa gemo huno hapa painoʼaeʼmo, Gotiʼa yagaino neʼapateya kavaʼmo haneʼniya kava huno mago aʼmoʼa falaovafiʼmo neʼataya yaʼmo agiʼamo yisimo alino alopa falaovafiʼmo ate maleʼnigenoʼaeʼmo uneno huno muki falaovafiʼmo aliʼyaʼmo aliʼnigeno aeno apafu nele, huno hapa paiʼniye.
MAT.13.34	Yesuʼa mani muki geʼamo aeno kalafefa gegeʼmo huno hapa paiʼniyana huno afole aino hapa opaiʼniye. 
MAT.13.35	Ani ge huno hapa nepaigenoʼaeʼmo Gotitegati gemo alinineno aeno hakalo huno hapa nepaiya vekamoʼmo huʼniya gemo afole aiʼniye. Ani gemoʼa hunoʼaeʼmo,
MAT.13.35	Aeʼna kalafefa gefatikeʼmo huʼna hapa paiguve. Ma mopamo alo huʼniya afinatetiʼmo alino fala kino maleʼniya gemo aeʼna hakalo huʼna hapa paiguve,
MAT.13.35	huno avoʼmo kae maleʼniye.
MAT.13.36	Yesuʼa muki vayaʼaifeʼmo hunoʼaeʼmo, inagi ago utaleyo, huno hapa paiteno alino apateʼnigeʼa utagenoʼaeʼmo nopiʼmo uno haino maiʼniye. Maiʼnigeʼapaeʼmo geʼamo neʼafiya vayaʼmo agaetegamo eʼa, inofeʼmo aeka kalafefa gemo huka hapa paiʼnana gemo aepaʼamo laha paiyo, huʼa ge huʼa afi geʼnae.
MAT.13.37	Yesuʼa hunoʼaeʼmo, hoyaʼafiʼmo alagepa avina yaʼmo hakaleʼniya vekamo maiʼniya kava huno Vemo mafaʼnemo maiʼniye. 
MAT.13.38	Hoyamo haneʼniya kava huno muki ma mopamo haneʼniye. Alagepa avina yaʼmo haneʼniya kava huʼa Gotiʼa yagaino neʼapateya vayaʼmo maiʼnae. Hosu inoʼmo haneʼniya kava huʼa hosu vekamo vayaʼamo maiʼnae. 
MAT.13.39	Kame vekaʼamo maiʼniya kava huno Nevoʼa maiʼniye. Neʼyaʼmo alisaya afinaʼmo haneʼniya kava huno ma mopamo hano hisiya afinaʼmo haneʼniye. Neʼyaʼmo alisaya vayaʼmo maiʼnaya kava huʼa enisole vayaʼmo maiʼnae. 
MAT.13.40	Inoʼmo aliʼa atafiʼmo kaeʼnaya kava huno hano hisiya afinaʼmo 
MAT.13.41	Vemo mafaʼnemoʼmo enisole vayaʼamo alino apatesigeʼa uʼa yagaino neʼapateya kegiʼyafatiʼmo aliʼa hapafaiʼa apatalegae. Hosu kavaʼmo hisayafeʼmo aliʼa he tiʼa neʼapataya vayanagi muki hosu vayanagi huʼa apavaleliʼuʼa 
MAT.13.42	alopa atafiʼmo yaga auʼa apatalesageʼa aviʼyaʼmo huge apavepiʼmo haniʼa agafu kige huʼa maigae. 
MAT.13.43	Ani afinaʼmo afole aisigeʼapaeʼmo fatago vayaʼmo Afoʼapimoʼmo yagaino neʼapateya koteʼmo yegegana huʼa aeʼa ha leʼa maigae. Lapakesa haneʼnisiyana mani gemo afiyo, huno hapa paiʼniye.
MAT.13.45	Halate Gotiʼa vayaʼaiteʼmo yagaino neʼapateya kavafeʼmo lapa paiʼnaeʼmo, magoʼe huno monimo alisiyafeʼmo alininuno maketi nehiya vekamoʼmo alagepa sesumo miya faisiyafeʼmo kahauya hume hume uʼniye. 
MAT.13.46	Agaemo hogote sesumo lusi moniletiʼmo miya nefaiya sesumo age maleteno uno muki kagemi yaʼamo alino maketi huʼnigeʼa miya faiʼnageno moni aliteno uno ani sesumo miya faiʼniye.
MAT.13.47	Halate Gotiʼa vayaʼaiteʼmo yagaino neʼapateya kavafeʼmo lapa paiʼnaeʼmo, vayaʼmogimo umenimo solovala anipiʼmo yaga au maleʼnageʼapaeʼmo muki alu noyame alu noyamemo uʼa haiʼa maiʼnae. 
MAT.13.48	Umenifiʼmo haiʼa havai teʼnageʼapaeʼmo halauli eʼa ani kahaepaleʼmo maleteʼa itopaleʼmo maiʼneʼapaeʼmo aliʼa fako huʼa alagepa noyameʼamo paketifiʼmo maleteʼa hosu noyameʼamo aliʼa yaga auʼa neʼatalae. 
MAT.13.49	Ani kava huʼa ma mopamo hano hisiya afinaʼmo enisole vayaʼmo emiʼeʼa hosu vayaʼmo fatago vayapatiʼmo apavaleliʼuʼa 
MAT.13.50	alopa atafiʼmo yaga auʼa apatalesageʼa aviʼyaʼmo huge apavepiʼmo haniʼa agafu kige huʼa maigae, huno hapa paiʼniye.
MAT.13.51	Yesuʼa hunoʼaeʼmo, muki mani gemo aepaʼamo afiʼnafiye, huno apafi geʼnigeʼapaeʼmo, he, huʼa huʼnae. 
MAT.13.52	Agaemo hapa painoʼaeʼmo, Afamo anagaʼai afoʼapimo noʼapifiʼmo alagepa yaʼmo saufamo ageno maleʼniya yaʼe akeyaʼvilaga ageno maleʼniya yapatiʼeʼmo alino afamo anagaʼamo neʼapamiya kava huʼa muki keʼaepa gemo tisa vayaʼmogimo Gotiʼa yagaino neʼapateya kavafeʼmo aliʼa apaya maleʼnageʼa afiʼnaya tisa vayaʼapimogi saufa geʼe atafa geʼeʼmo aliʼa neʼapamiye, huno hapa paiʼniye.
MAT.13.54	Agaiʼa taonifiʼmo uno apakae mono nopiʼmo uno haino alino apaya maleʼnigeʼa afiʼa hapau aiteʼapaeʼmo, ani vekamoʼmo afiteno ageʼniya kavaʼe noʼagona agufa aune kavaʼmo nehiya himamuʼaʼeʼmo haiyatetiʼmo aliʼniye. 
MAT.13.55	Ala agi vekamo mafaʼneʼamo oʼmaiʼniyaʼmonanafa noʼmo nekiya vekamo velafaʼmo mafaʼnemo maiʼniye. Itaʼamoʼmo Maliyaʼa maiʼniye. Yemisiʼagi Yosefeʼagi Saimoniʼagi Yutasiʼmogi huʼa aganaʼamogimo maiʼnae. 
MAT.13.56	Muki asaʼamogimo maige huʼneʼa lagaeʼeʼmo magokepi maiʼnagi muki yaʼamo haiyatetiʼmo aliʼniye, huʼa huteʼa 
MAT.13.57	hosu apaugosa kaliteʼa apakameʼyamo amiʼnae.
MAT.13.57	Yesuʼa hapa painoʼaeʼmo, Gotitegati gemo alinineno aeno hakalo huno hapa nepaiya vekamo ala agiʼamo aliʼnisiyaʼmoʼmo taoniʼafiʼmo maiʼnaya vayaʼmogiʼe afamo anagaʼamogiʼeʼmo ala agiʼamo oʼamigae, huno hapa paiʼniye. 
MAT.13.58	Taoniʼafiʼmo maiʼnaya vayaʼmogi agaefeʼmo apakesamo afiʼa fatago osuʼnayaʼmofeʼmo taoniʼafiʼmo asole noʼagaya agufa aune kavaʼmo osuʼniye.
MAT.14.1	Ani afinaʼmo Helotiʼa Galeliya koteʼmo yagaino neʼapateya gamani vekamoʼmo Yesufeʼmo ava gemo huʼnageno afiʼniye. 
MAT.14.2	Afitenoʼaeʼmo aliʼyaʼamo neʼaliya vayaʼaifeʼmo hapa painoʼaeʼmo, Agaemo Yoniʼa aniʼmo faleno neʼapateya vekamo maiʼniye. Ago amagiʼnogeno faliʼnigeʼa kiʼa ateʼnayatetiʼmo halate he tiʼniyaʼmofeʼmo lusi himamuʼaletiʼmo ani aliʼyaʼmo neʼaliye, huno hapa paiʼniye.
MAT.14.5	Helotiʼa Yoniʼmo kamitimo amagisiyafeʼmo huʼniyaʼmonanafa Yu vayaʼmogimo huʼapaeʼmo, Gotitegati gemo alinineno aeno hakalo huno hapa nepaiya vekamo maiʼniye, huʼa apakesamo afiʼnayaʼmofeʼmo vayaʼaifeʼmo koli huteno afaʼa ateʼniye. 
MAT.14.6	Helotiʼa itaʼamoʼmo alino ateʼniya afinaʼmo halate afole aiʼnigeno neʼyaʼmo yagita huʼnigeʼa eʼa neʼyaʼmo neʼnageno Helotiyasi aʼmafaʼnemoʼmo muki vayaʼai apaulagaleʼmo ohageʼnigeno Helotiʼa lusi kava huno amuse huno ateʼniye. 
MAT.14.7	Agaefeʼmo polomasi gemo ha painoʼaeʼmo, kahauʼnisiya yafeʼmo naha paigeʼnao, afaʼa kamiguve, huno huteno agoʼyamo ataleno ha paiʼniye. 
MAT.14.8	Itaʼamoʼmo aʼmafaʼneʼaeʼmo ha paiʼniya gemo ha painoʼaeʼmo, Yoniʼa aniʼmo faleno neʼapateya vekamo lugoʼamo heka hatagauka agenopaʼamo alika yuvapafiʼmo malelikeka namiyo, huno ha paiʼnigeno 
MAT.14.9	yagaino neʼapateya kini vekamoʼmo ani geeʼmo hau huʼniye. Hau huʼniyaʼmonanafa muki vayaʼai apaulagaleʼmo aʼmafaʼneʼaeʼmo agoʼyamo ataleno ha paiʼniyaʼmofeʼmo ati vekaeʼmo, 
MAT.14.10	uka lugoʼamo hatagauka agenopaʼamo alinikeka amiyo, huno ha paiʼnigeno ati vekamoʼmo uno lugoʼamo hatagauʼniye. 
MAT.14.11	Agenopaʼamo alino yuvapafiʼmo maleteno alinineno ani aʼmafaʼnemo amiʼnigeno alininuno itaʼamoʼmo amiʼniye. 
MAT.14.12	Yoni geʼamo neʼafiya vayaʼmogimo eʼa agufaʼamo alini uʼa kiʼa ateteʼa uʼa Yesufeʼmo ha paiʼnae.
MAT.14.13	Yesuʼa ani gemo afitenoʼaeʼmo agaiʼageʼmo maisiyafeʼmo sipifiʼmo uʼa kaʼme kotegamo maiʼnae. Aniʼmo lakaeno uʼniye, huʼa huʼnageʼa afiteʼapaeʼmo asole vayaʼmo taoniʼafati taoniʼafatiʼmo eʼa akame huʼa visayafeʼmo ani agiʼnaleʼmo uʼnae. 
MAT.14.14	Yesuʼa ani agiʼnaleʼmo eno avaʼyi hutenoʼaeʼmo sipifatiʼmo uno lamino apakeyana asole vayaʼmo eʼa maiʼnageno apaketenoʼaeʼmo lusi kava huno hau huno apateteno kaita hapauʼniya vayaʼmo alino hapageno apateʼniye. 
MAT.14.15	Yegemo uno lamino falegefe huʼnigeʼapaeʼmo geʼamo neʼafiya vayaʼmo agaetegamo eʼapaeʼmo, mani koteʼmo kaʼme koteʼmo eta maiʼnonaʼmofeʼmo hani hugefe hiyanagi muki vayaʼmo alika apategeʼa uʼa taoniʼapifati taoniʼapifatiʼmo neʼyaʼapimo miya faiyo, huʼa ha paiʼnageno 
MAT.14.16	Yesuʼa hunoʼaeʼmo, visaya kaʼmo ohaneʼniye. Neʼyaʼmo mani vayaʼmo apamiyo, huno hapa paiʼnigeʼapaeʼmo, 
MAT.14.17	faefuʼa peleti mayaʼe lole noyamelaʼeʼmo aliʼnone, huʼa ha paiʼnae.
MAT.14.18	Yesuʼa hunoʼaeʼmno, aliniteta namiyo, huno hapa paitenoʼaeʼmo 
MAT.14.19	muki vayaʼaifeʼmo kahauleʼmo itopale maiyo, huno hapa paiteno faefuʼa peleti mayaʼe lole noyamelaʼeʼmo aliʼneno alino maku huno kokuʼnapi ageʼneno alino auleno ateteno peleti mayamo akaya heno geʼamo neʼafiya vayaʼmo apamiʼnigeʼa muki vayaʼaina apamiʼnae. 
MAT.14.20	Muki vayaʼamogimo neʼa apamu huteʼapaeʼmo ataleʼnaya neʼyaʼmo atupaʼamo geʼamo neʼafiya vayaʼmogimo aliʼa tuolofuʼa hona yuvapafiʼmo maleʼnae. 
MAT.14.21	Ani neʼyaʼmo neʼnaya vayaʼmo faefu tauseniʼa agufa ve anagaʼmogimo neʼnae. Na magi aʼne anagaʼe mafaʼne anagaʼmogiʼeʼmo neʼnafi huʼa lekana opaiʼnae.
MAT.14.22	Yesuʼa muki vayaʼmo neʼyaʼmo ago apamiʼnigeʼa netagenoʼaeʼmo Yesuʼa geʼamo neʼafiya vayaʼaifeʼmo hapa painoʼaeʼmo, sipifiʼmo uta hogoʼneteyo, huno hapa paiteno muki vayaʼaifeʼmo, notapilegamo he tita viyo, huno hapa paiʼniye. 
MAT.14.23	Hapa paitenoʼaeʼmo nunumuʼmo hisiyafeʼmo agaiʼageʼmo aise avefiʼmo uno haino maiʼniye. Hani hugefeʼmo huʼniya kanaleʼmo agaiʼageʼmo maiʼnigeno 
MAT.14.24	sipimo ani kotu folagapiʼmo afagiʼaleʼmo neʼvigenoʼaeʼmo sipimo uʼniya kategatiʼmo yasimo alinineno sipimo atafauno ateʼniye.
MAT.14.25	Kotiti agufa afinaʼmo Yesuʼa apakaetegamo ani agotofuleʼmo eʼniye. 
MAT.14.26	Neʼegeʼapaeʼmo geʼamo neʼafiya vayaʼmogi agayana ani agotofuleʼmo eʼnigeʼa ageteʼapaeʼmo alopa gefatiʼmo ge huʼapaeʼmo, afene, huʼa huteʼa lusi kava huʼa koli huteʼa kagekage huʼnae. 
MAT.14.27	Yesuʼa hunoʼaeʼmo, nagaekeʼmo neʼogi koli osuta lokiya vaitapa maiyo, huno hapa paiʼniye. 
MAT.14.28	Hapa paiʼnigeno Pitaʼa hunoʼaeʼmo, Ala kava nene, huno, kagaemo neʼesanaʼmoʼmo ge hugeʼnao ani agotofuleʼmo vino, huno huʼnigenoʼaeʼmo, eno, huno huʼniye. 
MAT.14.29	Pitaʼa sipifatiʼmo ataleno ani agotofuleʼmo Yesutegamo neʼunoʼaeʼmo 
MAT.14.30	lusi kava huno yasimo aliʼnigeno koli huteno anipiʼmo alino lapanegefeʼmo nehunoʼaeʼmo, Ala kava nene, huno, nagufamo alika katika nato, huno alopa gefatiʼmo ge huʼniye. 
MAT.14.31	Yesuʼa malage huno eno ayateʼmo alino he tino atetenoʼaeʼmo, aiseʼamo kagesamo afika fatago nehana vekagi na kava higekaeʼmo lole kagesamo neʼafine, huno ha paiʼniye.
MAT.14.34	Magokepi lokaeʼa Genesaleti haopalega uʼa avaʼyi huʼnageʼa 
MAT.14.35	ageteʼapaeʼmo, Yesuʼmae, huʼa huteʼa muki haopalegamo aliʼa apateʼnageʼa uʼa hapa paiʼnageʼa muki alu kaita alu kaitaʼmo hapauʼniya vayaʼmo Yesutegamo apavaleliʼa eʼnae. 
MAT.14.36	Apakaemo huʼapaeʼmo, kahao ke honanageta kukenakamo atupaʼaleʼmo ame alisunafekeʼmo lahauʼniye, huʼa huʼnagenoʼaeʼmo, he, kanalene, huno huteno muki ame aliʼnaya vayaʼmo kaitaʼapimo alino hapageno apateʼnigeʼa alagepa huʼa maiʼnae.
MAT.15.1	Ani afinaʼmo Falasi vayaʼe keʼaepa gemo avoʼmo kaeʼa aliʼa apaya neʼmalaya vayaʼeʼmo Yulusalemu taonifatiʼmo Yesutegamo eʼapaeʼmo, 
MAT.15.2	na kava higeʼapaeʼmo gekamo neʼafiya vayaʼmogimo laginago vayaʼai geʼapimo amagiʼa neʼatalae. Vayatama vayaʼmogimo geʼapimo afiteʼa akame nosafa apayaʼmo sese osuʼneʼa neʼyaʼmo fiku aliʼa neʼnae, huʼa ha paiʼnageno 
MAT.15.3	Yesuʼa hunoʼaeʼmo, ani kava hutapa alu gemo lapakinago vayaʼai gemo akame hisayafeʼmo na kava higetapaeʼmo Goti keʼaepa geʼamo amagita neʼatalae. 
MAT.15.4	Gotiʼa hunoʼaeʼmo, 
MAT.15.5+MAT.15.6	lapakaemo hutapaeʼmo, mago vekamoʼmo itaʼamofeʼmofi afoʼamofeʼmofi huno hana maesiyafeʼmo hunoʼaeʼmo, Gotiʼa agaiʼa yane, huno huteno itaʼamoʼmofi afoʼamoʼmofi huno, hana maeno oʼanamige hanao ke osege hugiye, hutapa nehae. Huta hutetapaeʼmo lapakaitapi getapigeʼmo akame hisayafeʼmo Goti geʼamo aeta ati nekae. 
MAT.15.7	Aeta ati nekaya vayanagi afiyo, Aiyeyaʼa Gotitegati gemo alinineno aeno hakalo huno hapa paiʼniya gemoʼmo lapakaefekeʼmo alagi lama gemo haneʼniye. 
MAT.15.8	Agaemo hunoʼaeʼmo,
MAT.15.8	Mani vayaʼmogimo apavayaʼaletikeʼmo nahao ke heteʼa apaipa apakesaʼamo aliʼa nagaetegamo atalageno noʼmeyaʼmonanafa afagitegamo aliʼa atalageno neʼviye. 
MAT.15.9	Nagaefeʼmo fikumo mono nehae. Aliʼa apaya neʼmalaya gemo ma mopafi geʼageʼmo haneʼniye,
MAT.15.9	huno avoʼmo kae maleʼniye, huno hapa paiʼniye.
MAT.15.10	Yesuʼa muki vayaʼaifeʼmo eyo, huno ge huʼnigeʼa eʼa maiʼnagenoʼaeʼmo, lapakaemo afitetapaeʼmo afita aeto hiyo. 
MAT.15.11	Apavayafiʼmo neʼnaya neʼyaʼmoʼa alino hosu huno noʼapatefa apavayafatikeʼmo nehaya gemoʼa alino hosu huno neʼapate, huno hapa paiʼniye.
MAT.15.12	Huno hapa paitegeʼa geʼamo neʼafiya vayaʼmo agaetegamo eʼa ha paiʼapaeʼmo, Falasi mono vayaʼmogi huʼnana gemo afiteʼapaeʼmo hosu apaipamo kaliʼnae, huka apakeʼnapiye, huʼa afi geʼnagenoʼaeʼmo, 
MAT.15.13	muki yaʼamo kokuʼnapi afoʼnimoʼa ohakaleʼnisiya yaʼmo hafuʼyaʼaʼeʼmo alino vakaino atalegaiye. 
MAT.15.14	Afaʼa apateyo. Apaulagamo ali huʼnigeʼa alu vayaʼmo kaʼmo aliʼa ho huʼa apavaleliʼa neʼvaya vayane. Mago aulagamo ali huʼnisiya vekamoʼmo alu vekamo aulagamo ali huʼnisiya vekamo ayateʼmo alino avalelino visiyana magokepiʼmo uʼana kelifiʼmo asagauʼana aigaʼae, huno hapa paiʼniye. 
MAT.15.15	Pitaʼa, aeka kalafefa gemo huʼnana gemo aepaʼamo laha paiyo, huno afi geʼnigenoʼaeʼmo, 
MAT.15.16	asole afinaʼmo afiʼnayaʼmonanafa lapakaeʼeʼmo afita aeto nosafiye. 
MAT.15.17	Neʼyaʼmo neʼnaya yaʼmoʼa apaipafiʼmo nelamigeʼapaeʼmo aifa leʼa neʼatalae, hutapa oʼafiʼnafiye. 
MAT.15.18	Apavayafatiʼmo neʼyaʼmo afaʼa neʼa neʼnakaiyaʼmonanafa apaipafatiʼmo afole aiteno haineno apavayafatiʼmo afole neʼaiya gemokeʼmo alino hosu huno neʼapate. 
MAT.15.19	Apaipafatiʼmo afole neʼaiya kavaʼmo haneʼniyana hosu apakesa neʼafiya kavaʼmo hanege vayaʼmo nehapaya kavaʼmo hanege kumai kavaʼmo hanege aʼnemo apayate neʼaliya kavaʼmo hanege kumayaʼmo neʼaliya kavaʼmo hanege aigofe gemo nehaya gemo hanege huʼa faipa huʼa neʼapataya gemo hanege huʼniye. 
MAT.15.20	Ani agufa kavaʼmokeʼmo alino hosu huno neʼapateyaʼmonanafa apayaʼmo sese osuʼneʼa neʼyaʼmo fiku aliʼa neʼnaya kavaʼmoʼa alino hosu huno noʼapate, huno hapa paiʼniye.
MAT.15.21	Inagi Yesuʼa ani kotetiʼmo ataleno Taiya taonimo hanete Saitoni taonimo hanete huʼniya haopalegamo uʼniye. 
MAT.15.22	Neʼvigenoʼaeʼmo mago Kenani nofi a kanomo ani haopalega maiʼniya a kanomo agaetega eno alopa gefatiʼmo, Ala kava neʼmo Nevini aginagomo, huno, kahau huka nato. Mago hosu aune vekamoʼa aʼmafaʼneʼnimo aipafiʼmo haino maiʼnenoʼaeʼmo alagi alino hosu huno neʼate, huno ha paiʼniyaʼmonanafa 
MAT.15.23	Yesuʼa geʼaleʼmo aeno atagaina huno ha opaiʼniye. Geʼamo neʼafiya vayaʼmo agaetegamo eʼa, Kahao ke honanagi lakame huno neʼeno keya keya hulino neʼeya a kanomo alika ha faitalegeno vino, huʼa ha paiʼnae. 
MAT.15.24	Yesuʼa, Gotiʼa naha painoʼaeʼmo, Yu nofi vayaʼmo afela heʼnaya sipisipi vayaʼalegageʼmo uvo, huno huteno alino nateʼnigeʼna emineʼnove, huno ha paiʼniye. 
MAT.15.25	Ani a kanomoʼmo eno aiyafiʼmo aleʼya faino ape huno maiʼnenoʼaeʼmo, Ala kava nene, huno, naha mao, huno huʼnigenoʼaeʼmo 
MAT.15.26	Nagaemo mafaʼnemogi peleti mayamo aliʼna kalamo apamisuvana kanale osugiye, huno ha paiʼnigenoʼaeʼmo, 
MAT.15.27	Ala kava nene, huno, he, lama gemo huʼnanaʼmonanafa nopiʼmo neʼmaiya kalamogi afoʼapimogimo hiʼyalamuteʼmo neʼyaʼmo neʼnagenoʼaeʼmo neʼya atupamo asagauno neʼaigeʼapaeʼmo kalamogi afaʼa neʼnaya yane, huno ha paiʼniye. 
MAT.15.28	Yesuʼa hunoʼaeʼmo, kagaemo magoʼe huka kagesamo afika fatago nehane. Nehanaʼmofeʼmo kahauʼniya kavaʼmo afaʼa huguve, huno ha paiteno ani afinaʼmo aʼmafaʼneʼamo aipafatiʼmo hosu aune vekamo alino hafaino ataleʼniye.
MAT.15.30	Asole vayaʼmo apaiya hosuʼniya vayanagi apaulaga ali huʼniya vayanagi apaiya apayaʼmo kafafe kafafa huʼniya vayanagi apakemo noʼaiya vayanagi alu kaita alu kaitaʼmo hapauʼniya vayanagi huʼa apavaleliʼeʼa Yesu aiyafiʼmo apateʼnageno alino hapageno apateʼniye. 
MAT.15.31	Ani asole vayaʼmo apakeʼnayana apakemo noʼaiya vayaʼmogimo apakemo aige apaiya apayaʼmo kafafe kafafa huʼniya vayaʼmo alagepa huʼa maige apaiyamo hosuʼniya vayaʼmo alagepa huʼa uʼeʼa huge apaulagamo ali huʼniya vayaʼmo apaulagamo ageʼa ayakege huʼnageʼa apaketeʼapaeʼmo hapau aiʼnae. Inagi Isaleli vayaʼai Gotiʼapimo agiʼaleʼmo aliʼa asaga huʼnae.
MAT.15.32	Yesuʼa geʼamo neʼafiya vayaʼaifeʼmo ge huʼnigeʼa eʼnageno hapa painoʼaeʼmo, apakaemo loleʼe magoʼe afinaʼmo nagaeʼeʼmo magokepi lokaeʼa maiʼnagenoʼaeʼmo hemenimo neʼyaʼapimo ohaneʼnigeʼna nahau huʼna neʼapatove. Noʼapilegamo aliʼna apatesugeʼa visayategamo apaka tesigeno apaunena aisiya kavafeʼmo oʼnahauʼniye, huno hapa paiʼniye. 
MAT.15.33	Inagi geʼamo neʼafiya vayaʼmogi huʼapaeʼmo, kaʼme kotega eta maiʼnonaʼmofeʼmo haiyatetiʼmo neʼyaʼmo aliniteta fako huta mani asole vayaʼmo apamigune, huʼa ge huʼa afi geʼnae. 
MAT.15.34	Yesuʼa hunoʼaeʼmo, lapakaemo na magi peleti mayamo aliʼnae, huno apafi geʼnigeʼapaeʼmo, seveniʼa peleti mayagi magoke magokeʼamo aise noyamegi huno haneʼniye, huʼa ha paiʼnae. 
MAT.15.35	Agaemo asole vayaʼaifeʼmo hunoʼaeʼmo, eta mopaleʼmo itopaleʼmo maiyo, huno hapa paitenoʼaeʼmo 
MAT.15.36	seveniʼa peleti mayaʼe noyameʼeʼmo aliʼneno Gotifeʼmo haoke heteno akaya heno geʼamo neʼafiya vayaʼmo apamiʼnigeʼa muki vayaʼaina apamiʼnae. Muki vayaʼamogimo neʼa apamu huʼnae. 
MAT.15.37	Inagi geʼamo neʼafiya vayaʼmogi neʼya atupamo aliʼa seveniʼa alopa hona yuvapafiʼmo maleʼa havaiteʼnae. 
MAT.15.38	Ve anagaʼmo fo tauseniʼamogi neʼnayana apakaemo aʼne mafaʼneʼapiʼeʼmo lekana opaiʼnae. 
MAT.15.39	Netagenoʼaeʼmo Yesuʼa alino apategeʼa utageno sipifiʼmo uno haino Maganala haopalegamo uʼniye.
MAT.16.2	Yesuʼa geʼapileʼmo aeno atagaina huno hapa painoʼaeʼmo, yegemo uno lamino nefalegenoʼaeʼmo hiyaʼmoʼa alino haesa nehigetapa agetetapaeʼmo, egamo alagepa ko aligiye, huta nehae. 
MAT.16.3	Yegemo haine neʼegenoʼaeʼmo kokuʼnategamo alino haniʼagekeʼmo nehigenoʼaeʼmo haesa koʼmo aligeta agetetapaeʼmo, hemenimo ko aigiye, hutapa nehae. Lapakaemo kokuʼnatega afole neʼaiya alagena kavaʼmo alita fako huta neʼagayaʼmonanafa hemenimo afole neʼaiya alagena kavaʼmo alita fako hutetapa afole aisiya kavaʼmo afaʼa noʼagae. 
MAT.16.4	Hosu vayaʼmogimo Gotiʼapimoʼa ataleʼa kumai heʼa ugekana kava nehaya vayaʼmogi alagena kavaʼmo agesayafeʼmo nehayaʼmonanafa alagena kavaʼmo alino apave oligiyaʼmonanafa Gotitegati gemo alinineno aeno hakalo huno hapa nepaiya vekamo Yonaʼa huʼniya alagena kavaʼamo alino apave ligiye, huno hapa paiteno apataleno uʼniye.
MAT.16.5	Geʼamo neʼafiya vayaʼmogimo ago apake kaniʼnigeʼa peleti mayamo oʼaliʼa ataleʼa ani kotuteʼmo sipifiʼmo uʼnae. 
MAT.16.6	Yesuʼa hunoʼaeʼmo, Falasi mono vayaʼmogi peleti maya falaovafiʼmo neʼataya yaʼe Satiyusi mono vayaʼmogi peleti maya falaovafiʼmo neʼataya yaʼefeʼmo ehetapiye, huno hapa paiʼniye. 
MAT.16.7	Apakaemo ge huge afige huʼapaeʼmo, lagaemo peleti mayamo oʼalita ago ataleta neʼonaʼmofeʼmo mani gemo nehiye, huʼa huʼnae. 
MAT.16.8	Yesuʼa ge huge afige huʼnaya gemo afitenoʼaeʼmo, na kava higetapa peleti mayamo oʼaliʼnaya kavafeʼmo ge huge afige hulita neʼae. Aiseʼamo lapakesamo afita fatago nehae. 
MAT.16.9	Asole afinaʼmo afiʼnayaʼmonanafa afita aeto osuʼnafiye. Nagaemo faefuʼa peleti mayafatiʼmo faefu tauseniʼa vayaʼmo apamiʼnogetapaeʼmo lapakaemo na magi hona yuvapafiʼmo alita maleta havaiteʼnopi hutapa ago lapake kaniʼnifiye. 
MAT.16.10	Ani kava huʼna seveniʼa peleti mayafatiʼmo fo tauseniʼa vayaʼmo apamiʼnogetapaeʼmo lapakaemo na magi alopa hona yuvapafiʼmo alita maleta havaiteʼnopi hutapa ago lapake kaniʼnifiye. 
MAT.16.11	Peleti mayaeʼmo nosuvaʼmonanafa na kava higetapa oʼafiʼnae. Falasi mono vayaʼmogi peleti maya falaovafiʼmo neʼataya yaʼe Satiyusi mono vayaʼmogi peleti maya falaovafiʼmo neʼataya yaʼefeʼmo ehetapiye, huʼna lapa nepauve, huno hapa paiʼniye. 
MAT.16.12	Ani gemo afiteʼapaeʼmo peleti maya falaovafiʼmo neʼataya yafeʼmo osuʼnifa Falasi mono vayaʼmogi aliʼa apaya neʼmalaya geʼe Satiyusi mono vayaʼmogi aliʼa apaya neʼmalaya geʼefeʼmo ehetapiye, huno huʼniye, huʼa huʼnae.
MAT.16.13	Yesuʼa Sisaliya Filipai taoni haopalegamo uno maiʼnenoʼaeʼmo geʼamo neʼafiya vayaʼaifeʼmo, apakaemo vayaʼmogimo Vemo mafaʼneeʼmo ina laʼae, huʼa nehae, huno ge huno apafi geʼnigeʼapaeʼmo, 
MAT.16.14	mago vayaʼamogi huʼapaeʼmo, Yoniʼa aniʼmo faleno neʼapateya vekamo maiʼniye, huʼa huge mago vayaʼamogi huʼapaeʼmo, Ilaiyaʼa maiʼniye, huʼa huge mago vayaʼamogi huʼapaeʼmo, Yelemaiyaʼa maiʼniye, huʼa huge mago vayaʼamogi huʼapaeʼmo, Gotitegati gemo alinineno aeno hakalo huno hapa nepaiya vekamo maiʼniye, huʼa huge nehae, huʼa ha paiʼnae. 
MAT.16.15	Agaemo apakaefeʼmo hunoʼaeʼmo, lapakaemo nagaefeʼmo, ina laʼnae, hutapa nehae, huno apafi geʼnigenoʼaeʼmo 
MAT.16.16	Saimoni Pitaʼa geʼaleʼmo aeno atagaina hunoʼaeʼmo, Kalaisi vekamo maiʼnane. Maige maige huno neʼmaiya Goti mafaʼneʼamo maiʼnane, huno ha paiʼniye. 
MAT.16.17	Yesuʼa ha painoʼaeʼmo, Saimoniyo Yona mafaʼneʼamogae, huʼna, Gotiʼa alino auleno kateʼniye. Mago ma mopafi vekamoʼmo alino kave oliʼnifa kokuʼnapi Afoʼnimoʼmo alino kave liʼnigeka nageka alagepa huʼnane. 
MAT.16.18	Pitagamo maiʼnananageʼna siosiʼnimo ani yafateʼmo faiʼna ateteʼna kime kime neʼvisugeʼa vayaʼnimogi Satani lafi kegiʼya kitaʼamo aeʼa yakiʼa uʼa haigae. 
MAT.16.19	Nagaemo Gotiʼa yagaino neʼapateya kote kiʼmo kamisugeka ma mopafi maiʼnekaeʼmo kita ki malesanagenoʼaeʼmo ani kava huno kokuʼnapi vekamoʼmo kita ki malegaiye. Ma mopafi maiʼnekaeʼmo kita yakisanana ani kava huno kokuʼnapi vekamoʼmo kita yaki malegaiye, huno ha paiteno 
MAT.16.20	geʼamo neʼafiya vayaʼaifeʼmo hapa painoʼaeʼmo, nagaefeʼmo Kalaisi vekamo maiʼniye, huta hapa opaiyo, huno hapa paiʼniye.
MAT.16.21	Yesuʼa ani afinatetiʼmo geʼamo neʼafiya vayaʼaifeʼmo aepa faino huno afole aino hapa painoʼaeʼmo, nagaemo Yulusalemu taonifiʼmo uʼna maiʼnisugeʼapaeʼmo vayatama vayanagi mono huʼa neʼapataya vayaʼaiteʼmo yagaiʼa neʼapataya vayanagi keʼaepa gemo aliʼa apaya neʼmalaya vayanagi huʼa lusi hanageke yaʼmo namiteʼa kamitimo namagigae. Loleʼe magoʼe afinaʼmo utesigeno halate alino he tino nategaiye, huno hapa paiʼniye. 
MAT.16.22	Pitaʼa Yesuʼmo amasage huno avalelinuno ge haunoʼaeʼmo, Ala kava nene, huno, Gotiʼa hau huno kateno. Mani hana agufa kavaʼmo kagaeteʼmo alagi afole oʼaigiye, huno ge hauʼniye. 
MAT.16.23	Yesuʼa aino afe leno ha painoʼaeʼmo, Sataniyo, kaune ho. Kaʼnimo akanika natesanafeʼmo hane. Goti aipa agesamo oʼaliʼnapa ma mopafi vayaʼai apaipa apakesamo aliʼnane, huno ha paiʼniye.
MAT.16.25	Mago vekamoʼmo ma mopafi alagepa huno maisayafekeʼmo agesa neʼafisiyana alagepa huno neʼmaiya kavaʼamo atalegaiye. Mago vekamoʼmo nagaetefeʼmo alagepa huno neʼmaiya kavaʼamo ataleʼnisiyana alagepa huno maisiya yaʼmo aligiye. 
MAT.16.26	Mago vekamoʼmo muki ma mopafi yaʼmo aliʼnisigeno agupi mafaʼnemo afela hesiyaʼmoʼmo akamelegati magoʼe yaʼmo alisifiye. Haʼao oʼaligiye. Agupi mafaʼnemo afela heʼnisiyaʼmoʼmo na agufa miyatetiʼmo halate miya faino aligiye. 
MAT.16.27	Vemo mafaʼnemoʼmo afoʼamo ha le konali yaʼamo aliteno enisole vayaʼamogiʼeʼmo eminenoʼaeʼmo aliʼyaʼapilefeʼmo apamete apamete huno miyaʼapimo apamigiye. 
MAT.16.28	Lama ge lapa nepauve, huno, hemenimo mani kanaleʼmo maiʼnaya vayapatiʼmo mago vayaʼamo ofaliʼnisageno Vemo mafaʼnemo ala kini vekaʼapimo emineno yagaino apatesigeʼa agegae, huno hapa paiʼniye.
MAT.17.1	Sigisiʼa afinaʼmo utegeno Yesuʼa Pitaʼe konagaʼalaʼmoganimo Yemisiʼe Yoniʼenagi huno yatala avefiʼmo apavalelino uno haino apakaiʼapigeʼmo apaote maiʼnae. 
MAT.17.2	Apaulagaleʼmo aeto agufa agufamo alino hamaleʼniye. Augosafatiʼmo yegegana huno leʼnigeno kukenaʼalegatiʼmo ha le yakana huno yaveyaveʼage huʼniye. 
MAT.17.3	Malage huʼana Moseseʼe Ilaiyaʼeʼmo apaulagaleʼmo afole aiteʼana Yesuʼeʼmo kege huʼana maiʼnageʼa apakeʼnae. 
MAT.17.4	Pitaʼa Yesufeʼmo hunoʼaeʼmo, Ala kava nene, huno, manile maisunana kanale hugiye. Kahauʼnisiyaʼmoʼmo manile loleʼe magoʼe yasi noʼmo kigune. Kagae noʼmo kite Mosese noʼmo kite Ilaiya noʼmo kite hugune, huno ha nepaigenoʼaeʼmo 
MAT.17.5	mago hiyaʼmo aeno ha leʼniya hiyaʼmoʼa kino apati kaeʼnigeno mago gemo hiyapatiʼmo hunoʼaeʼmo, mani vekaeʼmo nahau nayamopafiʼmo neʼnahaiya mafaʼneʼnimo maiʼniye. Agaefeʼmo lusi kava huʼna amuse huʼna neʼatovanagi geʼamo alagepa huta afiyo, huno huʼnigeʼa 
MAT.17.6	afiteʼapaeʼmo geʼamo neʼafiya vayaʼmo apaugosalegatiʼmo apagoʼya faiteʼa aiʼa ati kaeʼa maiʼneʼa lusi kava huʼa koli huʼnae. 
MAT.17.7	Yesuʼa eno apame alitenoʼaeʼmo koli osuta he tiyo, huno hapa paiʼniye. 
MAT.17.8	Aliʼa maku huʼa agayana mago vayaʼmo oʼmaiʼnageno Yesuʼa agaiʼageʼmo maiʼnigeʼa ageʼnae.
MAT.17.10	Geʼamo neʼafiya vayaʼmogi ge huʼa afi geʼnae, na kava higeʼapaeʼmo keʼaepa gemo avoʼmo kaeʼa aliʼa apaya neʼmalaya vayaʼmogi, Ilaiyaʼa hogoteno eminegaiye, huʼa nehae, huʼa ge huʼa afi geʼnagenoʼaeʼmo, 
MAT.17.11	He, lama gemo huʼnae. Ilaiyaʼa halate alagepa huʼa maisayafeʼmo eno alino alagepa huno apategaiyaʼmonanafa 
MAT.17.12	Ilaiyaʼa ago eʼniyana ageʼa aeto osuʼneʼa hapauʼniya kavaʼmo akame huʼa ago amagiʼnae. Ani kava huʼa Vemo mafaʼnelegamo hosu kavaʼmo hugae, huno hapa paiʼniye. 
MAT.17.13	Geʼamo neʼafiya vayaʼmogi ani gemo afiteʼapaeʼmo, Yoniʼa aniʼmo faleno neʼapateya vekaeʼmo nehiye, huʼa apakesamo afiʼnae.
MAT.17.14	Apakaemo asole vayaʼmo eʼa aliʼa anupa huʼa maiʼnayategamo halate neʼvagenoʼaeʼmo mago vekamoʼmo Yesutegamo eno aleʼya faino maiʼnenoʼaeʼmo, 
MAT.17.15	Ala kava nene, huno, mafaʼneʼnieʼmo kahau huka ato. Negi nagi kavaʼmo nehigeno agufamo alagepa huno nohane. Muki afinaʼae afinaʼaeʼmo atafiʼmo asagauno aige anipiʼmo asagauno aige nehiye. 
MAT.17.16	Gekamo neʼafiya vayaʼaitegamo avaleliʼna eʼnogeʼapaeʼmo aliʼa ha faiʼa oʼataleʼnae, huno ha paiʼniye. 
MAT.17.17	Yesuʼa muki vayaʼaifeʼmo, lapakesamo afita fatago nosageno lapaipamo kanale huno ohaneʼniya vayane. Asole afinaʼmo lapakaeʼeʼmo maiʼnovana lapakesamo afita fatago nosae. Na magi afinaʼmo lapakeʼna lapatalegauve. Nagaetegamo avalelita eyo, huno hapa paiteno 
MAT.17.18	Yesuʼa hosu aune vekaeʼmo ke hauʼnigeno ani mafaʼnemo aipafatiʼmo ataleno lamino uʼnigeno ani afinatetiʼmo alagepa huno maiʼniye.
MAT.17.20	Yesuʼa hapa painoʼaeʼmo, aiseʼamo lapakesamo afita fatago nehayaʼmofeʼmae. Lama ge lapa nepauve, huno, lapakesamo afita fatago huʼnaya kavatapimoʼa aise avina yaʼmo masateti avina yakana huno haneʼnisiyana lapakaemo mani aveeʼmo, manileʼmo ataleka mugagayaga uvo, hutapa hisageno ugiye. Osisaya agufa kavaʼmo afaʼa hugae. 
MAT.17.21	Nunumuʼmo nehuʼapaeʼmo neʼyaʼmo mo sisayana ani agufa hosu apaune vayaʼmo afaʼa aliʼa hapa faiʼa apatalegae. Alu kavatetiʼmo aliʼa hapa faiʼa oʼapatalegae.
MAT.17.23	Apayapiʼmo atesageʼa amagisageno faliteno loleʼe magoʼe afinaʼmo maitesigeno alino he tino ategaiye, huno hapa paiʼnigeʼapaeʼmo geʼamo neʼafiya vayaʼmo lusi kava huno apaipamoʼmo kana huʼniye.
MAT.17.25	Pitaʼa nopiʼmo uno haiʼnigenoʼaeʼmo Yesuʼa hogoteno ge huno afi geʼniye, Saimoniyo, huno, na agufa kagesamo neʼafine. Ma mopafiʼmo yagaiʼa neʼapataya ala vayaʼapimogi haiya vayaʼaitetiʼmo kagemi yatefeʼmo neʼaliya takesiʼe apakilefeʼmo neʼaliya takesiʼeʼmo neʼaliye. Mafaʼneʼapiletiʼeʼmo neʼalifi alu kotega vayaʼaitetiʼeʼmo neʼaliye, huno afi geʼnigenoʼaeʼmo, 
MAT.17.26	alu kotega vayaʼaitetiʼeʼmo neʼaliye, huno ha paiʼnigeno, he, mafaʼneʼapimo afaʼa apatalesageʼa maigae. 
MAT.17.27	Mafaʼneʼamo maiʼnovaʼmonanafa fiku yanagetaʼa monimo oʼmalesuʼana apaipamoʼmo hosugiye. Kagaemo ani kotutegamo uka lamika anipiʼmo hukumo yaga auka maleʼnekaeʼmo hogoteka alisana noyamemo avayafiʼmo laga monimo haneʼnisigeka agegananagi nagaeʼe kagaeʼeʼmo apamisuʼa monimo haneʼnegaiyanagi alinikuka alopa mono notefeʼmo takesi neʼaliya vayaʼmo nagae takesi moniʼe kagaika takesi moniʼeʼmo apamiyo, huno ha paiʼniye.
MAT.18.2	Yesuʼmo aise mafaʼneeʼmo ge huʼnigeno eʼnigenoʼaeʼmo apaulagaleʼmo alino he tino atetenoʼaeʼmo, 
MAT.18.3	alagi lama ge lapa nepauve, huno, mafaʼnegana huno alino hamaleno olapateʼnisayaʼmoʼmo Gotiʼa yagaino neʼapateya kegiʼyafiʼmo uta ohaigae. 
MAT.18.4	Mago vekamoʼmo agufamo alino afepi ateteno mani agufa mafaʼnegana huno maiʼnisiyana Gotiʼa yagaino neʼapateya vayapatiʼmo hogote vekamo maigiye. 
MAT.18.5	Vayaʼmogi nagiʼnilefeʼmo mani agufa mafaʼnemo aliʼa falu fala huʼa neʼapatesayana ani kava huʼa aliʼa falu fala huʼa neʼnatae.
MAT.18.7	Vaehae, huʼna, apayate aligayaʼmonanafa apayate alisaya vayaʼmo lusi hanageke yaʼmo aliteʼa kage kage huʼa yulagefa aigae. 
MAT.18.8	Magoke lapayaʼmoʼmofi magoke lapaiyamoʼmofi huno hosu kavaʼmo hisayafeʼmo lapayateʼmo neʼalisigetapaeʼmo heta hatagautapa ataleyo. Magoke lapayaʼmofi magoke lapaiyamofi huno haneʼnisigetapaeʼmo afaʼa maige maige hutapa maisayategamo uta haisayana kanale hugiye. Lole lapayatalaʼmofi lole lapaiyalaʼmofi huno haneʼnisiyaʼmoʼmo ata kopiʼmo alino yaga auno lapatalesigenoʼaeʼmo hosugiye. 
MAT.18.9	Lapaulagamoʼmo hosu kavaʼmo hisayafeʼmo lapayate neʼalisigetapaeʼmo alita katita ataleyo. Magoke lapaulagamo hanesiyaʼmoʼmo afaʼa maige maige hutapa maisayategamo uta haitapa maisayana kanale hugiye. Lole lapaulagamo hanesiyaʼmoʼmo ata kopiʼmo alino yaga auno lapatalesigenoʼaeʼmo hosugiye.
MAT.18.11	Vemo mafaʼnemoʼmo afela heʼnaya vayaʼai apakufamo alino katino apatesiyafeʼmo emineʼniye. 
MAT.18.12	Na agufa lapakesamo neʼafiye. Vani hataletiʼa sipisipimo maiʼnisayapatiʼmo magoke sipisipimo apataleno uno afela hesiyaʼmoʼmo afoʼamoʼmo na agufa kava hugiye. Afaʼa maiʼnisaya sipisipi anagaʼamo apatalenuno kahauya huno agesiyafeʼmo avelegamo afaʼa uno ohaisifiye. Haʼao, afaʼa uno haigiye. 
MAT.18.13	Alagi lama ge lapa nepauve huno, Kahauya huno ageno avateʼnisiyana naeti naeniʼamo afaʼa maiʼnaya sipisipiʼaeʼmo aiseʼamo amogaga neʼainoʼaeʼmo afela heʼniya sipisipiʼaeʼmo magoʼe huno lusi kava huno amogaga aigiye. 
MAT.18.14	Ani kava huno kokuʼnapi afotapimoʼmo mani agufa aise mafaʼnefatiʼmo magoke mafaʼnemo alagi afela osegaiye, huno hu maleʼniye, huno hapa paiʼniye.
MAT.18.16	Gekamo oʼafisigekaeʼmo magoke vekamofi lole vekalaʼmofi huka anavalelika agaetegamo uvo. 
MAT.18.17	Agaemo anavalelika visana vekalaʼani geʼanimo oʼafisigekaeʼmo siosi vayaʼaifeʼmo hapa paiyo. Agaemo siosi vayaʼai geʼapimo oʼafisigekaeʼmo Goti geʼamo noʼafisaya vayaʼaitegaʼe takesi monimo neʼaliya vayaʼaitegaʼeʼmo nehana kava huka agaetega huvo, huno huteno, 
MAT.18.18	Alagi lama ge lapa nepauve, huno, ma mopafi maiʼnetapaeʼmo kitamo ki malesayana ani kava huno kokuʼnapi vekamoʼmo kitamo ki malegaiye. Kitamo yaki malesayana ani kava huno kokuʼnapi vekamoʼmo kitamo yaki malegaiye.
MAT.18.20	Nagiʼnilefeʼmo lole vekalaʼmofi loleʼe magoʼe vayaʼmofi huno alino anupa huno apateʼnisageʼnaeʼmo nagaemo apakae folagapiʼmo maiʼnove, huno hapa paiʼniye.
MAT.18.21	Mago afinaʼmo Pitaʼa Yesutegamo eno ha painoʼaeʼmo, Ala kava nene, huno, konagaʼnimoʼmo nagaetegamo hosu kavaʼmo hisigeʼnaeʼmo na magi afinaʼmo hosu kavaʼamo aliʼna atalete atalete hisuve. Seveniʼa afinaʼmo aliʼna atalesufiye, huno afi geʼniye. 
MAT.18.22	Yesuʼa ha painoʼaeʼmo, haʼao, huno, seveniʼa afinaʼmo hosu kavaʼamo alika oʼataleka seveni tamisi sevetiʼa afinaʼmo hosu kavaʼamo alika atalo. 
MAT.18.23	Ani kava hisaya kavaʼmo haneʼniyaʼmofeʼmo mago kini vekamoʼmo huʼniya kava huno Gotiʼa yagaino apategaiye. Kini vekaʼapimoʼa aliʼyaʼamo neʼaliya vayaʼai anonaʼapilefeʼmo alino alagepa huno avoʼmo kaeʼniye. 
MAT.18.24	Aepa faino alino alagepa huno avoʼmo nekaegeʼapaeʼmo 
MAT.18.25	mago alopa tauseni moni anonaʼamo haneʼniya vekamo agaetegamo avaleliʼa eʼnae. Moniʼamo alagi ohaneʼniyaʼmofeʼmo kava vekaʼamoʼmo hapa painoʼaeʼmo, ani vekagi aʼagi mafaʼneʼagi muki kagemi yaʼagi hutapa aliteta apavalelituta maketi higeʼapao miya faitesagetapaeʼmo moniʼamo aliniteta anonaʼnilefeʼmo namiyo, huno hapa paiʼniye. 
MAT.18.26	Aliʼyaʼamo neʼaliya vekamoʼmo ani gemo afitenoʼaeʼmo mopafiʼmo asagauno aiteno aleʼya faino maiʼnenoʼaeʼmo, muki anonakalefeʼmo afaʼa kamiguvanagi kaipamoʼmo falu huʼninageʼnao, huno huʼniye. 
MAT.18.27	Huʼnigenoʼaeʼmo kava vekaʼamoʼmo hau huno ateteno, afaʼa ato, huno ha paiteno anonaʼamo afaʼa ataleʼniye. 
MAT.18.28	Aliʼyaʼamo neʼaliya vekamo neʼvigenoʼaeʼmo magokepi lokaeʼana aliʼyaʼmo neʼaliʼa vekamo aise moni anonaʼamo haneʼniya vekamo eʼnigeno agetenoʼaeʼmo anu kiliʼneno lugoʼaleʼmo atafauʼnenoʼaeʼmo, anonaʼnilefeʼmo monimo alinikeka namiyo, huno ha paiʼniye. 
MAT.18.29	Magokepi lokaeʼana aliʼyaʼmo neʼaliʼa vekamoʼmo ani gemo afitenoʼaeʼmo aiyafiʼmo asagauno aiteno aleʼya faino maiʼnenoʼaeʼmo, kaipamoʼmo falu huʼninageʼnao, huno, anonakalefeʼmo afaʼa kamiguve, huno ha paiʼniyaʼmonanafa 
MAT.18.30	geʼamo oʼafino kalavusi huno atetenoʼaeʼmo, maime maime neʼukaeʼmo namisanageʼnaekeʼmo kalavusifatiʼmo hatu maeʼna kategauve, huno ha paiʼniye. 
MAT.18.31	Aliʼyaʼamo neʼaliya vayaʼmogimo ani kavaʼmo ageteʼapaeʼmo lusi kava huno apaipamoʼmo kana huʼnigeʼapaeʼmo uʼa kava vekaʼapieʼmo muki ani ageʼnaya kavafeʼmo ava gemo huʼa ha paiʼnae. 
MAT.18.32	Kava vekaʼapimoʼmo aliʼyaʼamo neʼaliya vekaeʼmo ge huʼnigeno eʼnigenoʼaeʼmo, hosu aliʼyaʼmo neʼalina vekamogae, huno, nagaefeʼmo aukaya huka ge huʼnanageʼnaeʼmo lusi kava huʼna alopa anonakamo afaʼa ataleʼnove. 
MAT.18.33	Nagaemo nahau huʼna kateʼnova kava huka magokepi lokaetana aliʼyaʼmo neʼaliʼa vekaeʼmo kahau huka atesana kavaʼmo haneʼniye, huno ha paiteno 
MAT.18.34	aipamo leno ateteno kayoʼmo amisageno agafu kisiyafeʼmo avaleno kalavusi vayaʼaiteʼmo yagaiʼa neʼapataya vayaʼai apayapiʼmo ateteno, kalavusifiʼmo maime maime neʼukaeʼmo muki anonaʼanilefeʼmo namisanageʼnaekeʼmo hatu maeʼna kategauve, huno ha paiʼniye. 
MAT.18.35	Yesuʼa ani gemo hapa paitenoʼaeʼmo, lapakaemo lapaipafatiʼmo konagatapimogi hosu kavaʼapimo alita oʼatalesayana kokuʼnapi Afoʼnimoʼmo kini vekaʼapimoʼmo huʼniya agufa kavaʼmo lapakaetegamo hugiye, huno hapa paiʼniye.
MAT.19.1	Yesuʼa ani gemo hapa paiteno Galeliya kotegatiʼmo ataleno Yutiya kotega Yoneni aniʼmo lakaeno uno mugagayaga faligamo maiʼniye. 
MAT.19.2	Asole vayaʼmo akame huʼa uʼnagenoʼaeʼmo ani haopalega kaita hapauʼniya vayaʼmo alino hapageno apateʼniye. 
MAT.19.3	Mago Falasi mono vayaʼmogimo agaetegamo eʼa amalageka huʼa ge huʼa afisayafeʼmo huʼapaeʼmo, aʼne anagaʼmogimo alu kava alu kavaʼmo hisageʼapaeʼmo anauʼapimogimo afaʼa hapa faiʼa apatalesayana keʼaepa getimo amagiʼa atalegafi kanale kavaʼmo hugae, huʼa afi geʼnagenoʼaeʼmo, 
MAT.19.4	Ve yalavelaʼani kavafeʼmo Goti mukufiʼmo ava gemo huʼniya gemo lekana paita oʼafiʼnafiye. Gotiʼa avoʼmo kae maleʼniya gemoʼa hunoʼaeʼmo, 
MAT.19.5	Alo huteno Gotiʼa hunoʼaeʼmo, ani kavaʼmo huʼnovaʼmofeʼmo ve anagaʼmogimo aʼmo aliteʼapaeʼmo itaʼapi afoʼapimogimo apataleʼuʼa aʼapiʼeʼmo lokaeʼa maisageno lole kanolaʼmo magoke anakufamo hamalegaiye. 
MAT.19.6	Ani kava huʼana lole kanolaʼmo oʼmaigaʼafa magoke kanolaʼmo maigaʼae. Gotiʼa ani gemo huʼniyaʼmofeʼmo alino lokaeno anateʼniya kanolapatiʼmo mago vayaʼmogimo aliʼa apaheʼana oʼanatesaya kavaʼmo haneʼniye, huno hapa paiʼnigeʼapaeʼmo.
MAT.19.8	Huʼa afi geʼnagenoʼaeʼmo, lokiya lapaipamo haneʼniyaʼmofeʼmo Moseseʼa hunoʼaeʼmo, aʼnetapimo afaʼa hapa faita apatalegae, huno huʼniyaʼmonanafa hogoteno ani agufa kavaʼmo ohaneʼniye. 
MAT.19.9	Nagaemo lapa nepauve, huno, mago vekamoʼmo aʼamoʼmo kumai kavaʼmo osuʼnisiya aʼamo ha faino ataleteno alu a kanomo aliʼnisiyana kumai kavaʼmo nehiye, huʼna lapa nepauve, huno hapa paiʼniye.
MAT.19.11	Yesuʼa hapa painoʼaeʼmo, muki vayaʼmogimo mani gemo afaʼa oʼafigae. 
MAT.19.12	Apamiʼnisiya vayaʼmogimo afaʼa afigae. Alu kava alu kavaʼmo haneʼniyaʼmofeʼmo mago vayaʼmo anamo vayaʼmo maiʼnae. Itaʼapimogi aliʼa apateʼnaya afinatetiʼmo mago vayaʼamo meku vayaʼmo maiʼnae. Vayaʼmogi haginaletiʼmo iko nofiʼapimo hatagauʼnaya afinatetiʼmo mago vayaʼamo anamo vayaʼmo maiʼnae. Magoʼamogimo Gotiʼa neʼyagaiya kavatefeʼmo meku vayaʼmo maiʼnae. Afaʼa afiteʼa akame hisaya vayaʼmogi afaʼa afigae, huno hapa paiʼniye.
MAT.19.13	Mago vayaʼmogimo mafaʼne anagaʼai apakufaleʼmo ayaʼmo maleʼnenoʼaeʼmo nunumuʼmo huno apatesiyafeʼmo Yesutegamo apavaleliʼa eʼnageʼapaeʼmo geʼamo neʼafiya vayaʼmogimo ke hapauʼnae. 
MAT.19.14	Yesuʼa hunoʼaeʼmo, mafaʼnegana huʼa neʼmaiya vayaʼmogi Gotiʼa yagaino neʼapateya kegiʼyafiʼmo uʼa haiʼa maiʼnageno muki yaʼamo apakaiʼapi yaʼmo haneʼniyaʼmofeʼmo mafaʼne anagaʼmo apatafauta oʼapateta afaʼa apatalegeʼa nagaetegamo eyo, huno hapa paiteno 
MAT.19.15	apakufaleʼmo ayaʼmo maleno apateteno uʼniye.
MAT.19.16	Mago vekamoʼmo eno Yesufeʼmo hunoʼaeʼmo, Alagepa tisao, huno, alagepa huʼna maige maige huʼna maisuva yaʼmo alisuvafeʼmo na agufa alagepa kavaʼmo hisuve, huno ge huno afi geʼnigenoʼaeʼmo, na agufa kava higekaeʼmo nagaefeʼmo alagepa tisao, huka hane. 
MAT.19.17	Ma mopafi vayaʼmo alagepa vayaʼmo oʼmaiʼnafa Gotikeʼmo magokeʼageʼmo alagepa vekamo maiʼniye. Kagaemo maige maige huʼna maisuva yaʼmo alisuʼekaeʼmo keʼaepa gemo akame huvo, huno ha paiʼniye. 
MAT.19.18+MAT.19.19	Ha paiʼnigenoʼaeʼmo, haiya keʼaepa geeʼmo hane, huno afi geʼnigenoʼaeʼmo, 
MAT.19.20	neya vekamo maiʼnova afinatetiʼmo mani muki keʼaepa geʼamo akame hume hume eʼna hemeniʼeʼmo akame nehuve. Magoʼe huʼna na agufa kavafeʼmo haiʼna metaleʼnove, huno afi geʼniye. 
MAT.19.21	Yesuʼa ani gemo afitenoʼaeʼmo, muki geʼamo akame huteka haika hapaisanafeʼmo uka kagemi yakamo alinikuka maketi hugeʼa miya faiʼa hano hutesageka kagemi yaʼapimo ohaneʼnisiya vayaʼaina fako huka apamigenoʼa alopa kagemi yakamo kokuʼnapiʼmo haneno. Apamiteka eka nakame huvo, huno ha paiʼniyaʼmonanafa 
MAT.19.22	neya vekamoʼmo ani gemo afitenoʼaeʼmo alopa kagemi yaʼamo haneʼniya vekamo maiʼniyaʼmofeʼmo aipamoʼmo kana huʼnigeno ataleno uʼniye.
MAT.19.23	Ago ataleno utegenoʼaeʼmo Yesuʼa geʼamo neʼafiya vayaʼaifeʼmo hunoʼaeʼmo, alagi lama gemo lapa nepauve, huno, kagemi yaʼapimo haneʼniya vayaʼmo Gotiʼa yagaino neʼapateya kopiʼmo haisaya kaʼmo lokiya vaiʼniya kaʼmo haneʼniye. 
MAT.19.24	Magoʼe gemo lapa paigesuve, huno huteno, Kamo afumoʼmo kukena nefakaniya nekaya kapiʼmo faleno uno haisiyafeʼmo aiseʼamo lokiya vaiʼniyaʼmonanafa kagemi yaʼapimo haneʼniya vayaʼmo Gotiʼa yagaino neʼapateya kopiʼmo uʼa haisayafeʼmo magoʼe huno lokiya vaiʼniye, huno hapa paiʼniye. 
MAT.19.25	Geʼamo neʼafiya vayaʼmogimo ani gemo afiteʼapaeʼmo lusi kava huʼa hapau aiteʼapaeʼmo, uʼa haisaya kaʼmo ohaneʼnisiyaʼmoʼmo haiya vayaʼmogimo afaʼa uʼa haisageno hapau vaino apakufamo alino katino apategaiye, huʼa afi geʼnae. 
MAT.19.26	Yesuʼa aulu hapaeno apaketenoʼaeʼmo, vayaʼmogimo alagi osisaya agufa kavaʼmo Gotiʼa muki ani agufa kavaʼmo afaʼa hugiye, huno hapa paiʼniye.
MAT.19.27	Pitaʼa hunoʼaeʼmo, afiyo, huno, lagaemo kakame hisunafeʼmo muki yatimo ago ataleta eʼnone. Lagaemo na agufa yaʼmo aligune, huno afi geʼnigenoʼaeʼmo 
MAT.19.28	Yesuʼa hunoʼaeʼmo, alagi lama gemo lapa nepauve, huno, saufa mopaʼe kokuʼnaʼeʼmo afole aisigenoʼaeʼmo Vemo mafaʼnemoʼmo ha le konali yaʼamo aliteno yagaino neʼapateya siyaʼaleʼmo fai maiʼnisigetapaeʼmo nakame nehaya vayaʼmogitapamo yagaita apatesaya siyamo tuolofuʼa siyateʼmo fai maiʼnetapaeʼmo tuolofuʼa Isaleli nofi vayaʼaiteʼmo yagaita apategae. 
MAT.19.29	Muki vayaʼmogimo nagaetefeʼmo noʼapimo ataleʼa eʼnisafi konagaʼapimogi apataleʼa eʼnisafi apasaʼapimogi apataleʼa eʼnisafi afoʼapimogi apataleʼa eʼnisafi itaʼapimogi apataleʼa eʼnisafi mafaʼneʼapimo apataleʼa eʼnisafi hoyaʼapimo ataleʼa eʼnisafi huʼnisaya vayaʼmogimo vani hataletiʼa agufa yaʼmo aliteʼa alagepa huʼa maige maige huʼa maigae. 
MAT.19.30	Maigayaʼmonanafa hemenimo mago asole vayaʼmo hogote vayaʼmo henaga vayaʼmo maigae. Ani kava huʼa hemenimo mago asole vayaʼmo henaga vayaʼmo hogote vayaʼmo maigae, huno hapa paiʼniye.
MAT.20.2	Apakaemo, aliʼyakamo aliteta magoke afinaʼmo neʼaliya agufa monimo aligune, huʼa ha paiʼnageno, he kanalene, huno huteno alino apateʼnigeʼa nofi hoyaʼalegamo uʼnae. 
MAT.20.3	Halate yegemo leno hakale huʼniya kanaleʼmo uno apakeyana taoni folagapiʼmo aliʼa anupa huʼa neʼmaiya yateʼmo mago vayaʼmo afaʼa he tiʼa maiʼnageno apaketenoʼaeʼmo, 
MAT.20.4	lapakaeʼeʼmo nofi hoyaʼnifiʼmo uta magokepi aliʼyaʼmo aligeʼnao, kanale miyaʼmo lapamiguve, huno hapa paiʼnigeʼa uʼnae. 
MAT.20.5	Ani kava huno felugakukuʼmo ani agufa kavaʼmo huge uneʼmo ani agufa kavaʼmo huge huʼniye. 
MAT.20.6	Yegemo uno lamino falegefeʼmo huʼniya kanaleʼmo uno apakeyana taoni folagapiʼmo aliʼa anupa huʼa neʼmaiya yateʼmo mago vayaʼmo afaʼa he tiʼa maiʼnageno apaketenoʼaeʼmo, na kava higetapaeʼmo muki afinaʼmo afaʼa neʼmaiye, huno apafi geʼnigeʼapaeʼmo, 
MAT.20.7	mago vekamoʼmo aliʼyaʼamo alisunafeʼmo olavaleʼnigeta afaʼa maiʼnone, huʼa huʼnagenoʼaeʼmo, lapakaeʼeʼmo uta nofi hoyaʼnifiʼmo aliʼyaʼmo aliyo, huno hapa paiʼniye. 
MAT.20.8	Yegemo uno lamino falegefeʼmo huʼnigenoʼaeʼmo nofi hoyamo afoʼamoʼmo kava vekaeʼmo hunoʼaeʼmo, aliʼyaʼnimo neʼaliya vayaʼaifeʼmo ge hugeʼapao esageka henagaʼamo uʼa aliʼyaʼnimo aliʼnaya vayaʼmo miyaʼapimo apamiteka hogoteʼa uʼa aliʼyaʼmo aliʼnaya vayaʼmo miyaʼapimo apamiyo, huno ha paiʼniye. 
MAT.20.9	Yegemo uno lamino falegefeʼmo huʼnigeno uno apavalelineno aliʼyaʼamo aliʼnaya yatefeʼmo apamete apamete huno magoke monimo apamite apamite huʼniye. 
MAT.20.10	Hogoteʼa uʼa aliʼyaʼmo aliʼnaya vayaʼmo eʼapaeʼmo magoʼe hutageʼmo monimo aligune, huʼa apakesamo afiʼnayaʼmonanafa magoke agufa monimo apamiʼniye. 
MAT.20.11	Moniʼapimo aliteʼapaeʼmo nofi hoyamo afoʼamofeʼmo hagalu hagalu huʼa ge hauʼapaeʼmo, 
MAT.20.12	ani henaga uʼnaya vayaʼmogimo magoke afinaʼmo aliʼyaʼmo aliʼnageta lagaemo muki afinaʼmo yegemo nelalegeta aliʼyaʼmo aliʼnonaʼmonanafa magoke agufa miyaʼmo lamiʼnane, huʼa huʼnae. 
MAT.20.13	Huʼa huʼnagenoʼaeʼmo mago vekaeʼmo, veʼnimo, huno, miyatapifatiʼmo nagaemo kumayaʼmo oʼaliʼnove. Magoke afinaʼmo neʼaliya agufa monimo aligune, huta huʼnayaʼmofeʼmo 
MAT.20.14	miyakamo aliteka nokalegamo uvo. Henaga eʼnaya vayaʼeʼmo magoke agufa miyaʼmo apamisuvafeʼmo nahauʼniye. 
MAT.20.15	Nagaiʼni yaʼmogeʼna apamisuva himamuʼnimo ohaneʼnifiye. Vaya nekauva vekamo maiʼnovaʼmofeʼmo kahaʼye nehifiye, huno ha paiʼniye. 
MAT.20.16	Ani kava huʼa henaga vayaʼmo hogote vayaʼmo maigae. Hogote vayaʼmo henaga vayaʼmo maigae. Gotiʼa asole vayaʼaifeʼmo eyo huno ge huʼniyaʼmonanafa aise vayaʼmo lekana paino apateʼniye, huno hapa paiʼniye.
MAT.20.17	Yesuʼe geʼamo neʼafiya vayaʼeʼmo Yulusalemu taonifiʼmo magokepi lokaeliʼuʼa nehaiʼapaeʼmo Yesuʼmo tuolofuʼa vayaʼmo apaote apavalelino neʼunoʼaeʼmo, 
MAT.20.18	Yulusalemu taonifiʼmo uta haigune. Ani taonifiʼmo kutulu yaʼmo alisiya vekamoʼmo Vemo mafaʼnemo avalelinuno mono huʼa neʼapataya vayaʼaiteʼmo yagaiʼa neʼapataya vayaʼe keʼaepa gemo avoʼmo kaeʼa aliʼa apaya neʼmalaya vayaʼeʼmo apamigiye. Apakaemo agoti huʼa ateteʼapaeʼmo faligiye, huteʼa 
MAT.20.19	alu nofi vayaʼmogi apayapiʼmo avaleʼa apamisageʼa kigi huʼa atege nofi kayotetiʼmo amagige huteʼa malipu yosaleʼmo nili aiteʼa aliʼa he tiʼa ategae. Loleʼe magoʼe afinaʼmo maitesigeno halate alino he tino ategaiye, huno hapa paiʼniye.
MAT.20.20	Sepeti mafaʼnelaʼe itaʼanimoʼeʼmo Yesutega eʼapaeʼmo itaʼanimoʼmo eno aleʼya faiʼnenoʼaeʼmo kahao ke hove, huno huʼnigeno 
MAT.20.21	Yesuʼa hunoʼaeʼmo, na agufa yafeʼmo kahauʼniye, huno afi geʼnigeno itaʼanimoʼmo hunoʼaeʼmo, alaʼapimo maiʼneka yagaika apatesanageʼanaeʼmo kagaeʼeʼmo lokaeʼana maiʼneʼanaeʼmo mago mafaʼneʼnimoʼmo lamaga kahaopaleʼmo fai maisigeno mago mafaʼneʼnimoʼmo hoga kahaopaleʼmo fai maisigeno hisaʼafeʼmo nahauʼniyanagi he kanalene, huʼna anategauve, huka naha paiyo, huno ge huno afi geʼniye. 
MAT.20.22	Yesuʼa hunoʼaeʼmo, na agufa yafeʼmo ge huta afi nekopi huta oʼafiʼnae. Aise afinaʼmo utesigeʼna kapufi aniʼmo nesuva agufa kava hutana ani kapufi aniʼmo afaʼa negaʼafiye, huno anafi geʼnigeʼanaeʼmo, afaʼa negauʼae, huʼana ha paiʼnaʼae. 
MAT.20.23	Ha paiʼnaʼagenoʼaeʼmo, he, alagi lama gemo nehaʼae. Nagaemo nesuva kapufatiʼmo afaʼa negaʼaʼmonanafa lamaga nahaopaleʼmo maige hoga nahaopaleʼmo maige hisaʼafeʼmo nagae yaʼmo ohaneʼniye. Afaʼa ge osuguvaʼmonanafa afoʼnimoʼmo maisaʼafeʼmo alo huno lanateʼniye, huno hana paiʼniye.
MAT.20.24	Teniʼa vayaʼmo geʼamo neʼafiya vayaʼmogimo ani gemo afiteʼapaeʼmo lole konagalaʼanifeʼmo apaipamo leʼa anateʼnaʼae. 
MAT.20.25	Yesuʼa mukiʼaeʼmo ge huʼnigeʼa eʼnagenoʼaeʼmo, lapakaemo ago afiʼnayana alu nofi vayaʼaiteʼmo yagaiʼa neʼapataya vayaʼmogimo lusi kava huʼa yagaiʼa neʼapatae. Ani kava huʼa ala vayaʼapimogi himamuʼapiletiʼmo yagaiʼa neʼapatae. 
MAT.20.26	Lapakae folagapatiʼmo mani agufa kavaʼmo afaʼa osisaya kavaʼmo haneʼniye. Lapakaepatiʼmo mago vekamoʼmo alatapimo maigesuve, huno huʼnisiyaʼmoʼmo aliʼyaʼmo alisiya vekatapimo maino. 
MAT.20.27	Mago vekamoʼmo hunoʼaeʼmo, hogote vekamo maigesuve, huno nehisiyaʼmoʼmo aliʼyatapiʼmo alisiya vekamo maino. 
MAT.20.28	Vemo mafaʼnemo ani kava huno vayaʼmogi ha maeʼa yagaiʼa atesayafeʼmo emiʼnoʼmeʼnifa hapa maeno yagaino apateteno muki asole vayaʼaitefeʼmo falino miya faino hatu maeno apatesiyafeʼmo emineʼniye, huno hapa paiʼniye.
MAT.20.29	Yeliko taonifatiʼmo ataleʼa uʼnageʼapaeʼmo asole vayaʼmo eʼa Yesuʼmo akame huʼa uʼnae. 
MAT.20.30	Anaulagamo ali huʼniya vekalaʼmo ka agiʼnaleʼmo itopaleʼmo maiʼnaʼageʼapaeʼmo, Yesuʼmo neʼe, huʼa huʼnaya gemo afiteʼanaeʼmo, Ala kava neʼmo Nevini aginagomo kahau huka laʼato, huʼana alopa gefatiʼmo ge huʼnaʼae. 
MAT.20.31	Asole vayaʼmogi ke hanauteʼanaeʼmo, ge osutana afaʼa maiʼao, huʼa hana paiʼnayaʼmonanafa magoʼe huʼana alopa gefati ge huʼanaeʼmo, Ala kava neʼmo Nevini aginagomo kahau huka laʼato, huʼana ge huʼnaʼae. 
MAT.20.32	Yesuʼa ani gemo afiteno anataleno oʼuʼnifa uno he tino maiʼnenoʼaeʼmo, na agufa kava huʼna lanatesuvafeʼmo nehaʼae, huno anafi geʼnigeʼanaeʼmo, 
MAT.20.33	Ala kava nene, huʼana, laʼaulagatiʼamo alika ayakeka laʼato, huʼana ha paiʼnaʼagenoʼaeʼmo 
MAT.20.34	Yesuʼa hau huno anateteno anaulagalateʼmo ayaʼmo maleʼneno alino ayakeno anateʼnigeʼana ageʼana yaketeʼana akame huʼana uʼnaʼae.
MAT.21.1	Apakaemo Yulusalemu taoni haopaleʼmo eʼa avaʼyi huteʼapaeʼmo Metapesi taonimo Alifi aveleʼmo haneʼniya taonifiʼmo ago eʼa avaʼyi huteʼa Yesuʼa lole vekalaʼmo geʼamo neʼafiʼa vekalaʼmo alino anatetenoʼaeʼmo, 
MAT.21.2	lanaulagaleʼmo haneʼniya taonifiʼmo utana haiʼao. Haitana malage hutana agesaʼageno mago noki afumo itaʼamoʼe aikeliʼaʼeʼmo nofi aeʼana anateʼnaya nokilaʼmo maiʼnisaʼagetana anakegaʼae. Hatu maetana anavalelitana eʼao. 
MAT.21.3	Mago vekamoʼmo ge huno lanafi gesigetanaeʼmo, Ala kava neʼmoʼa aliʼyaʼamo alisaʼafeʼmae, hutana ha paisaʼagenoʼaeʼmo malage huno alino anatesigeʼana egaʼae, huno hana paiʼniye. 
MAT.21.4	Gotitegati gemo alinineno aeno hakalo huno hapa nepaiya vekamoʼmo huʼniya gemo afole aisiyafeʼmo ani kavaʼmo afole aiʼniye. 
MAT.21.5	Mani gemoʼa hunoʼaeʼmo,
MAT.21.5	Saiyoni taonifiʼmo maiʼnaya vayaʼaifeʼmo hunoʼaeʼmo, Ageyo, huno, alatapimo kini vekamo lapakaetegamo neʼe. Yagu yaga kavaʼmo nehiya vekamo maiʼneno aikeli noki afuleʼmo fai maiteno neʼe,
MAT.21.5	huno huʼniye.
MAT.21.6+MAT.21.7	Geʼamo neʼafiʼa vekalaʼmo Yesuʼa huʼniya gemo akame huʼana uʼana noki afumo aikeliʼaʼeʼmo anavaleliʼana eʼanaeʼmo kukenaʼanimo asagiʼana anakotofuleʼmo yakaiʼana anateʼnaʼageno Yesuʼa magoke nokileʼmo uno haino fai maiʼniye. 
MAT.21.8	Asole vayaʼmogimo alapaʼage kukenaʼapimo asagiʼa aliʼa ataleʼa kateʼmo yakaime yakaime uʼnae. 
MAT.21.9	Uʼa hogotege akame huʼa uge huʼnaya vayaʼmogimo huʼapaeʼmo, Nevini aginagomo agiʼaleʼmo alita asaga hiyo.
MAT.21.9	Ala vekamo agiʼalefeʼmo neʼeya vekamo aulena vekamo maiʼniye. Anaga Goti ala agiʼaleʼmo alita asaga hiyo,
MAT.21.9	huʼa alopa gefatiʼmo huʼnae.
MAT.21.10	Yesuʼa Yulusalemu taonimo kegiʼyafiʼmo uno haiʼnigeʼapaeʼmo muki taonifiʼmo maiʼnaya vayaʼmogi ageteʼa hapau aiʼa atete huteʼa, ina laʼae, huʼa ge huʼa apafi geʼnageʼapaeʼmo 
MAT.21.11	asole vayaʼmo akame huʼa eʼnaya vayaʼmogi huʼapaeʼmo, Yesuʼmo Galeliya kotega Nasalasa taonifi vekamo Gotitegati gemo alinineno aeno hakalo huno hapa nepaiya vekamae, huʼa hapa paiʼnae.
MAT.21.12	Yesuʼa Yu vayaʼai alopa mono nopiʼmo uno haino mago yaʼmo miya faige maketi huge huʼa maiʼnaya vayaʼmo alino hapa faino apataleʼniye. Alu nofi vayaʼai monimo aliteʼa Yu vayaʼai monimo neʼapamiya vayaʼai hiʼyalamuʼapimo alino agoʼya faino atalege namamo maketi nehaya vayaʼai siyaʼapimo alino agoʼya faino atalege huʼniye. 
MAT.21.13	Agaemo hapa painoʼaeʼmo, avoʼmo kae maleʼniya gemoʼa hunoʼaeʼmo, 
MAT.21.14	Apaulagamo ali huʼniya vayaʼe apaiyamo hosuʼniya vayaʼeʼmo mono nopiʼmo agaetegamo eʼnageno alino alagepa huno apateʼniye. 
MAT.21.15	Mono huʼa neʼapataya vayaʼaiteʼmo yagaiʼa neʼapataya vayaʼe keʼaepa gemo avoʼmo kaeʼa aliʼa apaya neʼmalaya vayaʼmogiʼeʼmo huʼniya kavaʼmo ageteʼa hapau aiʼnaya kavaʼmo agege mafaʼne anagaʼmogimo mono nopatiʼmo huʼapaeʼmo, Nevini aginagomo agiʼaleʼmo alita asaga hiyo, huʼa huʼnaya gemo afige huʼnagenoʼaeʼmo apaipamo leʼniye. 
MAT.21.16	Apakaemo Yesufeʼmo, mafaʼne anagaʼmogi nehaya gemo afiʼnapiye, huʼa afi geʼnagenoʼaeʼmo, he afiʼnove. Goti gemoʼa hunoʼaeʼmo, 
MAT.21.17	Apatalenuno Metani taonifiʼmo havaeʼniye.
MAT.21.20	Geʼamo neʼafiya vayaʼmogimo ani kavaʼmo ageteʼapaeʼmo hapau aiteʼa, haiya kava higeno fiki yosamo malage huno falu teʼniye, huʼa ge huʼa afi geʼnae. 
MAT.21.21	Yesuʼa hunoʼaeʼmo, Lama ge lapa nepauve, huno, lapakesamo afita fatago huʼnetapaeʼmo lole lapakesamo oʼafiʼnisayana fiki yosaeʼmo huʼnova agufa gemo afaʼa hugae. Ani kava hutapa mani aveeʼmo, nokamo atalekuka solovala anipiʼmo asagauka aiyo, hutapa hisageno uno asagauno aigiye. 
MAT.21.22	Lapakesamo afita fatago hisayana nunumuʼmo huta afi gesaya yaʼmo afaʼa aligae.
MAT.21.24	Yesuʼa geʼapileʼmo aeno atagaina huno hapa painoʼaeʼmo, mago kavafeʼmo ge huʼna lapafi gegauve. Aeta atagaina hutapa naha paisageʼnaeʼmo haiya agufa alagena yaʼnimo yagaiʼnova yaʼmo aliʼneʼna mani kavaʼmo nehufi huʼna lapa paiguve. Yoniʼa aniʼmo faleno apatesiyafeʼmo haiyatetiʼmo alagena yaʼmo aliʼniye. 
MAT.21.25	Gotiʼa lekana paino ateʼnifi ma mopafi vayaʼmogi lekana paiʼa ateʼnae, huno apafi geʼnigeʼa apakaiʼapimo ge huge afige huʼapaeʼmo, lagaemo kokuʼnategatiʼmo aliʼniye, huta hisunagenoʼaeʼmo, kokuʼnategatiʼmo aliʼnisigetapaeʼmo na kava higeta geʼaeʼmo lama gemo huʼniye, hutapa osuʼnae, huno laha paigiye. 
MAT.21.26	Hugiyaʼmofeʼmo ma mopafi vayaʼmogimo lekana paiʼa ateʼnae, huta hisunana vaehae asole vayaʼmogi huʼapaeʼmo, Gotitegati gemo alinineno aeno hakalo huno hapa nepaiya vekae, huʼa nehayaʼmofeʼmo apakaefeʼmo koli hune, huʼa huʼnae. 
MAT.21.27	Huʼa huteʼa Yesufeʼmo huʼapaeʼmo, oʼafiʼnone, huʼa ha paiʼnagenoʼaeʼmo ani kava huʼna haiya agufa alagena yaʼnimo yagaiʼnova yaʼmo aliʼneʼna ani agufa kavaʼmo nehufi huʼna lapa opaiguve, huno hapa paiʼniye.
MAT.21.29	oʼuguve, huno huteno henagaʼamo alu aipa agesamo afiteno uʼniye. Afoʼanimoʼmo aganaʼamofeʼmo ani agufa gemo huʼnigenoʼaeʼmo, 
MAT.21.30	ala vekae, huno, he afaʼa uguve, huno huʼniyaʼmonanafa oʼuʼniye. 
MAT.21.31	Haiya mafaʼnemoʼmo afoʼamo geʼamo afiʼniye, huno apafi geʼnigeʼapaeʼmo, yege mafaʼneʼamoʼae, huʼa ha paiʼnae. Yesuʼa hunoʼaeʼmo, lama ge lapa nepauve, huno, takesi moni neʼaliya vayaʼe kumai kavaʼmo nehaya aʼnemogiʼeʼmo aeʼa lapaka seʼa uʼa hogoteʼa Gotiʼa yagaino neʼapateya kopiʼmo uʼa nehaiye. 
MAT.21.32	Yoniʼa lapakaetegamo eno alagepa kavaʼmo hisaya kavafeʼmo ago alino lapave liʼnigetapa ageʼnayaʼmonanafa lapakesamo afita fatago osuʼnageʼapaeʼmo takesi moni neʼaliya vayaʼe kumai kavaʼmo nehaya aʼnemogiʼeʼmo apakesamo afiʼa fatago huʼnae. Mani kavaʼapimo lapakaemo ago ageʼnayaʼmonanafa lapaipamo alita afe oletapa Yoni geʼaeʼmo lapakesamo afita fatago osuʼnae, huno hapa paiʼniye.
MAT.21.34	Nofi alagamo ago afu leʼnigenoʼaeʼmo agaemo aliʼyaʼamo neʼaliya vayaʼmogi nofi alaga hetamaʼamo alisayafeʼmo alino apateʼnigeʼa hoyaʼaleʼmo neʼyagaiya vayaʼaitegamo uʼnae. 
MAT.21.35	Apakaemo vayaʼamo apatafauteʼa mago vekamo amagige mago vekamo kamitimo amagiʼnageno falige mago vekamo yafa kayotetiʼmo amagige huʼnae. 
MAT.21.36	Halate agaemo mago alu vayaʼmo aliʼyaʼamo neʼaliya vayaʼmo magoʼe huno alino apateʼnigeʼa uʼnageʼapaeʼmo apakaetegamo magoke agufa kavakeʼmo huʼnae. 
MAT.21.37	Henagaʼamo mafaʼneʼamo alino atetenoʼaeʼmo, mafaʼneʼnimo geʼamo afaʼa afigae, huno huʼniye. 
MAT.21.38	Eʼnigeʼa hoyaʼaleʼmo yagaiʼnaya vayaʼmogi ageteʼapaeʼmo, ani mafaʼneʼamoʼmo afoʼamo hoyamo aligiye. Amagisunageno falitesigeta agaemo alisiya hoyamo lagaemo aligune, huʼa huteʼa 
MAT.21.39	atafauʼa aliniʼuʼa malaga yaga auʼa ataleʼneʼa kamitimo amagiʼnae. 
MAT.21.40	Hoyamo afoʼamoʼmo enoʼaeʼmo hoyaʼaleʼmo neʼyagaiya vayaʼaitegamo na agufa kavaʼmo hugiye, huno apafi geʼnigeʼapaeʼmo, 
MAT.21.41	agaemo alagi alino hosu huno apateteno ani vayaʼmo apamagigiye. Agaemo alu vayaʼmo apavaleno apatesigeʼa hoyaʼaleʼmo yagaiʼneʼa nofi alagamo afu lesigeʼapaeʼmo lagiʼa maleʼneʼa amigae, huʼa huʼnae. 
MAT.21.42	Yesuʼa hunoʼaeʼmo, lapakaemo mago Goti gemo avoʼmo kae maleʼniya gemo lekana opaiʼnafiye. Ani gemoʼa hunoʼaeʼmo,
MAT.21.42	Yafatetiʼmo no nekiya vayaʼmogimo mago no nekiya yafafeʼmo huʼapaeʼmo, afa yafane, huʼa huteʼa aliʼa ataleʼnayaʼmonanafa kanale hogote kona yafaʼmo afole aiʼniye. Ala kava neʼmoʼa mani kavaʼmo alino afole aino ateʼnigeta ageteta lahau aitetaeʼmo, vae, huta, alagepa kavaʼmo huʼniye, huta huʼnone,
MAT.21.42	huno huʼniye. 
MAT.21.43	Inagi ani kavafeʼmo lapa nepauve, huno, Lapakaemo Gotiʼa yagaino neʼapateya kopiʼmo magoʼe hutapa aliʼyaʼmo oʼaligae. Lapayapatiʼmo lapa faleno hoyaʼaleʼmo alagepa huʼa yagaiʼa ateʼneʼa nofi alagamo lagiʼa amisaya vayaʼmo apamigiye. 
MAT.21.44	Vayaʼmo mani yafateʼmo asagauʼaiʼa apagoʼya faisageno aino afiʼneno aise aise hugiye. Mani yafaʼmo haiya vayaʼaiteʼmo asagauno aisifigeno kamitimo apamagino aino latapaino mumusopagana huno apatalegaiye, huno hapa paiʼniye.
MAT.21.45	Mono huʼa neʼapataya vayaʼaiteʼmo yagaiʼa neʼapataya vayaʼe Falasi vayaʼmogiʼeʼmo Yesuʼa aeno kalafefa gemo huʼniya gemo afiteʼapaeʼmo, lagaefeʼmo huʼniye, huʼa huʼnae. 
MAT.21.46	Apakaemo kalavusi huʼa atesayafeʼmo huʼnayaʼmonanafa asole vayaʼmogi huʼapaeʼmo, Gotitegati gemo alinineno aeno hakalo huno hapa nepaiya vekae, huʼa huʼnayaʼmofeʼmo koli huʼnae.
MAT.22.1+MAT.22.2	Halate Yesuʼa aeno kalafefa gemo huno hapa painoʼaeʼmo, Gotiʼa yagaino neʼapateya kavaʼmo haneʼniya kava huno mago ala kini vekamoʼmo mafaʼneʼamoʼmo aʼmo alisiyafeʼmo lusi neʼyaʼmo kaeʼniye. 
MAT.22.3	Agaemo aliʼyaʼamo neʼaliya vayaʼmo alino apateʼnigeʼa uʼa eyo huno ge huʼniya vayaʼaifeʼmo hapa paiʼapaeʼmo, yahauve vekamoʼmo ago neʼyaʼmo kaeʼniyanagi eyo, huno huʼniye, huʼa hapa paiʼnayaʼmonanafa oʼafiʼnae. 
MAT.22.4	Agaemo magoʼe huno aliʼyaʼamo neʼaliya vayaʼaifeʼmo, eyo huʼna ge huʼnova vayaʼaifeʼmo uta hapa paitapaeʼmo, neʼyaʼmo ago yagita huno maleʼniye. Alopa pulumakaʼe aikeli pulumakaʼeʼmo heno kae maleʼniyanagi aʼmo alisiya neʼyategamo eyo, huta hapa paiyo, huno hapa paiteno alino apateʼnigeʼa uʼa hapa paiʼnae. 
MAT.22.5	Uʼa hapa paiʼnayaʼmonanafa geʼapimo oʼafiʼa atagu faeʼa u eʼa huʼnae. Mago vekamo hoyaʼalega uʼnigeno mago vekamo aliʼyaʼalega uʼniye. 
MAT.22.6	Mago vayaʼamogi ala vekamo aliʼyaʼamo neʼaliya vayaʼmo apatafauʼa huʼa faipa huʼa apateteʼa kamiti apamagiʼnae. 
MAT.22.7	Ala kini vekamoʼmo lusi kava huno aipamo leʼnigeno ati vayaʼamo alino apateʼnigeʼa uʼa vayaʼamo hapaeʼnaya vayaʼmo hapaeʼa hano huʼa apataleteʼa taoniʼapimo ata kaeʼa ataleʼnae. 
MAT.22.8	Agaemo aliʼyaʼamo neʼaliya vayaʼaifeʼmo hapa painoʼaeʼmo, mafaʼneʼnimoʼaʼmo alisiyafeʼmo huʼnigeʼna yagita huʼnovaʼmonanafa eyo huʼna ge huʼnova vayaʼmo neʼyaʼnimo alisaya kava huʼa oʼmaiʼnae. 
MAT.22.9	Alopa kateʼmo uta muki apakesaya vayaʼaifeʼmo hapa paitapaeʼmo, neʼyaʼmo nekaeyategamo eyo, huta hapa paiyo, huno hapa paiʼniye. 
MAT.22.10	Ani kava huʼa aliʼyaʼamo neʼaliya vayaʼmogimo uʼa hosu vayaʼe alagepa vayaʼeʼmo apavaleli eʼa noʼafiʼmo apateʼnageʼa maiʼa kili paeʼnae. 
MAT.22.11	Ala kini vekamoʼmo neʼyateʼmo uʼa haiʼa maiʼnaya vayaʼmo apakesiyafeʼmo uno haino ageyana aʼmo neʼaliya afinaʼmo neʼvaiya agufa kukenamo oʼvaiʼniya vekamo uno haino maiʼnigeno agetenoʼaeʼmo, 
MAT.22.12	Veʼnimo, huno, haiya kava higeka aʼmo neʼaliya afinaʼmo neʼvaiya kukenamo oʼvaika haikeka maiʼnane, huno afi geʼnigenoʼaeʼmo geʼamo alagi ohaneʼniye. 
MAT.22.13	Ala kini vekamoʼmo aliʼyaʼamo neʼaliya vayaʼaifeʼmo hapa painoʼaeʼmo, aiya ayateʼmo nofi kitetapa alinituta malaga hani kopiʼmo yaga auta ataleyo. Ani koteʼmo maisaya vayaʼmogimo aviʼya huge apavepiʼmo haniʼa agafu kige huʼa maigae, huno huʼniye, huno hapa paitenoʼaeʼmo, 
MAT.22.14	Gotiʼa asole vayaʼaifeʼmo eyo huno ge huʼniyaʼmonanafa aise vayaʼmo lekana paino apateʼniye, huno hapa paiʼniye.
MAT.22.16	Apakaemo geʼapimo neʼafiya vayaʼe Heloti geʼamo akame nehaya vayaʼeʼmo aliʼa apateʼnageʼa agaetegamo uʼapaeʼmo, Tisao, huʼa, ago kageʼnonana alagi lama geʼageʼmo nehana vekamo maiʼneka Goti geʼamo akame hisaya kavafeʼmo lama geletiʼmo alika apaya neʼmalane. Muki vayaʼaifeʼmo koli osuka muki vayaʼaitegamo magoke agufa kavaʼageʼmo nehana vekamo maiʼnane. 
MAT.22.17	Maiʼnanaʼmofeʼmo yagaino nelateya gamani vekamo Sisaʼmo takesi monimo amisupi oʼamisune. Kagaemo na agufa yane, huka kagesamo neʼafine, huʼa afi geʼnae.
MAT.22.18	Yesuʼa hosu apaipa apakesa afiʼnaya kavaʼapimo ago apaketenoʼaeʼmo, aeta ati nekaya vayaʼmogitapae, huno, na kava higetapaeʼmo aneʼai hanagita natafaugefeʼmo nehae. 
MAT.22.19	Takesi nehaya monimo alita nave liyo, huno hapa paiʼnigeʼa mago laga monimo aliʼa ave liʼnae. 
MAT.22.20+MAT.22.21	Agaemo loka huno apafi geʼniye. Mani laga monileʼmo ina la augosaʼe agiʼeʼmo avoʼmo kae maleʼnaya agiʼe augosaʼeʼmo haneʼniye, huno apafi geʼnigeʼapaeʼmo Sisa augosaʼe agiʼeʼmo haneʼniye, huʼa ha paiʼnageno Yesuʼa, he, huno, haneʼniyaʼmofeʼmo Sisa yaʼamo Sisaʼmo amitetapa Goti yaʼamo Gotiʼmo amiyo, huno hapa paiʼniye. 
MAT.22.22	Ani gemo afiteʼapaeʼmo hapau aiteʼa ataleʼa uʼnae.
MAT.22.24	Apakaemo huʼapaeʼmo, Tisao, huʼa, Moseseʼa alino apaya malenoʼaeʼmo, mago vekamoʼmo a aliteno mafaʼnemo alino oʼateno ago falitesigenoʼaeʼmo aganaʼamoʼmo koguʼamo aliteno faliʼniya vekamo aimuʼyaleʼmo mafaʼnemo alino apategaiye, huno hapa paiʼniye. 
MAT.22.25	Mago afinaʼmo seveniʼa konaga anagaʼmo maiʼnae. Nepuʼapimoʼa aʼmo aliteno mafaʼnemo alino oʼateno falitegenoʼaeʼmo aganaʼamoʼmo koguʼamo aliʼniye. 
MAT.22.26	Aganaʼamoʼeʼmo ani kava huno falitegeno agae akamelegati konagaʼamogiʼeʼmo ani kava huʼa falime falime uʼa seveniʼa konagamo alagi faliʼa hano huʼnae. 
MAT.22.27+MAT.22.28	Falitagenoʼaeʼmo henagaʼamo a kanomo faliʼniye. Seveniʼa konagamogi aliʼnayaʼmofeʼmo faliʼnayatetiʼmo he tisaya afinaʼmo haiya vekamo aʼmo maigiye, huʼa afi geʼnae. 
MAT.22.29	Yesuʼa hapa painoʼaeʼmo, lapakaemo Goti Mukufi gemo oʼafige Goti lokiyaʼamo oʼagege huʼnayaʼmofeʼmo ika ika lapakesamo neʼafiye. 
MAT.22.30	Faliʼnaya vayaʼmo he tiʼapaeʼmo aʼmo oʼalige veleʼmo oʼmaige hugayaʼmonanafa kokuʼnapi enisole vayakana huʼa maigae. 
MAT.22.31	Faliʼnaya vayaʼmo he tisaya kavafeʼmo Gotiʼa lapa paiʼniya gemo mukuʼafiʼmo haneʼniyana lekana paita oʼafiʼnafiye. 
MAT.22.32	Gotiʼa hunoʼaeʼmo, 
MAT.22.33	Muki vayaʼmogi ani alino apaya maleʼniya gemo afiteʼapaeʼmo hapau aiʼnae.
MAT.22.34	Mago Falasi vayaʼmo Yu monote yagaiʼnaya vayaʼmo Yesutegamo eʼa aliʼa anupa huʼa maiʼnae. 
MAT.22.35	Maiʼneʼapaeʼmo apakaepatiʼmo mago vekamoʼmo keʼaepa gemo alagepa huno afiʼneno alino apaya neʼmaleya vekamoʼmo amalageka huno ge huno afi gesiyafeʼmo hunoʼaeʼmo, 
MAT.22.36	Tisao, huno, muki keʼaepa gefatiʼmo hogote keʼaepa gemo aeno aga seʼniya keʼaepa gemo haiya gemo haneʼniye, huno afi geʼniye. 
MAT.22.37	Yesuʼa, 
MAT.22.38	Mani keʼaepa gemo hogote gemo haneʼneno muki keʼaepa geʼamo ago aeno aga seʼniye. 
MAT.22.39	Napa tu keʼaepa geʼe napa vani keʼaepa geʼeʼmo magoke agufa gelaʼmo haneʼniye. Napa tu keʼaepa gemoʼa hunoʼaeʼmo, 
MAT.22.40	Mani lole keʼaepa gelaʼmoʼa muki keʼaepa gemogi Gotitegati gemo alini eʼa aeʼa hakalo huʼa hapa nepaiya vayaʼai gemoʼagi huno aepaʼalaʼmo haneʼniye, huno ha paiʼniye.
MAT.22.41	Yesuʼa aliʼa anupa huʼa maiʼnaya Falasi mono vayaʼaifeʼmo ge huno apafi geʼniye. 
MAT.22.42	Kalaisi vekaeʼmo haiya agufa lapakesamo neʼafiye, huno huteno, ina la mafaʼnemo maiʼniye, huta lapakesamo neʼafiye, huno apafi geʼnigeʼapaeʼmo, 
MAT.22.43	Nevini mafaʼnelupatiʼmo aginago vekamo maiʼniye, huʼa huʼnagenoʼaeʼmo, Nevini aginagomo maiʼnisiyaʼmoʼmo haiya kava higeno Neviniʼa Goti Aunemeʼamoʼa alino amiʼniya geʼaletiʼmo Kalaisi vekaeʼmo hunoʼaeʼmo, kava neʼnie, huno huʼniye. 
MAT.22.44	Neviniʼa ani geeʼmo hunoʼaeʼmo,
MAT.22.44	Ala kava neʼmoʼa Ala kava neʼnieʼmo hunoʼaeʼmo, lamaga nahaopaleʼmo faika maime maime neʼugeʼna kamekamo apamagisugeʼa kaiya afeʼalumelaga maigae, huno huʼniye.
MAT.22.45	Neviniʼa Kalaisi vekaeʼmo kava neʼnie, huno huʼniyaʼmofeʼmo haiya kava huno ma mopafi aginago vekaʼamo maiʼniye, huno apafi geʼnigeʼa 
MAT.22.46	geʼaleʼmo aeʼa atagaina huʼa ha paisaya agufa geʼapimo alagi ohaneʼniye. Ani afinatetiʼmo koli huʼnayaʼmofeʼmo magoʼe huʼa loka huʼa afi okeʼnae.
MAT.23.1	Ani afinaʼmo Yesuʼa aliʼa anupa huʼa maiʼnaya vayaʼe geʼamo neʼafiya vayaʼefeʼmo hapa painoʼaeʼmo, 
MAT.23.2	keʼaepa gemo avoʼmo kaeʼa aliʼa apaya neʼmalaya vayaʼe Falasi vayaʼmogiʼeʼmo Mosese aimuʼyaleʼmo maiʼneʼa keʼaepa gemo aliʼa apaya neʼmalayaʼmofeʼmo 
MAT.23.3	muki nehaya geʼapimo afiteʼa akame hiyo. Akame hiyo, huʼa nehayaʼmonanafa apakaiʼapimo akame nosayaʼmofeʼmo nehaya kavaʼapimo akame osiyo. 
MAT.23.4	Apakaemo kana yaʼageʼmo hayaeteʼa vayaʼai apakiʼnaleʼmo aliʼa kofiʼa neʼapatayaʼmonanafa apakaiʼapimo magoke apaya akoʼyaletiʼmo hapa maeʼa aliʼa asaga huʼa noʼapatae. 
MAT.23.5	Apakaemo vayaʼmogi apakesayafeʼmo alu kava alu kavaʼmo nehae. Gotiʼa avoʼmo kae maleʼniya gemo aliʼa kesifiʼmo maleteʼa hapanileʼmo neʼmalaya aise kesimo alopa kesifiʼmo neʼmalae. Kukenaʼapimo atupaʼaleʼmo konali yaʼamo yatala yatala huʼa ae maleʼnae. 
MAT.23.6	Alopa neʼyaʼmo neʼnayategamo ala apaki vayaʼmo neʼmaiya yateʼmo maisayafekeʼmo nehapaiye. Mono nokopiʼmo anagamo uʼa haiʼa maisayafekeʼmo nehapaiye. 
MAT.23.7	Maketi kumateʼmo maiʼnaya vayaʼmogimo ge apamamaeteʼa amuse huʼa neʼapataya kavafekeʼmo nehapaiye. Ala tisa nene, Ala tisa nene, huʼa nehaya geeʼmo nehapaiye. 
MAT.23.8	Nehapaiyaʼmonanafa lapakaefeʼmo, ala tisa nene, huʼa lapaki aesaya agufa kavatapimo ohaneʼniye. Ala tisa netapimo magoke vekatapimo maiʼnigetapaeʼmo lapakaemo magoke aiyaya konaga vayaʼmo maiʼnayaʼmofeʼmae. 
MAT.23.9	Afotapimoʼmo magoke vekamo maiʼnenoʼaeʼmo kokuʼnapiʼmo maiʼniyaʼmofeʼmo ma mopafi vayaʼaifeʼmo, afotimogitapae, huta osiyo. 
MAT.23.10	Kava netapimo magoke vekamo Kalaisiʼa maiʼniyaʼmofeʼmo lapakaefeʼmo, kava vayatimogitapae, huʼa lapaki aesaya agufa kavatapimo ohaneʼniye. 
MAT.23.11+MAT.23.12	Lapakaepatiʼmo hogote vekamoʼmo aliʼyaʼmo alisiya vekatapimo maino. Haiya vayaʼmogi apakiʼapileʼmo aliʼa asaga huʼnisafigeno apakiʼapileʼmo alino afepiʼmo apategaiye. Haiya vayaʼmogi apakiʼapileʼmo aliʼa afepi ateʼnisafigeno apakiʼapileʼmo alino asagauno apategaiye.
MAT.23.13	Keʼaepa gemo avoʼmo kaeta alita apaya neʼmalaya vayaʼmogitapaʼe Falasi mono vayaʼmogitapaʼeʼmo aeta ati nekaya vayane, huʼna, vaehae, Lapakaetegamo kage kage kavaʼmo afole aigiye. Gotiʼa yagaino neʼapateya kote kipateʼmo he tiʼa maiʼnaya vayaʼai apaulagaleʼmo kitamo kitapa neʼapatae. Lapakaitapimo uta nohaifa uʼa haisayafeʼmo nehaya vayaʼai kaʼmo akanitapa neʼapatae. 
MAT.23.14	Keʼaepa gemo avoʼmo kaeta alita apaya neʼmalaya vayaʼmogitapaʼe Falasi mono vayaʼmogitapaʼeʼmo aetapa ati nekaya vayane, huʼna, vaehae, Lapakaetegamo kage kage kavaʼmo afole aigiye. Lapakaemo kogu aʼneʼaifeʼmo humi apatetetapa kagemi yaʼapimo alitetapa vayaʼmogi lapakesayafeʼmo yatala yatala nunumuʼmo nehae. Magoʼe huno kayoʼmo lapamigiye.
MAT.23.15	Keʼaepa gemo avoʼmo kaeta alita apaya neʼmalaya vayaʼmogitapaʼe Falasi mono vayaʼmogitapaʼeʼmo aeta ati nekaya vayane, huʼna, vaehae, Lapakaetegamo kage kage kavaʼmo afole aigiye. Magoke vekamoʼmo getapimo afiteno lapakame hisiyafeʼmo solovala aniʼmo lakaege muki mopafiʼmo umenitata huge hutapa neʼmaiye. He afaʼa afiguve huno hisiyaʼmoʼmo alitapa aya maleteta hosu kavatefeʼmo aeno lapaka seno ata kopiʼmo lamino maisiya vekamo alita hamaletapa neʼatae.
MAT.23.17	Lapaulagamo ali huʼnigetapa negi nagi nehaya vayane, huʼna, Na agufa yaʼmoʼa aeno aga seno hogote yaʼmo haneʼniye. Mono nopiʼmo haneʼniya goli yafaʼmoʼa aote alopa mono noʼmo aeno agaseʼnifi aote hu maleʼniya mono noʼmoʼa aeno agaseʼniye. 
MAT.23.18	Magoʼe gemo hutapaeʼmo, mago vekamoʼmo hunoʼaeʼmo, ofalinimo neʼmalaya hiʼyalamutetiʼmo alagi lama gemo nehuve, huno nehisiyana ani gemo osuno afaʼa atalegaiyaʼmonanafa hiʼyalamuteʼmo haneʼniya ofaliniletiʼmo alagi lama gemo nehuve, huno nehisiyana ani gemo afaʼa amagino oʼatalegaiye, hutapa nehae. 
MAT.23.19	Lapaulagamo ali huʼniya vayane, huʼna, Na agufa yaʼmoʼa aeno aga seno hogote yaʼmo haneʼniye. Ofalinimoʼa aeno agaseʼnifi hiʼyalamuʼmoʼa ofalinimo aote hu maleʼniya hiʼyalamuʼmo aeno agaseʼniye. 
MAT.23.20	Ani kavatefeʼmo hiʼyalamutetiʼmo alagi lama gemo nehuve, huno nehisiya vekamoʼmo ani kava huno hiʼyalamutetiʼe muki hiʼyalamuteʼmo haneʼniya yatetiʼeʼmo alagi lama gemo nehuve, huno nehiye. 
MAT.23.21	Aote alopa mono nopatiʼmo alagi lama gemo nehuve, huno nehisiya vekamoʼmo ani kava huno mono nopatiʼe aote mono nopiʼmo neʼmaiya netetiʼeʼmo alagi lama gemo nehuve, huno nehiye. 
MAT.23.22	Kokuʼnategatiʼmo alagi lama gemo nehuve, huno nehisiya vekamoʼmo ani kava huno Gotiʼa yagaino neʼapateya siyatetiʼe siyaʼaleʼmo fai maiʼniya vekaletiʼeʼmo alagi lama gemo nehuve, huno nehiye.
MAT.23.24	Lapaulagamo ali huʼnigetapa kaʼmo alita ho hulitapa neʼvaya vayane, huʼna, lapakaemo anipatiʼmo kamegaguʼmo alita hapafaita neʼatalayaʼmonanafa kamo afugefamo asagautapa neʼnakaiye.
MAT.23.26	Lapaulagamo ali huʼniya Falasi mono vayaʼmogitapae, huʼna, hogotetapa kaputapimo aguʼafilagaʼe yuvapatapimo aguʼafilagaʼeʼmo sese higenoʼao agotofuʼalegaʼeʼmo alagepa huno haneno. 
MAT.23.27	Keʼaepa gemo avoʼmo kaetapa alita apaya neʼmalaya vayanagi Falasi mono vayanagi hutapa aeta ati nekaya vayane, huʼna, vaehae, lapakaetegamo kage kage kavaʼmo afole aigiye. Lapakaemo faliʼnaya vayaʼmo kiʼa apateteʼapaeʼmo yaveyave anitetiʼmo noʼaleʼmo faleʼa ati nekaya nokana huta maiʼnae. Ani agufa noʼmo agotofuʼalega kanale yaʼageʼmo haneʼniyaʼmonanafa noʼmo yuʼilagamo faliʼnaya vayaʼai apayamufamo havaitege kasaliʼnigeno atu neʼaiya yaʼmo havaitege huʼniye. 
MAT.23.28	Ani kava huʼa vayaʼmogimo amega lapakufaʼaleʼmo lapaketeʼapaeʼmo alagepa vayaʼmo maiʼnae, huʼa nelapakayaʼmonanafa lapaipafiʼmo aeta ati nekaya kavaʼe Goti keʼaepa geʼamo amagita neʼatalaya kavaʼeʼmo havaiteʼniye.
MAT.23.29	Keʼaepa gemo avoʼmo kaetapa alita apaya neʼmalaya vayanagi Falasi mono vayanagi hutapa aeta ati nekaya vayane, huʼna, vaehae, lapakaetegamo kage kage kavaʼmo afole aigiye. Lapakaemo Gotitegati gemo alini eʼa aeʼa hakalo huʼa hapa paiʼnaya vayaʼmo apamagiʼnageʼa faliʼnaya vayaʼmo kiʼa apateʼnaya yateʼmo noʼmo kita apatege fatago vayaʼai kanoluleʼmo konali alita apatege nehae. 
MAT.23.30	Lapakaemo hutapaeʼmo, laginago vayaʼmo maiʼnaya afinaʼmo maiʼnonesinana apakaeʼeʼmo magokepi Gotitegati gemo alini eʼa aeʼa hakalo huʼa hapa nepaiya vayaʼmo oʼapamagiʼnonesine, hutapa nehae. 
MAT.23.31	Ani gemo hutetapaeʼmo Gotitegati gemo alini eʼa aeʼa hakalo huʼa hapa paiʼnaya vayaʼmo kamitimo apamagiʼnaya vayaʼai apakinago vayaʼmo lagaemo maiʼnone, hutapa lapakaitapieʼmo mani agufa faigoko gemo nehae. 
MAT.23.32	Lapakinago vayaʼmogi ani hosu kavaʼmo aliʼa aepa faiʼnayanagi kanalenagi ani agufa hosu kavaʼmo hulitutapa huta hano hiyo.
MAT.23.34	Ani kavatefeʼmo nagaemo Gotitegati gemo alini eʼa aeʼa hakalo huʼa hapa nepaiya vayanagi afiteʼa ageʼnaya vayanagi aliʼa apaya neʼmalaya vayanagi huʼna aliʼna apatesugeʼa lapakaetegamo ugae. Lapakaemo mago vayaʼmo apamagige mago vayaʼmo malipu yosaleʼmo nili aitetapa alita he tita apatege mago vayaʼmo mono notapifiʼmo nofi kayotetiʼmo apamagige mago vayaʼmo taoniʼafi taoniʼafiʼmo vegala aege hugae. 
MAT.23.35	Ani kava hugayaʼmofeʼmo muki vayaʼmo hapaeʼnaya kavatetiʼmo vaiʼmo lapamigiye. Fatago vekamo Evoʼmo haege hosu kavaʼmo osuʼnaya vayaʼmo hapaeme hapaeme ege Melekaiya mafaʼnemo Sekalaiyaʼmo alopa mono noʼe ofalini nehaya hiʼyalamuʼeʼmo haneʼnaʼa folagapiʼmo kamitimo amagige huʼnae. 
MAT.23.36	Lama ge lapa nepauve, huno, ani hapaeʼnaya kavatefeʼmo muki hemenimo afaʼa maiʼnaya vayaʼmo kayoʼmo lapamigiye, huno hapa paiʼniye.
MAT.23.38	Afiyo, huʼna, ani afinatetiʼmo kotapimo no atufaʼageʼmo hanegaiye. 
MAT.23.39	Ani afinatetiʼmo oʼnageta maime maime neʼutapaeʼmo, 
MAT.24.1	Yesuʼa alopa mono nopatiʼmo ataleno neʼvigeʼapaeʼmo geʼamo neʼafiya vayaʼmo agaetegamo eʼa alopa mono nokofeʼmo, ago, huʼa huʼnagenoʼaeʼmo, 
MAT.24.2	muki nokoʼamo ageʼnafiye. Lama ge lapa nepauve, huno, magoke yafateʼmo akalo akalo huno ohanegaifa heʼa halagape vaiʼa ataleteʼa muki yafaʼamo aliʼa akoliʼa aote aote huʼa atalegae, huno hapa paiʼniye.
MAT.24.3	Yesuʼa Alifiʼaepa avefiʼmo itopaleʼmo maiʼnigeʼapaeʼmo geʼamo neʼafiya vayaʼmo apakaiʼapigeʼmo agaetegamo eʼapaeʼmo, ina afinaʼmo afole aigiye, huka laha paiyo. Emikegefeʼmo hisana afinaʼe hano hugefe hisiya afinaʼeʼmo na agufa alagena kavaʼmo afole aigiye, huʼa ge huʼa afi geʼnae. 
MAT.24.4	Yesuʼa, humi olapatesayafeʼmo alagepa hutapa yagaita lapateyo. 
MAT.24.5	Asole vayaʼmogi nagiʼnimo aeliʼa neʼeʼapaeʼmo, Kalaisiʼnamo maiʼnove, huʼa huteʼa asole vayaʼmo humi apategayaʼmofeʼmae. 
MAT.24.6	Lapaopaleʼmo kamemo hisaya kavafeʼmo ava gemo hisagetapa afige afagi kotegamo kamemo hisaya kavafeʼmo ava gemo hisagetapa afige hutetapaeʼmo atete huteta koli osiyo. Ani kavaʼmo afole aigiyaʼmonanafa hano hugefe hisiya afinaʼmo afole oʼaigiyaʼmonanafa henagaʼamo atupa afinakeʼmo afole aigiye. 
MAT.24.7	Mago nofi vayaʼmogi alu nofi vayaʼeʼmo kamemo huge mago gamani vayaʼmogi alu gamani vayaʼeʼmo kame huge muki haopalega kafu hu kavaʼmo afole aige imimaʼmo alige hugiye. 
MAT.24.8	Aʼnemogimo mafaʼnemo aliʼa atesayafeʼmo aepa faino apakafu nekiya kava huno saufa afinaʼmo aepa faino ani agufa kavaʼmo afole aigiye.
MAT.24.10	Ani afinaʼmo afole aisigeʼapaeʼmo muki asole vayaʼmo apakesamo afiʼa fatago huʼnaya kavaʼapimo ataleteʼa konagaʼapimogi kutulu yaʼmo neteʼa apakaefeʼmo apaini hugae. 
MAT.24.11	Asole aigofe gemo alini eʼa aeʼa hakalo huʼa hapa paisaya vayaʼmo afole aiteʼa asole vayaʼaifeʼmo humi apategae. 
MAT.24.12	Muki vayaʼmogimo magoʼe huʼa hosu kavaʼmo hugayaʼmofeʼmo asole vayaʼmogi hapau apayamopafiʼmo nehapaiya kavafeʼmo ohapausigeʼa apayalo falo hugae. 
MAT.24.13	Hugayaʼmonanafa oʼataleʼa atafauʼa alagi huʼa maime maime uʼa atupa afinaʼmo afole aisagenoʼaeʼmo apakufamo alino katino apateteno hapau vaigiye. 
MAT.24.14	Mago vayaʼmogimo muki alu nofi alu nofi vayaʼmogi afisayafeʼmo mani gemo Gotiʼa yagaino neʼapateya kavafeʼmo alagepa faigoko geʼamo aeʼa hakalo huʼa hapa paisageno muki ma mopafiʼmo aino atagu faeno uneno nehisigenoʼaeʼmo hano hisiya afinaʼmo afole aigiye. 
MAT.24.15	Gotitegati gemo alinineno aeno hakalo huno hapa nepaiya vekamo Naniyoʼa 
MAT.24.16	agetetapaeʼmo Yuta kotega maiʼnaya vayaʼmo lapaune hetapa avelegamo uta haiyo. 
MAT.24.17	Kumatega maiʼnisaya vayaʼmogimo kagemi yaʼapimo alisayafeʼmo noʼapifiʼmo uʼa ohaiyo. 
MAT.24.18	Hoyaʼapilega maiʼnisaya vayaʼmogimo kukena yaʼapimo alisayafeʼmo noʼapilegamo atagi neʼa oʼviyo. 
MAT.24.19	Vaehae, huʼna, ani afinaʼmo apaipaguʼeʼmo maiʼnisaya aʼne anagaʼe mafaʼnemo nu neʼapamisaya aʼne anagaʼefeʼmo nahau huve. 
MAT.24.20	Yasi afinaʼe sapati afinaʼeʼmo lapaune osesayafeʼmo nunumuʼmo hiyo. 
MAT.24.21	Ani afinaʼmo afole aisiya hanageke yaʼmoʼa hogote hanageke yaʼmo ma mopamo alo huʼniya afinatetiʼmo afole aite afole aite huʼniya hanageke yaʼmo aeno aga seno muki afole aisiya hanageke yaʼeʼmo alagi aeno aga seno afole aigiye. 
MAT.24.22	Ani agufa hanageke yaʼmo afole aisiya afinaʼmo alino hogo huno oʼateʼniyesinana muki vayaʼmo ago faliʼnaesinaʼmonanafa lekana paino apateʼniya vayaʼaitefeʼmo hanageke afinaʼmo alino hogo huno ategaiye. 
MAT.24.23	Ani afinaʼmo mago vayaʼmogi lapa paiʼapaeʼmo, Ageyo, huʼa, Kalaisiʼa manile maiʼniye, huʼa lapa paige mugalega maiʼniye, huʼa lapa paige hisagetapaeʼmo oʼafiyo. 
MAT.24.24	Mago vayaʼmogi, Kalaisiʼnamo maiʼnove, huʼa huge mago vayaʼmogi Gotitegati gemo aliniʼneʼna aeʼna hakalo huʼna hapa nepauva vekamo maiʼnove, huʼa huge huteʼa magoʼe huʼa noʼagaya agufa apaune kavaʼmo hugayaʼmofeʼmae. Lekana paino apateʼniya vayaʼmo humi apatesayafeʼmo hugayana afaʼa humi oʼapategae. 
MAT.24.25	Afiyo, huʼna, hogoteʼna ani gemo ago lapa paiʼnove.
MAT.24.27	Alave huteno yegemo haine neʼeya kotegatiʼmo aeno ha leteno yegemo uno lamino nefaleya kotegamo aeno ha neleya agufa kavaʼmo nehisigeno Vemo mafaʼnemo eminesigeʼa muki vayaʼmogimo agegae. 
MAT.24.28	Afumo faliʼnigeʼapaeʼmo hakiki nama anagaʼmogimo haleli eʼa agufaʼaleʼmo hakaleteʼa aliʼa anupa huʼa neʼmaiye.
MAT.24.30	Ani afinaʼmo Vemo mafaʼnemo eminesiya alagena kavaʼmo kokuʼnapiʼmo afole neʼaisigeʼapaeʼmo muki ma mopafi alu nofi vaya alu nofi vayaʼmogimo ageteʼapaeʼmo yulagefa aigae. Apakaemo agesayana Vemo mafaʼnemo kokuʼnapi hiya mopaleʼmo lokiyaʼaʼe ha le konali yaʼaʼeʼmo alinino eminesigeʼa agegae. 
MAT.24.31	Mago enisole vekamoʼmo alopa gefatiʼmo pikuli nehisigenoʼaeʼmo agaemo enisole vayaʼamo alino apatesigeʼa ma mopamo loleʼe loleʼe atupaleʼmo uʼeʼa huʼa lekana paino apateʼniya vayaʼmo apavaleli eʼa aliʼa anupa huʼa apategae.
MAT.24.32	Fiki yosaeʼmo aeno kalafefa gemo huʼniya gemo afiyo. Yosa akopamo alino hegafa huteno saufa anupamo maleʼnigeta agetetapaeʼmo, yegemo lesiya afinaʼmo alagi hogo hiye, hutapa nehae. 
MAT.24.33	Ani kava huno muki ani kavaʼmo afole aisigetapa agetetapaeʼmo, ani kavafeʼmo laha paiʼniya afinaʼmo aepa faino alagi hogo hiye, huta lapakesamo afiyo. 
MAT.24.34	Lama ge lapa nepauve, huno, hemenimo muki maiʼnaya vayaʼmo ofaliʼnisageno muki mani agufa kavaʼmo afole aigiye. 
MAT.24.35	Kokuʼnaʼe mopaʼeʼmo hano hugiyaʼmonanafa geʼnimo alagi hano osuno afaʼa hanege hanege huno hanegaiye.
MAT.24.37	Novaʼa maiʼniya afinaʼmo ma mopafi vayaʼmo maiʼnaya agufa kavakeʼmo huʼa maiʼnisageno Vemo mafaʼnemo eminegaiye. 
MAT.24.38	Alopa aniʼmo oseʼnigeʼapaeʼmo neʼyaʼmo nege aniʼmo nege aʼmo alige aʼmafaʼnemo lagauliʼa uge nehagenoʼaeʼmo Novaʼa sipifiʼmo uno haiʼniye. 
MAT.24.39	Apakaemo alopa aniʼmo hegaiye, huʼa apakesamo oʼafiʼa fikugeʼmo maime maime neʼvagenoʼaeʼmo aniʼmo heteno muki vayaʼamo aniʼmoʼa alinino uʼniye. Ani agufa kavakeʼmo huʼa maiʼnisagenoʼaeʼmo Vemo mafaʼnemo eminegaiye. 
MAT.24.40	Ani afinaʼmo lole vekalaʼmo hoyafiʼmo maiʼnisaʼageʼapaeʼmo mago vekamo avaleliʼuteʼa mago vekamo ateʼa ugae. 
MAT.24.41	Lole atalaʼmo magokepi lokaeʼana aliʼyaʼmo neʼalisaʼageʼapaeʼmo mago a kanomo avaleliʼuteʼa mago a kanomo ateʼa ugae. 
MAT.24.42	Ani kava hugayaʼmofeʼmo kava yagaita maiyo. Hainu afinaʼmo Ala kava netapimo eminesifi hutapa oʼafiʼnayaʼmofeʼmo yagaita maiyo. 
MAT.24.43	Afiyo, huʼna, no aepa vekamoʼmo hainu afinaʼmo kumaya neʼaliya vekamo egaifi, huno agesamo afiʼniyesinana yagaino maiʼnisigeno eno noʼamo aeno yakino kumaya oʼaliʼniyesinaʼmofeʼmo 
MAT.24.44	yagaita maiyo. Lapakaemo, hemenimo emiʼnoʼmegaiye, hutapa hisaya afinakeʼmo Vemo mafaʼnemo eminegaiyaʼmofeʼmo yagaita maiyo.
MAT.24.45+MAT.24.46	Haiya vayaʼmogi aliʼyaʼapimo oʼataleʼa alige alige huʼa neʼmaiya vayane. Aliʼyaʼmo afoʼamoʼmo aliʼyaʼamo neʼaliya vayaʼaiteʼmo yagaino apatesiyafeʼmo lekana paino ateteno, neʼyaʼmo aligefe hisaya afinaʼmo alika fako huka apamiyo, huno ha paiteno uteno atagi nenoʼeno agesiyana aliʼyaʼamo oʼataleno aliʼyaʼmo neʼaliya vekamoʼmo aulena vekamo maiʼniye. 
MAT.24.47	Lama ge lapa nepauve, huno, aliʼyaʼmo afoʼamoʼmo muki kagemi yaʼaleʼmo yagaisiyafeʼmo alino he tino ategaiyaʼmonanafa 
MAT.24.48	aliʼyaʼamo neʼaliya hosu vekamoʼmo, aliʼyaʼmo afoʼamoʼmo yatala afinaʼmo maiʼniye, huno agesa afiteno 
MAT.24.49	agaeʼeʼmo magokepi lokaeʼa aliʼyaʼmo neʼaliya vayaʼmo aepa faino apamagiteno lusi aniʼmo neteʼa negi nagi nehaya vayaʼeʼmo aniʼmo neno maiteno 
MAT.24.50	agesa afino alo huno oʼmaiʼnisiya afinaʼmo aliʼyaʼmo afoʼamoʼmo atagi neno egaiye. 
MAT.24.51	Enoʼaeʼmo naipeletiʼmo folagapatiʼmo heno apalo atiteno aeʼa ati nekaya vayaʼmo maiʼnayategamo alino atesigeno uno aviʼya huge avepiʼmo hanino agafu kige huno maigiye.
MAT.25.2	Ani kava huʼa naya magokayagaʼa aʼmafaʼnemogimo negi nagi apakesamo afiʼnageʼapaeʼmo naya magokayagaʼa aʼmafaʼnemogimo alagepa huʼa afiteʼa ageʼnae. 
MAT.25.3	Negi nagi aʼmafaʼnemogi lamuʼapimo aliʼnayaʼmonanafa lamuʼapifiʼmo lakiʼa ata kaesaya aniʼapimo oʼaliʼnayaʼmonanafa 
MAT.25.4	alagepa huʼa afiteʼa ageʼnaya aʼmafaʼnemogi lamuʼapifiʼmo lakiʼa ata kaesaya aniʼapiʼeʼmo aliniʼa uʼnae. 
MAT.25.5	Saufa aʼmo aligefe huʼniya vekamo oʼmeno yatala afinaʼmo maiʼnigeʼapaeʼmo muki aʼmafaʼne anagaʼamo apau maiʼmai huʼnigeʼa ago apau kaleʼnae.
MAT.25.6	Haniʼilaga folaguʼmo keya aeʼa ge huʼapaeʼmo, saufa aʼmo alisiyafeʼmo huʼniya vekamo ago neʼeyanagi he titetapa fotu hiyo, huʼa ge huʼnae. 
MAT.25.7	Huʼa keya aeʼnageʼapaeʼmo naya loleʼa aʼmafaʼne anagaʼmogimo veʼeʼmo lokaeʼa ohavaeʼnaya aʼmafaʼne anagaʼmo apaupatiʼmo he tiʼa lamuʼapimo alo huʼnae. 
MAT.25.8	Negi nagi aʼmafaʼnemogimo alagepa huʼa afiteʼa ageʼnaya aʼmafaʼne anagaʼaifeʼmo, lamutifiʼmo aniʼamo ago leno lanesiyafeʼmo huʼnigi aniʼmo mago lamiyo, huʼa apafi geʼnageʼapaeʼmo, 
MAT.25.9	haʼao, huʼa, lapamisunana anitimo ago leno lanegaiye. Lamufi lakiʼa ata nekaya aniʼmo miya nefaiya vayaʼaitegatiʼmo uta miya failitapa eyo, huʼa hapa paiʼnae. 
MAT.25.10	Aniʼmo miya faisayafeʼmo uʼnagenoʼaeʼmo saufa aʼmo alisiyafeʼmo huʼniya vekamo ago eno avaʼyi huʼniye. Ago alo huʼa maiʼnaya aʼmafaʼne anagaʼmogi agaeʼeʼmo magokepi lokaeʼa uʼa haiʼa neʼyaʼmo yagita huʼnaya nopiʼmo maiʼnagenoʼaeʼmo kitamo ki maleʼniye.
MAT.25.12	geʼapileʼmo aeno atagaina huno hapa painoʼaeʼmo, alagi lama ge lapa nepauve, huno, olapakeʼnove, huno hapa paiʼniye, huno hapa paitenoʼaeʼmo, 
MAT.25.13	Vemo Mafaʼnemo hainu afinaʼmo eminesifi na agufa kanaleʼmo eminesifi, hutapa oʼafiʼnayaʼmofeʼmo alagepa hutapa kava yagaita maiyo, huno hapa paiʼniye.
MAT.25.15	Agaemo magoke magoke vayaʼmogimo alopa aliʼyaʼmo alisafi aise aliʼyaʼmo alisafi huno agesamo afitenoʼaeʼmo apamete apamete huno moniʼaleʼmo yagaiʼa atesayafeʼmo alino fako huno apamiʼniye. Agaemo monimo fako huno mago vekamo faefu tausenimo amige mago vekamo tu tausenimo amige mago vekamo vani tausenimo amige huteno uʼniye. 
MAT.25.16	Faefu tausenimo amiʼniya vekamoʼmo malage huno alininuno ani moniletiʼmo aliʼyaʼmo aliteno akamelegaʼamo magoʼe huno faefu tausenimo aliʼniye. 
MAT.25.17	Ani kava huno tu tausenimo amiʼniya vekamoʼmo akamelegaʼamo magoʼe huno tu tausenimo aliʼniye. 
MAT.25.18	Aliʼniyaʼmonanafa vani tausenimo amiʼniya vekamoʼmo alininuno ani monimo keli kafiteno ani kelifiʼmo maleteno aeno ati kae maleʼniye.
MAT.25.19	Yatala afinaʼmo utegeno aliʼyaʼmo afoʼamoʼmo halate atagi neno eno apamiʼniya moniletiʼmo aliʼyaʼmo aliʼnaya monieʼmo ava gemo afisiyafeʼmo eʼniye. 
MAT.25.20	Faefu tausenimo aliʼniya vekamoʼmo akamelegaʼamo magoʼe huno faefu tausenimo alinineno, Ala kava nene, huno, monimo faefu tausenimo namiʼnane. Ago, huno, alininuʼna aliʼyaʼmo aliteʼna akamelegaʼamo magoʼe huʼna faefu tausenimo aliʼnove, huno ha paiʼnigeno 
MAT.25.21	aliʼyaʼmo afoʼamoʼmo ha painoʼaeʼmo, aliʼyakamo oʼataleʼnanaʼmofeʼmo aliʼna amufa nekamuve, huno, alagepa kavaʼmo huʼnane. Aise yateʼmo alagepa huka yagaiʼnanaʼmofeʼmo alopa yateʼeʼmo afaʼa yagaisanafeʼmo kavalegauvanagi eka nagaeʼeʼmo kamogaga aiyo, huno ha paiʼniye. 
MAT.25.22	Inagi tu tausenimo amiʼniya vekamoʼmo eno ha painoʼaeʼmo, monimo tu tausenimo namiʼnane. Ago, huno, alininuʼna aliʼyaʼmo aliteʼna akamelegaʼamo magoʼe huʼna tu tausenimo aliʼnove, huno ha paiʼnigenoʼaeʼmo 
MAT.25.23	aliʼyaʼmo afoʼamoʼmo hunoʼaeʼmo, aliʼyakamo oʼataleʼnanaʼmofeʼmo aliʼna amufa nekamuve, huno, alagepa kavaʼmo huʼnane. Aise yateʼmo alagepa huka yagaiʼnanaʼmofeʼmo alopa yateʼeʼmo afaʼa yagaisanafeʼmo kavalegauvanagi eka nagaeʼeʼmo kamogaga aiyo, huno ha paiʼniye. 
MAT.25.24	Inagi vani tausenimo amiʼniya vekamoʼmo eno ha painoʼaeʼmo, Ala kava nene, huno, kageʼnovana kagaemo lokiya kaipa vekamo maiʼnekaeʼmo avina yaʼmo ohakaleʼnana hoyafatiʼmo neʼyaʼmo alige haletiʼyaʼamo ohaleʼnana nopatiʼmo neʼyaʼmo alige nehana vekamo maiʼnanaʼmofeʼmo 
MAT.25.25	kolikamo huteʼna namiʼnana vani tauseni monikamo alininuʼna keli kafiteʼna kelifiʼmo maleʼnove. 
MAT.25.26	Ago, huno, monikamo afaʼa haneʼniye, huno ha paiʼnigenoʼaeʼmo aliʼyaʼmo afoʼamoʼmo hunoʼaeʼmo, aliʼyafeʼmo alagaʼmo nekahaeya vekamogae, huno, Avina yaʼmo ohakaleʼnana hoyafatiʼmo neʼyaʼmo alige haletiʼyaʼamo ohaleʼnana nopatiʼmo neʼyaʼmo alige nehane, huka nageʼnapiye. 
MAT.25.27	Nageʼnanaʼmofeʼmo na kava higekaeʼmo moniʼnimo monimo neʼmalaya nopiʼmo oʼmaleʼnane. Maleʼnanesinana halate atagi neʼna eʼnaeʼmo akamelegaʼamo magoʼe monimo aliʼnovesine. 
MAT.25.28	Agaetegatiʼmo vani tausenimo alita teni tausenimo aliʼniya vekamo amiyo. 
MAT.25.29	Aliʼnaya vayaʼmo magoʼe huʼna apamisugeʼa magoʼe yaʼmo aligae. Oʼaliʼnaya vayaʼai apayapatiʼmo apamiʼnova yaʼmo hapa falegauve. 
MAT.25.30	Inagi afa aliʼyaʼmo neʼaliya vekamo atafaulituta malaga hani kopiʼmo asagautapa yaga auta atalegeno aviʼyaʼmo huge avepiʼmo hanino alagi huge huno maino.
MAT.25.32	Fai maiʼnisigeʼapaeʼmo muki ma mopafi vayaʼmo eʼa aulagaleʼmo aliʼa anupa huʼa maigae. Afuleʼmo neʼyagaiya vekamoʼmo sipisipiʼe memeʼeʼmo magokepi lokaeʼa maiʼnagenoʼaeʼmo alino fako huno neʼapateya kava huno vayaʼmo alino fako huno apategaiye. 
MAT.25.33	Agaemo sipisipi vayaʼmo alino lamaga haopaleʼmo apateteno meme vayaʼmo alino hoga haopaleʼmo apategaiye. 
MAT.25.34	Apateʼnenoʼaeʼmo ala kini vekaʼapimoʼmo lamaga haopaleʼmo maiʼnisaya vayaʼaifeʼmo hunoʼaeʼmo, Afoʼnimoʼmo alino auleno lapateʼniya vayanagi eyo. Gotiʼa ma mopamo alo huʼniya afinaʼmo lapamisiyafeʼmo alo huno lapateʼniye. Mafaʼneʼapimogimo afoʼapimogi yaʼmo neʼaliya kava hutapa uta haita muki yaʼnimo aliyo. 
MAT.25.35	Naga teʼnigetapaeʼmo neʼyaʼmo namige anifeʼmo nahauʼnigetapaeʼmo aniʼmo namige alu kotegatiʼmo eʼnogetapaeʼmo navaleliteta alitapa falu hutapa natege huʼnae. 
MAT.25.36	Kukenaʼnimo ohaneʼnigetapaeʼmo kukenamo aliniteta vaitapa natege kaita nahauʼnigetapaeʼmo eta yagaita natege kalavusifiʼmo maiʼnogetapaeʼmo eta nagege huʼnayaʼmofeʼmae, huno hapa paigiye. 
MAT.25.37	Fatago vayaʼmogimo huʼapaeʼmo, Ala kava nene, huʼa, Hainu afinaʼmo kageʼnonageka kaga teʼnigetaeʼmo neʼyaʼmo kamiʼnone. Hainu afinaʼmo anifeʼmo kahauʼnigetaeʼmo aniʼmo hefita kamiʼnone. 
MAT.25.38	Hainu afinaʼmo alu kotegatiʼmo eʼnanagetaeʼmo kavaleliteta alita falu huta kateʼnone. Hainu afinaʼmo kukenakamo ohaneʼnigeta aliniteta vaita kateʼnone. 
MAT.25.39	Hainu afinaʼmo kaita kahauʼnigetaeʼmo eta kageʼnone. Hainu afinaʼmo kalavusifiʼmo maiʼnanagetaeʼmo eta kageʼnone, huʼa afi gegae. 
MAT.25.40	Ala kini vekaʼapimoʼmo hunoʼaeʼmo, lama ge lapa nepauve, huno, lapakaemo nagae vayapatiʼmo ina agufa naganaʼnimogitegamo ani kava huʼnaya kavaʼmo nagaetegageʼmo huʼnae, huno hapa paigiye.
MAT.25.42+MAT.25.43	Naga teʼnigetapaeʼmo neʼyaʼmo oʼnamige anifeʼmo nahauʼnigetapaeʼmo aniʼmo hefita oʼnamige alu kotegatiʼmo eʼnogetapaeʼmo navaleliteta alita falu huta oʼnatege kukenaʼnimo ohaneʼnigetapaeʼmo aliniteta vaitapa oʼnatege kaita nahauʼnigetapaeʼmo yagaita oʼnatege kalavusifiʼmo maiʼnogetapaeʼmo yagaita oʼnatege huʼnayaʼmofeʼmae, huno hapa paigiye. 
MAT.25.44	Apakaemo huʼapaeʼmo, Ala kava nene, huʼa, hainu afinaʼmo kageʼnonageka kaga tege anifeʼmo kahauge alu kotegatiʼmo ege kukenakamo ohanege kaita kahauge kalavusifiʼmo maige huʼnanageta kaha oʼmaeʼnone, huʼa afi gegae. 
MAT.25.45	Afi gesagenoʼaeʼmo, lama ge lapa nepauve, huno, nagae vayapatiʼmo ina agufa naganaʼnimogitegamo ani kava osuʼnayaʼmofeʼmo nagaetegamo osuʼnae, huno hapa paigiye. 
MAT.25.46	He, agaemo kayotetiʼmo apamagime apamagime uno apamagino hano osugiyaʼmonanafa fatago vayaʼmo alagepa huʼa maige maige huʼa maigae, huno hapa paiʼniye.
MAT.26.1	Yesuʼa muki geʼamo alagi hapa paino hano hutenoʼaeʼmo geʼamo neʼafiya vayaʼaifeʼmo hapa painoʼaeʼmo, 
MAT.26.2	ago afiʼnayana lole afinaʼmo utesigeno Pasova hopa afinaʼmo afole aigiye. Afole aitesigeʼapaeʼmo Vemo mafaʼnemo malipu yosaleʼmo nili aiteʼa aliʼa he tiʼa atesayafeʼmo avaleli uʼa apamigae, huno hapa paiʼniye.
MAT.26.3	Inagi mono huʼa neʼapataya vayaʼaiteʼmo yagaiʼa neʼapataya vayaʼe Yu vayatama vayaʼmogiʼeʼmo hogote vekamo mono huʼa neʼapataya vayaʼaiteʼmo yagaino neʼapateya vekamo agiʼamo Kaiyafasi alopa noʼafiʼmo aliʼa anupa huʼa maiʼnae. 
MAT.26.4	Apakaemo kesi katetiʼmo uʼa Yesuʼmo atafauʼa kalavusi huʼa ateteʼa amagisayafeʼmo ge huge afige huʼa maiʼnae. 
MAT.26.5	Apakaemo, fiku yanageʼa apano aegae, huʼa apakesamo afiteʼa, hopa afinaʼmo oʼatafaugune, huʼa huʼnae.
MAT.26.6	Yesuʼa Metani taonifiʼmo mago vekamo Saimoniʼa lepolosi kaitaʼmo hauʼniya vekamo nopiʼmo uno haino maiʼniye. 
MAT.26.7	Fai maiʼneʼa neʼyaʼmo neʼnagenoʼaeʼmo mago a kanomoʼa yafa kepi uvelimo alagepa atumo neʼaiya uvelimo alopa monileʼyaʼmo aeno agaseʼniya uvelimo alinineno agenopafiʼmo lakino ateʼniye. 
MAT.26.8	Geʼamo neʼafiya vayaʼmogimo ani kavaʼmo ageteʼapaeʼmo apaipamo leʼnigeʼapaeʼmo, na agufa kavatefeʼmo fikumo lakino fatali huʼniye. 
MAT.26.9	Maketi huʼniyesinana lusi monimo aliteno kagemi yaʼapimo ohaneʼnisiya vayaʼmo apamiʼniyesine, huʼa ge hauʼnae. 
MAT.26.10	Yesuʼa ani gemo afitenoʼaeʼmo, na kava higetapa lusi kana yaʼmo alita neʼamiye. Nagaetegamo kanale alagepa kavaʼmo huʼniye. 
MAT.26.11	Muki afinaʼmo kagemi yaʼapimo ohaneʼniya vayaʼmo ma mopafiʼmo lapakaeʼeʼmo magokepi lokaeʼa maigayaʼmonanafa nagaemo muki afinaʼmo lapakaeʼeʼmo magokepi lokaeʼna oʼmaiguve. 
MAT.26.12	Nagufamo alo huno nateʼniyanageʼa kanolufiʼmo kiʼa natesaya afinafeʼmo alagepa atumo neʼaiya uvelimo faleno nateʼniye. 
MAT.26.13	Lama ge lapa nepauve, huno, mani alagepa faigoko gemo aeʼa hakalo huʼa hapa paisaya kotegamo mani aʼmoʼa huʼniya kavaʼefeʼmo apakesamo afisayafeʼmo ava gemo hugae, huno hapa paiʼniye.
MAT.26.15	avaleʼna lapamisuvafeʼmo na agufa yaʼmo namigae, huno ge huno apafi geʼnigeʼapaeʼmo tetiʼa siluva monimo lekana paiʼa amiʼnae. 
MAT.26.16	Ani afinatetiʼmo Yutasiʼa aepa faino atafausiya afinafeʼmo yagaino maiʼniye.
MAT.26.18	alopa taonifiʼmo uta haitapa mago agesaya vekaeʼmo, Tisa vekatimoʼmo laha painoʼaeʼmo, nagae afinaʼmo alagi ago hogo huʼniye. Nagaeʼe geʼnimo neʼafiya vayaʼeʼmo nokafiʼmo Pasova neʼyaʼmo negaune, huno laha paiʼniye, hutapa ha paiyo, huno hapa paiʼniye. 
MAT.26.19	Geʼamo neʼafiya vayaʼmogi hapa paiʼniya gemo akame huʼa uʼa Pasova neʼyaʼmo alo huʼnae. 
MAT.26.20	Yegemo uno lamino faletegeʼapaeʼmo Yesuʼe tuolofuʼa vayaʼmo geʼamo neʼafiya vayaʼaʼeʼmo hiʼyalamuteʼmo siyateʼmo fai maiʼnae. 
MAT.26.21	Neʼyaʼmo neʼneʼapaeʼmo, lama gemo lapa nepauve, huno, mani lapakaepatiʼmo mago vekamoʼmo nagae kutulu yaʼmo ago aliʼniyanageno kame vayaʼmo navaleno apamigiye, huno hapa paiʼniye. 
MAT.26.22	Ani gemo afiteʼapaeʼmo apaipamoʼmo lusi kava huno kana huʼnigeʼapaeʼmo apamete apamete huʼa huʼapaeʼmo, Ala kava nene, huʼa, nagaefeʼmo nehapiye, huʼa ge huʼa afige afige huʼnae. 
MAT.26.23	Yesuʼa hunoʼaeʼmo, nagaeʼeʼmo magokepi peleti mayamo aliteno yuvapafi anipiʼmo aeteno neʼniya vekamoʼmo kutulu yaʼmo aliʼniye. 
MAT.26.24	Vemo mafaʼnemoʼa Goti mukufiʼmo ago avoʼmo kae maleʼnaya kateʼmo ugiyaʼmonanafa kutulu yaʼmo aliʼniya vekalegamo kage kage kavaʼmo afole aigiye. Itaʼamoʼmo alino oʼateʼniyesinana agaetefeʼmo kanale huʼniyesine, huno hapa paiʼniye. 
MAT.26.25	Yutasiʼmo kutulu yaʼmo aliʼniya vekamoʼmo hunoʼaeʼmo, Tisao, huno, nagaefeʼmo nehapiye, huno afi geʼnigenoʼaeʼmo Yesuʼa, ago alagi nehane, huno ha paiʼniye.
MAT.26.27	Alita neyo, huno hapa paiteno kapumo aliʼneno Gotifeʼmo haoke heteno apamitenoʼaeʼmo, mukiʼamogitapamo mani kapufatiʼmo neyo. 
MAT.26.28	Mani kapufi aniʼmo saufa kotalake kolaʼnimae. Gotiʼa hu maleʼniya kotalakemo mani kava huguve, huno hu maleʼniya gemo afole aisiyafeʼmo aiʼna lakiguve. Nagaemo asole vayaʼai hosu kavaʼapimo aliʼna atalesuvafeʼmo kolaʼnimo aiʼna lakiʼna apategauve. 
MAT.26.29	Lapa nepauve, huno, halate nofi alagafati aniʼmo oʼneʼna maime maime neʼuʼna Afoʼnimoʼmo yagaino neʼapateya koteʼmo saufa afinaʼmo afole aisigeʼnaeʼmo lapakaeʼeʼmo magokepi lokaeta maiʼneta negaune, huno hapa paiʼniye. 
MAT.26.30	Apakaemo mono yokemo huʼa hano huteʼa kumategamo uʼa lamiʼa Alifiʼaepa avefiʼmo uʼa haiʼnae.
MAT.26.31	Nagaemo sipisipileʼmo yagaino neʼapateya vekamo amagisugeʼapaeʼmo sipisipi anagaʼamo ataleʼa apaune heʼa u eʼa hugae,
MAT.26.31	huno hu maleʼniya gemo haneʼniyaʼmofeʼmae. 
MAT.26.32	Namagigayaʼmonanafa kanolufatiʼmo halate ago alino he tino natesigeʼnaeʼmo Galeliya kotegamo uʼna hogotetesugetapa ugae, huno hapa paiʼniye. 
MAT.26.33	Pitaʼa hunoʼaeʼmo, Kagaetegamo afole aisiya hosu kavatefeʼmo asagauʼa aisayana nagaemo asagauʼna oʼaiguve, huno ha paiʼnigenoʼaeʼmo, 
MAT.26.34	alagi lama gemo kaha nepauve, huno, ani haniʼilagamo kokolemo age oʼaiʼnisigekaeʼmo nagaefeʼmo loleʼe magoʼe afinaʼmo oʼageʼnova vekae, huka hugane, huno ha paiʼnigeno 
MAT.26.35	Pitaʼa hunoʼaeʼmo, agaeʼeʼmo magokepi faligaʼae, huʼa nehisageʼnaeʼmo nagaemo kagaefeʼmo oʼageʼnova vekae, huʼna osuguve, huno ha paiʼnigeʼapaeʼmo muki geʼamo neʼafiya vayaʼmogiʼeʼmo ani agufa gegeʼmo huʼnae.
MAT.26.36	Huteʼapaeʼmo Yesuʼe geʼamo neʼafiya vayaʼeʼmo mago mopamo agiʼamo Getesemanigayagamo magokepi neʼuʼapaeʼmo, manileʼmo maiʼnigeʼnao nagaemo mugaʼaleʼmo uʼna nunumuʼmo huguve, huno hapa paiteno 
MAT.26.37	apataleno Pitaʼe Sepeti mafaʼnelaʼeʼmo apavalelino uʼniye. Aepa faino aipamoʼmo lusi kava huno kana huʼnigeno agesa alaʼamo afitenoʼaeʼmo, 
MAT.26.38	falisuva agufa kana yaʼmoʼa nagupi mafaʼnemo lusi kava huno faino vego huno nateʼniye. Manile nagaeʼeʼmo magokepi kava yagaita maigetao, huno hapa paiʼniye. 
MAT.26.39	Apataleno aise afagiʼaleʼmo uno mopafiʼmo agoʼya faiʼneno augosalegatiʼmo mopafiʼmo aino ati kaeno maiʼneno nunumuʼmo hunoʼaeʼmo, Afoʼnimogae, huno, visuva kaʼmo mago alu kaʼmo haneʼnisiyana nagaetegatiʼmo mani kapumo afaʼa alika atalo. Ani gemo huvaʼmonanafa nagaemo nahauʼniya kavaʼmo akame osuka kagaemo kahauʼnisiya kavaʼmo akame huvo, huno nunumuʼmo huʼniye. 
MAT.26.40	Atagi neno eno geʼamo neʼafiya vayaʼmo apakeyana apau kaleʼa maiʼnageno apaketeno Pitafeʼmo, lapakaemo magoke afinaʼmo nagaeʼeʼmo afaʼa yagaita oʼmaiʼnafiye, huno afi geʼniye. 
MAT.26.41	Lapamalageka hisiya kavapiʼmo haita ofalesayafeʼmo kava yagaita maiʼnetapa nunumuʼmo hiyo. Lapaunelapameʼmoʼa hunoʼaeʼmo, afaʼa hugune, huno nehiyaʼmonanafa hisayafeʼmo amega lapakufamoʼmo lokiya noʼvaiye, huno hapa paiʼniye. 
MAT.26.42	Halate napa tu afinaʼmo apataleno uno, Afoʼnimogae, huno, mani kapumo afaʼa alika oʼatalesanaʼmoʼmo kanalenagi kahauʼnisiya kavaʼmo akame huvo, huno nunumuʼmo huʼniye. 
MAT.26.43	Atagi neno eno apakeyana apau maiʼmai huʼnigeʼa apau kaleʼageʼmo maiʼnageno 
MAT.26.44	apakegeno apatalenuno halate huʼniya agufa gemo huno napa tali afinaʼmo nunumuʼmo huʼniye. 
MAT.26.45	Atagi neno eno geʼamo neʼafiya vayaʼaifeʼmo, maitapa falu hutapageʼmo lapau kaleʼnafiye. Ani afinaʼmo alagi ago hogo huʼniyanagi ageyo. Vemo mafaʼnemo kutulu yaʼmo aliʼniyanageno hosu vayaʼai apayapiʼmo avaleno apamigiye. 
MAT.26.46	He tita vigetao. Nagae kutulu yaʼmo aliʼniya vekamo ago neʼe, huno hapa paiʼniye.
MAT.26.47	Yesuʼa ge nehigenoʼaeʼmo Yutasiʼmo tuolofuʼa vayapati vekamo ago eʼniye. Agaeʼeʼmo asole vayaʼmo naipe alige kayoʼmo alige huliʼa eʼnae. Mono huʼa neʼapataya vayaʼaiteʼmo yagaiʼa neʼapataya vayaʼe Yu vayaʼaiteʼmo yagaiʼa neʼapataya vayatama vayaʼmogiʼeʼmo aliʼa apateʼnageʼa eʼnae. 
MAT.26.48	Hogoteno kutulu yaʼmo aliʼniya vekamoʼmo hapa painoʼaeʼmo, haeʼna nesuva vekaina alagena kavaʼmo huguvanagi uta atafaiyo, huno hapa paiʼniye. 
MAT.26.49	Yutasiʼa eno avaʼyi nehunoʼaeʼmo malage huno Yesutegamo unoʼaeʼmo, Tisao, huno ge amamaeteno haeno neʼniye. 
MAT.26.50	Yesuʼa hunoʼaeʼmo, nao vekae, huno, ani kavaʼmo hisanafeʼmo neʼapiye, huno afi nekegeʼapaeʼmo eʼa atafauʼnae. 
MAT.26.51	Atafauʼnagenoʼaeʼmo Yesuʼeʼmo magokepi lokaeno maiʼniya vekamoʼmo naipeʼamo asagino mono huʼa neʼapataya vayaʼaiteʼmo yagaino neʼapateya vekamo aliʼyaʼamo neʼaliya vekamo agesamo heno lafe hutalegeno asagauno aiʼniye. 
MAT.26.52	Yesuʼa hunoʼaeʼmo, naipekamo alika anoʼafiʼmo faika falu kao. Muki vayaʼmogimo naipeʼapimo aliʼa neʼasagiya vayaʼmo naipeletiʼmo apaisageʼa faligae. 
MAT.26.53	Hemenimo nagaemo Afoʼnimofeʼmo afaʼa nunumuʼmo hisugeno tauseni tauseniʼa enisole vayaʼamo alino apatesigeʼa emi eʼa naha maegae, hutapa oʼafiʼnafiye. 
MAT.26.54	Nagaemo Afoʼnimofeʼmo ge hisuvana Goti Mukufiʼmo avoʼmo kae maleʼniya gemoʼa hunoʼaeʼmo, nagaetegamo ani kavaʼmo hugae, huno huʼniyaʼmofeʼmo haiya kava huno ani gemo afole aigiye, huno hapa paiʼniye.
MAT.26.56	Gotitegati gemo alini eʼa aeʼa hakalo huʼa hapa nepaiya vayaʼmogi avoʼmo kae maleʼnaya gemo afole aisiyafeʼmo mani kavaʼmo afole neʼaiye, huno hapa nepaigeʼapaeʼmo muki geʼamo neʼafiya vayaʼmo ataleʼa apaune heʼa uʼnae.
MAT.26.57	Yesuʼmo atafauʼa avaleliʼa hogote vekamo mono huʼa neʼapataya vayaʼaiteʼmo yagaino neʼapateya vekamo agiʼamo Kaiyafasi nopiʼmo keʼaepa gemo avoʼmo kaeʼa aliʼa apaya neʼmalaya vayaʼe vayatama vayaʼeʼmo aliʼa anupa huʼa maiʼnaya nopiʼmo avaleli uʼa haiʼnae. 
MAT.26.58	Pitaʼa apamasa hulinuno mono huʼa neʼapataya vayaʼaiteʼmo yagaino neʼapateya vekamo kumateʼmo uno haino na agufa kavaʼmo afole aisifi huno agesiyafeʼmo mono no kumateʼmo kava neʼyagaiya vayaʼeʼmo fai maiʼniye. 
MAT.26.59	Mono huʼa neʼapataya vayaʼaiteʼmo yagaiʼa neʼapataya vayaʼe muki kanisole vayaʼmogiʼeʼmo Yesuʼa amagisaya geeʼmo kahauya huʼnae. 
MAT.26.60	Asole vayaʼmo agotileʼmo maiʼneʼa aigofe faigoko gemo hapa paiʼnageʼapaeʼmo amagisaya geeʼmo kahauya huʼnayana oʼafiʼnae. Henagaʼamo lole vekalaʼmoganimo he tiʼana 
MAT.26.61	hapa paiʼanaeʼmo, mani vekamoʼmo hunoʼaeʼmo, alopa mono noʼmo afaʼa heʼna halagape vaiteʼna loleʼe magoʼe afinaʼmo halate kiʼna hano huguve, huno huʼniye, huʼana hapa paiʼnaʼae. 
MAT.26.62	Hapa paiʼnaʼageno mono huʼa neʼapataya vayaʼaiteʼmo yagaino neʼapateya vekamoʼmo he tino Yesufeʼmo ge huno afi geʼniye, geʼanileʼmo afaʼa aeka atagaina huka osugapiye. Na agufa faigoko gemo kagaefeʼmo nehae, huno afi geʼniyaʼmonanafa Yesuʼa ge osuʼniye. 
MAT.26.63	Halate agaefeʼmo hukaeʼmo, maige maige huno neʼmaiya Gotitegatiʼmo alagi lama gemo nehuve, huka huvo. Kalaisi vekamo Goti mafaʼneʼamo maiʼnisanana laha paiyo, huno afi geʼnigenoʼaeʼmo, 
MAT.26.64	ani gemo ago alagi nehane. Inagi nagaemo mukiʼamogitapaeʼmo magoʼe gemo lapa paiguve, lapakaemo agegayana Vemo mafaʼnemo lokiyaʼamo haneʼniya vekamo lamaga haopaleʼmo fai maiʼnenoʼaeʼmo he tino kokuʼnapi hiya mopaleʼmo eminesigetapa agegae, huno hapa paiʼniye. 
MAT.26.65	Mono huʼa neʼapataya vayaʼaiteʼmo yagaino neʼapateya vekamoʼmo ani gemo afiteno agaiʼa kukenaʼamo alino apake aitenoʼaeʼmo, Gotifeʼmo huno faipa huno ateʼniye. Magoʼe faigoko gemo eʼa laha paisaya vayaʼaifeʼmo ge osugune. Hemenimo Gotifeʼmo huno faipa huno ateʼniya gemo ago afiʼnagi 
MAT.26.66	na agufa kavafeʼmo lapakesa neʼafiye, huno apafi geʼnigeʼapaeʼmo, hosu gemo huʼniyaʼmofeʼmo faligiye, huʼa huʼnae. 
MAT.26.67	Huʼa huteʼa augosafiʼmo apavenatuʼna heʼa ateteʼa siki kayoʼmo amagiʼnae. 
MAT.26.68	Mago vayaʼamogimo apayaʼmo aliʼa ataleliʼeʼa amagite amagite nehuʼapaeʼmo, Kalaisiyo, huʼa, kaune vekamo maiʼnanagi ina laʼmo kamagiʼniye, huʼa ge huʼa afige afige huʼnae.
MAT.26.69	Ani afinaʼmo Pitaʼa no kegiʼya yuʼilaga itopaleʼmo maiʼnigeno aliʼyaʼmo neʼaliya aʼmafaʼnemoʼmo eno agaefeʼmo, kagaemo Yesuʼa Galeliya kotega vekaʼeʼmo neʼmaina vekamo maiʼnane, huno huʼnigeno 
MAT.26.70+MAT.26.71	muki vayaʼai apaulagaleʼmo hunoʼaeʼmo, na agufa kavafeʼmo ani gemo nehapi huʼna oʼafiʼnove, huno huteno atalenuno hiʼyanaleʼmo maiʼnigeno mago alu aʼmafaʼnemo aliʼyaʼmo neʼaliya aʼmafaʼnemoʼmo ageteno vayaʼaifeʼmo, Ani vekamo Yesuʼa Nasalasa taonifi vekaʼeʼmo magokepi lokaeno maiʼniya vekae, huno hapa paiʼnigenoʼaeʼmo 
MAT.26.72	anagatiʼmo alagi lama gemo nehuve, huno, oʼageʼnova vekae, huno halate huʼniye. 
MAT.26.73	Aise afinaʼmo utegeʼa he tiʼa maiʼnaya vayaʼmogimo Pitategamo uʼapaeʼmo alagi lama gemo nehune, huʼa, apakaepati vekamo maiʼnane. Kagaemo alu kagemo neʼaina kagemoʼa alino afole aino kateʼniye, huʼa ha paiʼnae. 
MAT.26.74	Pitaʼa hunoʼaeʼmo, lama gemo nosisuvana Gotiʼa lifana huno nategaiye. Anagatiʼmo alagi lama gemo nehuve, huno, oʼageʼnova vekae, huno hapa nepaigenoʼaeʼmo kokolemoʼmo age aiʼnigenoʼaeʼmo 
MAT.26.75	Hogoteno Yesuʼa Pitafeʼmo ha painoʼaeʼmo, kokolemoʼmo age oʼaiʼnisigekaeʼmo nagaefeʼmo loleʼe magoʼe afinaʼmo oʼageʼnova vekae, huka hugane, huno ha paiʼniya geeʼmo agesamo afino ho hutenoʼaeʼmo kegiʼya malaga uno lamino aipafi atu haeʼnigeno aviʼyaʼmo huʼniye.
MAT.27.1	Kotilamiyapiʼmo mono huʼa neʼapataya vayaʼaiteʼmo yagaiʼa neʼapataya vayaʼe Yu vayaʼmogi vayatama vayaʼapiʼeʼmo aliʼa anupa huʼa maiʼneʼapaeʼmo amagigeno falino, huʼa hapa paiʼnae. 
MAT.27.2	Nofitetiʼmo ayatalateʼmo kiʼa ateteʼa avaleli uʼa gamani vekamo yagaino neʼapateya vekamo Pailati ayapiʼmo ateʼnae. 
MAT.27.3	Yutasiʼa kutulu yaʼmo aliʼniya vekamoʼmo afiʼniyana Yesufeʼmo huʼapaeʼmo, faligiye, huʼa huʼnageno afitenoʼaeʼmo aipamo alino afe leteno tetiʼa siluva laga monimo mono huʼa neʼapataya vayaʼaiteʼmo yagaiʼa neʼapataya vayaʼaitegaʼe vayatama vayaʼaitegaʼeʼmo alininunoʼaeʼmo, 
MAT.27.4	alagepa vekamo kutulu yaʼmo aliʼnovaʼmofeʼmo hosu kavaʼmo huʼnove, huno hapa paiʼnigeʼapaeʼmo, lagae yaʼmo ohaneʼnifa kagaika yaʼmo haneʼniye, huʼa ha paiʼnae. 
MAT.27.5	Ha paiʼnagenoʼaeʼmo ataleno uno alopa mono nopiʼmo tetiʼa siluva laga monimo yaga auno aino atagu faeno ataleteno atalenuno aneʼmumo aeʼniye. 
MAT.27.6	Mono huʼa neʼapataya vayaʼaiteʼmo yagaiʼa neʼapataya vayaʼmogimo uʼa ani laga monimo aliteʼapaeʼmo, ani monimo kola monimo haneʼniyaʼmofeʼmo alita ofalini monifiʼmo malesunana keʼaepa gemo amagita atalegaune, huʼa huʼnae. 
MAT.27.7	Huʼa huteʼa alini uʼa mago mopaletiʼmo samomo alo nehiya vekamo mopamo alu kote vayaʼmo eʼa maiʼneʼa falisaya vayaʼmo alini uʼa kiʼa apatesaya mopamo miya faiʼnae. 
MAT.27.8	Ani kava huʼnayaʼmofeʼmo ani mopamo agiʼamo Kolakayagae huʼa agi aeme aeme eʼa hemeniʼeʼmo ani agimo neʼae. 
MAT.27.9	Ani kavaʼmo huʼnagenoʼaeʼmo Gotitegati gemo alinineno aeno hakalo huno hapa nepaiya vekamo agiʼamo Yelemaiyaʼa huʼniya gemo afole aiʼniye. Yelemaiyaʼa hunoʼaeʼmo, 
MAT.27.10	Aliteʼa uʼa Ala kava neʼmoʼa huvo huno naha paiʼniya gemo akame huʼa mopaletiʼmo samomo alo nehiya vekamo mopamo miya faiʼnae, huno avoʼmo kae maleʼniye.
MAT.27.11	Yesuʼa yagaino neʼapateya gamani vekamo aulagaleʼmo he tino maiʼnigenoʼaeʼmo, Yu vayaʼmogi kini vekaʼapimo maiʼnapiye, huno ge huno afi geʼnigenoʼaeʼmo, he ani gemo ago alagi nehane, huno ha paiʼniye. 
MAT.27.12	Mono huʼa neʼapataya vayaʼaiteʼmo yagaiʼa neʼapataya vayaʼe vayatama vayaʼmogiʼeʼmo huʼapaeʼmo, ani hosu kavaʼmo huʼniye ina hosu kavaʼmo huʼniye, huʼa huʼnagenoʼaeʼmo ge osuno afaʼa maiʼniye. 
MAT.27.13	Pailatiʼa hunoʼaeʼmo, muki kavafeʼmo kagaefeʼmo nehaya gemo oʼafiʼnapiye, huno afi geʼniyaʼmonanafa 
MAT.27.14	geʼaleʼmo aeno atagaina huno ha opaiʼniyaʼmofeʼmo gamani vekamoʼmo lusi kava huno hau aiʼniye.
MAT.27.15	Yagaino neʼapateya gamani vekamoʼmo Yu vayaʼai hopa Pasova afinaʼmo kalavusifiʼmo maiʼnaya vayapatiʼmo lekana paiʼnaya vayakeʼmo muki kafugaʼae kafugaʼaeʼmo magoke magoke vayaʼmo hatu maeno apategeʼa ute ute huʼnae. 
MAT.27.16	Ani afinaʼmo mago vekamo kalavusifiʼmo maiʼniya vekamo agiʼamo Malamasiʼae. Vayaʼmogimo ani vekamo ageʼnayana alagi hosu vekamo maiʼniye, huʼa ageʼnae. 
MAT.27.17	Muki vayaʼmo eʼa aliʼa anupa huʼa maiʼnageno Pailatiʼa ge huno apafi geʼniye, haiya vekamo atesugeno lapakaetegamo afaʼa ugiye. Malamasiʼa atesufi Kalaisiʼae hutapa agi neʼaya vekamo Yesuʼmo atesuve, huno apafi geʼniye. 
MAT.27.18	Apaipa kafamo haeʼnagenoʼaeʼmo avaleli eʼa nayapiʼmo ateʼnae, huno ago ageʼniyaʼmofeʼmo ani ge huno ge huno apafi geʼniye.
MAT.27.19	Pailatiʼa uno haino agoti huno neʼapateya siyateʼmo fai maiʼnigenoʼaeʼmo aʼamoʼmo mago gemo huno atalegeno agaetegamo eʼniye. Ani gemo hunoʼaeʼmo, hemeni haniʼilagamo alagamuna ageteʼnaeʼmo ani vekaeʼmo naipamoʼmo lusi kava huno kana huʼniyaʼmofeʼmo ani alagepa vekalegamo mago agufa kavaʼmo afaʼa osuka ato, huno ha paiʼniye.
MAT.27.20	Mono huʼa neʼapataya vayaʼaiteʼmo yagaiʼa neʼapataya vayaʼe vayatama vayaʼmogiʼeʼmo muki vayaʼaifeʼmo hapa paiʼapaeʼmo, Malamasiʼa ateteka Yesuʼmo amagiyo, hutapa hiyo, huʼa apaipafiʼmo faiʼnae. 
MAT.27.21	Yagaino neʼapateya gamani vekamoʼmo hunoʼaeʼmo, lole vekalapatiʼmo ina laʼmo atesugeno lapakaetegamo ugiye, huno ge huno apafi geʼnigeʼapaeʼmo, Malamasiʼa ato, huʼa ha paiʼnagenoʼaeʼmo, 
MAT.27.22	Atesuvana Kalaisiʼae, hutapa agi neʼaya vekamo Yesutegamo na agufa kava hisuve, huno apafi geʼnigeʼapaeʼmo, malipu yosaleʼmo nili aiyo, huʼa ha paiʼnae. 
MAT.27.23	Gamani vekamoʼmo, Na kava huʼnigetapaene. Haiya hosu kavaʼmo huʼniye, huno apafi geʼnigeʼapaeʼmo alopa gefatiʼmo magoʼe magoʼe huʼa huʼapaeʼmo, malipu yosaleʼmo nili aiyo, nili aiyo, huʼa ha paiʼnae. 
MAT.27.24	Pailatiʼa apaketenoʼaeʼmo lusi kava huʼa apano aeteʼa geʼnileʼmo ago huʼa aeʼa ati kaeʼnayaʼmofeʼmo afaʼa aeʼna oʼapaka segauve, huno agesamo afiteno muki vayaʼai apaulagaleʼmo aniʼmo alino ayaʼmo sese hutenoʼaeʼmo, mani alagepa vekamo falisiya vaiʼmo nagae yaʼmo ohaneʼnifa lapakaitapi yaʼmo haneʼniye, huno hapa paiʼnigeʼapaeʼmo 
MAT.27.25	muki vayaʼmogimo huʼapaeʼmo, falisiya vaiʼmo afaʼa alisunageʼa mafaʼnetimogiʼeʼmo afaʼa aligae, huʼa ha paiʼnae. 
MAT.27.26	Huʼa ha paiʼnageno Malamasiʼa ateʼnigeno apakaetegamo uʼnigenoʼaeʼmo ati vayaʼaifeʼmo, nofi kayotetiʼmo amagiyo, huno huteno malipu yosaleʼmo nili aiteʼa aliʼa he tiʼa atesayafeʼmo avalelinuno apamiʼniye.
MAT.27.27	Pailati ati vayaʼamogimo avaleli uʼa gamani vayaʼai nopiʼmo uʼa haiʼa ateʼneʼapaeʼmo muki ati vayaʼaifeʼmo ge huʼnageʼa eʼa aliʼa anupa huʼa maiʼnae. 
MAT.27.28	Apakaemo kukenaʼamo asagiʼa maleʼneʼapaeʼmo haesa yatala kukenamo aliʼa vaiʼa ateʼnae. 
MAT.27.29	Vaiʼa atege aufe nofitetiʼmo aliʼa kalagiʼa kakolitamo alo huteʼa agenopaleʼmo maleʼa atege kanipa kayoʼmo aliʼa lamaga ayapiʼmo amige huteʼa aulagaleʼmo apaleʼyamo faiʼneʼapaeʼmo, Yu vayaʼai ala kini vekaʼapimogae, huʼa, alagepa huka maiyo, huʼa huteʼa kigi yokalo gemo huʼnae. 
MAT.27.30	Apavenatuʼna heʼa atege ayapatiʼmo kanipa kayoʼmo hafaleʼa agenopaleʼmo amagige huʼnae. 
MAT.27.31	Kigi yokalo gemo huʼa hano huteʼapaeʼmo yatala kukenamo asagiʼa ataleteʼa agaiʼa kukenamo aliʼa vaiʼa ateteʼa malipu yosaleʼmo nili aiteʼa aliʼa he tiʼa atesayafeʼmo avaleliʼa uʼnae.
MAT.27.32	Apakaemo taonifatiʼmo malaga avaleliʼa uʼnagenoʼaeʼmo mago vekamo agiʼamo Saimoniʼa Salini kotega vekamo neʼegeʼa fotu huteʼa malipu yosamo aliʼa kofiʼa ateʼnageno kofilino uʼniye. 
MAT.27.33	Gogatagayagae agimo aepaʼamo anuʼayamufagayagamo uʼa avaʼyi huʼnae. 
MAT.27.34	Apakaemo nofi alagafati anipiʼmo atu neheya malasinimo aliʼa lakiteʼa amiʼnageno neno afigenoʼaeʼmo magoʼe huno oʼneʼniye. 
MAT.27.35	Malipu yosaleʼmo nili aiteʼa aliʼa he tiʼa ateʼneʼapaeʼmo kukena yaʼamo aliʼa fako huʼa aliteʼa mago yafatetiʼmo yokalo leʼnae. Gotitegati gemo alinineno aeno hakalo huno hapa nepaiya vekamoʼmo hunoʼaeʼmo,
MAT.27.35	Kukenaʼnimo aliʼa fako huʼa aliteʼa yatala kukenaʼnileʼmo yokalo leteʼa aeno apaka seʼniya vekamoʼmo aliʼniye,
MAT.27.35	huno huʼniya gemo afole aisiyafeʼmo ani kavaʼmo huʼnae. 
MAT.27.36	Aliteʼapaeʼmo itopaleʼmo maiʼneʼa yagaiʼa maiʼnae. 
MAT.27.37	Apakaemo mago avoʼmo kae maleʼniya gemo aliʼa agenopale yosaleʼmo nili ai maleʼnae. Ani gemo ina hosu kavaʼmo huʼniye, huʼa huteʼa agoti huʼa ateʼnaya gemoʼa hunoʼaeʼmo,
MAT.27.37	huno avoʼmo kaeteno nili ai maleʼniye. 
MAT.27.38	Lole vekalaʼmoganimo vayaʼmo apamagiteʼana kumayaʼmo neʼaliʼa vekalaʼmo agaeʼeʼmo nili aiteʼa aliʼa he tiʼa anateʼnae. Mago vekamo lamaga haopaleʼmo aliʼa he tiʼa ateteʼa mago vekamo hoga haopaleʼmo aliʼa he tiʼa ateʼnae. 
MAT.27.39	Kateʼmo u eʼa huʼnaya vayaʼmogimo keka huteʼapaeʼmo, 
MAT.27.40	alopa mono noʼmo heʼna halagape vaiteʼna loleʼe magoʼe afinaʼmo halate kiʼna hano huguve, huka huʼnana vekamogi kagaika kagufamo alika katika kato. Goti mafaʼneʼamo maiʼnisanana aika akaika emikeno, huʼa huteʼa huʼa faipa huʼa ateʼnae. 
MAT.27.41	Mono huʼa neʼapataya vayaʼaiteʼmo yagaiʼa neʼapataya vayanagi keʼaepa gemo avoʼmo kaeʼa aliʼa apaya neʼmalaya vayanagi vayatama vayanagi huʼa ina ge huʼa huʼnae, 
MAT.27.42	alu vayaʼmo hapa maeʼniyanageno agaiʼamo afaʼa ha oʼmaegaiye. Isaleli vayaʼmogitaleʼmo yagaino nelateya kini vekamo maiʼnisiyana malipu yosaletiʼmo aino akaino eminesigetaeʼmo geʼamo afaʼa afigune. 
MAT.27.43	Agaemo Gotifeʼmo alino amufa amiʼniye. Agaemo hunoʼaeʼmo, Goti mafaʼneʼamo maiʼnove, huno huʼniyaʼmofeʼmo Gotiʼa agufamo alino katino atesifigeta agegaune, huʼa huteʼa huʼa faipa huʼa ateʼnae. 
MAT.27.44	Ani gemo huʼana vayaʼmo apamagiteʼana kumayaʼmo neʼaliʼa vekalaʼmoganiʼeʼmo huʼana faipa huʼana ateʼnaʼae.
MAT.27.45	Felugakukuʼmo muki haopalegamo hani huteno loleʼe magoʼe aovamo utegeno halate uneʼmo yegemo leʼniye. 
MAT.27.46	Une agufa afinaʼmo Yesuʼa, Ilai, Ilai, lama samakatani, huno alopa gefatiʼmo keya aeno ge huʼniye. Ani ge huʼniya gemo aepaʼamo haneʼniyana 
MAT.27.47	Mago he tiʼa maiʼnaya vayaʼmogimo ani gemo afiteʼapaeʼmo, Ilaiyafeʼmo keya aeno ge nehiye, huʼa huʼnae. 
MAT.27.48	Apakaepatiʼmo mago vekamoʼmo ani gemo afitenoʼaeʼmo nagu nagu huno uno kakiʼnofagana yaʼmo alino nofi alagafati anipiʼmo aeteno yatala kanipa kayoteʼmo faino lanu paiteno amiʼniye. 
MAT.27.49	Amiʼniyaʼmonanafa alu vayaʼmogi ha paiʼapaeʼmo, afa ato. Ilaiyaʼa emineno ha maesifigeta agava maiʼneta agegaune, huʼa ha paiʼnae. 
MAT.27.50	Yesuʼa halate alopa gefatiʼmo keya aeno ge hutenoʼaeʼmo aunemeʼamo ataleno faliʼniye.
MAT.27.52	Yafa kapiʼmo kiʼa apateʼnaya vayaʼmo yafa kaʼmo aino apalo atiʼnigeno Gotiʼa apaote asole vayaʼmo alino he tino apateʼniye. 
MAT.27.53	Gotiʼa Yesuʼmo alino he tino ateʼnigeʼapaeʼmo yafa kapatiʼmo he tiʼa aote alopa taonifiʼmo uʼa maiʼnageʼa asole vayaʼmogi apakeʼnae.
MAT.27.54	Ati vayaʼaiteʼmo yagaino neʼapateya vekaʼe ati vayaʼaʼeʼmo Yesuteʼmo yagaiʼa maiʼneʼa ageʼnayana imima aliʼnigeno muki kavaʼmo afole aiʼnigeʼa ageteʼapaeʼmo lusi kava huʼa koli huteʼapaeʼmo, alagi lama gemo hune, huʼa, ani vekamo Goti mafaʼneʼamo maiʼniye, huʼa huʼnae.
MAT.27.56	Ani aʼne anagapiʼmo Maliyaʼa Maganala kotega anagi Maliyaʼa Yemisiʼe Yosefeʼeʼmo itaʼanimoʼagi Sepeti mafaʼnelaʼmogani itaʼanimoʼagi huʼa maiʼnae.
MAT.27.57	Yegemo uno lamino faleʼnigenoʼaeʼmo mago kagemi yaʼaʼe vekamo Alamatiya taonifi vekamo agiʼamo Yosefeʼa Yesu geʼamo neʼafiya vekamo eʼniye. 
MAT.27.58	Pailatitegamo uno, Yesu agufaʼamo alininuʼna kiʼna ategesuve, huno afi geʼnigeno Pailatiʼa hunoʼaeʼmo, Amiyo, huno hapa paiʼniye. 
MAT.27.59	Yosefeʼa alitenoʼaeʼmo saufa lavolavomo yaveyave lavolavofiʼmo hayaeteno 
MAT.27.60	agaiʼamo saufamo kafi maleʼniya yafa kapiʼmo alininuno haino maleʼniye. Maleteno alopa yafakefamo alino heleve heleve hulinuno ani yafa ka avayaleʼmo aino akani maleʼniye. 
MAT.27.61	Maganala kotega Maliyaʼe hamoʼamo Maliyaʼeʼmo yafa ka haopaleʼmo itopale maiʼnaʼae.
MAT.27.62	Ani haniʼilagamo utesigeʼa alo nehaya afinaʼmo mono huʼa neʼapataya vayaʼaiteʼmo yagaiʼa neʼapataya vayaʼe Falasi vayaʼeʼmo Pailatitegamo uʼa, 
MAT.27.63	Ala vekae, huʼa, ani aigofe gemo nehiya vekamoʼmo afaʼa maiʼnenoʼaeʼmo, loleʼe magoʼe afinaʼmo utesigeʼna halate he tiguve, huno huʼniya geeʼmo lagesamo afiʼnonaʼmofeʼmo 
MAT.27.64	kanoluleʼmo yagaita maime maime neʼvigenoʼao loleʼe magoʼe afinaʼmo hano hugiye, huka hapa paiyo. Fiku yanageʼa geʼamo neʼafiya vayaʼmogi eʼa agufaʼamo kumaya aliniʼa uteʼapaeʼmo muki vayaʼaifeʼmo ago he tino uʼniye, huʼa hapa paigae. Mani henagamo hisaya aigofe gemoʼa hogoteno huʼniya aigofe gemo ago aeno aga seno asole vayaʼmo humi apategaiye, huʼa ha paiʼnae. 
MAT.27.65	Pailatiʼa, ati vayatapimo maiʼnayanagi apavalelituta yagaita apateyo. Ageʼnaya kavaʼmo hutapa alu kava alu kavaʼmo hutapa yagaita maiyo, huno hapa paiʼnigeʼa 
MAT.27.66	atale uʼa aino akani maleʼniya yafateʼmo kameletiʼmo faleʼa aeʼa kamae maleteʼa ati vayaʼaifeʼmo, alagepa hutapa yagaita maiyo, huʼa hapa paiʼnageʼa uʼnae.
MAT.28.1	Sapati afinaʼmo ago hano hutegeno hogote afinaʼmo afole aiʼnigeʼanaeʼmo kotilamiyapiʼmo Maliyaʼa Maganala kotega aʼe mago hamoʼamo Maliyaʼeʼmo kanoluleʼmo agesaʼafeʼmo uʼnaʼae. 
MAT.28.2	Ala kava neʼmo enisole vekaʼamo kokuʼnapatiʼmo emineno avayale yafaʼmo alino heleve hulinuno maleteno ani yafateʼmo fai maiʼniyaʼmofeʼmo lusi imimamo aliʼniye. 
MAT.28.3	Uʼana agaʼana alino alave nehiya yakana agufa vekamo fai maiʼnigeno kukenaʼaletiʼmo yaveyaveʼage huʼnigeʼana ageʼnaʼae. 
MAT.28.4	Kanoluleʼmo yagaiʼa maiʼnaya ati vayaʼmogimo ageteʼapaeʼmo lusi kava huʼa koli huteʼa atete huteʼapaeʼmo mopafiʼmo apagoʼya faiteʼa faliʼnaya vayakana huʼa maiʼnae.
MAT.28.5	Enisole vekamoʼmo lole atalafeʼmo, koli osiʼao. Malipu yosaleʼmo nili aiteʼa aliʼa he tiʼa ateʼnaya vekamo Yesuʼmo agesaʼafeʼmo neʼaʼae, huʼna lanakeʼnove. 
MAT.28.6	Manifiʼmo oʼmaiʼnifa ago he tino uʼniye. Hogoteno ofalino afaʼa maiʼnenoʼaeʼmo, alino he tino nategaiye, huno lapa paiʼniya kavaʼmo ago afole aiʼniyanagi etana havaeʼniya yaʼamo ageʼao. 
MAT.28.7	Agetetana malage hutana utana geʼamo neʼafiya vayaʼaifeʼmo, kanolufatiʼmo ago alino he tino ateʼniyanageno Galeliya kotegamo uno hogo netegaiyanagetapa mugaʼnilegamo agegae, hutana hapa paiʼao. Alagi lama gemo lahana nepauve, huno hana paiʼniye. 
MAT.28.8	Inagi kanolulegatiʼmo malage huʼana ataleʼana koli nehuʼanaeʼmo anamogaga aime aime neʼuʼanaeʼmo geʼamo neʼafiya vayaʼaifeʼmo hapa paisaʼafeʼmo nagu nagu huʼana uʼnaʼae. 
MAT.28.9	Uʼanaeʼmo malage huʼana Yesuʼeʼmo katega fotu huteʼapaeʼmo Yesuʼa ge anamamaeʼniye. Agaetegamo uʼana aiyafiʼmo anagoʼya faiteʼana aiyaleʼmo atafauʼneʼana mono huʼnaʼae. 
MAT.28.10	Yesuʼa, utana naganaʼnimogifeʼmo, muga Galeliya kotegamo viyo. Muganilegamo nagegae, hutana hapa paiʼao, huno hana paiʼniye.
MAT.28.11	Lole atalaʼmo neʼvaʼageʼapaeʼmo kanoluʼaleʼmo yagaiʼa maiʼnaya ati vayapatiʼmo mago vayaʼmogimo Yulusalemu taonimo alopa taonifiʼmo uʼa mono huʼa neʼapataya vayaʼaiteʼmo yagaiʼa neʼapataya vayaʼaifeʼmo muki afole aiʼniya kavafeʼmo faigoko gemo huʼa hapa paiʼnae. 
MAT.28.12	Ani gemo afiteʼapaeʼmo vayatama vayaʼaifeʼmo ge huʼnageʼa eʼa aliʼa anupa huʼa maiʼneʼapaeʼmo mago gemo hu maleʼnae. 
MAT.28.13	Apakaemo ati vayaʼmo alopa monimo apamiteʼa hapa paiʼapaeʼmo, ago lau kaleʼnonageʼapaeʼmo geʼamo neʼafiya vayaʼmogimo eʼa aliniʼa uʼnae, hutapa hapa paiyo. 
MAT.28.14	Yagaino neʼapateya gamani vekamoʼmo ani faigoko gemo afitenoʼaeʼmo aipamoʼmo falu hisiya agufa gemo ha paisunageno hanageke yaʼmo olapamigiye, huʼa hapa paiʼnae. 
MAT.28.15	Inagi ati vayaʼmogimo monimo aliteʼapaeʼmo uʼa ina gemo hiyo, huʼa huʼnaya agufa gemo huʼnae. Mani faigoko gemoʼa Yu vayaʼaitegatiʼmo aino atagu faeno uneno hume hume eno hemeniʼeʼmo haneʼniye.
MAT.28.17	Ageteʼapaeʼmo apagoʼya faiʼneʼa mono huʼnayaʼmonanafa mago vayaʼamogimo lole apakesamo afiʼnae. 
MAT.28.18	Yesuʼa apakaetegamo enoʼaeʼmo, muki himamuʼamo kokuʼnapinagi ma mopafi kavatenagi vayaʼaitenagi huʼna yagaisuva himamuʼamo ago namiʼniye. 
MAT.28.19	Namiʼniyaʼmofeʼmo uta muki alu nofi alu nofi vayaʼmo alita apaya malegeʼapao geʼnimo afisaya vayaʼmo hamaleyo. Hamalesagetapaeʼmo Afoʼnimo agiʼaletinagi mafaʼneʼamoʼna nagiʼniletinagi aote Aunemeʼamo agiʼaletinagi hutapa aniʼmo faleta apateyo. 
MAT.28.20	Aniʼmo faleta apatetetapaeʼmo muki ma kavaʼmo hiyo ina kavaʼmo hiyo, huʼna lapa paiʼnova gemo akame hiyo, hutapa alita apaya maleyo. Lama gemo lapa nepauve, huno, nagaemo lapakaeʼeʼmo magokepi lokaeʼna maime maime neʼvisugenoʼaeʼmo ma mopaʼe kokuʼnaʼeʼmo hano hisiya afinaʼmo afole aigiye, huno hapa paiʼniye. He, lama ge.
MRK.1.1	Alagepa faigoko geʼamo Yesu Kalaisi Goti mafaʼneʼamo ava gemo ina kava huno aepa faiʼniye. 
MRK.1.2	Gotitegati gemo alini eʼana aeʼana hakalo huʼana hapa nepaiʼa vekalaʼmoganimo ani hogoteno aepa faiʼniya kavafeʼmo ava gemo huʼana avoʼmo kae maleʼnaʼae. Mago vekamoʼmo hunoʼaeʼmo, Gotiʼa hunoʼaeʼmo,
MRK.1.2	ago, huno, apa vekaʼnimo esiya kaʼmo valino atesiyafeʼmo aliʼna atesugeno uno hogotegaiye, huno huʼniye,
MRK.1.2	huno avoʼmo kae maleʼnigeno mago vekamoʼmo hunoʼaeʼmo,
MRK.1.3	huno avoʼmo kae maleʼniye. 
MRK.1.4	Inagi Yoniʼa kaʼme kotegamo afole aiteno aniʼmo faleno apateʼniye. Yoniʼa hunoʼaeʼmo, lapaipamo alita afe letetapa aniʼmo falegenoʼao Gotiʼa hosu kavatapimo alino ataleno, huno aeno hakalo huno hapa paige hapa paige huno maiʼniye. 
MRK.1.5	Asole vayaʼmo agaetegamo Yutiya kotegatiʼmo uge Yulusalemu taonifatiʼmouge huʼa uʼa huʼniya gemo afiʼnae. Apakaemo hosu kavaʼapieʼmo aeʼa hakalo huʼnagenoʼaeʼmo Yoneni anipiʼmo aniʼmo faleno apateʼniye. 
MRK.1.6	Yoni kukena yaʼamo kamo afumo ayokatetiʼmo alo hu maleʼnaya kukenamo vaiteno afafaleʼmo kamo agufaletiʼmoalohumaleʼnaya mapaluʼmo aeteno akenuʼe afela lumemo anuʼeʼmo neno maiʼniye. 
MRK.1.7	Agaemo hunoʼaeʼmo, nagae nakame huno neʼeya vekamoʼmo aeno naga seʼniye. Alagi ago aeno naga seʼniyaʼmofeʼmo afaʼa ape huʼna maiʼneʼna suʼamo nofiʼmo afaʼa hakalu hesuva agufa kavaʼmo huʼna oʼmaiʼnove. 
MRK.1.8	Nagaemo aniʼaletikeʼmo faleʼna nelapatovaʼmonanafa Goti aote Aunemeʼaletiʼmo faleno lapategaiye, huno aeno hakalo huno hapa paino maiʼniye.
MRK.1.9	Ani afinaʼmo Yesuʼa Galeliya kotega Nasalasa taonifatiʼmo ataleno eʼnigeno Yoniʼa Yoneni anipiʼmo aniʼmo faleno ateʼniye. 
MRK.1.10	Yesuʼaanipatiʼmo eno haineno ageyana kokuʼnaʼmo halo aiʼnigeno Goti Aunemeʼamo kaugoyavegana huno agaetegamo emineʼnigeno ageʼniye. 
MRK.1.11	Mago vekaʼmoʼmo kokuʼnapatiʼmo ge hunoʼaeʼmo, lusi kava huno neʼnahaiya mafaʼneʼnimo maiʼnane. Amuse huʼna nekatove, huno huʼniye. 
MRK.1.12	Huno huʼnigenoʼaeʼmo malage huno Goti Aunemeʼamoʼmo kame kotegamo avalelino uʼniye. 
MRK.1.13	Uno fotiʼa afinaʼmo maiʼnigenoʼaeʼmo Sataniʼaamalageka huʼniye. Ani kotega afela afuʼe yagagafaʼeʼmo maiʼnaya kotegamo uno maiʼnigeʼapaeʼmo enisole vayaʼmogimo emi eʼa yagaiʼa ateʼnae.
MRK.1.15	Hapa painoʼaeʼmo, ani afinaʼmo ago afole aiʼniye. Gotiʼa vayaʼaiteʼmo yagaino apatesiya afinaʼmo alagi hogo huʼniyanagi lapaipamo alita afe letetapa alagepa faigoko geʼaeʼmo lapakesamo afita fatago hiyo, huno huʼniye. 
MRK.1.16	Inagi Yesuʼa Galeliya kotegamo alopa ani kotu agiʼnaleʼmo umenitata nehunoʼaeʼmo ageyana Saimoniʼe aganaʼamo Etaluʼeʼmo noyame neʼaliʼa vekalaʼmo umeniʼanimo anipiʼmo yaga auʼana neʼmalaʼageno anakeʼniye. 
MRK.1.17+MRK.1.18	Anaketenoʼaeʼmo noyamemo alitana apavayu hulitana neʼaʼa kavaʼmo hutana vayaʼmo nagaetega apavalelitana esaʼafeʼmo aliʼna lanaya malegauvanagi etana nakame hiʼao, huno hana paiʼnigeʼana umeniʼanimo ataleʼeʼana akame huʼnaʼae. 
MRK.1.19	Agaemo aiseʼamo uno ageyana lole konagalaʼmo Yemisiʼe Yoniʼeʼmo Sepeti mafaʼnelaʼmo sipifiʼmo maiʼneʼana umeniʼanimo nefakaniʼageno anakeʼniye. 
MRK.1.20	Anaketenoʼaeʼmo ge huʼnigeʼana sipifiʼmo afoʼanimoʼe aliʼyaʼamo neʼaliya vayaʼeʼmo apataleʼeʼana akame huʼnaʼae.
MRK.1.22	Keʼaepa gemo avoʼmo kaeʼa aliʼa apaya neʼmalaya vayakana huno alino apaya oʼmaleʼniyaʼmonanafa himamuʼaletiʼmo alino apaya maleʼnigeʼa afiteʼapaeʼmo hapau aiʼnae. 
MRK.1.23	Mago vekamo aipafiʼmo hosu aune vekamo maiʼniya vekamo mono nopiʼmo maiʼnenoʼaeʼmo, 
MRK.1.24	Nasalasa kotega vekamo Yesuo, huno, lagaetegamo na agufa kava hisanafeʼmo eʼnane. Alika lagoʼya faika latalegefeʼmo eʼnapiye. Afaʼa lato. Kageʼnovana Goti aote vekamo maiʼnane, huno alopa gefatiʼmo huʼniye. 
MRK.1.25	Yesuʼa hunoʼaeʼmo, Ge osuʼneka aipafatiʼmo emikeno, huno lokiya ge huno ha paiʼnigenoʼaeʼmo 
MRK.1.26	hosu aune vekamoʼmo agufaleʼmo alino uti uti aino ateteno alopa gefatiʼmo kagegage huteno aipafatiʼmo emineʼniye. 
MRK.1.27	Vayaʼmogi ageteʼa hapau aiteʼa huʼapaeʼmo, na agufa kavaʼmo nehiye. Haiya agufa saufa geletiʼmo alino apaya neʼmale. Agaemo himamuʼaletiʼmo ge nehigeʼapaeʼmo hosu apaune vayaʼmogi geʼamo afiʼnae, huʼa huteʼa hapau aiʼnae. 
MRK.1.28	Ina kava huʼnigeno malage huno Yesufeʼmo ava gemoʼmo aino atagu faeno muki Galeliya kotegamo uneno huʼniye.
MRK.1.29	Yesuʼe geʼamo neʼafiya vayaʼeʼmo mono nopatiʼmo emi eʼapaeʼmo Yemisiʼagi Yoniʼagi huʼa Saimonigani Etalugani nopiʼmo uʼa haiʼa maiʼnae. 
MRK.1.30	Saimoni ayemoʼamoʼmo amuko kaitaʼmo hauʼnigeno havaeno maiʼniye. Yesuʼa uno haino maiʼnigeʼapaeʼmo, kaita hauʼnigeno havaeno maiʼniye, huʼa ha paiʼnageno 
MRK.1.31	uno ayateʼmo alino he tino ateʼnigeno amuko kaita hauʼniya yaʼamo hageʼnigeno uno neʼyaʼmo yagita huno apateʼniye. 
MRK.1.32	Yegemo uno lamino faleʼnigeʼapaeʼmo mago vayaʼmogi Yesutegamo kaita hapauʼniya vayanagi hosu apaune vayaʼmo apaipafiʼmo maiʼnaya vayanagi huʼa apavaleliʼa eʼnae. 
MRK.1.33	Muki ani taonifiʼmo maiʼnaya vayaʼmo eʼa kipateʼmo aliʼa anupa huʼa maiʼnae. 
MRK.1.34	Inagi Yesuʼa muki alu kaita alu kaitaʼmo hapauʼniya vayaʼmo alino hapageno apatege hosu apaune vayaʼmo vayaʼai apaipafatiʼmo alino hapa faino apatalege huno maiʼniye. Hosu apaune vayaʼmogimo ageʼnayaʼmofeʼmo agaemo hunoʼaeʼmo, ge osiyo, huno hapa paiʼniye.
MRK.1.36+MRK.1.37	Nunumuʼmo huʼnigeʼapaeʼmo Saimoniʼe avagi huʼa uʼnaya vayaʼeʼmo kahauya huliʼuʼa ageteʼapaeʼmo, muki vayaʼmogimo kagesayafeʼmo kahauya nehae, huʼa ha paiʼnae. 
MRK.1.38	Ha paiʼnagenoʼaeʼmo ataleta, alu taonifilagamo vigetao. Muki taoniʼafi taoniʼafiʼmo umenitata huʼna aeʼna hakalo huʼna hapa paisuvafeʼmo eʼnove, huno hapa paiʼniye. 
MRK.1.39	Huno huteno muki Galeliya kotegamo umenitata huno muki asole mono nopiʼmo aeno hakalo huno hapa paige hosu apaune vayaʼmo alino hapafaino apatalege huʼniye.
MRK.1.40	Mago lepolosi kaitaʼmo hauʼniya vekamo Yesutegamo eno mopafiʼmo aleʼya faiʼnenoʼaeʼmo, kahao ke hovanagi kahauʼnisiyana afaʼa alika nahageka nategane, huno huʼnigenoʼaeʼmo 
MRK.1.41	Yesuʼa hau huno atetenoʼaeʼmo ayaʼmo alino ataleno agufaleʼmo maleʼnenoʼaeʼmo, nahauʼniyanagi afaʼa alagepa huka maiyo, huno ha paiʼniye. 
MRK.1.42	Ha paiʼnigeno lepolosi kaitaʼamo alagi hageʼnigeno afa agufamo hamaleʼniye. 
MRK.1.43+MRK.1.44	Yesuʼa lokiya ge huno ha painoʼaeʼmo, afiyo, huno, mago vekaeʼmo uka ha opaika mono huno neʼapateya vekalegageʼmo ugenoʼao kagufamo ageno. Kagufamo afaʼa haneʼninageʼa agesayafeʼmo Moseseʼa laginago vayaʼaifeʼmo hunoʼaeʼmo, ofalinimo alinituta amiyo, huno huʼniya ofalinimo alinikuka amiyo, huno huteno alino ategeno uʼniye. 
MRK.1.45	Ani ge huʼniyaʼmonanafa neʼunoʼaeʼmo muki vayaʼaifeʼmo hapa pai male hapa pai male hulino uʼniye. Ina kavaʼmo huʼniyaʼmofeʼmo Yesuʼa muki vayaʼai apaulagaleʼmo taonifiʼmo afaʼa oʼuʼniye. Vayaʼmo oʼmaiʼnaya kotegamo uno maiʼnigeʼapaeʼmo agaetegamo muki haopalegatiʼmo ete ete huʼnae.
MRK.2.1	Aise afinaʼmo utegeno Yesuʼa atagi neno Kapeneyam taonifiʼmo noʼaleʼmo maiʼnigeʼa ageteʼapaeʼmo, noʼafiʼmo ago eno maiʼniye, huʼa hapa paiʼnageʼa afiteʼapaeʼmo 
MRK.2.2	asole vayaʼmo malage huʼa eʼa aliʼa anupa huʼa maiʼnaya nopiʼmo uʼa haiʼa maiʼa kili paeteʼa kipategaʼeʼmo mailiʼa emi eʼnageno maisaya yaʼmo ohaneʼniye. Yesuʼa Goti gemo aeno hakalo huno hapa nepaigeʼapaeʼmo 
MRK.2.3	loleʼe loleʼe vayaʼmogi kanage kanaga osuno neʼmaiya vekamo hiʼyopa aliniʼa Yesutegamo eʼnae. 
MRK.2.4	Nopiʼmo ago kili paeʼnayaʼmofeʼmo Yesuʼa maiʼniya haopaleʼmo avaleliʼuʼa ohaiʼnafa apakaemo nokatoʼmuleʼmo aliniʼa uʼa haiʼneʼa Yesuʼa maiʼniya yatetiʼmo nokatoʼmuʼmo aliʼa akai maleʼneʼa hiʼyopa kayoteʼmo nofi aeteʼa atalageno uno lamiʼniye. 
MRK.2.5	Yesuʼa apakeyana agaefeʼmo apakesamo afiʼa fatago huʼnageno apaketenoʼaeʼmo kanage kanaga osuno neʼmaiya vekaeʼmo hunoʼaeʼmo, Mafaʼneʼnimogae, huno, hosu kavakamo aliʼna ataleʼnove, huno ha paiʼniye. 
MRK.2.6	Mago vayaʼmo keʼaepa gemo aliʼa apaya neʼmalaya vayaʼmo fai maiʼneʼapaeʼmo, na kava higenoʼaeʼmo ani ge huʼniye. Gotifeʼmo huno faipa huno neʼate. 
MRK.2.7	Gotikeʼmo vayaʼai hosu kavaʼapimo afaʼa alino atalegaiye, huʼa apaipafiʼmo apakesamo afiʼnae. 
MRK.2.8	Yesuʼa apaipafiʼmo apaketenoʼaeʼmo, na kava higetapa hosu lapaipa lapakesamo neʼafiye. 
MRK.2.9	Nagaemo hosu kavakamo aliʼna ataleʼnove, huʼna huʼnovanageʼna he tika hiʼyopa kayokamo aliteka uvo, huʼna hisuvana haiya kavaʼmo lokiya kavaʼmo ohaneʼniye. 
MRK.2.10	Lapakaemo Vemo mafaʼnemoʼmo ma mopafiʼmo maiʼnenoʼaeʼmo hosu kavaʼapimo alino atalesiya himamuʼamo aliʼna lapave liguve, huno huteno kanage kanaga osuno neʼmaiya vekaeʼmo hunoʼaeʼmo, 
MRK.2.11	kaha nepauve, huno, he tika hiʼyopa kayokamo aliteka nokalegamo uvo, huno ha paiʼnigeno 
MRK.2.12	apaulagaleʼmo malage huno he tino hiʼyopa kayoʼamo aliteno uʼniye. Uʼnigeʼa ageteʼapaeʼmo hapau aiteʼa Goti agiʼaleʼmo aliʼa asaga huʼa ateteʼapaeʼmo, ani agufa kavaʼmo oʼageʼnona kavane, huʼa huʼnae.
MRK.2.13	Yesuʼa halate aino atagi neno Galeliya kotega ani kotutegamo uʼniye. Uno maiʼnigeʼapaeʼmo asole vayaʼmo eʼa aliʼa anupa huʼa maiʼnageno alino apaya maleʼniye. 
MRK.2.14	Apatalenuno ageyana mago takesi moni neʼaliya vekamo Livaiʼa Afiyasi mafaʼneʼmo takesi moni neʼaliya nopiʼmo fai maiʼnigeno ageʼniye. Agetenoʼaeʼmo, eka nakame huvo, huno huʼnigeno Livaiʼa he tinuno akame huʼniye. 
MRK.2.15	Henagaʼamo Yesuʼa uno Livai nopiʼmo neʼyaʼmo neʼniye. Asole vayaʼmo takesi moni neʼaliya vayanagi keʼaepa gemo akame nosaya vayanagi huʼa eʼa agaeʼe geʼamo neʼafiya vayaʼeʼmo magokepi lokaeʼa maiʼneʼapaeʼmo neʼyaʼmo neʼnae. Ani afinaʼmo asole ani agufa vayaʼmo eʼa aepa faiʼa akame huʼnae. 
MRK.2.16	Falasi mono vayaʼe keʼaepa gemo avoʼmo kaeʼa aliʼa apaya neʼmalaya vayaʼmogiʼeʼmo apakayana Yesuʼagi takesi moni neʼaliya vayanagi keʼaepa gemo akame nosaya vayanagi huʼa magokepi lokaeʼa maiʼneʼa neʼyaʼmo neʼnageʼa apaketeʼapaeʼmo geʼamo neʼafiya vayaʼaifeʼmo hapa paiʼapaeʼmo, na kava higeno ani agufa vayaʼeʼmo magokepi lokaeno maiʼneno neʼyaʼmo neʼne, huʼa ge huʼa apafi geʼnae. 
MRK.2.17	Yesuʼa ani gemo afitenoʼaeʼmo geʼapileʼmo aeno atagaina huno hapa painoʼaeʼmo, Lota vayaʼmogimo kaita ohapauʼniya vayaʼaitegamo uʼa aliʼyaʼmo noʼalifa kaita hapauʼniya vayaʼaitekeʼmo uʼa aliʼyaʼmo neʼaliye. Nagaemo alagepa vayaʼaifeʼmo eyo, huʼna ge hisuvafeʼmo emiʼnoʼmeʼnofa hosu vayaʼaifekeʼmo eyo, huʼna ge hisugeʼa eʼa apaipamo aliʼa afe lesayafeʼmo emiʼneʼnove, huno hapa paiʼniye.
MRK.2.18	Mago afinaʼmo Yoni geʼamo neʼafiya vayaʼe Falasi mono vayaʼmogiʼeʼmo mono kavaʼmo akame huʼa neʼyaʼmo mo siʼnae. Mago vayaʼmo Yesutega eʼapaeʼmo, na kava higeʼa Yoni geʼamo neʼafiya vayaʼe Falasi mono vayaʼmogiʼeʼmo mono kavaʼmo akame huʼa neʼyaʼmo mo siʼnayaʼmonanafa gekamo neʼafiya vayaʼmogimo neʼyaʼmo mo nosiye, huʼa ge huʼa afi geʼnae. 
MRK.2.19	Yesuʼa hunoʼaeʼmo, aʼmo neʼaliya afinaʼmo neʼyaʼmo mo nesifiye. Haʼao a aligefe huʼniya vekamo apakaeʼeʼmo magokepi lokaeno maiʼnigeʼapaeʼmo apamogaga aiʼa neʼyaʼmo neʼnae. 
MRK.2.20	Henagaʼamo mago vayaʼmogi a aligefe huʼniya vekamo avaleliʼa visageʼapaeʼmo neʼyaʼmo mo sigae. 
MRK.2.21	Atafa lavolavomo halo neʼaigeʼapaeʼmo saufa lavolavomo sese osuʼnaya lavolavoletiʼmo lagauʼa nofakaniye. Saufa lavolavoletiʼmo lagauʼa fakanisayana sese nehisagenoʼaeʼmo atupaʼamo aino vayu hisigeno atalagauno alino avala aisigeno magoʼe huno alopa kaʼmo halo aigiye. 
MRK.2.22	Ina kava huʼa vayaʼmogimo saufa nofi alagafati aniʼmo aliʼa atafa afu agufa kepiʼmo nolakiye. Aliʼa lakisayana aniʼmoʼa atafa keʼmo aeno apalo atino asagauno aisigeno keʼaʼeʼmo alagi hosugiye. Saufa aniʼmo saufa kepiʼmo lakisagenoʼaeʼmo afaʼa hanegaiye, huno hapa paiʼniye.
MRK.2.23	Mago Sapati afinaʼmo Yesuʼe geʼamo neʼafiya vayaʼeʼmo viti hoyamo laisigana yaʼmo haneʼniya hoya folagapiʼmo uʼnae. Yesu geʼamo neʼafiya vayaʼmogimo viti alagamo lagiʼa neme neme uʼnae. 
MRK.2.24	Falasi mono vayaʼmogi Yesufeʼmo huʼapaeʼmo, Apako, huʼa, gekamo neʼafiya vayaʼmogimo Sapati afinaʼmo keʼaepa getimo amagiʼa neʼatalae, huʼa huʼnae. 
MRK.2.25	Yesuʼa hunoʼaeʼmo, Neviniʼe avagi huʼa uʼnaya vayaʼmogiʼeʼmo apaka teʼnigeʼapaeʼmo huʼnaya kavafeʼmo ava gemo lekana paita oʼafiʼnafiye. 
MRK.2.26	Amaiyataʼa mono huno neʼapateya vekamo maiʼnigenoʼaeʼmo Neviniʼa mono nopiʼmo uno haino Gotina ofalinimo amiʼnaya peleti mayamo alino neteno avagi huʼa uʼnaya vayaʼaina apamiʼniye. Muki vayaʼmogimo noʼnaya neʼyaʼmo haneʼnifa mono huʼa neʼapataya vayaʼamogigeʼmo nesaya neʼyaʼmo haneʼniyaʼmonanafa ani neʼyaʼmo neʼnayana hosu kavaʼmo osuʼnae. 
MRK.2.27	Gotiʼa muki vayaʼmogi Sapati afinaʼmo ha maesayafeʼmo hu oʼmaleʼnifa Sapati afinaʼmoʼa muki vayaʼaina hapa maesiyafeʼmo hu maleʼniye. 
MRK.2.28	Ina kava huʼniyaʼmofeʼmo Vemo mafaʼnemoʼmo Sapati afinateʼeʼmo yagaiʼniye, huno hapa paiʼniye.
MRK.3.1	Yesuʼa halate Yu vayaʼai mono nopiʼmo uno haino maiʼnigeno ayaʼmo kalage kiʼniya vekamo ani mono nopiʼmo maiʼniye. 
MRK.3.2	Mago vayaʼamogimo agoti huʼa atesayafeʼmo ageʼa maiʼneʼapaeʼmo, Sapati afinaʼmo alino api aeno atesifigeta agegaune, huʼa huʼnae. 
MRK.3.3	Yesuʼa ayaʼmo kalage kiʼniya vekaeʼmo hunoʼaeʼmo, he tika manile eno, huno hutenoʼaeʼmo 
MRK.3.4	apakaefeʼmo hunoʼaeʼmo, Sapati afinaʼmo keʼaepa gemo akame hisunafeʼmo na agufa kavaʼmo hugune. Sapati afinaʼmo alagepa kavaʼmo hisupi hosu kavaʼmo hugune. Vayaʼmo hapaegaupi hapa maegaune, huno apafi geʼnigeʼapaeʼmo ge osuʼa afaʼa maiʼnae. 
MRK.3.5	Yesuʼa aulu hapaeno apakelinuneno huteno aipamo leno apateʼniye. Lokiya apaipa vayaʼmo maiʼnayaʼmofeʼmo aipamoʼmo kana huʼniye. Agaemo hunoʼaeʼmo, kayaʼmo aeka hayo huvo, huno huʼnigeno aeno hayo huʼnigeno ayaʼmo alino api aino ateʼnigeno alu ayakana huno haneʼniye. 
MRK.3.6	Falasi mono vayaʼmogi ani kavaʼmo ageteʼapaeʼmo mono nopatiʼmo emi eʼa malage huʼa Helotiʼa akame huʼnaya vayaʼeʼmo aliʼa anupa huʼa maiʼneʼa Yesuʼa amagisayafeʼmo ge huge afige huʼa maiʼnae.
MRK.3.9+MRK.3.10	Asole vayaʼmo hogoteno ago alino hapageno apateʼniyaʼmofeʼmo kaita hapauʼniya vayaʼmo eʼa agufaleʼmo ame alisayafeʼmo eʼa faiʼa kili paeteʼa maleʼa apaliʼnae. Maleʼa apaliʼnayaʼmofeʼmo geʼamo neʼafiya vayaʼaifeʼmo hunoʼaeʼmo, maleʼa oʼnapalisayafeʼmo mago aise sipimo alita alo huta nateyo, huno hapa paiʼniye. 
MRK.3.11	Hosu apaune vayaʼmogi ageteʼapaeʼmo asagauʼa aiteʼa alopa gefatiʼmo huʼapaeʼmo, Goti mafaʼneʼamo maiʼnane, huʼa huʼnae. 
MRK.3.12	Yesuʼa hosu apaune vayaʼaifeʼmo lokiya gefatiʼmo hunoʼaeʼmo, ina laʼnamo maiʼnofi hutapa hapa opaiyo, huno hapa paiʼniye.
MRK.3.13	Yesuʼa aise avefiʼmo uno haino maiʼnenoʼaeʼmo hauʼniya vayaʼaifeʼmo ge huʼnigeʼa agaetegamo eʼnae. 
MRK.3.14+MRK.3.15	Agaemo tuolofuʼa vayapatiʼmo agaeʼeʼmo magokepi lokaeʼa maige alino apatesigeʼa uʼa Goti geʼamo aeʼa hakalo huʼa hapa paige kaita hapauʼnisiya vayaʼaina aliʼa hapageʼa apatege himamuʼaletiʼmo hosu apaune vayaʼaina aliʼa hapa faiʼa apatalege hisayafeʼmo lekana paino apateʼniye. 
MRK.3.16	Lekana paino apateʼniya vayaʼai apakiʼapimo haneʼniye. Yesuʼa Saimonifeʼmo Pitaʼae huno agi ateʼniya vekagi 
MRK.3.17	Sepeti mafaʼnelaʼmo Yemisiʼe aganaʼamo Yoniʼefeʼmo Yesuʼa Moʼanasesi vekalane huno anaki anateʼniya anakimo aepaʼamo hakalu nehiya kava huno lokiya vekalanagi 
MRK.3.18+MRK.3.19	Etaluʼagi Filipiʼagi Matolomiyuʼagi Matiyuʼagi Tomasiʼagi Afiyasi mafaʼnemo Yemisiʼagi Taʼniyasiʼagi Saimoni Selotiʼagi Yutasi Isakaliyotiʼa Yesu kutulu yaʼmo neʼniya vekagi huʼa maiʼnae.
MRK.3.20	Yesuʼa halate noʼalega uno maiʼnigeʼapaeʼmo asole vayaʼmo eʼa aliʼa anupa huʼa maiʼnagenoʼaeʼmo Yesuʼe geʼamo neʼafiya vayaʼeʼmo neʼyaʼmo nesaya kanaʼapimo ohaneʼniye. 
MRK.3.21	Yesu vayaʼamogimo ani kavafeʼmo ava gemo afiteʼapaeʼmo, negi kavaʼmo nehiye, huʼa huteʼa avalesayafeʼmo uʼnae. 
MRK.3.22	Keʼaepa gemo aliʼa apaya neʼmalaya vayaʼmo Yulusalemu taonifatiʼmo eʼapaeʼmo, Mielisemuliʼa aipafiʼmo maiʼniye. Hosu apaune vayaʼaiteʼmo yagaino neʼapateya vekamo himamuʼaletiʼmo hosu apaune vayaʼmo vayaʼai apaipafatiʼmo alino hapafaino neʼapatale, huʼa huʼnae. 
MRK.3.23	Yesuʼa hunoʼaeʼmo, eyo, huno ge huʼnigeʼa eʼnagenoʼaeʼmo aeno kalafefa gemo huno hapa painoʼaeʼmo, haiya kava huno Sataniʼa agaiʼamo alino ha faino atalegaiye. 
MRK.3.24	Magoke vayapatiʼmo aliʼa fako huʼa apakaiʼapiʼeʼmo kamemo hisayana ani vayaʼmo oʼmaigae. 
MRK.3.25	Ina kava huʼa magoke afamo anagaʼmogimo aliʼa fako huʼa kaveta hisayana magokepi alagepa huʼa lokaeʼa oʼmaigae. 
MRK.3.26	Ina kava huno Sataniʼa yagaino apateʼniya vayaʼaʼeʼmo kame huno apatesiyana muki vayaʼaiteʼmo yagaino apateʼniya himamuʼamo hano hugiye. 
MRK.3.27	No aepa vekamo lokiya vekamo maiʼnisiyana mago vekamoʼmo eno atafauno nofi kino oʼatesiyana noʼafatiʼmo muki kagemi yaʼamo afaʼa uno haino oʼaligiye. Hogoteno no aepa neʼmo atafauno nofi kino atesiyaʼmoʼmo afaʼa uno haino noʼafatiʼmo muki yaʼamo aligiye. 
MRK.3.28	Lama gemo lapa nepauve, huno, Gotiʼa muki hosu kavaʼapiʼe agaefeʼmo huʼa faipa huʼa neʼataya geʼapiʼeʼmo afaʼa alino atalegaiye. 
MRK.3.29	Alino atalegaiyaʼmonanafa aote Aunemeʼaeʼmo huʼa faipa huʼa neʼatesaya vayaʼai hosu kavaʼapimo alagi alino oʼatalesigeno huʼa faipa huʼa neʼataya gemo anonaʼapimo afaʼa hanege hanege huno hanegaiye, huno hapa paiʼniye. 
MRK.3.30	Apakaemo hosu aune vekamo aipafiʼmo maiʼniye, huʼa huʼnayaʼmofeʼmo Yesuʼa ani gemo huno hapa paiʼniye.
MRK.3.32	Asole vayaʼmogimo faiʼa ku aiʼa ateʼa maiʼneʼapaeʼmo, itakamoʼe kaganakamogiʼeʼmo kagaemo kagesayafeʼmo eʼa kumatega maiʼnae, huʼa ha paiʼnagenoʼaeʼmo, 
MRK.3.33+MRK.3.34	itaʼnimoʼe naganaʼnimogiʼeʼmo haiyate eʼa maiʼnae, huno huteno aulu hapaelinuneno huno neʼapakenoʼaeʼmo, itaʼnimogiʼe naganaʼnimogiʼeʼmo manifiʼmo maiʼnae. 
MRK.3.35	Gotiʼa hauʼniya kavaʼageʼmo nehaya vayaʼmo naganaʼnimogi maige nasaʼnimogi maige itaʼnimogimo maige huʼnae, huno hapa paiʼniye.
MRK.4.2	Agaemo magoʼe huno aeno kalafefa gefatiʼmo huno alino apaya malenoʼaeʼmo, 
MRK.4.3	Afiyo, huno, mago vekamoʼmo avina yaʼmo hakalesiyafeʼmo hoyaʼalegamo uʼniye. 
MRK.4.4	Avina yaʼmo yaga hume hume uʼnigenoʼaeʼmo mago avina yaʼmo kateʼmo asagauno aiʼnigeʼa namamogi eʼa neʼnae. 
MRK.4.5	Mago avina yaʼmo yafa agotofuleʼmo aise mopamo haneʼniya yateʼmo asagauno aiʼniye. Aise mopamo haneʼniyaʼmofeʼmo malage huno hageʼniye. 
MRK.4.6	Hageʼnigenoʼaeʼmo yegemoʼmo eno haineno neʼagegenoʼaeʼmo leno falu teʼniye. Hafuʼyamo oʼaeʼniyaʼmofeʼmo ago falu teʼniye. 
MRK.4.7	Mago avina yaʼmo aufe nofiʼmo haneʼniya mopafiʼmo asagauno aiʼnigeno aufe nofiʼmoʼa hageno haiʼneno kino ati kaeʼnigeno alagamo oʼaeʼniye. 
MRK.4.8	Mago avina yaʼmo alagepa mopafiʼmo asagauno aiteno hageno haineno alagamo aeʼniye. Tetiʼamo aege sigisitiʼamo aege vani hataletiʼamo aege huʼniye. 
MRK.4.9	Gemo afisaya lapakesamo haneʼnisiyaʼmoʼmo ani gemo afiyo, huno hapa paiʼniye.
MRK.4.10	Yesuʼa agaiʼageʼmo maiʼnigeʼapaeʼmo geʼamo afiʼnaya vayaʼe tuolofuʼa vayaʼmo geʼamo neʼafiya vayaʼmogiʼeʼmo eʼa, ani aeka kalafefa ge huʼnana gemo aepaʼamo laha paiyo, huʼa afi geʼnagenoʼaeʼmo 
MRK.4.11	Gotiʼa yagaino apateʼniya kavafeʼmo ava gemo fala kiʼniya gemo aepaʼamo afisayafeʼmo ago alino lapamiʼniyaʼmonanafa malaga vayaʼaifeʼmo aeʼna kalafefa gefatiʼmo huʼna hapa nepauve.
MRK.4.12	huno hapa paiʼniye.
MRK.4.13	Hapa paitenoʼaeʼmo, ani aeʼna kalafefa ge huʼnova gemo aepaʼamo oʼafiʼnafiye. Ani aeʼna kalafefa ge huʼnova gemo aepaʼamo oʼafiʼnisayana haiya kava hutapa muki aeʼna kalafefa gemo huʼnova gemo aepaʼamo afigae. 
MRK.4.14	Avina yaʼmo nehakaleya vekamoʼmo Goti geʼamo nehakale. 
MRK.4.15	Mago avina yaʼmo kateʼmo asagauno aiʼniya avina yakana huʼa vayaʼmogi Goti geʼamo neʼafigenoʼaeʼmo Sataniʼa eno apaipafiʼmo hakaleʼniya gemo alinino neʼviye. 
MRK.4.16	Mago avina yaʼmo yafa agotofuleʼmo asagauno aiʼniya avina yakana huʼa vayaʼmogi Goti geʼamo afiteʼapaeʼmo malage huʼa apamogaga neʼaiye. 
MRK.4.17	Apamogaga neʼaiyaʼmonanafa hafuʼya oʼaeʼniyaʼmofeʼmo aise afinaʼmo maiʼnagenoʼaeʼmo hanageke kavaʼmo afole neʼaifi Goti geʼamo noʼafiya vayaʼmogi apaini huʼa neʼapatafi huʼa nehageʼapaeʼmo malage huʼa asagauʼa neʼaiye. 
MRK.4.18+MRK.4.19	Mago avina yaʼmo aufe nofi haneʼniya mopafiʼmo asagauno aiʼniya avina yakana huʼa mago vayaʼmogi Goti geʼamo afiteʼapaeʼmo ma mopafi kavafeʼmo hapausoli huge monimoʼa humi apateʼnigeno lusi kava huno hapauge magoʼe yaʼmo alisayafeʼmo hapaʼye huge huʼa maiʼnagenoʼaeʼmo ani kavaʼmoʼa Goti geʼamo ago aeno ati nekaegeno alagamo noʼae. 
MRK.4.20	Mago avina yaʼmo alagepa mopafiʼmo asagauno aiʼniya avina yakana huʼa mago vayaʼmogi Goti geʼamo afiteʼapaeʼmo aliʼa apaipafiʼmo neʼmalagenoʼaeʼmo tetiʼa alagamo aege sigisitiʼa alagamo aege vani hataletiʼa alagamo aege huʼa neʼmaiye, huno hapa paiʼniye.
MRK.4.22	Muki yaʼamo fala kino haneʼniyanageno henagaʼamo afole aigiye. Muki yaʼamo aino ati kae maleʼniyanageno henagaʼamo ha le yategamo afole aigiye. 
MRK.4.23	Ge neʼafisaya lapakesamo haneʼnisiyaʼmoʼmo ani gemo afiyo. 
MRK.4.24	Gemo neʼafitapaeʼmo, na agufa gemo neʼafufi hutapa alagepa hutapa lapakesamo afiyo. Afitetapaeʼmo lapaipa lapakesamo neʼamisagenoʼaeʼmo Gotiʼa ina kava huno lapamigiye. Alagepa hutapa neʼafisayana magoʼe huno alino lapamigiye. 
MRK.4.25	Aliʼnaya vayaʼaina magoʼe huno alino apamigiye. Oʼaliʼnisaya vayaʼai apayapatiʼmo aiseʼamo aliʼnisaya yaʼmo hapafaleno atalegaiye, huno hapa paiʼniye.
MRK.4.26	Hapa paitenoʼaeʼmo, Ina kava huno Gotiʼa yagaino apateʼniya kava huno mago vekamoʼmo avina yaʼmo hoyafiʼmo nehakale. 
MRK.4.27	Haniʼilagamo havaege felugamo umenitata huge nehigenoʼaeʼmo avina yaʼmo nehageyaʼmonanafa ageno aeto nosiye. 
MRK.4.28	Mopamokeʼmo ani agufa aliʼyaʼmo neʼaligeno neʼyaʼmo afole neʼaiye. Hogoteno yosaʼageʼmo hagetenoʼaekeʼmo haitaʼamo afole aitegeno neʼyaʼamo afole neʼaiye. 
MRK.4.29	Neʼyaʼamo nelegenoʼaeʼmo ani vekamoʼmo naipeletiʼmo heno hatagauno neʼaliye, huno hapa paiʼniye.
MRK.4.30	Hapa paitenoʼaeʼmo, ina kava huno Gotiʼa yagaino apateʼniya kavaʼmo na agufa kavakana huno haneʼniye. Ani kavafeʼmo haiya aune gemo hisune. 
MRK.4.31	Ina kava huno mago vekamoʼmo aise avina yaʼmo agiʼamo masiteti avina yaʼmo hakaleʼniye. Muki avina yaʼamo alopa avina yaʼmo haneʼniyaʼmofeʼmo ani aise avina yaʼmo ago aeno aga seʼniye. 
MRK.4.32	Aise avina yaʼmo haneʼniyaʼmonanafa fai maleʼnigenoʼaeʼmo hagenuno haino alopa hetenoʼaeʼmo muki neʼyaʼamo ago aeno aga seno akopamo aeʼnigeʼa nama anagaʼmogimo akopaʼamo ulinapiʼmo apanoʼmo nekiye, huno hapa paiʼniye. 
MRK.4.33	Yesuʼa magoʼe huno ani agufa aeno kalafefa gefatiʼmo afaʼa afisayafeʼmo aeno hakalo huno hapa paiʼniye. 
MRK.4.34	Aeno kalafefa geʼageʼmo huno hapa paiʼniyaʼmonanafa agaiʼageʼmo maiʼnenoʼaeʼmo geʼamo neʼafiya vayaʼaifekeʼmo ani gemo aepaʼamo hapa paiʼniye.
MRK.4.35	Ani afinaʼmo uneʼamo Yesuʼa geʼamo neʼafiya vayaʼaifeʼmo hapa painoʼaeʼmo, mugagayaga faliga vigetao, huno huʼniye. 
MRK.4.36	Huno huʼnigeʼa muki vayaʼamo apataleʼa Yesuʼa maiʼniya sipifiʼmo uʼa haiʼa maiteʼapa avaleliʼa uʼnae. Neʼvagenoʼaeʼmo mago alu sipimo uʼnigeʼa lokaeliʼa uʼnae. 
MRK.4.37	Neʼvagenoʼaeʼmo lusi kava huno yasimo aliteno aniʼmo aino holakau holakau huno eno haineno sipifiʼmo havaiteʼnigeno aeno lapanegefe huʼniye. 
MRK.4.38	Yesuʼa sipimo akamelegamo afita aiteno havaeno maiʼniye. Geʼamo neʼafiya vayaʼmogi hauneʼa ateteʼapaeʼmo, tisao, huʼa, lagaemo hogoʼamo aniʼmo negesunagi lagaefeʼmo kagesa noʼafipiye, huʼa ha paiʼnae. 
MRK.4.39	He tino yasieʼmo ge hauteno anifeʼmo ha painoʼaeʼmo, hano huvo, huno huʼnigeno yasimo hano huʼnigeno aniʼmo afaʼa haneʼniye. 
MRK.4.40	Yesuʼa geʼamo neʼafiya vayaʼaifeʼmo hunoʼaeʼmo, na kava higetapa lusi kava huta koli nehae. Na kava higetapa nagaefeʼmo lapakesamo afita fatago nosae, huno hapa paiʼnigeʼapaeʼmo 
MRK.4.41	lusi kava huʼa koli huteʼa apakaiʼapimo ge huge afige huʼapaeʼmo, na agufa vekamo maiʼniye. Yasimoʼe aniʼmoʼeʼmo geʼamo afiʼnaʼae, huʼa huʼnae.
MRK.5.1	Apakaemo ani kotuʼmo lakaeʼa Gatalini vayaʼmo maiʼnaya haopalegamo uʼa avaʼyi huʼnae. 
MRK.5.2	Yesuʼa sipifatiʼmo emine neʼegenoʼaeʼmo hosu apaune vayaʼmo aipafiʼmo maiʼnaya vekamo kanolufilagatiʼmo neʼegeʼa fotu huʼnae. 
MRK.5.3	Ani vekamo vaya kiʼa neʼapataya yafaka kanolufilaga maiʼnigeʼapaeʼmo mago vayaʼmogimo uʼa atafaugefe huʼnayana afaʼa oʼatafauge seli nofitetiʼmo kiʼa ategefe huʼnayana afaʼa kiʼa oʼatege huʼnaya vekamae. 
MRK.5.4	Mago vayaʼmogimo muki afinaʼae afinaʼaeʼmo aiyalateʼmo hanikapu aiʼa atege ayatalateʼmo seli nofitetiʼmo kiʼa atege huʼnayaʼmonanafa seli nofiʼmo alino kapalu aege hanikapumo aino lo aege huʼnigeʼapaeʼmo afaʼa yagaiʼa oʼateʼnae. 
MRK.5.5	Muki afinaʼmo felugaʼe haniʼilagaʼeʼmo kanolufilagaʼe avelegaʼeʼmo umenitata nehunoʼaeʼmo lusi kava huno kage gage nehunoʼaeʼmo yafatetiʼmo agufamo heno hatagauno maiʼniye.
MRK.5.8	Hogoteno Yesuʼa hunoʼaeʼmo, hosu aune vekae, huno, aipafatiʼmo emikeno, huno huʼniyaʼmofeʼmo ani gemo huʼniye. 
MRK.5.9	Yesuʼa hunoʼaeʼmo, kagikamo ina lagae, huno afi geʼnigenoʼaeʼmo lagaemo asole vayaʼmo maiʼnonaʼmofeʼmo nagiʼnimo asole vayaʼnae, huno hutenoʼaeʼmo, 
MRK.5.10	kahao ke hovanagi alika laha faika afagitega olatalo, huno huge huge huno maiʼniye. 
MRK.5.11	Inagi asole afumo aveleʼmo neʼa maiʼnae. 
MRK.5.12	Hosu apaune vayaʼmogi huʼapaeʼmo, alika laha faitalegeta uta haita afu anagaʼai apaipafiʼmo maino, huʼa afigeʼnae. 
MRK.5.13	Yesuʼa hunoʼaeʼmo, kanalenagi afaʼa viyo, huno huʼnigeʼa hosu apaune vayaʼmo aipafatiʼmo emi eʼa tu tauseniʼa agufa afu anagaʼai apaipafiʼmo faleʼuʼa haiʼnageʼapaeʼmo aulafifatiʼmo nagu nagu huʼa uʼa lamiʼa ani kotupiʼmo asagauʼa aiteʼa aniʼmo neteʼa faliʼnae.
MRK.5.14	Ani afuleʼmo yagaiʼnaya vayaʼmo apaune heʼuʼa taonifiʼmo maiʼnaya vayaʼaifeʼmo hapa paige alu haopalega uʼa hapa paige huʼnageʼa afiteʼapaeʼmo agesayafeʼmo eʼnae. 
MRK.5.15	Apakaemo Yesutega eʼa agayana hosu apaune vayaʼmo aipafatiʼmo alino hapafaitaleʼniya vekamoʼmo kukena yaʼmo vaiteno mopafiʼmo fai maiʼnigeno agesamo aino halo aiʼnigeno maiʼnigeʼa eʼa ageteʼapaeʼmo koli huʼnae. 
MRK.5.16	Ani kavaʼmo ageʼnaya vayaʼmogimo hosu apaune vayaʼmo aipafiʼmo maiʼnaya vekaeʼmo ava ge huge afu anagaʼaifeʼmo apava gemo huge huʼa hapa paiʼnae. 
MRK.5.17	Hapa paiʼnageʼa afiteʼapaeʼmo Yesufeʼmo huʼapaeʼmo, kahao ke honanagi mani koteʼmo ataleka uvo, huʼa ha paiʼnae. 
MRK.5.18	Yesuʼa sipifiʼmo uno haiʼnigenoʼaeʼmo hosu apaune vayaʼmo aipafatiʼmo alino hapafaitaleʼniya vekamoʼmo hunoʼaeʼmo, kahao ke hove, huno, kagaeʼeʼmo ugesugi navalelika ugapiye, huno afi geʼnigenoʼaeʼmo 
MRK.5.19	Yesuʼa hunoʼaeʼmo, haʼao, huno, vayakalegamo uka Ala kava neʼmoʼa lusi kava huno hau huno kateteno kaha maeʼniya kavafeʼmo ava gemo huka hapa paiyo, huno ha paiʼniye. 
MRK.5.20	Ha paiʼnigeno uno naya loleʼa taonimo agiʼamo Nekapolisi kotegamo umenitata huno Yesuʼa lusi kava huno ha maeʼniya kavafeʼmo ava gemo aeno hakalo huno hapa pai male hapa pai male hulino uʼnigeʼa ani gemo afiteʼapaeʼmo hapau aiʼnae.
MRK.5.21	Yesuʼa halate aniʼmo lakaenuno mugagayaga faligamo kahaepaleʼmo maiʼnigeʼapaeʼmo asole vayaʼmo eʼa aliʼa anupa huʼa maiʼnae. 
MRK.5.22+MRK.5.23	Maiʼnageno Yailasiʼa Yu vayaʼai monoteʼmo neʼyagaiya vekamo eno Yesuʼa agetenoʼaeʼmo aiyafiʼmo agoʼya faino maiʼnenoʼaeʼmo, kahao ke hove, huno, aʼmafaʼneʼnimo aise afinaʼmo ago faligefe huʼnigeʼnaeʼmo huvanagi alagepa huno maisiyafeʼmo eka agufaleʼmo kayaʼmo maleka ato, huno lokiya gemo huno ge huno afigeʼnigenoʼaeʼmo 
MRK.5.24	Yesuʼa agaeʼeʼmo uʼniye. Neʼvigeʼapaeʼmo faiʼa ku aili ku aili huʼa maleʼa apaliniʼa uʼnae.
MRK.5.25	Mago akanomo aiguyaʼmo tuolofuʼa kafugamo hauʼniya akanomo maiʼniye. 
MRK.5.26	Agaemo alu lota vaya alu lota vayaʼaitegamo uge uge huʼniyana ha oʼmaeʼnageno magoʼe huno hauge hauge huno maiʼnigeno agafu kiʼniye. 
MRK.5.27+MRK.5.28	Agaemo Yesufe ava gemo afitenoʼaeʼmo asole vayaʼeʼmo eno magokepi lokaelino neʼenoʼaeʼmo, kukenaʼaleʼmo ame alisuvana aiguʼyaʼnimo nahagegaiye, huno agesamo afitenoʼaeʼmo akamelegatiʼmo eno kukenaʼaleʼmo ame aliʼniye. 
MRK.5.29	Ame neʼaligenoʼaeʼmo aiguʼyaʼamo malage huno hageʼnigeno agufafilagamo alino amalagino ageʼniye. 
MRK.5.30	Ame neʼaligenoʼaeʼmo Yesuʼa ageyana agufafatiʼmo himamuʼamo ago uʼnigeno ageʼniye. Agetenoʼaeʼmo muki vayaʼeʼmo magokepi neʼenoʼaeʼmo aino afe leno, ina laʼmo kukenaʼnileʼmo ame aliʼniye, huno ge huno apafi geʼniye. 
MRK.5.31	Apafi geʼnigeʼapaeʼmo geʼamo neʼafiya vayaʼmogi huʼapaeʼmo, asole vayaʼmogimo maleʼa kapaliniʼa neʼvagi na kava higekaeʼmo ina laʼmo kukenaʼnileʼmo ame aliʼniye, huka nehane, huʼa afi geʼnae.
MRK.5.32	Yesuʼa ame aliʼniya vekamo agesiyafeʼmo aulaga halino apakelinuneno huʼniye. 
MRK.5.33	Aulaga halino neʼapakegenoʼaeʼmo ani akanomoʼa agufafilagamo afole aiʼniya kavaʼmo agetenoʼaeʼmo eno aiyafiʼmo agoʼya faiʼneno koli huteno atete hauʼnigenoʼaeʼmo Yesufeʼmo muki kavafeʼmo lama ge huno ava gemo huno ha paiʼniye. 
MRK.5.34	Ani gemo ha paiʼnigenoʼaeʼmo, aʼmafaʼneo, huno, kagesamo afika fatago huʼnana kavakamoʼmo alino kahageno kateʼniyanagi uka alagepa huka maigenoʼao kaipamoʼmo falu hino, huno ha paiʼniye. 
MRK.5.35	Ha nepaigeʼapaeʼmo mago vayaʼmo Yailasiʼa Yu vayaʼai monoteʼmo yagaiʼniya notegatiʼmo eʼapaeʼmo, aʼmafaʼnekamo ago faliʼnigi na kava higeka tisa vekamo alaga haesiya yaʼmo alika neʼamine, huʼa ha paiʼnae. 
MRK.5.36	Yesuʼa ani gemo afitenoʼaeʼmo monote yagaiʼniya vekaeʼmo ha painoʼaeʼmo, koli osuka nagaefekeʼmo kagesamo afika fatago huvo, huno ha paitenoʼaeʼmo 
MRK.5.37	muki vayaʼaifeʼmo hunoʼaeʼmo, oʼmetapa afaʼa maiyo, huno huteno Pitaʼagi Yemisiʼagi Yemisi aganaʼamo Yoniʼagi huno apavalelino uʼniye. 
MRK.5.38	Monote yagaiʼniya vekamo noteʼmo uʼa avaʼyi huteʼapaeʼmo Yesuʼa apakeyana ani vayaʼmogimo apano aeteʼa faiyosago faiʼa aviʼyaʼmo nehageno apakeʼniye. 
MRK.5.39	Agaemo nopiʼmo uno nehainoʼaeʼmo, na kava higetapaeʼmo lapano aeteta aviʼya nehae. Ani aʼmafaʼnemo ofaliʼnifa afaʼa au kaleno maiʼniye, huno hapa paiʼniye. 
MRK.5.40	Hapa paiʼnigeʼapaeʼmo lusi kava huʼa kigi huʼa ateʼnagenoʼaeʼmo muki vayaʼamo alino hapa faitalegeʼa kumatega uʼa lamiʼnae. Agaemo ani aʼmafaʼnemo itaʼafoʼalaʼmoganimogi agaemo avagi huʼa eʼnaya vayanagi huno apavalelino ani aʼmafaʼnemo maleʼnaya nopiʼmo uʼa haiʼnae. 
MRK.5.41	Ayateʼmo neʼalinoʼaeʼmo, talita kumi, huno huʼniye. Ani gemo aepaʼamo haneʼniyana aise aʼmafaʼneo he tiyo, huʼna kaha nepauve, huno huʼniye. 
MRK.5.42	Huno nehigenoʼaeʼmo he tino umenitata huʼniye. Ani aʼmafaʼnemo tuolofuʼa kafugamo maiʼniya aʼmafaʼneʼmae. Umenitata huʼnigeʼapaeʼmo lusi kava huʼa hapau aiʼnae. 
MRK.5.43	Yesuʼa lokiya ge huno hapa paitenoʼaeʼmo, mago vayaʼaifeʼmo uta hapa opaiyo, huteno, aʼmafaʼnemo mago neʼyaʼmo amiyo, huno hapa paiʼniye.
MRK.6.1	Yesuʼa ani kotegamo ataleno noʼalegamo uʼnigeʼapaeʼmo geʼamo neʼafiya vayaʼmo akame huʼa uʼnae. 
MRK.6.2	Agaemo Sapati afinaʼmo Yu vayaʼai mono nopiʼmo uno haino mono gemo aepa faino alino apaya maleʼniye. Asole vayaʼmogi ani gemo afiʼa hapau aiteʼapaeʼmo, mani vekamo ani gemo haiyaʼaletiʼmo aliʼniye. Alagepa agesa afi yaʼmo haiya agufa agesa afi yaʼmo aliʼniyaʼmofeʼmo noʼagona agufa lokiya kavaʼmo nehiye. 
MRK.6.3	Lagaemo ageʼnonana noʼmo nekiya vekamo maiʼniye. Maliya mafaʼnemo maiʼnigeta ageteta aganaʼamogimo Yemisiʼagi Yosesiʼagi Yutasiʼagi Saimoniʼagi huta apaketeta asaʼamogiʼeʼmo magokepi lokaeta maiʼnone, huʼa huteʼa hosu apaipamo kaliʼa ateteʼa apakameʼyamo amiʼnae.
MRK.6.5	Agaemo noʼaleʼmo noʼagaya agufa lokiya kavaʼmo afaʼa osuʼniye. Afaʼa osuʼniyaʼmonanafa magoke magoke vayaʼmo kaita hapauʼniya vayaʼaiteʼmo ayaʼmo maleʼneno alino hapageno apateʼniye. 
MRK.6.6	Agaefeʼmo apakesa afiʼa fatago osuʼnayaʼmofeʼmo agesa alaʼamo afiʼniye. Apatalenuno Goti gemo hapa pai male hapa pai male huno uneno huʼniye.
MRK.6.8+MRK.6.9	Apamiteno hapa painoʼaeʼmo, muki asole yatapimo alinita oʼviyo. Kunagi peleti mayagi kutapifi monigi hutapa alinita oʼviyo. Hayopa kayotapimo alige suʼmo vaige magoke siotimo vaige hutapa viyo. 
MRK.6.10	Uta taonifiʼmo avaʼyi hutetapaeʼmo magoke nopiʼmo uta haita maiʼnetapa henagaʼamo ataleta viyo. 
MRK.6.11	Neʼvisageʼapaeʼmo mago taonifiʼmo maiʼnisaya vayaʼmogimo aliʼa falu fala huʼa olapateʼa getapimo oʼafisayaʼmoʼmo Gotiʼa kavatieʼmo ohauʼniye, huʼa agesayafeʼmo apataleta ugefeʼmo lapaiyaletiʼmo mumusopamo alita fopo hutaletapa viyo. Lama ge huve, huno, Gotiʼa agoti huno apatesiya afinaʼmo Sotomi taonifiʼe Gomola taonifiʼeʼmo maiʼnaya vayaʼmogi mago hosu yaʼmo aligayaʼmonanafa ani taonifiʼmo maiʼnaya vayaʼmogi magoʼe huʼa lusi hosu yaʼmo aligae, huno hapa paiʼniye. 
MRK.6.12	Uʼa Goti gemo hapa paiʼapaeʼmo, lapaipamo alita afe leyo, huʼa hapa paiʼnae. 
MRK.6.13	Apakaemo vayaʼai apaipafatiʼmo asole hosu apaune vayaʼmo aliʼa hapa faiʼa apatalege kaita hapauʼniya vayaʼmo uvelimo faleʼa apateteʼa aliʼa hapageʼa apatege huʼnae.
MRK.6.15	Mago vayaʼamogi huʼapaeʼmo, Ilaiyaʼa maiʼniye, huʼa huʼnageʼa mago vayaʼamogi huʼapaeʼmo, Gotitegati gemo alinineno aeno hakalo huno hapa nepaiya vekamo akeyaʼvilaga vayaʼmogi Gotitegati gemo alini eʼa aeʼa hakalo huʼa hapa nepaiya vayakana huno maiʼniye, huʼa huʼnae. 
MRK.6.16	Ani ge huʼnayaʼmonanafa Helotiʼa hunoʼaeʼmo, Yoniʼa lugoʼamo heʼna hatagauʼna ataleʼnova vekamo kanolufatiʼmo ago he tiʼniye, huno huʼniye.
MRK.6.19	Helotiyasiʼa Yonifeʼmo hosu aipamo kaliʼnigeno amagigefeʼmo huʼniyana afaʼa oʼamagiʼniye. 
MRK.6.20	Helotiʼa hunoʼaeʼmo, Yoniʼmo aote vekamo fatago kavaʼage nehiya vekae, huno agesamo afiteno Yonifeʼmo koli huteno yagaino ateʼniyaʼmofeʼmo Helotiyasiʼa afaʼa oʼamagiʼniye. Helotiʼa Yoni geʼamo afiteno asole kavatefeʼmo akame huteno magoʼe huno afisiyafeʼmo hauʼniye. 
MRK.6.21	Helotiʼa itaʼamoʼmo alino ateʼniya afinaʼmo halate afole aiʼnigeno yagita huʼnigeʼapaeʼmo yagaiʼa apateʼnaya gamani vayanagi ati vayaʼaiteʼmo yagaiʼa apateʼnaya vayanagi Galeliya kotega ala apaki vayanagi huʼa eʼa neʼyaʼmo neʼnae. Ani afinaʼmo Helotiyasiʼa Yoniʼmo amagisiya kaʼmo ageʼniye. 
MRK.6.22	Helotiyasiʼa aʼmafaʼneʼamoʼmo yagita huʼnaya nopiʼmo eno haineno oaeʼnigeʼapaeʼmo Helotiʼe magokepi lokaeʼa maiʼnaya vayaʼmogiʼeʼmo ageteʼa amuse huʼa ateteʼa kini vekamo yagaino neʼapateya vekamoʼmo hunoʼaeʼmo, na agufa yafeʼmo kahauʼnisifigi naha paiyo, huno, afaʼa kamiguve. 
MRK.6.23	Yagaika apateʼnana yapatiʼmo folagapati alika fako huka magokayagaʼamo namiyo, huka hisanaʼmoʼmo afaʼa aliʼna fako huʼna kamiguve, huno huteno agoʼyamo ataleʼniye. 
MRK.6.24	Ani aʼmafaʼnemoʼmo uno itaʼamofeʼmo hunoʼaeʼmo, na yaʼmo namiyo, huʼna hisuve, huno ge huno afi geʼnigenoʼaeʼmo, Yoniʼa aniʼmo faleno neʼapateya vekamo lugoʼamo heka hatagauka agenopaʼamo alinikeka namiyo, huka ha paiyo, huno huʼniye. 
MRK.6.25	Huʼnigenoʼaeʼmo malage huno uno kini vekaeʼmo hunoʼaeʼmo, kagaemo Yoniʼa aniʼmo faleno neʼapateya vekamo lugoʼamo heka hatagauka agenopaʼamo alika yuvapafiʼmo maleteka alinikeka namiyo, huno huʼnigenoʼaeʼmo 
MRK.6.26	kini vekamoʼmo lusi kava huno aipamoʼmo kana huʼniye. Huʼniyaʼmonanafa hogoteno agoʼyamo ataleteno ge huʼnigeʼa magokepiʼmo lokaeʼa maiʼnaya vayaʼmogimo ago ageʼnayaʼmofeʼmo haʼao huno hisiyafeʼmo ohauʼniye. 
MRK.6.27+MRK.6.28	Kini vekamoʼmo malage huno ati vekaeʼmo hunoʼaeʼmo, uka lugoʼamo heka hatagauka agenopaʼamo yuvapafiʼmo alika maleka alinika eno, huno huteno alino ateʼnigeno kalavusi nopiʼmo uno haino Yoni lugoʼamo heno hatagauno agenopaʼamo yuvapafiʼmo alino maleno alinineno ani aʼmafaʼnemo amiʼnigeno alininuno itaʼamoʼmo amiʼniye. 
MRK.6.29	Yoni geʼamo neʼafiya vayaʼmogi ani gemo afiteʼa eʼa agufaʼamo aliniʼuʼa kiʼa ateʼnae.
MRK.6.31	Ha paiʼnagenoʼaeʼmo, lagaitigeʼmo uta kaʼme kotega mago afinaʼmo maita haga legaune, huno hapa paiʼniye. Asole vayaʼmo uʼeʼa huʼnageʼapaeʼmo neʼyaʼmo nesaya kanaʼapimo alagi ohaneʼniyaʼmofeʼmae. 
MRK.6.32	Huno hapa paiʼnigeʼa sipifiʼmo uʼa haiʼa maiteʼa apakaiʼapigeʼmo kaʼme kotegamo uʼnayaʼmonanafa 
MRK.6.33	asole vayaʼmogi ago apaketeʼapaeʼmo, apakaemae, huʼa huteʼa muki taonifatiʼmo nagu nagu huʼa uʼnae. Uʼa aeʼa apaka seʼa uʼa hogoteʼa avaʼyi huʼnageno 
MRK.6.34	Yesuʼa sipifatiʼmo emineno apakeyana asole vayaʼmo eʼa maiʼnageno apaketenoʼaeʼmo, sipisipile neʼyagaiya vekamo oʼmaiʼnigeʼa afa sipisipigana huʼa maiʼnae, huno huteno hau huno apateteno aepa faino alino apaya maleʼniye. 
MRK.6.35+MRK.6.36	Yegemo uno lamino falegefe huʼnigeʼapaeʼmo geʼamo neʼafiya vayaʼmogi eʼa ha paiʼapaeʼmo, kaʼme kotegamo eta maiʼnonageno yegemo uno lamino falegefe hiyanagi neʼyaʼapimo ohaneʼniyaʼmofeʼmo alika apategeʼa u eʼa huʼa hoyalegatiʼe taonifilagatiʼeʼmo neʼyaʼapimo miya faiyo, huʼa ha paiʼnae. 
MRK.6.37	Ha paiʼnagenoʼaeʼmo, lapakaemo neʼyaʼmo apamiyo, huno huʼnigeʼapaeʼmo, lagaemo neʼyaʼmo apamisuna yaʼmo ohaneʼniyanageta tu hataleti kinaletiʼmo uta peleti mayamo miya failiteta apamisunafeʼmo kahauʼnifiye, huʼa ge huʼa afi geʼnae. 
MRK.6.38	Afi geʼnagenoʼaeʼmo, Lapakaemo na magi peleti mayamo aliʼnae. Uta ageyo, huno huʼnigeʼa uʼa ageteʼapaeʼmo faefuʼa peleti mayaʼe lole noyameʼeʼmo haneʼniye, huʼa ha paiʼnae.
MRK.6.39	Agaemo hunoʼaeʼmo, lapaote lapaote hutapa kahauleʼmo fai maiyo, huta hapa paiyo, huno hapa paiʼniye. 
MRK.6.40	Ina kava huʼa fifitiʼa vayaʼmo maige vani hataletiʼa vayaʼmo maige huʼa kahauleʼmo fai maiʼnae. 
MRK.6.41	Agaemo faefuʼa peleti mayaʼe lole noyamelaʼeʼmo aliʼneno alino maku huno kokuʼnategamo ageteno peleti mayamo alino auleno ateteno akaya heteno geʼamo neʼafiya vayaʼaina apamiʼnigeʼa aliʼa apamiʼnae. Ina kava huno lole noyamelaʼeʼmo alino akaya heteno apamiʼniye. 
MRK.6.42	Apamiʼnigeʼa aliʼa apamiʼnageʼa neʼa apamu huʼnae. 
MRK.6.43	Geʼamo neʼafiya vayaʼmogi neteʼa atalaya atupaʼamo aliʼa tuolofuʼa hona yuvapafiʼmo maleʼa havai teʼnae. 
MRK.6.44	Faefu tauseniʼa agufa vayaʼmogimo ani neʼyaʼmo neʼnae.
MRK.6.45	Yesuʼa malage huno geʼamo neʼafiya vayaʼaifeʼmo hunoʼaeʼmo, sipifiʼmo uta haitetapa uta hogoteta aniʼmo mugagayaga faliga Metasaita taonifiʼmo neʼvigeʼnao, huno huteno asole vayaʼmo alino apateʼnigeʼa uʼnae. 
MRK.6.46	Utageno Yesuʼa nunumuʼmo hugefeʼmo avefiʼmo uno haiʼniye. 
MRK.6.47	Hani huʼnigeʼapaeʼmo geʼamo neʼafiya vayaʼmo ani kotu folagapiʼmo sipifi neʼvagenoʼaeʼmo Yesuʼa agaiʼageʼmo mopafiʼmo maiʼniye. 
MRK.6.48	Maiʼnenoʼaeʼmo apakeyana yasimoʼmo alino agoʼya faiʼnigeʼapaeʼmo latapa kayotetiʼmo aniʼmo avaleʼa aliʼa ataleme ataleme uʼnayana afaʼa oʼuʼnae. Saufamo kotigefe huʼnigenoʼaeʼmo apakaetegamo ani agotofuleʼmo eno aeno apaka seno ugefe huʼnigeʼa 
MRK.6.49	agayana ani agotofuleʼmo eʼnigeʼa ageteʼapaeʼmo, afene, huʼa apakesamo afiteʼa kage kage huʼnae. 
MRK.6.50	Mukiʼamogimo ageteʼa lusi kava huʼa koli huʼnayaʼmofeʼmae. Maiʼnagenoʼaeʼmo Yesuʼa malage huno hapa painoʼaeʼmo, lokiya vaita maiyo. Nagaemo neʼovanagi koli osiyo, huno huteno 
MRK.6.51	sipifiʼmo eno haino apakaeʼeʼmo magokepi maiʼnigeno yasimo hano huʼnigeʼapaeʼmo lusi kava huʼa hapau aiʼnae. 
MRK.6.52	Yesuʼa aise peleti mayafatiʼmo magoʼe huno asole neʼyaʼmo apamiʼniya kavafeʼmo alagepa huʼa apakesamo oʼafiʼnayaʼmonanafa apakesamo ago akaniʼniya vayakana huʼa maiʼnayaʼmofeʼmo yasimo hano huʼnigeʼapaeʼmo hapau aiʼnae.
MRK.6.53	Aniʼmo lakaeʼuʼa Genesaleti kotegamo avaʼyi huteʼapaeʼmo sipimo nofi aeʼa ateʼnae. 
MRK.6.54	Sipifatiʼmo uʼa nelamigeʼapaeʼmo ageteʼa Yesuʼmo neʼe, huʼa ageʼnae. 
MRK.6.55	Ageteʼa anile maiʼnaya vayaʼmo nagu nagu huʼa uʼa muki haopalegatiʼmo kaita hapauʼniya vayaʼmo hiʼyopa kayoʼapileʼmo aliniʼa Yesuʼa ani haopalegamo maiʼniye, huʼa huʼnaya yategamo apavaleliʼa eʼnae. 
MRK.6.56	Yesuʼa aise taonifinagi alopa taonifinagi muki haopalegagi huno umenitata huno maiʼnigeʼapaeʼmo kaita hapauʼniya vayaʼaina apavaleliʼeʼa maketi kumateʼmo apateʼnageʼa maiʼneʼapaeʼmo kaita hapauʼniya vayaʼmogimo huʼapaeʼmo, kahao ke honanagi kukenakamo atupaʼaleʼmo ame aligesune, huʼa huteʼa ame aliʼnae. Muki ame aliʼnaya vayaʼai kaitaʼapimo alino hapageno apateʼniye.
MRK.7.1	Falasi mono vayaʼe keʼaepa gemo avoʼmo kaeʼa aliʼa apaya neʼmalaya vayaʼeʼmo Yulusalemu kotegatiʼmo Yesutegamo eʼa aliʼa anupa huʼa maiʼnae. 
MRK.7.2	Maiʼneʼapaeʼmo apakayana mago Yesu geʼamo neʼafiya vayaʼmogi Yu mono gemo akame huʼa apayaʼmo sese osuʼneʼa neʼyaʼmo afaʼa aliʼa neʼnageʼa apaketeʼapaeʼmo, hosu kavaʼmo huʼnae, huʼa huʼnae. 
MRK.7.3	Falasi mono vayaʼe muki Yu vayaʼmogiʼeʼmo apakinago vayaʼai gemo akame hisayafeʼmo apayaʼmo sese osuʼnisayana neʼyaʼmo aliʼa oʼnegae. 
MRK.7.4	Maketi kumategatiʼmo eʼapaeʼmo apayaʼmo sese osuʼnisayana neʼyaʼmo aliʼa oʼnegae. Apakaemo apakinago vayaʼai keʼaepa gemo asole gemo akame huteʼakapuʼapigi samoʼapigiyuvapaʼapigi hipaʼapigi huʼa sese nehae. 
MRK.7.5	Falasi mono vayaʼe keʼaepa gemo avoʼmo kaeʼa aliʼa apaya neʼmalaya vayaʼmogiʼeʼmo ani kavafeʼmo Yesufeʼmo huʼapaeʼmo, Na kava higeʼa gekamo neʼafiya vayaʼmogi laginago vayaʼai keʼaepa gemo akame huʼa apayaʼmo sese osuʼneʼa neʼyaʼmo fiku aliʼa neʼnae, huʼa afi geʼnae. 
MRK.7.6	Huʼa afi geʼnagenoʼaeʼmo, Aiyeyaʼa lapakaefeʼmo lama gemo Gotitegatiʼmo aliʼniye. Lapakaemo aeta ati nekaya vayane. Aiyeyaʼa hunoʼaeʼmo,
MRK.7.6	Ani vayaʼmogi apavayaʼaletikeʼmo nagiʼnileʼmo aliʼa asaga huʼa neʼnatayaʼmonanafa apaipaʼamoʼmo afagite haneʼniye. 
MRK.7.7	Nagaefeʼmo fikumo mono nehae. Vayaʼmogimo afisayafeʼmo ma mopafi vayaʼai keʼaepa gemo aliʼa apaya neʼmalae,
MRK.7.7	huno avoʼmo kae maleʼniye. 
MRK.7.8	Ani gelefeʼmo lapakaemo Goti keʼaepa gemo ataleta ma mopafi vayaʼai geʼapimo akame nehae. Akame hutetapa kapugi samogi muki yanagi huta sese nehae. 
MRK.7.9	Goti keʼaepa gemo ataleta lapakinago vayaʼai keʼaepa gemo akame hisayafeʼmo alagepa hutapa afiʼnae, huno huʼniye. 
MRK.7.10	Moseseʼa hunoʼaeʼmo, itatapi afotapimogi apakiʼapileʼmo alita asagautetapa apaiyafiʼmo maiyo. Mago vayaʼmogimo itaʼapimogifeʼmofi afoʼapimogifeʼmofi huʼa lifana gemo hapa paisayana kamitimo apamagigeʼapa faliyo, huno huʼniye. 
MRK.7.11+MRK.7.12	Huno huʼniyaʼmonanafa mago vekamoʼmo itaʼamofeʼmofi afoʼamofeʼmofi hunoʼaeʼmo, kaha maesiya kagemi yaʼnimo Gotina amisuva yakeʼmo haneʼniyanageʼna okamiguve, huno hisiyaʼmoʼmo lapakaemo, he, kanalene, huta hutetapaeʼmo, itaʼamoʼmofi afoʼamoʼmofi huno hana oʼmaegaiye, hutapa nehae. 
MRK.7.13	Ina gemo hutetapaeʼmo Goti gemo amagita ataletetapa lapakinago vayaʼai gemo akame nehae. Magoʼe hutapa ani agufa kavaʼmo nehae, huno huʼniye.
MRK.7.14	Yesuʼa halate muki vayaʼaifeʼmo ge huʼnigeʼa eʼa aliʼa anupa huʼa maiʼnagenoʼaeʼmo, Geʼnimo afita aeto hiyo. 
MRK.7.15	Malaga haneʼnisiya yaʼmoʼa vayaʼai apakupafiʼmo uno lamisiyana vayaʼmo alino hosu huno oʼapategaiye. Oʼapategaiyaʼmonanafa apaipafatiʼmo eno haineno apavayafatiʼmo afole aisiya yaʼmokeʼmo vayaʼmo alino hosu huno apategaiye. 
MRK.7.16	Ge afisaya lapakesamo haneʼnisiyana ani gemo afiyo, huno hapa paiʼniye. 
MRK.7.17	Muki ve aʼnemo apatalenuno haino nopiʼmo maiʼnigeʼapaeʼmo geʼamo neʼafiya vayaʼmogi aeno kalafefa gemo huʼniya gemo aepaʼaeʼmo afi geʼnae. 
MRK.7.18	Afi geʼnagenoʼaeʼmo, lapakaeʼeʼmo afita aeto osuʼnafiye. Muki malaga haneʼniya yaʼmo nesageno uno lamino apakupafiʼmo hanesiyana alino hosu huno oʼapategaiye, hutapa oʼafiʼnafiye. 
MRK.7.19	Na kava higeno alino hosu huno oʼapategaiye. Apaipafiʼmo uno nolamifa apakupafikeʼmo haneʼnigeʼa aifamo leʼa neʼatalae. Ina kava huno muki neʼyaʼmo alino alagepa huno neʼate, huno hapa paiʼniye. 
MRK.7.20	Yesuʼa magoʼe gemo hunoʼaeʼmo, mago vekamoʼmo agaiʼa aipafatiʼmo haineno afole neʼaiya yaʼmokeʼmo agaiʼamo alino hosu huno neʼate. 
MRK.7.21	Apakufafiʼmo haneʼniya yaʼmo apaipafatiʼmo hosu apakesamo afole aige kumai kavaʼmo afole aige aʼmafaʼnemo alisaya kavaʼmo afole aige vayaʼmo nehapaya kavaʼmo afole aige 
MRK.7.22	kumaya alisaya kavaʼmo afole aige hapaʼye hisaya kavaʼmo afole aige muki agufa hosu kavaʼmo afole aige aigofe kavaʼmo afole aige ge oʼafiʼa kumai kavaʼmo nehaya kavaʼmo afole aige apaketeʼa apaipa kafamo nehapaya kavaʼmo afole aige huʼa faipa huʼa neʼapataya gemo afole aige himuʼnamu nehaya kavaʼmo afole aige negi nagi kavaʼmo afole aige nehiye. 
MRK.7.23	Muki ani agufa hosu kavaʼmo apaipafatiʼmo afole aiteno vayaʼmo alino hosu huno neʼapate, huno hapa paiʼniye.
MRK.7.24	Yesuʼa mani kotetiʼmo ataleno Taiya taoniʼe Saitoni taoniʼeʼmo haneʼniya haopalegamo uʼniye. Uno mago nopiʼmo uno haino maiʼnenoʼaeʼmo mago vekamoʼmo hunoʼaeʼmo, Yesuʼa ani nopiʼmo eno maiʼniye, huno hisiyafeʼmo ohauʼniyaʼmonanafa ago ageʼnae. 
MRK.7.25+MRK.7.26	Mago akanomoʼmo Yesufeʼmo ava gemo afiteno enoʼaeʼmo aiyafiʼmo aleʼya faino ape huno maiʼniye. Ani aʼmo aʼmafaʼneʼamo aipafiʼmo hosu aune vekamo maiʼniye. Ani aʼmo Yu nofi akanomo oʼmaiʼnifa Galiki nofi aʼmo maiʼnigeno koʼamo Siliya Finisiya kotega haneʼniye. Agaemo Yesufeʼmo ina ge huno afigeʼniye, kahao keʼmo hovanagi hosu aune vekamo aʼmafaʼneʼnimo aipafatiʼmo alika hafaika atalo, huno ge huno afige afige huno maiʼnigenoʼaeʼmo, 
MRK.7.27	hogoteʼa mafaʼnemogimo neʼyaʼmo neʼa apamu hugae. Mafaʼnemogi neʼyapatiʼmo aliʼna kalamo apamisuvana kanale osugiye, huno huʼnigenoʼaeʼmo, 
MRK.7.28	Ala kava nene, huno, lama gemo huʼnanaʼmonanafa hiʼyalamuʼmo afeʼalumelagamo kalamo maiʼneʼa mafaʼnemogimo neʼyaʼmo neteʼa atalaya atupa neʼyaʼmo neʼnaya yane, huno huʼnigenoʼaeʼmo, 
MRK.7.29	ani gemo huʼnanaʼmofeʼmo nokalegamo afaʼa uvo. Hosu aune vekamo aʼmafaʼnekamo aipafatiʼmo ago ataleno uʼniye, huno ha paiʼniye. 
MRK.7.30	Ha paiʼnigeno noʼalegamo uno ageyana aʼmafaʼneʼamo hipaleʼmo afaʼa havaeno maiʼnigeno ageʼniye. Hosu aune vekamo aipafatiʼmo ago ataleno uʼniyaʼmofeʼmo afaʼa havaeno maiʼniye.
MRK.7.32	Mago vayaʼmogimo agesamo akaniʼnigeno alagepa huno agemo noʼaiya vekamo avaleliʼa Yesutega eʼapaeʼmo, kahao ke honanagi agufaleʼmo kayaʼmo maleka ato, huʼa afi geʼnagenoʼaeʼmo 
MRK.7.33	Yesuʼa muki vayaʼmo anile apataleno ani vekamo agaiʼageʼmo avalelinuno ati yagaina ayatalatetiʼmo agesa katalapiʼmo aya vaiteno aviʼna heteno avenafuʼnaleʼmo ati yagaina ayatetiʼmo maleʼniye. 
MRK.7.34	Maleteno kokuʼnategamo alino maku huno ageteno avamusa aiteno agaiʼa gefatiʼmo hunoʼaeʼmo, efata ina ge huno aino halo aino, huno ha paiʼnigeno 
MRK.7.35	agesamo aino halo aiʼnigeno avenafuʼnaleʼmo atafauno maiʼniya yaʼmo ataleno uʼnigeno alagepa huno age aiʼniye. 
MRK.7.36	Yesuʼa hunoʼaeʼmo, ani kavafeʼmo ava ge huta hapa opaiyo, huno hapa paiʼniye. Magoʼe magoʼe gemo huno hapa paiʼniyaʼmonanafa oʼafiʼa magoʼe huʼa ava ge hulitata huʼa hapa paiʼnae. 
MRK.7.37	Hapa paiʼnageʼa muki vayaʼmogi afiteʼa hapau aiteʼapaeʼmo, muki nehiya kavaʼamo alagepa kavaʼageʼmo nehiye. Apakesamo akaniʼniya vayaʼmo alino halo aino apatege apake noʼaiya vayaʼmo apake aisaya kavaʼmo huge nehiye, huʼa huʼnae.
MRK.8.1	Aise afinaʼmo utegeʼa halate asole vayaʼmo eʼa aliʼa anupa huʼa maiʼnae. Neʼyaʼapimo hano huʼnigeno Yesuʼa geʼamo neʼafiya vayaʼaifeʼmo ge huʼnigeʼa eʼnagenoʼaeʼmo, 
MRK.8.2	muki vayaʼmo nagaegiʼeʼmo loleʼe magoʼe afinaʼmo lokaeʼa maiʼnageno neʼyaʼapimo ohaneʼniyaʼmofeʼmo nahau huʼna neʼapatove. 
MRK.8.3	Mago vayaʼamo afagitegatiʼmo eʼnayaʼmofeʼmo neʼyaʼmo oʼapamiʼna noʼapilegamo fiku aliʼna apatesugeʼa visayategamo uʼa kategamo apaunena aisigeʼa asagauʼa aigae, huno hapa paiʼniye. 
MRK.8.4	Huno hapa paiʼnigeʼapaeʼmo geʼamo neʼafiya vayaʼmogi huʼapaeʼmo, kaʼme kotegamo eta maiʼnonaʼmofeʼmo muki vayaʼaina apamisuna neʼyaʼmo haiyatetiʼmo aligune, huʼa afi geʼnagenoʼaeʼmo, 
MRK.8.5	na magi peleti mayamo aliʼnae, huno apafi geʼnigeʼapaeʼmo, seveniʼa peleti mayamo haneʼniye, huʼa ha paiʼnae. 
MRK.8.6	Agaemo muki vayaʼaifeʼmo hapa painoʼaeʼmo, mopaleʼmo maiyo, huno huteno seveniʼa peleti mayamo alino Gotifeʼmo hao ke heteno lo aeno geʼamo neʼafiya vayaʼaina apamiʼnigeʼa aliʼa apamiʼnae. 
MRK.8.7	Agaemo aise agufa noyame aliʼnaya noyamemo aliʼneno alino auleno ateteno geʼamo neʼafiya vayaʼaifeʼmo, alita apamiyo, huno hapa paiʼniye. 
MRK.8.8	Muki vayaʼamogimo neʼa apamu huteʼa neʼya atupaʼamo aliʼa seveniʼa hona yuvapafiʼmo maleʼa havai teʼnae. 
MRK.8.9	Fo tauseniʼa agufa vayaʼmogimo neʼnae. Netageno alino apateʼnigeʼa uʼnae. 
MRK.8.10	Utageno geʼamo neʼafiya vayaʼeʼmo sipifiʼmo uʼa haiʼa maiteʼa Nalamanuta haopalegamo uʼnae.
MRK.8.12+MRK.8.13	Yesuʼa avamusa aitenoʼaeʼmo, na kava higeʼa hemeni afinaʼmo maiʼnaya vayaʼmogi huʼapaeʼmo noʼagona lokiya kavaʼmo alika lave liyo, huʼa nehae. Alagi lama gemo lapa nepauve, huno, nagaemo mago aune kavaʼmo hemeni afinaʼmo maiʼnaya vayaʼaina aliʼna apave oliguve, huno hapa paiteno apataleno halate sipifiʼmo uno haino maiteno mugagayaga faligamo lakaeno uʼniye.
MRK.8.14	Geʼamo neʼafiya vayaʼmogimo peleti mayaeʼmo apake kaniʼnigeʼa oʼaliʼa uʼnageno sipifiʼmo magoke peleti mayatomo haneʼniye. 
MRK.8.15	Yesuʼa lokiya ge hunoʼaeʼmo, alagepa huta kava yagaiyo. Falasi vayaʼai peleti mayafiʼmo aeno apafu neleya yaʼe Heloti akame vayaʼamogi peleti mayafiʼmo aeno apafu neleya yaʼefeʼmo ehetapiye, huno hapa paiʼnigeʼapaeʼmo 
MRK.8.16	apakaiʼapimo ge huge afige huʼapaeʼmo, peleti mayatimo ohaneʼniyaʼmofeʼmo ani ge hiye, huʼa huʼnagenoʼaeʼmo 
MRK.8.17	Yesuʼa huʼnaya gemo ago afiʼniyaʼmofeʼmo ina gemo hunoʼaeʼmo, na kava higetapa peleti mayamo oʼaliʼnaya kavafeʼmo ge huge afige nehae. Huʼnova kavaʼmo ageta aeto osuta maime maime eta hemeniʼeʼmo ageta aeto osuʼnafiye. Lokiya lapaipamo haneme haneme eno hemeniʼeʼmo ani lapaipamo haneʼnifiye. 
MRK.8.18	Lapaulagamo haneʼniyaʼmonanafa oʼageʼnafiye. Lapakesamo haneʼniyaʼmonanafa oʼafiʼnafiye. Huʼnova kavafeʼmo ago lapake kaniʼnifiye. 
MRK.8.19	Nagaemo faefuʼa peleti mayamo aliʼna akaya heʼna faefu tauseniʼa vayaʼaina apamiʼnogetapaeʼmo atupaʼamo alita na magi hona yuvapafiʼmo maletapa havai teʼnae, huno apafi geʼnigeʼapaeʼmo, tuolofuʼae, huʼa huʼnae. 
MRK.8.20	Nagaemo seveniʼa peleti mayamo aliʼna akaya heʼna fo tauseniʼa vayaʼaina apamiʼnogetapaeʼmo atupaʼamo alita na magi hona yuvapafiʼmo maleta havai teʼnae, huno apafi geʼnigeʼapaeʼmo, seveniʼae, huʼa huʼnae. 
MRK.8.21	Agaemo hunoʼaeʼmo, ageme ageme eta maiʼnayana hemeniʼeʼmo oʼageʼnafiye, huno ge huno apafi geʼniye.
MRK.8.22	Apakaemo uʼa Metasaita taonifiʼmo avaʼyi huʼnageʼapaeʼmo mago vayaʼmogi aulagamo ali huʼniya vekamo avaleliʼa Yesutega eʼapaeʼmo, kahao ke honanagi agaeteʼmo kayaʼmo malo, huʼa huʼnageno 
MRK.8.23	ani aulaga ali huʼniya vekamo ayate alino avalelino taoni malaga uʼniye. Uno aulagalateʼmo aviʼna heteno ayatalaʼmo maletenoʼaeʼmo, mago yaʼmo ageʼnapiye, huno afi geʼniye. 
MRK.8.24	Afi geʼnigeno alino maku huno agetenoʼaeʼmo, apakovana vayaʼmo yosagana huʼa maiʼneʼa umenitata nehae, huno huʼnigeno 
MRK.8.25	halate ayatalaʼmo aulagalateʼmo maleʼnenoʼaeʼmo, alika maku huka ago, huno huʼnigeno aulagalaʼmo ageno yaketeno muki yaʼmo alagepa huno ageʼniye. 
MRK.8.26	Yesuʼa noʼalega alino atetenoʼaeʼmo, ukaeʼmo taonifiʼmo uka ohaika taonifiʼmo maiʼnisaya vayaʼaifeʼmo hapa opaiyo, huno ha paiʼniye.
MRK.8.27	Yesuʼe geʼamo neʼafiya vayaʼeʼmo Sisaliya Filipai haopalegamo muki haneʼniya taoniʼafiʼmo ugefeʼmo kategamo neʼuʼapaeʼmo, vayaʼmogimo nagaefeʼmo huʼapaeʼmo, ina laʼnae, huʼa nehae, huno apafi geʼnigeʼapaeʼmo, 
MRK.8.28	Mago vayaʼamogi kagaefeʼmo huʼapaeʼmo, Yoniʼa aniʼmo faleno neʼapateya vekamo maiʼniye, huʼa huge mago vayaʼamogi huʼapaeʼmo, Ilaiyaʼa maiʼniye, huʼa huge mago vayaʼamogi huʼapaeʼmo, Gotitegati gemo alini eʼa aeʼa hakalo huʼa hapa nepaiya vayapati vekamo maiʼniye, huʼa huge nehae, huʼa ha paiʼnae. 
MRK.8.29	Ha paiʼnagenoʼaeʼmo, Ina ge huʼa nehayaʼmonanafa lapakaemo nagaefeʼmo ina laʼnae, hutapa nehae, huno apafi geʼnigeno Pitaʼa hunoʼaeʼmo, Gotiʼahunoʼaeʼmo, Kalaisi vekamo aliʼna atesugeno emineno ma mopafatiʼmo afole aigiye, huno huʼniya vekamo Kalaisigamo maiʼnane, huno ha paiʼniye. 
MRK.8.30	Huno ha paiʼnigeno Yesuʼa hunoʼaeʼmo, ina laʼnamofi hutapa mago vekaeʼmo ha opaiyo, huno hapa paiʼniye.
MRK.8.31	Ani afinaʼmo Yesuʼa aepa faino alino apaya malenoʼaeʼmo, Vemo mafaʼnemoʼmo muki alu kana ya alu kana yaʼmo aliʼnisigeʼapaeʼmo vayatama vayanagi mono huʼa neʼapataya vayaʼaiteʼmo yagaiʼa apateʼnaya vayanagi keʼaepa gemo avoʼmo kaeʼa aliʼa apaya neʼmalaya vayanagi huʼa apakameʼyamo amiʼnisageʼapaeʼmo kamitimo amagisageno faliteno loleʼe magoʼe afinaʼmo utesigeno halate he tigiye, huno hapa paiʼniye. 
MRK.8.32	Yesuʼa ani gemo huno afole aino hapa paiʼnigeno Pitaʼa amasage huno avalelinuno ge haunoʼaeʼmo, ani agufa hosu kateʼmo visanafeʼmo kagesa oʼafiyo, huno huʼnigeno 
MRK.8.33	aino afe leno geʼamo neʼafiya vayaʼaina apakeʼneno Pitafeʼmo ge haunoʼaeʼmo, Sataniyo, huno, atalekeka nakamelegamo uvo. Gotiʼa agesamo afiʼniya kavafeʼmo kagesamo oʼafiʼnapa ma mopafi vayaʼmogi apakesamo neʼafiya kavafeʼmo kagesa neʼafine, huno ha paiʼniye. 
MRK.8.34	Agaemo muki vayaʼe geʼamo neʼafiya vayaʼefeʼmo ge huʼnigeʼa eʼnageno hapa painoʼaeʼmo, ina lagimo nakame hugefe huʼnisafi apakaiʼapimo hapauʼniya kavafeʼmo haʼao, huʼa huteʼa ataleʼa malipu yosaʼapimo aliʼa kofiliʼa nakame hiyo. 
MRK.8.35	Ina lagimo ma mopafiʼmo alagepa huʼa maige maige huʼa maisaya kavateʼmo yagaiʼa apateʼa maiʼnisafi falisagenoʼaeʼmo alagepa huʼa neʼmaiya kavaʼapimo alagi hano hugiye. Ina lagimo nagaetefenagi alagepa faigoko geʼnilefenagi huʼa alagepa huʼa maiʼnaya kavaʼapimo ataleʼnisayana alagepa huʼa maisaya yaʼapimo aligae. 
MRK.8.36	Mago vekamoʼmo muki ma mopafi yaʼamo alino hano huʼniyaʼmonanafa agupi mafaʼnemo afela hesiyaʼmoʼmo akamelegati magoʼe yaʼmo aliʼnifiye. Haʼao, oʼaliʼnifa hogote yaʼmo ago ataleʼniye. 
MRK.8.37	Agupi mafaʼnemo afela hisiyaʼmoʼmo na agufa miyatetiʼmo halate miya faino aligiye. 
MRK.8.38	Hemeni afinaʼmo maiʼnaya vayaʼmogi anauʼapimoʼmo ataleʼa kumai heʼa neʼvaya aʼnegana huʼa maiʼnae. Ani vayapatiʼmo ina lagimo nagaeʼe geʼnileʼefeʼmo apavagage nehisifigeno Vemo mafaʼnemoʼmo Afoʼamotegatiʼmo ha le konali yaʼamo aliteno apaote enisole vayaʼaʼeʼmo eminenoʼaeʼmo apakaefeʼmo avagage hugiye, huno hapa paiʼniye.
MRK.9.2+MRK.9.3	Sigisiʼa afinaʼmo utegeno Yesuʼa Pitaʼagi Yemisiʼagi Yoniʼagi huno apavalelinuno yatala avefiʼmo apakaiʼapigeʼmo uʼa haiʼnae. Haiʼa maiʼneʼapaeʼmo agayana Yesuʼa aeto agufa agufamo aliʼnigeno apaulagaleʼmo kukenaʼalegatiʼmo aeno lata late huteno yaveyaveʼage huʼniye. Mago ma mopafi vekamo kukenaʼamo sese hisigenoʼaeʼmo ani agufa yaveyave osisiya agufa kavaʼmo huʼniye. 
MRK.9.4	Apakaemo anakayana Ilaiyaʼe Moseseʼeʼmo afole aiteʼana Yesuʼeʼmo ge huge afige huʼa maiʼnae. 
MRK.9.5	Pitaʼa hunoʼaeʼmo, Tisao, huno, manile maiʼnonageno kanale huʼniye. Loleʼe magoʼe hage noʼmo kigune. Kagae noʼmo kite Mosese noʼmo kite Ilaiya noʼmo kite hugune, huno ha paiʼniye. 
MRK.9.6	Lusi kava huʼa koli huʼa maiʼnayaʼmofeʼmo Pitaʼa na agufa gemo hugufi, huno agesa oʼafino fiku gemo huʼniye. 
MRK.9.7	Huʼnigeno hiyaʼmo kino apati kaeʼnigeno ani hiyapatiʼmo mago gemo hunoʼaeʼmo, ani vekaeʼmo nahau nayamopafiʼmo neʼnahaiya mafaʼneʼnimo maiʼniyanagi geʼamo afiyo, huno hapa paiʼniye. 
MRK.9.8	Malage huno muki haopalegamo aeno ha leʼnigeʼa ageʼnayana lole vekalaʼmo oʼanakeʼnafa Yesuʼa agaiʼageʼmo maiʼnigeʼa ageʼnae. 
MRK.9.9	Aveletiʼmo ataleʼa uʼa nelamiʼapaeʼmo Yesuʼa hunoʼaeʼmo, ageʼnaya kavafeʼmo ava ge hutapa hapa opaita maime maime neʼvigenoʼao Vemo mafaʼnemo kanolufatiʼmo he tisiya afinakeʼmo ava ge huta hapa paiyo, huno hapa paiʼniye. 
MRK.9.10	Ani gemo afiteʼapaeʼmo mago vayaʼaifeʼmo ava ge huʼa hapa opaiʼa apakaiʼapigeʼmo kanolufatiʼmo he tisiya kavafekeʼmo ge huge afige huʼa maiʼnae. 
MRK.9.11	Apakaemo Yesufeʼmo huʼapaeʼmo, na kava higeʼa keʼaepa gemo aliʼa apaya neʼmalaya vayaʼmogi huʼapaeʼmo, Ilaiyaʼa hogoteno afole aitesigenoʼae, huʼa huʼnae, huʼa afigeʼnagenoʼaeʼmo, 
MRK.9.12	He, Ilaiyaʼa muki kavaʼmo alino api aino atesiyafeʼmo hogoteno afole aigiyaʼmonanafa na kava higenoʼaeʼmo, Vemo mafaʼnemoʼmo muki alu kana ya alu kana yaʼmo aliʼnisigeʼapaeʼmo, ina agufa vekamo maiʼniye, huʼa huteʼa agiʼaleʼmo aliʼa afepi ategae, huno avoʼmo kae maleʼniye. 
MRK.9.13	Lapa nepauvaʼmonanafa Ilaiyaʼa ago afole aiʼnigeʼapaeʼmo agaetegamo hapauʼniya kavaʼmo huʼa ago amagiʼnae. Goti mukufiʼmo avoʼmo kae maleʼniya gemoʼa ani kavafeʼmo huʼniye, huno hapa paiʼniye.
MRK.9.14	Apakaemo geʼamo neʼafiya vayaʼaitegamo eʼa apakeʼnayana asole vayaʼmogimo faiʼa vego huʼa apateʼnageʼa keʼaepa gemo avoʼmo kaeʼa aliʼa apaya neʼmalaya vayaʼeʼmo ke vaiʼnageʼa apakeʼa maiʼnae. 
MRK.9.15	Ani muki vayaʼmogimo Yesuʼa eʼnigeʼa ageteʼa hapau aiteʼa malage huʼa nagu nagu huʼa uʼa ke amamaeʼnae. 
MRK.9.16	Agaemo hunoʼaeʼmo, na agufa kavafeʼmo apakaeʼeʼmo ge huge afige hutapa maiʼnae, huno apafi geʼnigenoʼaeʼmo 
MRK.9.17	asole vayapatiʼmo magoke vekamoʼmo Yesu geʼaleʼmo aeno atagaina huno ha painoʼaeʼmo, Tisao, huno, hosu aune vekamoʼmo ve mafaʼneʼnimo avayamo alino akani maleʼnigeʼnaeʼmo kagaetegamo avaleliʼna neʼove. 
MRK.9.18	Hosu aune vekamoʼmo muki haopalega umenitata nehiyategamo atafauno alino mopafi yaga auno ateʼnigeno aviʼnaʼmoʼa avayafatiʼmo huʼnigeno avepiʼmo hanineno alagi huteno agufamo alino lokiya vaiteno neʼmaiye. Nagaemo gekamo neʼafiya vayaʼaifeʼmo, ani hosu aune vekamo alita hafaita ataleyo, huʼna huʼnovaʼmonanafa aliʼa oʼataleʼnae, huno ha paiʼniye. 
MRK.9.19	Ha paiʼnigenoʼaeʼmo, ma mopafiʼmo hemeni afinaʼmo maiʼnaya vayanagi lapakesamo afita fatago nosaya vayanagi huʼna huʼnaeʼmo, na magi afinaʼmo lapakaeʼeʼmo maiguve. Na magi afinaʼmo lapakaeʼeʼmo maiʼneʼna kana yaʼmo alige alige huʼna maiguve. Nagaetegamo avalelita eyo, huno hapa paiʼniye. 
MRK.9.20	Apakaemo agaetegamo ani mafaʼnemo avaleliʼa neʼagenoʼaeʼmo hosu aune vekamoʼmo Yesuna agetenoʼaeʼmo malage huno alino agoʼya faino ataleʼnigeno hafosamoʼa apamagiʼnigeʼapaeʼmo nehaya agufa kavaʼmo huteno mopafiʼmo asagauno aino heleve heleve huteno aviʼnaʼmoʼa avayafatiʼmo huʼniye. 
MRK.9.21	Yesuʼa afoʼamofeʼmo hunoʼaeʼmo, haiya afinatetiʼmo ani kavaʼmo huʼniye, huno afi geʼnigenoʼaeʼmo, aise mafaʼne maiʼniya afinatetiʼmo ani kavaʼmo aepa faino haume eno hemenimo nehaiye. 
MRK.9.22	Agaemo kamitimo amagisiyafeʼmo muki afinaʼae afinaʼaeʼmo amagino atafiʼe anipiʼeʼmo neʼate. Mago kavaʼmo lagaetegamo afaʼa huguvekaeʼmo kahau huka lateteka laha mao, huno huʼnigenoʼaeʼmo 
MRK.9.23	Yesuʼa hunoʼaeʼmo, kagaemo kagesamo afika fatago hisanaʼmoʼmo kanalene. Agesa afino fatago hisiya vekamoʼmo muki kavaʼmo afaʼa hugiye, huno huʼnigeno 
MRK.9.24	malage huno ani mafaʼnemo afoʼamoʼmo aulagafatiʼmo aunumo emineʼnigeno alopa gefatiʼmo hunoʼaeʼmo, Ala kava nene, huno, Nagesamo afiʼna fatago huʼnovaʼmonanafa nagesa afiʼna fatago osuʼnovanagi afaʼa naha mao, huno huʼniye. 
MRK.9.25	Yesuʼa apakeyana asole vayaʼmo apakaetegamo nagu nagu huʼa eʼnageno apaketeno hosu aune vekaeʼmo hunoʼaeʼmo, agesamo alika akani maleteka avayamo ge osisiyafeʼmo alika akanika ateʼnana hosu aune vekamo aipafatiʼmo emikeka kaune heka uteka halate eka haikeka aipafiʼmo oʼmaiyo, huno lokiya ge huno huʼniye. 
MRK.9.26	Huno huʼnigeno hosu aune vekamo kage kage huteno alino agoʼya faino ataleʼnigeno ani mafaʼnemo hafosamoʼa apamagiʼnigeʼaeʼmo nehaya agufa kavaʼmo huge huge huʼnigeno hosu aune vekamo ataleno uʼniye. Ani mafaʼnemo faligekana huno maiʼnigeʼapaeʼmo asole vayaʼmogi huʼapaeʼmo ago faliʼniye, huʼa huʼnayaʼmonanafa 
MRK.9.27	Yesuʼa ha maeno ayateʼmo alino he tino ateʼniye. 
MRK.9.28	Yesuʼa atalenuno haino nopiʼmo maiʼnigeʼa geʼamo neʼafiya vayaʼageʼmo maiʼneʼapaeʼmo, na kava higeta hosu aune vekamo afaʼa alita hafaita oʼataleʼnone, huʼa afi geʼnagenoʼaeʼmo, 
MRK.9.29	neʼyaʼmo mosiʼnetapa nunumuʼmo nehaya kavatetikeʼmo ani agufa hosu aune vekamo afaʼa alita hafaita atalegae, huno hapa paiʼniye.
MRK.9.32	Apakaemo alino apaya maleʼniya gemo aepaʼamo alagepa huʼa afiʼa aeto osuʼapaeʼmo loka huʼa afi gesayafeʼmo koli huʼnae.
MRK.9.33	Apakaemo Kapeneyamu taonifiʼmo uʼa avaʼyi huteʼa nopiʼmo uʼa haiʼa maiʼneʼapaeʼmo Yesuʼa geʼamo neʼafiya vayaʼaifeʼmo hunoʼaeʼmo, kategamo neʼetapaeʼmo na agufa gemo hutetapa ge vaiʼnae, huno apafi geʼniye. 
MRK.9.34	Kategamo neʼeʼapaeʼmo, lagaepatiʼmo ina laʼmo hogote vekamo maiʼniye, huʼa huteʼa ge vaiʼnayaʼmofeʼmo Yesuʼa apafi geʼnigeʼapaeʼmo geʼaleʼmo aeʼa atagaina huʼa ge osuʼnae. 
MRK.9.35	Yesuʼa fai maiʼneno tuolofuʼa vayaʼmo geʼamo neʼafiya vayaʼaifeʼmo ge huʼnigeʼa eʼnagenoʼaeʼmo, lapakaepatiʼmo mago vekamoʼmo hogote vekamo maigesuve, huno huʼnisiya vekamoʼmo hogote vekamo maisiyafeʼmo henaga vekagana huno maiʼneno muki vayaʼaiteʼmo kayo kayo vekaʼapimo maino, huno hapa paiʼniye. 
MRK.9.36	Hapa paiteno mago aise mafaʼnemo vayaʼai apaulagaleʼmo alino he tino ateʼniye. Ateteno ani mafaʼnemo anu kiʼneno hapa painoʼaeʼmo, 
MRK.9.37	Ina lagimo ani agufa mafaʼnemo aliʼa falu fala huʼa neʼatesafi ina kava huʼa aliʼa falu fala huʼa neʼnatae. Aliʼa falu fala huʼa neʼnataya vayaʼmogi ina kava huʼa alino nateʼnigeʼna emiʼneʼnova vekaʼeʼmo aliʼa falu fala huʼa nelaʼataʼae, huno hapa paiʼniye.
MRK.9.39	Yesuʼa hunoʼaeʼmo, haʼao, hutapa oʼateyo. Mago vekamoʼmo nagiʼniletiʼmo noʼagaya aune kavaʼmo nehisiyaʼmoʼmo nagiʼnilefeʼmo huno faipa huno oʼnategaiye. 
MRK.9.40	Mago vekamoʼmo kame huno nolatesiyaʼmoʼmo lao vekamo maiʼniye. 
MRK.9.41	Lama gemo lapa nepauve, huno, mago vekamoʼmo lapaketenoʼaeʼmo, Kalaisi vayaʼamo maiʼnae, huno agesa afiteno nagiʼnilefeʼmo kapufi aniʼmo hefino lapamisiyana miyaʼamo aligiye, huno hapa paiʼniye.
MRK.9.42	Huno hapa paitenoʼaeʼmo, Mago vekamoʼmo ani agufa aise mafaʼnemoʼmo nagaefeʼmo agesa afino fatago nehiya mafaʼnemoʼa hosu kavaʼmo hisiyafeʼmo ayateʼmo aliʼnisiyana lusi hanageke yaʼmo aligiye. Aligiyaʼmonanafa hogoteno ayateʼmo oʼaliʼnisigeʼapaeʼmo atafauʼao alopa yafateʼmo nofi aeteʼa lugoʼafiʼmo aeteʼa alini uʼa solovala anipiʼmo yaga auʼa atalesagenoʼaeʼmo aise hanageke yaʼmo aligiye. 
MRK.9.43	Inagi lapayaʼmoʼa hosu kavaʼmo hisayafeʼmo alino he tino nelapatesigetapaeʼmo heta hatagauta ataleyo. Magoke lapayaʼmo haneʼnisiyana maige maige hutapa maisayategamo uta haita maisayana kanale hugiye. Lole lapayaʼmo haneʼnisiyana alagi yu oseno lege lege huno neʼmaiya ata kopiʼmo uta lamita maisayana hosugiye.
MRK.9.44	Ata kopiʼmo muki afinaʼmo hagifamogimo ofaliʼa apakufafiʼmo negayaʼmofeʼmo atamo alagi yu osegaiye.
MRK.9.45	Lapaiyaʼmoʼmo hosu kavaʼmo hisayafeʼmo alino he tino nelapatesigetapaeʼmo heta hatagauta ataleyo. Magoke lapaiyamo haneʼnisiyana maige maige hutapa maisayategamo uta haitapa maisayana kanale hugiyaʼmonanafa lole lapaiyamo haneʼnisiyana alagi yu oseno lege lege huno neʼmaiya ata kopiʼmo uta lamita maisayana hosugiye.
MRK.9.46	Ata kopiʼmo muki afinaʼmo hagifamogimo apakufafiʼmo negayaʼmofeʼmo atamo alagi yu osegaiye.
MRK.9.49	Neʼyateʼmo hagemo nefalaya agufa kava huno muki vayaʼai apakufaleʼmo ata legaiye. Ina kava huʼa Gotina neʼamiya yateʼmo hagemo falegaiye. 
MRK.9.50	Hagemo kanale yaʼmo haneʼniyaʼmonanafa haga nehiya yaʼamo hano hisigeʼapaeʼmo haiya kava huʼa halate haga yaʼamo aliʼa hamaleʼa atesageno haga hugiye. Lapaipafiʼmo hagekana huno haneʼnisigetapa magoke lapaipa lapakesamo aliteta alagepa hutapa magokepi lokaeta maiyo, huno hapa paiʼniye.
MRK.10.1	Yesuʼa ani kotetiʼmo atalenuno Yutiya kotegamo Yoneni aniʼmo lakaenuno maiʼnigeʼapaeʼmo asole vayaʼmo halate agaetega eʼa aliʼa anupa huʼa maiʼnageno nehiya agufa kavaʼmo huno alino apaya maleʼniye. 
MRK.10.2	Mago Falasi vayaʼmo agaetegamo eʼa amalageka huʼapaeʼmo, keʼaepa gemoʼa hunoʼaeʼmo, aʼnemo afaʼa hapa faiʼa atalegae, huno huʼnifi osuʼniye, huʼa afi geʼnae. 
MRK.10.3	Yesuʼa hunoʼaeʼmo, Moseseʼa na agufa keʼaepa gemo lapamiʼniye, huno apafi geʼnigeʼapaeʼmo, 
MRK.10.4	Moseseʼa hunoʼaeʼmo, mago vekamoʼmo aʼamo hafaino atalegefe hisiyaʼmoʼmo aʼamo hafaino atalesiya avoʼmo mago kaeno amiteno ha faino atalegaiye, huno huʼniye, huʼa huʼnagenoʼaeʼmo, 
MRK.10.5	lapaipamo lokiya vaiʼniyaʼmofeʼmo Moseseʼa ani kavaʼmo hiyo, huno huʼniye. 
MRK.10.6	Akeyaʼvilaga Gotiʼa muki yaʼmo alo huʼniya afinaʼmo
MRK.10.6	ve kanomo alo huno ateteno a kanomo alo huno ateʼniye. 
MRK.10.7	Ani kavaʼmo huʼniyaʼmofeʼmo ve kanomoʼmo itaʼafoʼalaʼmoganimo anatalenuno aʼaʼeʼmo lokaegaʼae. 
MRK.10.8	Lole kanolaʼmoganimo magoke anakufamo aliʼana hamalegaʼae.
MRK.10.8	Lole anakufamo ohanegaifa magoke anakufamo hanegaiye. 
MRK.10.9	Gotiʼa alino lokaeno anateʼniya kanolapatiʼmo mago vayaʼmogimo aliʼa fako osisaya kavaʼmo haneʼniye, huno hapa paiʼniye. 
MRK.10.10	Uno haino nopiʼmo maiʼnigeʼa geʼamo neʼafiya vayaʼmogi ani kavafeʼmo ge huʼa afi geʼnae. 
MRK.10.11	Afi geʼnagenoʼaeʼmo, mago vekamoʼmo aʼamo ataleteno alu aʼmo aliʼnisiyaʼmoʼmo aʼalegamo hosu kavaʼmo huteno kumai kavaʼmo huʼniye. 
MRK.10.12	Mago akanomoʼmo anauʼamoʼmo atalenuno alu veleʼmo maiʼnisiyaʼmoʼmo kumai kava huʼniye, huno hapa paiʼniye.
MRK.10.13	Mago vayaʼmogimo Yesuʼa mafaʼne anagaʼai apakufaleʼmo ayaʼmo maleno apatesiyafeʼmo aise mafaʼne anagaʼmo apavaleliʼa Yesutega neʼageʼapaeʼmo geʼamo neʼafiya vayaʼmogi ge hapauʼnae. 
MRK.10.14	Yesuʼa ani kavaʼmo agetenoʼaeʼmo hosu aipamo kaliʼnigeno geʼamo neʼafiya vayaʼaifeʼmo hunoʼaeʼmo, aise mafaʼne anagaʼmo apatafauta oʼapategeʼa nagaetegamo afaʼa esageʼna ani agufa mafaʼnegana vayaʼmo Gotiʼa yagaino neʼapateya koteʼmo haneʼniya yaʼmo apakaiʼapi yaʼmo haneʼniyaʼmofeʼmae. 
MRK.10.15	Lama gemo lapa nepauve, huno, mago vekamoʼmo hunoʼaeʼmo Gotiʼa yagaino nategaiye, huno huteno aise mafaʼnegana huno oʼmaiʼnisiyaʼmoʼmo Gotiʼa yagaino apateʼniya kegiʼyafiʼmo afaʼa uno ohaigiye, huno hapa paiʼniye. 
MRK.10.16	Hapa paiteno mafaʼne anagaʼmo apavaleno asagauno apanu kiʼneno ayaʼmo maleno apateteno alino auleno apateʼniye.
MRK.10.17	Yesuʼa ugefeʼmo kateʼmo neʼvigenoʼaeʼmo mago vekamo nagu nagu huno eno aleʼya faiʼnenoʼaeʼmo, Alagepa tisao, huno, maige maige huʼna maisuva yaʼmo alisuvafeʼmo na kavaʼmo hisuve, huno afi geʼnigenoʼaeʼmo 
MRK.10.18	Yesuʼa hunoʼaeʼmo, na kava higekaeʼmo nagaefeʼmo alagepa tisao huka hane. Gotikeʼmo magokeʼageʼmo alagepa vekamo maiʼniye. 
MRK.10.19	Keʼaepa gemo ago afiʼnanana
MRK.10.19	vayaʼmo ohapao. Kumai kavaʼmo oso. Kumayaʼmo oʼaliyo. Aigofe gemo osuvo. Aigofe ge huteka kumayaʼmo oʼaliyo. Itaka afokamogani anaiyafiʼmo maiteka geʼanimo afiyo,
MRK.10.19	huno huʼnigenoʼaeʼmo, 
MRK.10.20	Tisao, huno, neya mafaʼnemo maiʼnova afinatetiʼmo ani muki hana keʼaepa gemo akame hume hume eʼna hemenimo maiʼnove, huno huʼniye. 
MRK.10.21	Yesuʼa agetenoʼaeʼmo agaefeʼmo hau ayamopafiʼmo hauʼnigenoʼaeʼmo, magoke kavakamoʼmo kanale osuʼniye. Muki keʼaepa gemo akame huteka uka haika hapaisanafeʼmo uka muki kagemiyakamo alinikuka maketi hugeʼa miya faitesageka alisana monimo alinikeka kagemi yaʼapimo ohaneʼnisiya vayaʼaina apamigenoʼao alopa kagemiyakamo kokuʼnapiʼmo haneno. Apamiteka eka nakame huvo, huno ha paiʼnigeno 
MRK.10.22	afiʼniyaʼmonanafa alopa kagemiyaʼamo haneʼniyaʼmofeʼmo hosu augosa kaliteno aipamoʼmo kana huʼnigeno ataleno uʼniye.
MRK.10.24	Geʼamo neʼafiya vayaʼmogimo ani gemo afiteʼapaeʼmo hapau aiteʼa atete huʼnae. Hapau aiʼnayaʼmonanafa Yesuʼa hunoʼaeʼmo, mafaʼneʼnimogitapae, huno, kagemi yaʼapieʼmo aliʼa amufa neʼamiya vayaʼmo Gotiʼa yagaino neʼapateya koteʼmo uʼa haisayafeʼmo lusi kava huno lokiya vaiʼniye. 
MRK.10.25	Kamo afumoʼmo nekaya kapiʼmo uno haino falesiyafeʼmo lokiya vaiʼniyaʼmonanafa mago kagemiyaʼe vekamoʼmo Gotiʼa yagaino neʼapateya kegiʼyafiʼmo uno haisiyafeʼmo magoʼe huno lokiya vaiʼniye, huno huʼnigeʼapaeʼmo 
MRK.10.26	lusi kava huʼa hapau aiteʼa apakaiʼapimo huʼapaeʼmo, ina lagimo maige maige huʼa maisaya yaʼmo aligae, huʼa huteʼa ge huge afige huʼa maiʼnae. 
MRK.10.27	Yesuʼa aulu hapaeno apaketenoʼaeʼmo, vayaʼmogimo ani kavaʼmo afaʼa osugayaʼmonanafa Gotikeʼmo ani kavaʼmo afaʼa hugiye, huno hapa paiʼniye.
MRK.10.28	Pitaʼa hunoʼaeʼmo, Afiyo, huno, muki kagemi yatimo ago ataleteta kakame huta uteta nehune, huno huʼnigenoʼaeʼmo 
MRK.10.29+MRK.10.30	lama gemo lapa nepauve, huno muki vayaʼmogimo nagaetefenagi alagepa faigoko gelefenagi huʼa noʼapimo atalege konagaʼapimogimo apatalege apasaʼapimogimo apatalege afoʼapimogimo apatalege itaʼapimogimo apatalege mafaʼneʼapimo apatalege aʼapimo apatalege aʼmafaʼneʼapimo apatalege hoyaʼapimo atalege huʼnisaya vayaʼmogimo hemenimo vani hataleti agufa yaʼmo aliteʼa noʼapigi konagaʼapigi apasaʼapimogiʼe itaʼapimogiʼenagi mafaʼneʼapigi hoyaʼapiʼenagi huʼa aligae. Aligayaʼmonanafa mago vayaʼmogi apakaetegamo hosu kavaʼmo hugayaʼmonanafa henagaʼamo afole aisiya afinaʼmo alagepa huʼa maige maige huʼa maisaya yaʼapimo aliteʼa maigae. 
MRK.10.31	Maigayaʼmonanafa asole vayaʼmo hemenimo hogote vayaʼmo maiʼnaya vayaʼmogimo henaga vayaʼmo maisageʼa henaga maiʼnaya vayaʼmogimo hogote vayaʼmo maigae.
MRK.10.33	Hemenimo lagaemo Yulusalemu taonifiʼmo neʼvisunagenoʼaeʼmo mago vekamoʼmo kutulu yaʼmo neteno Vemo mafaʼnemo avaleno mono huʼa neʼapataya vayaʼaiteʼmo yagaiʼa neʼapataya vayaʼe keʼaepa gemo avoʼmo kaeʼa aliʼa apaya neʼmalaya vayaʼeʼmo apamisigeʼa agoti huʼa ateteʼapaeʼmo, afaʼa faligiye, huʼa hisageʼa Yu nofi vayapatiʼmo oʼmaiʼnaya vayaʼai apayapiʼmo avaleʼa ategae. 
MRK.10.34	Atesageʼa huʼa faipa huʼa atege apaviʼna heʼa atege nofi kayotetiʼmo amagige huteʼa kamitimo amagigae. Loleʼe magoʼe afinaʼmo utesigeno halate he tigiye, huno hapa paiʼniye.
MRK.10.35	Yemisiʼe Yoniʼeʼmo Sepeti mafaʼnelaʼmoganimo Yesutega eʼanaeʼmo, Tisao, huʼana, kafi gesuʼa kavaʼmo huka laʼatesanafekeʼmo laʼahauʼniye, huʼana afi geʼnaʼagenoʼaeʼmo, 
MRK.10.36	na agufa kavaʼmo huʼna lanategauve, huno anafi geʼnigeʼanaeʼmo, 
MRK.10.37	ha le konali yakamo aliteka fai maiʼnekaeʼmo yagaika apatesana afinaʼmo laʼagaepatiʼmo mago vekaeʼmo hukaeʼmo, eka lamaga nahaopaleʼmo fai maiyo, huka huteka mago vekaeʼmo hukaeʼmo, eka hoga nahaopaleʼmo fai maiyo, huka laʼaha paiyo, huʼana ha paiʼnaʼae. 
MRK.10.38	Yesuʼa hunoʼaeʼmo, na agufa kavafeʼmo afi nekoʼafi hutana oʼafiʼnaʼae, huno huteno, nesuva kapufatiʼmo afaʼa nesaʼafi hosu yatetiʼmo faleʼa natesaya yaʼmo afaʼa aligaʼafiye, huno aeno kalafefa gemo huno anafi geʼnigeʼanaeʼmo, 
MRK.10.39	he, afaʼa netetaʼa aliguʼae, huʼana huʼnaʼagenoʼaeʼmo he, huno, nesuva kapufatiʼmo netetana hosu yatetiʼmo faleʼa natesaya yaʼmo afaʼa aligaʼae. 
MRK.10.40	Aligaʼaʼmonanafa nagaemo lamaga nahaopaleʼmo fai maige hoga nahaopaleʼmo fai maige hutana fai maiʼao huʼna hisuva gemo nagaiʼni yaʼmo ohaneʼniye. Gotikeʼmo ago alo huno anateʼniya vekalakeʼmo alino anamigiye, huno hana paiʼniye.
MRK.10.41	Naya loleʼa vayaʼmo geʼamo neʼafiya vayaʼmogi ani gemo afiteʼapaeʼmo Yemisiʼe Yoniʼeʼmo apaipa leʼa anateʼnae. 
MRK.10.42	Yesuʼa ge huʼnigeʼa eʼnagenoʼaeʼmo, Yu nofi vayapati oʼmaiʼnaya vayaʼaiteʼmo yagaiʼa neʼapataya vayaʼmogi aliʼa afepi apateteʼa yagaiʼa neʼapatae. Ina kava huʼa ala apaki vayaʼmogi ina kava hiyo ma kava hiyo, huʼa nehae. 
MRK.10.43	Nehayaʼmonanafa lapakaemo ina kavaʼmo osisaya kavaʼmo haneʼniye. Lapakaepatiʼmo mago vekamoʼmo, ala nagi vekamo maigesuve, huno huʼnisiyana kayo kayo vekatapimo maino. 
MRK.10.44	Lapakaepatiʼmo mago vekamoʼmo, hogote vekamo maigesuve, huno huʼnisiyana kalavusi aliʼyaʼmo aliteno kayo kayo vekatapimo maino. 
MRK.10.45	Ani kavatefeʼmo Vemo mafaʼnemo agaeteʼmo kayo kayo huʼa atesaya vekamo maisiyafeʼmo eminoʼmeʼnifa kayo kayo vekaʼapimo maiʼneno agufaʼaletiʼmo miya faino apateteno hatu maeno apatesiyafeʼmo emineʼniye, huno hapa paiʼniye.
MRK.10.46	Apakaemo Yeliko taonifiʼmo uʼa avaʼyi huʼnae. Yesu geʼamo neʼafiya vayaʼe asole vayaʼeʼmo Yeliko kotega ataleʼa akame huʼa uʼnageno Matimiyasiʼa Timiyasi mafaʼnemo aulaga ali huʼniya vekamo ka agiʼnaleʼmo fai maiʼneno monieʼmo aukaya huno maiʼniye. 
MRK.10.47+MRK.10.48	Mago vayaʼmogi huʼapaeʼmo, Yesuʼa Nasalasa vekamo neʼe, huʼa huʼnaya gemo afitenoʼaeʼmo aepa faino ge hunoʼaeʼmo, Yesuo, huno, Nevini aginagomo kahau huka nato, huno huʼnigeʼapaeʼmo asole vayaʼmogi huʼapaeʼmo, ge osuka afaʼa maiyo, huʼa ge hauʼnayaʼmonanafa magoʼe magoʼe huno ge hunoʼaeʼmo, Nevini aginagomo, huno, kahau huka nato, huno ge huge huge huno maiʼniye. 
MRK.10.49	Yesuʼa eno he tino maiʼnenoʼaeʼmo, ani vekaeʼmo ke higeno nagaetegamo eno, huno huʼnigeʼa aulaga ali huʼniya vekaeʼmo huʼapaeʼmo, kaipamo lokiya vaika kato. Kagaefeʼmo ge nehigi he tiyo, huʼa huʼnageno 
MRK.10.50	alonokuʼmo asagino ataleteno malage huno aeno hailo huno he tino Yesutegamo eʼniye. 
MRK.10.51	Yesuʼa hunoʼaeʼmo, na kavaʼmo huʼna katesuve, huno afi geʼnigeno aulaga ali huʼniya vekamoʼmo hunoʼaeʼmo, Tisao, huno, naulagamo alika ayakeka nato, huno huʼnigenoʼaeʼmo, 
MRK.10.52	kagesa afika fatago huʼnana kavakamoʼmo alino ayakeno kateʼnigi afaʼa uvo, huno huʼnigeno malage huno aulagamo ageno yaketeno kateʼmo akame huno uʼniye.
MRK.11.1	Apakaemo Yulusalemu taoni haopaleʼmo Metapesi taoniʼe Metani taoniʼeʼmo Alifiʼaepa aveleʼmo haneʼniya taonifiʼmo uʼa avaʼyi huteʼapaeʼmo agaemo lole vekalaʼmo geʼamo neʼafiʼa vekalaʼmo alino anateʼniye. 
MRK.11.2	Alino anateteno hana painoʼaeʼmo, nagae naulagaleʼmo haneʼniya taonifiʼmo utana haiʼao. Uta haitana avaʼyi hutetanaeʼmo agesaʼana mago aikeli noki afumo nofi aeʼa ateʼnisaya noki afuleʼmo mago vayaʼmo faiʼa oʼmaiʼnaya noki afumo maiʼnisigetana agegaʼae. Agetetanaeʼmo hatu maetana avalelitana eʼao. 
MRK.11.3	Mago vayaʼmogi huʼapaeʼmo, na kava hisaʼafeʼmo hatu neʼmaʼae, huʼa lanafi gesagetanaeʼmo, Ala kava neʼmoʼa aliʼyaʼamo haneʼnigetaʼaene, hutana hisaʼagenoʼaeʼmo malage huno alino atesigeno manileʼmo egaiye, huno hana paiʼniye. 
MRK.11.4	Anakaemo uʼana agaʼana ani aikeli noki afumo no kipateʼmo nofi aeʼa ateʼnageno kateʼmo maiʼnigeʼana ageteʼana hatu maeʼnaʼae. 
MRK.11.5	Hatu neʼmaʼageʼapaeʼmo mago anile he tiʼa maiʼnaya vayaʼmogi huʼapaeʼmo, na kava hisaʼafeʼmo hatu neʼmaʼae, huʼa anafi geʼnaʼageʼanaeʼmo 
MRK.11.6	Yesuʼa hana paiʼniya gemo huʼnaʼageʼa anataleʼnaʼageʼana aliniʼana eʼnaʼae. 
MRK.11.7	Yesutega avaleliʼeʼanaeʼmo yatala kukenaʼanimo alapaʼage kukenamo asagiʼana agotofuleʼmo maleʼnaʼageno Yesuʼa uno haino fai maiʼniye. 
MRK.11.8	Asole vayaʼmogimo ani kava huʼa yatala kukenaʼapimo alapaʼage kukenamo asagiʼa kapiʼmo yakaige mago vayaʼamogi uʼa yahaofilaga yosa akopamo heʼa hatagauʼa kapiʼmo yakaige huliʼa uʼnae. 
MRK.11.9	Uʼa hogoteʼnaya vayaʼmogiʼe akame huʼa eʼnaya vayaʼmogiʼeʼmo alopa gefatiʼmo huʼapaeʼmo, amuse higetao.
MRK.11.9	Ala kava neʼmo agiʼalefeʼmo neʼeyanagi alita auletapa ateyo.
MRK.11.10	Laginago vekatimo Neviniʼa kini vekamo maiʼneno yagaino apateʼniya kava huno Ala kava neʼmo agiʼaletiʼmo yagaino apatesiya vekamo alita auletapa ateyo.
MRK.11.11	Agaemo noki afuleʼmo maiteno Yulusalemu taonifiʼmo uno haino avaʼyi huteno Yu vayaʼai alopa mono nopiʼmo uno haino muki yakofeʼmo aulu heno ageno maiʼniye. Maiʼniyaʼmonanafa ago hani hugefe huʼnigeʼapaeʼmo agaeʼe geʼamo neʼafiya vayaʼeʼmo Metani taonifiʼmo aiʼa atagineʼa eʼnae.
MRK.11.14	Yesuʼa hunoʼaeʼmo, halate alagamo oʼaesanageʼa vayaʼmogi eʼa lagiʼa oʼnegae, huno huʼnigeʼa geʼamo neʼafiya vayaʼmogi afiʼnae.
MRK.11.15	Apakaemo Yulusalemu taonifiʼmo uʼa avaʼyi huteʼa Yesuʼa Yu vayaʼai alopa mono nopiʼmo uno haino ageyana ani mono nopiʼmo maketi nehaya vayaʼmo maiʼnageno apaketeno alino hapa faino apataleʼniye. Agaemo alu vayaʼai monimo aliteʼa Yu vayaʼai monimo neʼapamiya vayaʼai hiʼyalamuʼapimo alino agoʼya faino atalege namamo maketi nehaya vayaʼai siyaʼapimo alino agoʼya faino atalege huʼniye. 
MRK.11.16	Agaemo hunoʼaeʼmo, mono no kuma kateʼmo kagemi yaʼmo aliʼnituteta osiyo, huno huteno ka akanino apateʼniye. 
MRK.11.17	Alino apaya malenoʼaeʼmo,
MRK.11.17	vayaʼmogimo noʼnieʼmo huʼapaeʼmo, nunumuʼmo nehaya none, huʼa hugae,
MRK.11.17	huno avoʼmo kaeno oʼmaleʼnifiye. Lapakaemo
MRK.11.17	kumaya neʼaliya vayaʼmo eʼa fala kiʼa neʼmaiya nokana
MRK.11.17	hutapa alita ha maletapa ateʼnae, huno hapa paiʼniye.
MRK.11.19	Hani hugefe huʼnigenoʼaeʼmo taonifatiʼmo ataleno uʼniye.
MRK.11.21	Pitaʼa Yesuʼmo huʼniya kavafeʼmo agesamo afino ho huʼniye. Hunoʼaeʼmo, Tisao, huno, ago. Lifana huka ateʼnana figi yosamo ago falu teʼniye, huno huʼnigeno 
MRK.11.22	Yesuʼa hunoʼaeʼmo, Gotifeʼmo lapakesamo afita fatago hiyo. 
MRK.11.23	Lama gemo lapa nepauve, huno, mago vekamoʼa lole agesamo oʼafiʼneno, hisuva gemo alagi afole aigiye, huno agesamo afino fatago huʼnenoʼaeʼmo mani aveeʼmo, nokamo atalekuka solovala anipiʼmo asagauka aiyo, huno huʼnisiyaʼmoʼmo huvo huno hisiya kavaʼmo afaʼa hugiye. 
MRK.11.24	Ani kavaʼmo haneʼniyaʼmofeʼmo lapa nepauve, huno, lapakaemo na agufa kavafeʼmo nunumuʼmo hutapa afi negesafi aliguve hutapa lapakesa afita fatago huʼnetapa hiyo afaʼa aligayanagi. 
MRK.11.25	Nunumuʼmo hugefeʼmo he tita maiʼnetapaeʼmo hosu lapaipamo kalitapa ateʼnisaya vekamo hosu kavaʼamo alita atalegenoʼao kokuʼnapi Afotapimoʼmo ina kava huno hosu kavatapimo alino ataleno. 
MRK.11.26	Hosu kavaʼamo alita oʼatalesayana kokuʼnapi Afotapimoʼmo ina kava huno hosu kavatapimo alino oʼatalegaiye, huno hapa paiʼniye.
MRK.11.27	Apakaemo halate Yulusalemu taonifiʼmo eʼapaeʼmo agaemo alopa mono no kumateʼmo umenitata nehigeʼapaeʼmo mono huʼa neʼapataya vayaʼaiteʼmo yagaiʼa apateʼnaya vayanagi keʼaepa gemo avoʼmo kaeʼa aliʼa apaya neʼmalaya vayanagi vayatama vayanagi huʼa agaetegamo eʼnae. 
MRK.11.28	Eʼa ha paiʼapaeʼmo, haiya agufa alagena yaʼmo yagaika apateʼnana alagena yaʼmo aliʼnekaeʼmo ani agufa kavaʼmo nehane. Ina laʼmo ani agufa kavaʼmo huvo, huno kaha paiʼniye, huʼa ge huʼa afi geʼnae. 
MRK.11.29	Afi geʼnagenoʼaeʼmo Yesuʼa hunoʼaeʼmo, nagaeʼeʼmo mago gemo loka huʼna lapafi gegauve. Keʼnileʼmo aeta atagaina huta naha paisageʼnaeʼmo haiya yaʼmo yagaiʼna apateʼnova alagena yaʼmo aliʼnofi, huʼna lapa paiguve. 
MRK.11.30	Gotiʼa Yoniʼmo aniʼmo faleno apatesiyafeʼmo lekana paino ateʼnifi vayaʼmogimo lekana paiʼa ateʼnae, huno apafi geʼnigeʼapaeʼmo 
MRK.11.31	apakaiʼapimo ge huge afige huʼapaeʼmo, Lagaemo hutaeʼmo Gotiʼa lekana paino ateʼniye, huta hisunana agaemo hunoʼaeʼmo, na kava higetapa Yoni geʼaeʼmo lama gemo nehiye, hutapa osuʼnae, huno lafi gegaiye. 
MRK.11.32	Hugiyaʼmofeʼmo lagaemo hutaeʼmo, vayaʼmogi lekana paiʼa ateʼnae, huta hisunana ani gemoʼa kanale osugiye. Apakaemo muki vayaʼaifeʼmo koli huʼnayaʼmofeʼmo ani gemo osuʼnae. Muki vayaʼmogimo Yonifeʼmo alagepa vekamo Gotitegati gemo alinineno aeno hakalo huno hapa nepaiya vekamo maiʼniye, huʼa apakesamo afiʼnae. 
MRK.11.33	Afiʼnayaʼmofeʼmo Yesufeʼmo huʼapaeʼmo, oʼafiʼnone, huʼa huʼnagenoʼaeʼmo, ina kava huʼna haiya agufa alagena yaʼmo yagaiʼna apateʼnova alagena yaʼmo aliʼneʼna ani kavaʼmo nehufi, huʼna lapa opaiguve, huno hapa paiʼniye.
MRK.12.2	Nofi alagamo ago afu leʼnigenoʼaeʼmo agaemo mago nofi alagamo alisiyafeʼmo aliʼyaʼaleʼmo maiʼniya vekamo alino ateʼnigeno hoyaʼaleʼmo yagaiʼa ateʼnaya vayaʼaitegamo uʼniye. 
MRK.12.3	Uʼnigeʼa hoyaʼaleʼmo yagaiʼa ateʼnaya vayaʼmogimo atafauʼa amagiteʼapaeʼmo, okamigunanagi afaʼa ataleka uvo, huʼa huʼnageno ataleno uʼniye. 
MRK.12.4	Hoya aepa vekamoʼa halate alu vekamo aliyaʼaleʼmo maiʼniya vekamo alino ategeno neʼvigeʼapaeʼmo yafa kayotetiʼmo aliʼa agenopamo aiʼa apalo atiʼa amagiteʼa aliʼa hosu huʼa ateʼnae. 
MRK.12.5	Agaemo mago alu vekamo aliʼyaʼmo neʼaliya vekamo alino ategeno uno avaʼyi nehigeʼapaeʼmo kamitimo amagiʼnae. Ina kava huno magoʼe vayaʼmo alino apateʼnigeʼa uʼnageʼapaeʼmo mago vayaʼamo vase huʼa apamagige mago vayaʼamo kamitimo apamagige huʼae. 
MRK.12.6	Magoke mafaʼneʼamo hau ayamopafiʼmo hauʼniya mafaʼneʼageʼmo maiʼnigeno henagaʼamo hunoʼaeʼmo, ani mafaʼneʼnimo geʼamo afaʼa afigae, huno huteno alino ateʼnigeno uʼniye. 
MRK.12.7	Uʼnigeʼa hoyaʼaleʼmo yagaiʼa ateʼnaya vayaʼmogimo ageteʼapaeʼmo, hoya aepa vekamo mafaʼneʼamoʼmo muki afoʼamo yaʼmo aligiye. Amagigetao agaemo alisiya hoyamo lagaemo aligunanagi, huʼa huteʼa 
MRK.12.8	atafauʼa kamitimo amagiteʼa agufaʼamo aliniʼuʼa kegiʼya malaga yaga auʼa ataleʼnae. 
MRK.12.9	Inagi hoya aepa vekamoʼmo na agufa kavaʼmo hugiye. Eno hoyaʼaleʼmo yagaiʼa ateʼnaya vayaʼaina kamitimo apamagitenoʼaeʼmo alu vayaʼmogi hoyaʼaleʼmo yagaiʼa atesayafeʼmo apavaleno apategaiye. 
MRK.12.10	Lapakaemo mago gemo Gotiʼa avoʼmo kae maleʼniya gemo lekana opaiʼnafiye. Ani gemoʼa hunoʼaeʼmo,
MRK.12.10	yafatetiʼmo noʼmo nekiya vayaʼmogimo mago yafafeʼmo huʼapaeʼmo, afa yafane, huʼa huʼnaya yafaʼmo hogote yafaʼmo afole aiʼniye. 
MRK.12.11	Ala kava neʼmoʼa ani kavaʼmo alino afole aino ateʼnigeta ageta lahau aitetaeʼmo, vae, huta, alagepa kavaʼmo nehiye, huta nehune,
MRK.12.11	huno huʼniye, huno Yesuʼa hapa paiʼniye. 
MRK.12.12	Hapa paiʼnigeʼa afiteʼapaeʼmo, ani aeno kalafefa gemo lagaefeʼmo huʼniye, huʼa huteʼa atafauʼa kalavusi huʼa atesayafe huʼnayaʼmonanafa muki vayaʼaifeʼmo koli huʼnayaʼmofeʼmo ataleʼa uʼnae.
MRK.12.14	Eʼapaeʼmo, Tisao, huʼa, ago kageʼnonana lama gemo nehana vekamo maiʼneka muki vayaʼaifeʼmo koli osuka muki vayaʼaitegamo magoke aiyaya kavaʼmo nehane. Goti geʼamo akame hisaya katefeʼmo lama gekaletiʼmo alika apaya neʼmalane. Lagaemo takesi monimo Sisaʼa yagaino neʼapateya gamani vekamo amisunafeʼmo keʼaepa gemoʼa hunoʼaeʼmo, amiyo, huno huʼnifi osuʼniye. 
MRK.12.15	Takesi monimo apamisupi oʼapamisune huʼa afi geʼnagenoʼaeʼmo Yesuʼa apakesamo afiteʼa apaipafatiʼmo ge osuʼnafa aeʼa ati kaeʼa huʼnaya geʼapimo apaketenoʼaeʼmo, na kava higetapa namalageka huta nafi negae. Laga monimo aliniteta nave liyo, huno hapa paiʼniye. 
MRK.12.16	Apakaemo alini eʼa amiʼnagenoʼaeʼmo, mani laga monileʼmo ina la augosaʼe agiʼeʼmo avoʼmo kae maleʼnaya monimo haneʼniye, huno apafi geʼnigeʼapaeʼmo, Sisa augosaʼe agiʼeʼmo haneʼniye, huʼa huʼnagenoʼaeʼmo, 
MRK.12.17	Sisa yaʼamo Sisana amitetapa Goti yaʼamo Gotina amiyo, huno hapa paiʼnigeʼa hapau aiʼnae.
MRK.12.19	Tisao, huʼa, Moseseʼa avoʼmo kae maleʼniya gemoʼa hunoʼaeʼmo, mago vekamoʼmo a aliteno mafaʼne alino oʼateno falitesigenoʼaeʼmo konagaʼamoʼmo koguʼamo aliteno faliʼniya vekamo aimuʼyaleʼmo mafaʼnemo alino apateno, huno huʼniye. 
MRK.12.20	Mago afinaʼmo seveniʼa konagamo maiʼnae. Nepuʼapimoʼmo mafaʼnemo alino oʼateno ataleno falitegeno 
MRK.12.21	aganaʼamoʼmo kogu aʼmo aliʼniye. Napa tu konagaʼamoʼmo ina kava huno falitegeno napa tali konagaʼamoʼmo ina kava huno falitegeʼa 
MRK.12.22	ina kava huʼa falite falite huʼa seveniʼa konagamo ago faliʼa hano huʼnae. Falitagenoʼaeʼmo ani a kanomo henagaʼamo faliʼniye. 
MRK.12.23	Faliʼa uʼnayategatiʼmo he tisagenoʼaeʼmo haiya vekaleʼmo ani aʼmo maigiye. Seveniʼa konagamogimo aliʼnayaʼmofeʼmae, huʼa afi geʼnae. 
MRK.12.24	Afi geʼnagenoʼaeʼmo, lapakaemo Goti mukufi gemo oʼafige Goti lokiyaʼamo oʼagege huʼnayaʼmofeʼmo ika ika lapakesamo neʼafiye. 
MRK.12.25	Faliʼnayategatiʼmo he tiʼapaeʼmo a oʼalige vele oʼmaige hugayaʼmonanafa kokuʼnapi enisole vayakana huʼa maigae. 
MRK.12.26	Faliʼnayategatiʼmo he tisaya kavafeʼmo Moseseʼa avoʼmo kae maleʼniya mukufi gemo aise yosafatiʼmo ata nelegeno Gotiʼa Mosesefeʼmo ha paiʼniya gemo lekana paita oʼafiʼnafiye. Gotiʼa hunoʼaeʼmo,
MRK.12.26	Emalehamu Gotiʼamoʼnamo maige Aisiki Gotiʼamoʼnamo maige Yekopu Gotiʼamoʼnamo maige huʼna Gotiʼapimoʼnamo maiʼnove,
MRK.12.26	huno huʼniye. 
MRK.12.27	Agaemo alagi faliʼnaya vayaʼai Gotiʼapimoʼa oʼmaiʼnifa apauneʼapameʼmo aliʼnaya vayaʼai Gotiʼapimoʼa maiʼniye. Alagi ika ika lapakesamo afiʼnetapaeʼmo ani gemo nehae, huno hapa paiʼniye.
MRK.12.29	Afi geʼnigenoʼaeʼmo, hogote keʼaepa gemo haneʼniyana,
MRK.12.29	Isaleli vayaʼmogitapamo afiyo, huno, Ala kava neʼmo Gotitimoʼmo maiʼniye. Ala kava neʼmo magoke vekamo maiʼniye. 
MRK.12.30	Lapakaemo Ala kava neʼmo Gotitapimofeʼmo muki lapaipafatinagi muki lapagupi mafaʼnefatinagi muki lapakesa afi yatapifatinagi muki lapaya mufafatinagi huno lapaino.
MRK.12.30	Ani gemo hogote keʼaepa gemo haneʼniye, huno huteno, 
MRK.12.31	Lole keʼaepa gemoʼa hunoʼaeʼmo,
MRK.12.31	lapakaitapieʼmo lapau lapayamopafiʼmo nelapaiya agufa kavaʼmo huno lapaopaleʼmo maiʼnaya vayaʼaifeʼmo lapaino,
MRK.12.31	huno huʼniye. Huno hutenoʼaeʼmo, mani lole keʼaepa gelaʼmoʼa muki keʼaepa geʼamo ago aeno aga seʼniye, huno ha paiʼniye. 
MRK.12.32	Ha paiʼnigenoʼaeʼmo keʼaepa gemo avoʼmo kaeno alino apaya neʼmaleya vekamoʼmo hunoʼaeʼmo, Tisao, huno, alagepa ge hane. Gotiʼa magoke vekamo maiʼniyaʼmofeʼmo alu gotiʼa oʼmaiʼnifa agaiʼagekeʼmo maiʼniye, huka hana gemo lama gemo hane. 
MRK.12.33	Agaefeʼmo muki laipafatinagi muki lapagupi mafaʼnefatinagi muki laune lamepatinagi muki laya mufafatinagi huno lahauʼnisigeta lagaitieʼmo lahau layamopafiʼmo nelahaiya kava huta lahaopaleʼmo maiʼnaya vayaʼaifeʼmo lahaisiya kavaʼmoʼa afumo amagita atafiʼmo kaeta Gotina ofalinimo amige alu ofalinimo amige hisuna kavaʼmo ago aeno aga seʼniye, huno huʼniye. 
MRK.12.34	Yesuʼa ani huʼniya gemo afitenoʼaeʼmo alagepa huno afiʼniye, huno agesa afitenoʼaeʼmo, kagaemo Gotiʼa yagaino apateʼniya kegiʼyafiʼmo uka haisanafeʼmo eka hogo hane, huno ha paiʼniye. Yesuʼa ani ge huno ha paiʼnigeʼapaeʼmo koli huteʼa magoʼe gemo huʼa loka huʼa afi okeʼnae.
MRK.12.35	Yesuʼa Yu vayaʼai alopa mono nopiʼmo uno haino alino apaya neʼmalenoʼaeʼmo, na kava higeʼa keʼaepa gemo aliʼa apaya neʼmalaya vayaʼmogi huʼapaeʼmo, Kalaisi vekamo Nevini akamelegati aginagoʼamo maigiye, huʼa nehae. 
MRK.12.36	Aote Aunemeʼamoʼmo Neviniʼmo mago gemo alino amiʼnigeno hunoʼaeʼmo,
MRK.12.36	Ala kava Neʼmoʼa Ala kava neʼnieʼmo hunoʼaeʼmo, lamaga nahaopaleʼmo faika maime maime neʼugeʼnao kame vayakamo apamagisugeʼa kaiya afeʼalumenaga maigayanagi,
MRK.12.36	huno huʼniye. 
MRK.12.37	Neviniʼa Kalaisi vekaeʼmo Ala kava neʼnie, huno huʼniyaʼmofeʼmo haiya kava huno Kalaisi neʼmoʼa Nevini akamelegatiʼmo aginagoʼamo maiʼniye, huno apafi geʼniye. Muki asole afa vayaʼmogimo geʼamo afiteʼapaeʼmo apamogaga aiʼnae. 
MRK.12.38	Alino apaya maletenoʼaeʼmo, keʼaepa gemo aliʼa apaya neʼmalaya vayaʼaifeʼmo ehetapiye. Apakaemo hapauʼnigeʼa yatala kukenamo vaiʼa aliteʼa umenitata nehae. Maketi kumateʼmo maiʼnaya vayaʼmogimo ge apamamaeteʼa amuse huʼa neʼapataya geeʼmo nehapaiye. 
MRK.12.39	Hapauʼnigeʼa alu mono nopi alu mono nopiʼmo uʼa haiʼa anaga maige yagita nehayategamo ala apaki vayaʼmo neʼmaiya siyateʼmo uʼa haiʼa maige nehae. 
MRK.12.40	Apakaemo kogu aʼneʼai kagemi yaʼapimo kumaya aliteʼapaeʼmo aeʼa ati kaesayafeʼmo yatala nunumuʼmo nehae, huno hapa paiʼniye.
MRK.12.42	Mago kogu akanomo kagemi yaʼamo ohaneʼniya kogu aʼmoʼa eno lole sagalifa monimo huʼnigeno ageʼniye. 
MRK.12.43	Agaemo geʼamo neʼafiya vayaʼaifeʼmo ge huʼnigeʼa eʼnagenoʼaeʼmo, lama gemo lapa nepauve, huno, mani kogu akanomo kagemi yaʼamo ohaneʼniya kogu aʼmoʼa huʼniya monimoʼmo muki vayaʼamogimo huʼnaya monimo ago aeno aga seʼniye. 
MRK.12.44	Muki vayaʼamogimo alopa moniʼapimo maleʼnaya yapatiʼmo alini eʼa ofalini huʼnayaʼmonanafa agaemo moniʼamo ohaneʼniya yapatiʼmo neʼyaʼamo miya faino nesiya monimo ataleno hano huʼniye, huno hapa paiʼniye.
MRK.13.1	Yesuʼa Yu vayaʼai alopa mono nopatiʼmo uno nelamigenoʼaeʼmo mago vekamo geʼamo neʼafiya vekamoʼmo hunoʼaeʼmo, Tisao, ago, huno, kanale yafatetiʼmo alagepa nokoʼageʼmo ki maleʼnaya noʼmo haneʼniye, huno huteno amuse huʼniye. 
MRK.13.2	Yesuʼa hunoʼaeʼmo, alagepa nokoʼageʼmo ageʼnapiye. Magoke yafateʼmo akalo akalo huno ohanegaifa heʼa halagape vaiʼa muki yafaʼamo aiʼa atagu faeʼa aote aote huʼa atalegae, huno ha paiʼniye. 
MRK.13.3	Agaemo Alifiʼaepa avefiʼmo uno haino fai maiʼnigenoʼaeʼmo Yu vayaʼai alopa mono noʼmo aulagaleʼmo haneʼnigeʼapaeʼmo Pitaʼagi Yemisiʼagi Yoniʼagi Etaluʼagi huʼa apakaiʼapigeʼmo maiʼneʼapaeʼmo, 
MRK.13.4	hainu afinaʼmo afole aigiye. Afole aisiya alagena kavafeʼmo laha paiyo, huʼa afi geʼnae. 
MRK.13.5	Yesuʼa aepa faino hapa painoʼaeʼmo, humi lapategayanagi ehetapiye, huno, alagepa hutapa yagaiyo. 
MRK.13.6	Asole vayaʼmogimo nagiʼnimo aeteʼapaeʼmo, nagaemo Kalaisinaʼmo neʼove, huʼa huteʼa asole vayaʼaina humi apategae. 
MRK.13.7	Lapaopaleʼmo kamemo hisaya kavafeʼmo ava ge hisagetapa afige afagitega kamemo hisaya kavafeʼmo ava gemo hisagetapa afige hutetapaeʼmo lapau aitetapa koli osiyo. Ani kavaʼmo afole aigiyaʼmonanafa hano hisiya afinaʼmo henagaʼageʼmo afole aigiye. 
MRK.13.8	Mago nofi vayaʼmogi uʼa alu nofi vayaʼeʼmo kamemo hugae. Mago gamani vayaʼmogi uʼa alu gamani vayaʼeʼmo kamemo hugae. Imimamo aote aote huno alige kafu hu kavaʼmo afole aige hanageke kavaʼmo afole aige hugiyaʼmonanafa apakafu nekiya kavaʼmo saufamogeno afole aigiye. 
MRK.13.9	Mago vayaʼmogimo lapatafauʼa kanisole vayaʼai agotileʼmo lapavaleliʼa uge alu mono nopi alu mono nopiʼmo lapamagige huteʼa gamani vayaʼaiteʼmo yagaiʼa neʼapataya vayaʼaitegaʼe yagaiʼa neʼapataya kini vayaʼai apaulagaleʼeʼmo uta nagiʼnilefeʼmo he ti netapa lama gemo hugae. 
MRK.13.10	Hogoteʼa muki alu nofi vaya alu nofi vayaʼaifeʼmo nava gemo huʼa alagepa faigoko geʼnimo aeʼa hakalo huʼa hapa paiʼa hano hugae. 
MRK.13.11	Lapatafauteʼa agoti huʼa lapatesayafeʼmo lapavaleliʼuʼa apamisagetapaeʼmo hogoteta hutapaeʼmo, na agufa ge huta hugupi, hutapa osuta ani afinaʼmo Gotiʼa alino lapamisiya gemo hapa paiyo. Lapakaemo hapa opaigafa Aote Aunemeʼamoʼa hapa paigiye. 
MRK.13.12	Mago vayaʼmogi konagaʼapimo apamagisageʼa falisayafeʼmo apavaleʼa apamige mafaʼneʼapimo apavaleʼa apamige itaʼapi afoʼapimogimo apavaleʼa apamige hugae. 
MRK.13.13	Muki vayaʼamogimo nagiʼnilefeʼmo lapakaefeʼmo apaini hugae. Hugayaʼmonanafa oʼataleʼa atafauʼa alagi huʼa maime maime neʼvisaya vayaʼaina hano hisiya afinaʼmo apakufamo alino katino apateteno hapau vaigiye. 
MRK.13.14	Lekana nepaiya vayaʼmogitapamo mani gemo aepaʼamo alagepa huta afiyo. Lapakaemo agegayana
MRK.13.14	lusi hosu yaʼmoʼa alino hano huno atalesiya agufa yaʼmo
MRK.13.14	haneʼnisigetapa agegae. Neniyoʼa Gotitegati gemo alinineno aeno hakalo huno hapa nepaiya vekamoʼmo ani yafeʼmo avoʼmo kae maleʼniye. Ani agufa hosu yaʼmo ohaneʼnisiya nopiʼmo haneʼnisigetapa agetetapaeʼmo ataleta lapaune heyo. Yutiya kotega maiʼnisaya vayaʼmogi avelegamo apaune hetaleʼa uʼa haiʼa maiyo. 
MRK.13.15	Inagi nokatomule maiʼnisaya vayaʼmogimo kagemi yaʼapimo aliniʼa visayafeʼmo uʼa lamiʼa noʼapifiʼmo uʼa ohaiyo. 
MRK.13.16	Hoyaʼapifilaga maiʼnisaya vayaʼmogi saketiʼapimo aliʼa vaisayafeʼmo halate atagi neʼa oʼmeyo. 
MRK.13.17	Vaehae, huʼna, ani afinaʼmo apaipa guʼe maiʼnisaya aʼne anagaʼe mafaʼnemo nu neʼapamisaya aʼne anagaʼeʼmo nahau huve. 
MRK.13.18	Yasi alisiya afinaʼmo lapaune osesayafeʼmo nunumuʼmo hiyo. 
MRK.13.19	Ani afinaʼmo afole aisiya hanageke yaʼmoʼa hogoteno afole aiʼniya hanageke yaʼmo Gotiʼa ma mopamo alo huʼniya afinatetiʼmo afole aime aime eʼniya hanageke yanagi muki afole aisiya hanageke yanagi huno ago aeno aga seno afole aigiye. 
MRK.13.20	Ala kava neʼmoʼa ani agufa hanageke afinaʼmo alino hogo huno oʼateʼniesinana muki vayaʼamo ago faliʼnaesinaʼmonanafa lekana paino apateʼniya vayaʼaitefeʼmo ani hanageke afinaʼmo aliʼna hogo huʼna ategauve, huno agesamo afiʼniye. 
MRK.13.21	Mago vayaʼmogimo huʼapaeʼmo, Ageyo, huʼa, Kalaisiʼa manile maiʼniye, huʼa huge, ageyo, huʼa, mugalega maiʼniye, huʼa huge hisagetapaeʼmo, lama gemo nehae, hutapa lapakesamo oʼafiyo. 
MRK.13.22	Mago vayaʼmogi huʼapaeʼmo, Kalaisiʼna maiʼnove, huʼa huge Gotitegati gemo aliniʼneʼna aeʼna hakalo huʼna hapa nepauva vekamo maiʼnove, huʼa huge huteʼa noʼagaya apaune kavaʼmo huteʼa ago lekana paino apateʼniya vayaʼaifeʼmo humi apatesayafeʼmo hugayaʼmonanafa afaʼa humi oʼapategae. 
MRK.13.23	Nagaemo muki afole aisiya kavafeʼmo ago lapa paiʼnovanagi alagepa huta kava yagaiyo.
MRK.13.25	Muki kanefiʼamo kokuʼnapatiʼmo aino atafaino sagauno aigiye. Kokuʼnapi haneʼniya yaʼamoʼmo atete nehisigenoʼaeʼmo aino atagu faeno atalegaiye. 
MRK.13.26	Neʼatalesigeʼapaeʼmo agesayana Vemo mafaʼnemoʼmo ha le konali yaʼamo aliteno himamuʼaʼeʼmo hiyateʼmo eminesigeʼa agegae. 
MRK.13.27	Agaemo enisole vayaʼamo alino apatesigeʼa ma mopamo loleʼe loleʼe atupaleʼe kokuʼna atupaleʼeʼmo uʼeʼa huʼa lekana paino apateʼniya vayaʼamo apavaleli eʼa aliʼa anupa huʼa apategae.
MRK.13.28	Figi yosaeʼmo aeʼna kalafefa gemo huguvanagi afitetapaeʼmo ageta aeto hiyo. Figi yosamoʼa ausisi aeteno anupa neʼmalegetapaeʼmo saufa kafugamo lamigefe hiye, hutapa nehae. 
MRK.13.29	Ina kava hutapa lapa paiʼnova gemo afole aisigetapaeʼmo ani afinaʼmo alagi hogo hiye, hutapa hiyo. 
MRK.13.30	Lama gemo lapa nepauve, huno, hemeni afinaʼmo maiʼnaya vayapatiʼmo ofaliʼnisageno muki lapa nepauva kavaʼmo afole aigiye. 
MRK.13.31	Kokuʼnaʼe ma mopaʼeʼmo hano hugiyaʼmonanafa geʼnimo alagi hano osuno hanege hanege huno hanegaiye.
MRK.13.32	Na afinapi na kanalepi huʼa muki vayaʼamogimo oʼafiʼnae. Kokuʼnapi enisole vayaʼmogiʼe Mafaʼneʼamoʼeʼmo oʼafiʼnayaʼmonanafa Afoʼamokeʼmo afiʼniye. 
MRK.13.33	Hainu afinaʼmofi hutapa oʼafiʼnayaʼmofeʼmo ehetapiye, huʼna, kava yagaita maiʼnetapa nunumuʼmo hutapa maiyo. 
MRK.13.34	Ina kavakana huno haneʼniyanagi afiyo. Mago no aepa vekamo ataleno afagi kotega ugefe hunoʼaeʼmo aliʼyaʼamo neʼaliya vayaʼaifeʼmo hapa painoʼaeʼmo, muki yaʼnileʼmo yagaitapa nateyo, huno huteno alino fako huno apaote apaote huno yagaino apateʼniye. Agaemo kipaʼaleʼmo neʼyagaiya vekaeʼmo alagepa huka kava yagaika maiyo, huno ha paiʼniye. 
MRK.13.35	Ina kava hutapa kava yagaitapa maiyo. Lapakaemo no aepa vekamo hainu afinaʼmo uneʼmo esifi felugakukuʼmo esifi kokole age neʼaiya agufa afinaʼmo esifi gotilamisiyapiʼmo esifi hutapa oʼafiʼnayaʼmofeʼmae. 
MRK.13.36	Alagepa hutapa kava yagaita maiyo, fiku yanageno malage huno eno lapakesiyana lapau kaleʼnisageno lapakegaiye. 
MRK.13.37	Lapa nepauva agufa gemo huʼna muki vayaʼaifeʼmo kava yagaita maiyo, huʼna hapa nepauve, huno hapa paiʼniye.
MRK.14.2	Maiʼneʼapaeʼmo, fiku yanageʼa neʼatafausunageʼapaeʼmo hopa afinaʼmogeʼa lagaemo lamagigayanagi oʼatafaigetao, huʼa huʼnae.
MRK.14.4	Mago vayaʼmo anifi maiʼnaya vayaʼmogimo ageteʼa apaipa leʼa ateteʼa apakaiʼapimo huʼapaeʼmo, na kava higeno alagepa atu neʼaiya uvelimo alinineno fiku lakino ateʼniye. 
MRK.14.5	Ani uvelimo maketi huʼnonesinana tali hataleti kinamo aliteta kagemi yaʼapimo ohaneʼnisiya vayaʼaina aliniteta apamunesine, huʼa huteʼa ge hauʼnae. 
MRK.14.6	Yesuʼa hunoʼaeʼmo, na kava higetapa kana yaʼmo alita neʼamiye. Nagaetegamo lusi kanale kavaʼmo huno neʼnate. Afaʼa ataleyo. 
MRK.14.7	Kagemi yaʼapimo ohaneʼniya vayaʼmo muki afinaʼmo lapakaeʼeʼmo lokaeʼa neʼmaiyaʼmofeʼmo lapaisiya afinaʼmo apakaemo alagepa hutapa hapa maegayaʼmonanafa nagaemo muki afinaʼmo lapakaeʼeʼmo lokaeʼna oʼmaiguve. 
MRK.14.8	Afaʼa huʼniyesina agufa kavaʼmo ago huno nateʼniye. Hogoteno nagufamo alino alo huno nateʼniyanageʼna falisugeʼapaeʼmo kanolufiʼmo kiʼa nategae. Kanolufiʼmo kiʼa natesayafeʼmo alagepa atu neʼaiya uvelimo faleno nateʼniye. 
MRK.14.9	Lama gemo lapa nepauve, huno, vayaʼmogimo nava gemo mani alagepa faigoko geʼnimo aliʼniʼuʼa muki haopalegamo aeʼa hakalo huʼa hapa paisageʼa afisaya vayaʼmogimo mani aʼmoʼa huʼniya kavafeʼmo apakesa afisayafeʼmo ava gemo huʼa hapa paigae, huno hapa paiʼniye.
MRK.14.10	Hapa paitegenoʼaeʼmo Yutasiʼa geʼamo neʼafiya vekamo tuolofuʼa vayapati vekamo apataleno mono huʼa neʼapataya vayaʼaiteʼmo yagaiʼa apateʼnaya vayaʼaitegamo Yesuʼmo avaleno apamisiyafeʼmo uʼniye. 
MRK.14.11	Uno hapa painoʼaeʼmo, avaleliʼneʼna lapamiguve, huno huʼnigeʼapaeʼmo apamogaga aiteʼa, mago kutulu monimo hageta kamigune, huʼa huʼnagenoʼaeʼmo avalelinuno apamisiya kafeʼmo aepa faino kahauya huno maiʼniye.
MRK.14.13+MRK.14.14	Yesuʼa lole vekalaʼanifeʼmo hunoʼaeʼmo, alopa taonifiʼmo uta haitana ani keʼmo alinino neʼesiya vekaʼeʼmo fotu hutetanaeʼmo akame hutana viʼao. Lanakaemo uno haisiya nopi vekaeʼmo hutanaeʼmo, Tisa vekamoʼmo hunoʼaeʼmo, nagaeʼe geʼnimo neʼafiya vayaʼeʼmo Pasova neʼyaʼmo nesuna noʼmo haiyateʼmo haneʼniye, huno huʼniye, hutana afi geʼao. 
MRK.14.15	Agaemo lana valelinuno haino anaga agotofule nopiʼmo aeno anagi malefa noʼmo alo hu maleʼniyanageno alino lana veligiye. Ani nopiʼmo Pasova neʼyaʼmo alo hiʼao, huno huteno alino anategeʼana uʼnaʼae. 
MRK.14.16	Geʼamo neʼafiʼa vekalaʼmo taonifiʼmo uʼana Yesuʼa hana paiʼniya kavaʼmo huʼana ageteʼana Pasova neʼyaʼmo alo huʼnaʼae. 
MRK.14.17	Yegemo uno lamino faleʼnigeʼapaeʼmo Yesuʼe tuolofuʼa vayaʼmo geʼamo neʼafiya vayaʼeʼmo eʼa nopiʼmo uʼa haiʼa maiʼnae. 
MRK.14.18	Hiʼyalamuteʼmo maiʼneʼa neʼyaʼmo neʼneʼapaeʼmo Yesuʼa hunoʼaeʼmo, lama gemo lapa nepauve, huno, lapakaepatiʼmo mago vekamo nagaeʼeʼmo magokepi maiʼneno neʼyaʼmo neʼneya vekamoʼmo kame vayaʼmo navaleno apamigiye, huno hapa paiʼniye. 
MRK.14.19	Hapa paiʼnigeʼapaeʼmo geʼamo neʼafiya vayaʼai apaipamoʼmo lusi kava huno kana huʼnigeʼa apamete apamete huʼa huʼapaeʼmo, nagaefeʼmo nehapiye, huʼa afi geʼnagenoʼaeʼmo, 
MRK.14.20	Lapakaepati vekamoʼmo peleti mayamo nagaeʼeʼmo magokepi maiʼneno alino yuvapafi anipiʼmo aeteno neʼniya vekamae. 
MRK.14.21	Vemo mafaʼnemoʼmo Goti mukufiʼmo avoʼmo kae maleʼnaya kateʼmo afaʼa ugiyaʼmonanafa kutulu yaʼmo neʼniya vekalegamo lusi kava huno kage kage kavaʼmo afole aigiye. Itaʼamoʼmo alino oʼateʼniyesinana agaetefeʼmo kanale huʼniyesine, huno hapa paiʼniye.
MRK.14.22	Neʼyaʼmo neʼneʼapaeʼmo Yesuʼa peleti mayamo alino auleno ateteno akaya heno geʼamo neʼafiya vayaʼaina apamitenoʼaeʼmo, manimona nagufaʼnimogi alita neyo, huno huʼniye. 
MRK.14.23	Huno huteno kapumo alino Gotifeʼmo hao ke heteno apamiʼnigeʼa mukiʼamogimo ani kapufatiʼmo neʼnae. 
MRK.14.24	Agaemo hunoʼaeʼmo, mani kapufi aniʼmo kolaʼnimae. Gotiʼa mani kavaʼmo huguve, huno hu maleʼniya saufa kotalakemo afole aisiyafeʼmo muki asole vayaʼaitefeʼmo aiʼna lakiguve. 
MRK.14.25	Lama gemo lapa nepauve, huno, halate nofi alagafati aniʼmo oʼneʼna maime maime neʼvisugenoʼaeʼmo Gotiʼa yagaino apateʼniya kotetiʼmo saufa aniʼmo lapakaeʼeʼmo magokepi negaune, huno hapa paiʼniye. 
MRK.14.26	Apakaemo mono yokemo huteʼa kumatega uʼa lamiteʼa Alifiʼaepa avefiʼmo uʼa haiʼnae.
MRK.14.27	Nagaemo sipisipileʼmo yagaino apateʼniya vekamo neʼamagisugeʼapaeʼmo sipisipi anagaʼamo atagu faeʼa apaune heʼa u eʼa hugae,
MRK.14.27	huno huʼniye. 
MRK.14.28	Huʼniyaʼmonanafa kanolufatiʼmo halate alino he tino natesigeʼnaeʼmo Galeliya kotegamo uʼna hogo netesugetapa ugae, huno hapa paiʼniye. 
MRK.14.29	Pitaʼa hunoʼaeʼmo, muki vayaʼamo ago kataleʼa ugayaʼmonanafa nagaemo alagi kataleʼna oʼuguve, huno huʼnigenoʼaeʼmo, 
MRK.14.30	lama gemo kaha nepauve, huno, ani haniʼilagamo kokolemoʼmo lole afinaʼmo age oʼaiʼnisigekaeʼmo nagaefeʼmo loleʼe magoʼe afinaʼmo hukaeʼmo, oʼageʼnova vekae, huka hugane, huno ha paiʼnigenoʼaeʼmo 
MRK.14.31	Pitaʼa magoʼe huno lokiya gefatiʼmo hunoʼaeʼmo, kagaeʼeʼmo magokepi faliguʼanageʼna alagi oʼageʼnova vekae, huʼna osuguve, huno huʼnigeʼapaeʼmo geʼamo neʼafiya vayaʼmo mukiʼamogimo ani agufa ge huʼnae.
MRK.14.33	Pitaʼagi Yemisiʼagi Yoniʼagi huno apavalelino uʼniye. Agaemo aepa faino lusi kava huno hau aitenoʼaeʼmo amoʼya aiʼnigeno 
MRK.14.34	hunoʼaeʼmo, hosu kavaʼmoʼa faino vego huno yagaino neʼnategeno naipamoʼmo lusi kava huno kana huʼnigeʼna falisuva naipamo nekaliye. Manileʼmo maiʼnetapa kava yagaita maiyo, huno hapa paiʼniye. 
MRK.14.35	Apatalenuno aise afagiʼaleʼmo mopafiʼmo asagauno aino agoʼya faiʼnenoʼaeʼmo hosu afinaʼmo faino kasalo paesiyafeʼmo nunumuʼmo huʼniye. 
MRK.14.36	Nunumuʼmo hunoʼaeʼmo, Afoʼnimogae, huno, kagaemo muki kavaʼamo huguve huka hisana kavaʼmo afaʼa hugane. Mani kapumo nagaetegatiʼmo alika atalo. Ani ge huʼna huvaʼmonanafa nagaemo nahauʼni kavaʼmo osuka kagaemo kahauʼnisiya kavaʼmo afaʼa huvo, huno nunumuʼmo huʼniye. 
MRK.14.37	Nunumuʼmo huteno atagineno eno apakeyana loleʼe magoʼe vayaʼmo geʼamo neʼafiya vayaʼmo apau kaleʼa maiʼnageno apaketenoʼaeʼmo Pitafeʼmo hunoʼaeʼmo, Saimoniyo, huno, kau kaleʼnapiye. Magoke aovamo afaʼa yagaika oʼmaiʼnapiye, huno afi geʼniye. 
MRK.14.38	Apakaefeʼmo hunoʼaeʼmo, lapamalageka hisiya kavapiʼmo uta haita ofalesayafeʼmo yagaita maiʼnetapa nunumuʼmo hiyo. Lapaunelapameʼmoʼa hunoʼaeʼmo, afaʼa hugune, huno nehiyaʼmonanafa amega lapakufamoʼa hisayafeʼmo lokiya noʼvaiye, huno hapa paiʼniye. 
MRK.14.39	Halate apatalenuno hogoteno huʼniya agufa gemo huno nunumuʼmo huʼniye. 
MRK.14.40	Huteno atagi neneno apakeyana apau mai mai huʼnigeʼapa apau kaleʼa maiʼnageno apakeʼnigeʼapaeʼmo, haiya agufa gemo husupi, huʼa apakesamo oʼafiʼnae.
MRK.14.41	Loleʼe magoʼe afinaʼmo halate atagineno eno hunoʼaeʼmo, maita falu hutapageʼmo lapau kaletapa maiʼnafiye. Haiʼmae. Ani afinaʼmo ago afole aiyanagi ageyo, huno, apakaemo Vemo Ma faʼnemo avaleliʼuʼa hosu vayaʼai apayapiʼmo atesayafeʼmo neʼae. 
MRK.14.42	He tita vigetao. Ageyo, huno, nagae kutulu yaʼmo neʼniya vekamo ago neʼe, huno hapa paiʼniye.
MRK.14.43	Yesuʼa ani gemo nehigenoʼaeʼmo Yutasiʼmo tuolofuʼa vayapati vekamo geʼamo neʼafiya vekaʼe asole vayaʼeʼmo naipe alige kayoʼmo alige huliʼa eʼnae. Mono huʼa neʼapataya vayaʼaiteʼmo yagaiʼa apateʼnaya vayanagi keʼaepa gemo avoʼmo kaeʼa aliʼa apaya neʼmalaya vayanagi vayatama vayanagi huʼa aliʼa apateʼnageʼa eʼnae. 
MRK.14.44	Kutulu yaʼmo neʼniya vekamo hogotenuno alagena kavaʼmo hisiyafeʼmo hunoʼaeʼmo, uʼna haeʼna nesuva vekamo ani vekamogi uta atafauta avalelita viyo, huno hapa paiʼniye.
MRK.14.45	Yutasiʼa uno avaʼyi hutenoʼaeʼmo Yesutega uno, Tisao, huno huteno haeno neʼniye. 
MRK.14.46	Haeno neʼnigeʼapaeʼmo uʼa Yesuʼa atafauʼnae. 
MRK.14.47	Neʼatafagenoʼaeʼmo agaeʼe he tino maiʼniya vekamoʼmo naipemo asagino mono huʼa neʼapataya vayaʼaiteʼmo hogote vekamo yagaino apateʼniya vekamo aliʼyaʼamo neʼaliya vekamo agesamo heno lafe huno ataleʼniye. 
MRK.14.48	Yesuʼa hapa painoʼaeʼmo, vaya apamagiteʼa kumayaʼmo neʼaliya vayaʼaina kalavusi huʼa apatesayafeʼmo naipe alige kayoʼmo alige huliʼa neʼaya agufa kavaʼmo huta alinita nagaetegamo neʼafiye. 
MRK.14.49	Nagaemo muki afinaʼae afinaʼaeʼmo lapakaeʼeʼmo magokepi maiʼneʼna alopa mono nopiʼmo aliʼna apaya maleʼna maiʼnova afinaʼmo oʼnatafauʼnae. Oʼnatafauʼnayaʼmonanafa Goti Mukufiʼmo avoʼmo kae maleʼnaya gemo alagi afole aigefe hiye.
MRK.14.50	Ani gemo hutegeʼapaeʼmo muki geʼamo neʼafiya vayaʼmo ataleʼa apaune heʼnae. 
MRK.14.51+MRK.14.52	Mago neya vekamoʼmo yave yave kukenaʼageʼmo vailiʼniya vekamoʼmo Yesuʼa akame huno neʼvigeʼapaeʼmo neya vayaʼmogimo atafauʼa kukena yaʼamo asagiʼa alitageno agufalagaʼagekeʼmo ataleno aune heno uʼniye.
MRK.14.53	Apakaemo Yesuʼa avaleliʼuʼa mono huʼa neʼapataya vayaʼaiteʼmo hogote vekamo yagaino neʼapateya vekamo nopiʼmo uʼa haiʼnae. Muki vayaʼamo mono huʼa neʼapataya vayaʼaiteʼmo yagaiʼa neʼapataya vayanagi vayatama vayanagi keʼaepa gemo avoʼmo kaeʼa aliʼa apaya neʼmalaya vayaʼnagi huʼa maiʼnae. 
MRK.14.54	Pitaʼa apamasa hulinuno mono huʼa neʼapataya vayaʼaiteʼmo hogote vekamo yagaino neʼapateya vekamo no kumateʼmo uno haino kava neʼyagaiya ati vayaʼeʼmo ataleʼmo loto huʼa maiʼnae. 
MRK.14.55	Mono huʼa neʼapataya vayaʼaiteʼmo yagaiʼa neʼapataya vayaʼe kanisole vayaʼmogiʼeʼmo Yesuna amagisageno falisiya gemo afisayafeʼmo kahauya huʼnayana oʼafiʼnae. 
MRK.14.56	Asole vayaʼmogimo aigofe faigoko gemo huʼnayaʼmofeʼmo magoke agufa gemo osuʼnafa alu ge alu gemo huʼnageʼapaeʼmo amagisageno falisiya gemo alagi oʼafiʼnae. 
MRK.14.57	Huʼnageʼapaeʼmo mago vayaʼamogi he tiʼa Yesufeʼmo aigofe gemo huʼnae. 
MRK.14.58	Apakaemo huʼapaeʼmo, afiʼnonageno alopa mono noʼmo vayaʼmogi apayatetiʼmo ki maleʼnaya nofeʼmo heʼna halagape vaiteʼna loleʼe magoʼe afinaʼmo utesigeʼna vayaʼmogi okisaya agufa kavaʼmo huʼna kiguve, huno huʼnigeta afiʼnone, huʼa huʼnayaʼmonanafa 
MRK.14.59	apakaemo alu ge alu gemo huʼnae. 
MRK.14.60	Hutagenoʼaeʼmo mono huʼa neʼapataya vayaʼaiteʼmo hogote vekamo yagaino neʼapateya vekamoʼmo ani vayaʼai apaulagaleʼmo he tino Yesufeʼmo hunoʼaeʼmo, magoke gemo aeka atagaina huka osugapiye. Haiya agufa faigoko gemo kagaetegamo nehae, huno afi geʼnigenoʼaeʼmo 
MRK.14.61	geʼaleʼmo aeno atagaina huno osuno afaʼa maiʼniye. Halate mono huʼa neʼapataya vayaʼaiteʼmo yagaino neʼapateya vekamoʼmo hunoʼaeʼmo, Kalaisigamo aliʼa auleʼa neʼataya vekamo mafaʼneʼamo maiʼnapiye, huno afi geʼnigenoʼaeʼmo 
MRK.14.62	he, maiʼnove. Lapakaemo agegayana Vemo Mafaʼnemo Lokiyaʼaʼe Vekamo lamaga haopaleʼmo fai maiʼneno he tino hiyapiʼmo eminesigetapa agegae, huno huʼniye. 
MRK.14.63	Huʼnigeno mono huʼa neʼapataya vayaʼaiteʼmo yagaino neʼapateya vekamoʼmo afitenoʼaeʼmo agaiʼa yatala kukenaʼamo alino apake aino ataleteno, magoʼe vayaʼmogi eʼa faigoko gemo huʼa laha paisageta afisuna gemo ohane. 
MRK.14.64	Gotifeʼmo lifana huno ateʼniya gemo ago afiʼnagi na kavafeʼmo lapakesa afiye, huno apafi geʼnigeʼapaeʼmo muki vayaʼmogi huʼapaeʼmo, hosu gemo huʼniyanageno afaʼa faligiye, huʼa huʼnae.
MRK.14.65	Mago vayaʼamogi aepa faiʼa apaviʼna heʼa atege augosafiʼmo lavolavoletiʼmo kiʼa aiʼa atikaeʼa ateʼneʼa siki kayoʼmo amagiteʼapaeʼmo, ina laʼmo kamagiʼnifigi kaune gemo huka laha paiyo, huʼa huge huge huʼa maiʼnae. Ati vayaʼmogimo lusi kava huʼa amagiʼnae.
MRK.14.66	Pitaʼa kumateʼmo afelaga maiʼnigenoʼaeʼmo mono huʼa neʼapataya vayaʼaiteʼmo hogote vekamo yagaino neʼapateya vekamo aliʼyaʼamo neʼaliya aʼmafaʼnemo eʼniye. 
MRK.14.67	Eno ageyana Pitaʼa ataleʼmo loto huno maiʼnigeno aulu haeno ageno alagepa huʼnenoʼaeʼmo, kagaemo Nasalasa taonifi vekamo Yesuʼeʼmo neʼmaina vekae, huno huʼnigenoʼaeʼmo 
MRK.14.68	haʼao, nehana gemo noʼafugi na agufa kavafe ani gemo nehapi huʼna oʼafuve, huno huteno no folagapiʼmo uʼeʼa nehaya kateʼmo uno maiʼnigeno kokolemoʼmo age aiʼniye. 
MRK.14.69	Aliʼyaʼmo neʼaliya aʼmafaʼnemoʼa ageteno halate anile maiʼnaya vayaʼaifeʼmo hunoʼaeʼmo, apakaepati vekamo maiʼniye, huno huʼnigeno 
MRK.14.70	Pitaʼa halate magoʼe gemo hunoʼaeʼmo, oʼageʼnove, huno huʼniye. Aise afinaʼmo utegeʼa anileʼmo he tiʼa maiʼnaya vayaʼmogimo Pitafeʼmo huʼapaeʼmo, lama gemo hune, huʼa, alu kagemo neʼainageta afiʼnonaʼmofeʼmo Galeliya kotega vekamo maiʼnane. Galeliya kotega vekamo maiʼnanaʼmofeʼmo apakaepati vekamo maiʼnane, huʼa huʼnageno 
MRK.14.71	Pitaʼa hunoʼaeʼmo, lama ge nosisuvana Gotiʼa lifana huno nategaiye. Anagatiʼmo alagi lama ge nehuvana oʼageʼnova vekae, huno hapa paiʼniye. 
MRK.14.72	Hapa nepaigenoʼaeʼmo kokolemoʼmo lole afinaʼmo age aiʼnigenoʼaeʼmo Yesuʼa Pitafeʼmo hogoteno ha painoʼaeʼmo kokolemoʼmo lole afinaʼmo age oʼaiʼnisigekaeʼmo nagaefeʼmo loleʼe magoʼe afinaʼmo oʼageʼnova vekae, huka hugane, huno ha paiʼniya geeʼmo agesa afino ho huteno aviʼyaʼmo huʼniye.
MRK.15.2	Pailatiʼa hunoʼaeʼmo, Yu vayaʼaiteʼmo yagaika apateʼnana kini vekamo maiʼnapiye, huno afi geʼnigenoʼaeʼmo, he, ani alagi gemo nehane, huno huʼniye. 
MRK.15.3	Mono huʼa neʼapataya vayaʼaiteʼmo yagaiʼa apateʼnaya vayaʼmogi huʼapaeʼmo, ina hosu kava huʼniye ma hosu kava huʼniye, huʼa huteʼa huʼa faipa huʼa ateʼnae. 
MRK.15.4	Halate Pailatiʼa hunoʼaeʼmo, ani geleʼmo aeka atagaina huka mago gemo afaʼa osugapiye. Muki kavaʼaeʼmo kagaefeʼmo nehaya gemo afiyo, huno huʼnigeno 
MRK.15.5	Yesuʼa halate magoʼe huno ge osuno maiʼnigenoʼaeʼmo Pailatiʼa hau aiʼniye.
MRK.15.6	Pailatiʼa Yu vayaʼai hopa afinaʼmo Pasova neʼyaʼmo yagita nehaya afinaʼmo kalavusi huʼa apateʼnaya vayapatiʼmo muki vayaʼmogimo kafugaʼae kafugaʼaeʼmo magoke vekamo lekana paiʼa ateʼnaya vekamo ategeno ute ute huʼnae. 
MRK.15.7	Ani afinaʼmo mago vekamo agiʼamo Malamasiʼa kalavusi huʼa ateʼnaya vekamo maiʼniye. Malamasiʼe mago vayaʼmogiʼeʼmo gamani vayaʼaina kamitimo apamagiteʼa aliʼa hapa faiʼa apatalesayafeʼmo huʼnageʼapaeʼmo kalavusi huʼa apateʼnae. 
MRK.15.8	Asole vayaʼmo aliʼa anupa huʼa maiʼneʼa Pailatifeʼmo huʼapaeʼmo, muki kafugaʼae kafugaʼaeʼmo nehana agufa kavakeʼmo huka lato, huʼa huʼnagenoʼaeʼmo 
MRK.15.9+MRK.15.10	Lapakaeteʼmo yagaino lapateʼniya kini vekatapimo hatu maeta atesayafeʼmo nehafiye, huno apafi geʼniye. Agaefeʼmo mono huʼa neʼapataya vayaʼaiteʼmo yagaiʼa apateʼnaya vayaʼmogi apaipa kafamo haeʼnayaʼmofeʼmo avalaliʼeʼa nayapiʼmo ateʼnae, huno agesa afiʼniye. Afiʼniyaʼmofeʼmo Yesufeʼmo ge huno apafi geʼniyaʼmonanafa 
MRK.15.11	mono huʼa neʼapataya vayaʼaiteʼmo yagaiʼa apateʼnaya vayaʼmogi muki vayaʼai apaipafiʼmo huʼa fugali huʼapaeʼmo, Pailatifeʼmo hutapaeʼmo, Malamasikeʼmo ato, hutapa ha paiyo, huʼa huʼnae. 
MRK.15.12	Pailatiʼa halate asole vayaʼaifeʼmo hunoʼaeʼmo, Malamasina hatu maeʼna atesuvana Yu vayaʼaiteʼmo yagaino neʼapateya kini vekae hutapa agi neʼaya vekalegamo na kavaʼmo hisuve, huno apafi geʼniye. 
MRK.15.13	Apafi geʼnigeʼapaeʼmo alopa gefatiʼmo halate huʼapaeʼmo, malipu yosaleʼmo nili aiteka alika he tika ato, huʼa huʼnageno 
MRK.15.14	na agufa hosu kavaʼmo huʼnigetapaeʼmo malipu yosaleʼmo nili aigefeʼmo nehae, huno apafi geʼnigeʼapaeʼmo, malipu yosaleʼmo nili aiyo, nili aiyo, huʼa huʼnae. 
MRK.15.15	Pailatiʼa asole vayaʼmogimo amuse huʼa atesayafeʼmo apakaetefeʼmo Malamasiʼmo hatu maeno ateʼnigeno uʼniye. Hatu maeno ateteno ati vayaʼaifeʼmo hunoʼaeʼmo, Yesuʼa nofi kayotetiʼmo amagiyo, huno huteno ati vayaʼai apayapiʼmo malipu yosaleʼmo nili aiteʼa aliʼa he tiʼa atesayafeʼmo avaleno apamiʼniye.
MRK.15.16	Ati vayaʼmogimo avaleliʼuʼa gamani vayaʼaiteʼmo yagaino neʼapateya vekamo nopiʼmo uʼa haiʼa ateʼneʼa muki ati vayaʼaifeʼmo ge huʼnageʼa eʼa aliʼa anupa huʼa maiʼnae. 
MRK.15.17	Apakaemo haesa yatala kukenamo yagaiʼa neʼapataya kini vayaʼmogi neʼvaiya agufa kukenamo aigofe kukena vaiʼa ateteʼa aufe nofiʼmo aliʼa aigofe kakolitamo yagaiʼa apateʼnaya kini vayaʼmogi neʼmalaya agufa kakolitamo alo huteʼa agenopaleʼmo maleʼa ateʼnae. 
MRK.15.18	Maleʼa ateteʼa he tiʼa aepa faiʼa huʼapaeʼmo, Yu vayaʼaiteʼmo alaʼapimo yagaika neʼapatana kini vekaʼapimogae, huʼa, Alagepa huka maiyo, huʼa aigofe gemo huteʼa huʼa amuse huʼa ateʼnae. 
MRK.15.19	Agenopaleʼmo kayotetiʼmo amagige apaviʼna heʼa atege huteʼa apaleʼya faiʼneʼa aigofe mono huʼnae. 
MRK.15.20	Huʼa ami maleteʼa kigi yokalo gemo huʼa ateʼa hano huteʼapaeʼmo haesa kukenamo asagiʼa maleteʼa agaiʼa kukenamo aliʼa vaiʼa ateʼnae. Vaiʼa ateteʼa malipu yosaleʼmo nili aiteʼa aliʼa he tiʼa atesayafeʼmo avaleliʼa uʼnae.
MRK.15.22	Uʼa Gogatagayagae huʼa agi neʼaya agimo aepaʼamo anu ayamufagayagamo uʼa avaʼyi huʼnae. 
MRK.15.23	Uʼa avaʼyi huteʼa nofi alagafati anipiʼmo atu neheya malasinimo agiʼamo meamo aliʼa lakiteʼa amiʼnayana oʼneʼniye. 
MRK.15.24	Apakaemo malipu yosaleʼmo nili aiteʼa aliʼa he tiʼa ateʼnae. Kukenaʼamo alisayafeʼmo yafatetiʼmo yokalo leteʼa aliʼa fako huʼa aliʼnae. 
MRK.15.25	Yegemo leno hakale huʼnigeʼapaeʼmo aliʼa he tiʼa ateʼnae. 
MRK.15.26	Pailatiʼa mago avoʼmo ina kava huʼnigetaeʼmo amagiʼnone, huʼa avoʼmo nekaya agufa avoʼmo kaeʼniye. Ani gemo avoʼmo kaenoʼaeʼmo, Yu vayaʼaiteʼmo ala vekaʼapimo yagaino neʼapateya kini vekae, huno avoʼmo kaeteno agenopaleʼmo maleʼniye. 
MRK.15.27	Lole vekalaʼmoganimo vayaʼmo apamagiteʼana kumayaʼmo neʼaliʼa vekalaʼmo agaeʼeʼmo malipu yosaleʼmo nili aiteʼa mago vekamo lamaga haopaleʼmo aliʼa he tiʼa ateteʼa mago vekamo hoga haopaleʼmo aliʼa he tiʼa ateʼnae. 
MRK.15.28	Ani kavafeʼmo Goti mukufiʼmo avoʼmo kae maleʼniya gemo afole aiʼniye. Ani gemoʼa hunoʼaeʼmo,
MRK.15.28	agaeʼe keʼaepa gemo amagiʼa neʼatalaya vayaʼeʼmo magoke agufa vayaʼmo maiʼnae, huʼa apakesa afiʼnae,
MRK.15.28	huno huʼniye. 
MRK.15.29+MRK.15.30	Kateʼmo u eʼa huʼnaya vayaʼmogimo ageteʼa keka huteʼapaeʼmo, he, huʼa, alopa mono noʼmo heʼna halagape vaiteʼna loleʼe magoʼe afinaʼmo halate kiʼna hano huguve, huka huʼnana vekamogi kagaika kagufamo alika katika kahau vaiyo, huʼa huteʼa huʼa faipa huʼa ateʼnae. 
MRK.15.31	Ina kava huʼa mono huʼa neʼapataya vayaʼaiteʼmo yagaiʼa apateʼnaya vayaʼe keʼaepa gemo avoʼmo kaeʼa aliʼa apaya neʼmalaya vayaʼmogiʼeʼmo apakaiʼapimo huʼapaeʼmo, alu vayaʼaina afaʼa hapa maeʼniyanageno agaiʼamo afaʼa hau oʼvaigiye. 
MRK.15.32	Kalaisi vekamo Isaleli vayaʼaiteʼmo yagaino neʼapateya kini vekamogeno aino akaino eminesigeta agetetaeʼmo lama gemo nehiye, huta hugune, huʼa huteʼa huʼa faipa huʼa ateʼnae. Ani agufa gemo huʼana lole vekalaʼmo agaeʼeʼmo magokepi nili aiteʼa aliʼa he tiʼa anateʼnaya vekalaʼmoganiʼeʼmo huʼana faipa huʼana ateʼnaʼae.
MRK.15.34	Une afafamo Yesuʼa alopa gefatiʼmo keya aeno ge hunoʼaeʼmo, Eloi, Eloi lama samakatani, huno huʼniye. Ani ge huʼniya gemo aepaʼamo
MRK.15.34	Gotiʼnimo, Gotiʼnimo, huno, na kava higeka nataleka uʼnane,
MRK.15.34	huno huʼniye. 
MRK.15.35	Huʼnigeʼa mago vayaʼmo haopaleʼmo he tiʼa maiʼnaya vayaʼmogimo ani gemo afiteʼapaeʼmo, Afiyo, huʼa, Ilaiyafeʼmo keya neʼae, huʼa huteʼa 
MRK.15.36	mago vekamo nagu nagu hununo kakiʼnofikana yaʼmo alino nofi alagafati anipiʼmo aeteno yatala kanipa kayoteʼmo faino lanu paiteno nesiyafeʼmo amiʼniye. Amitenoʼaeʼmo, afaʼa ageta maigetao, huno, Ilaiyaʼa emineno malipu yosaletiʼmo aino akaino atesifigeta agegaune, huno huʼniye. 
MRK.15.37	Yesuʼa alopa gefatiʼmo keya aeno ge huteno faliʼniye.
MRK.15.38	Faliʼnigenoʼaeʼmo alopa mono nopiʼmo alapaʼage kena aeʼa akani maleʼnaya kena anagatiʼmo aeno apake ailino lamino afelaga lole huʼniye. 
MRK.15.39	Ati vayaʼaiteʼmo yagaino apateʼniya vekamoʼmo aulagaleʼmo he tino maiʼneno afiʼnigeno alopa gefatiʼmo keya aeno ge huteno faliʼnigeno agetenoʼaeʼmo, lama ge nehuve. Ani vekamo Goti mafaʼneʼamo maiʼniye, huno huʼniye. 
MRK.15.40	Mago aʼne anagamo aise afagiʼaleʼmo he tiʼa maiʼneʼa aulu heʼa ageʼa maiʼnae. Ani aʼnefiʼmo Maliyaʼa Maganala kotega anagi Maliyaʼa henaga Yemisigani Yosesigani itaʼanimoʼagi Salomeʼagi huʼa maiʼnae. 
MRK.15.41	Yesuʼa hogoteno Galeliya kotegamo umenitata nehigeʼapaeʼmo ani aʼnemogimo akame huʼa neʼuʼapaeʼmo ha maeʼnae. Mago asole aʼne anagamo agaeʼeʼmo Yulusalemu kotegatiʼmo eʼnaya aʼneʼeʼmo anifiʼmo maiʼnae.
MRK.15.42+MRK.15.43	Yegemo uno lamino falegefe huʼnigenoʼaeʼmo Yosefeʼa Alamatiya kotega hogote kanisole vekamoʼmo Gotiʼa yagaino apateʼniya kavaʼmo afole aisiya afinafeʼmo agava maiʼniya vekamo eʼniye. Ani afinaʼmo alo nehaya afinaʼmo haneʼniyaʼmofeʼmo egamo Sapati afinaʼmo afole aigiye, huno huteno Yosefeʼa lokiyaʼamo alitenoʼaeʼmo koli aipamo okaliʼnigeno uno Pailatifeʼmo hunoʼaeʼmo, Yesu agufaʼamo aligesuve, huno afi geʼnigeno 
MRK.15.44	Pailatiʼa hunoʼaeʼmo, ago malage huno faliʼnifiye, huno huteno agesa alaʼamo afino hau aiteno ati vayaʼaiteʼmo yagaino apateʼniya vekaeʼmo ge huʼnigeno eʼnigenoʼaeʼmo, ago faliʼnifiye, huno afi geʼnigenoʼaeʼmo, 
MRK.15.45	ago faliʼniye, huno huʼnigeno Yosefefeʼmo hunoʼaeʼmo, kanalenagi uka aliyo, huno ha paiʼniye. 
MRK.15.46	Yosefeʼa yaveyave kenamo miya failineno maleʼneno Yesu agufamo aino akaino alinine emineno kenafiʼmo hayaeteno alininuno yafa kapiʼmo kino ateteno alopa yafaʼmo alino heleve heleve hulinuno yafa ka avayaleʼmo aino akani maleʼniye. 
MRK.15.47	Maliyaʼa Maganala kotega aʼe hamoʼamo Maliyaʼmo Yosesi itaʼamoʼeʼmo ageʼnaʼageno kino ateʼnigeʼana ageʼnaʼae.
MRK.16.1	Sapati afinaʼmo utegeʼapaeʼmo Maliyaʼa Maganala kotega anagi hamoʼamo Maliyaʼmo Yemisi itaʼamoʼagi Salomeʼagi huʼa alagepa atumo neʼaiya uvelimo aliniʼuʼa agufaleʼmo faleʼa atesayafeʼmo miya faiʼnae. 
MRK.16.2	Hogote afinaʼmo gotilamiyapiʼmo yegemo eno haineʼnigeʼapaeʼmo ani aʼne anagamo kanolulegamo uʼnae. 
MRK.16.3	Kategamo neʼuʼapaeʼmo apakaiʼapimo huʼapaeʼmo, ina laʼmo laha maeno yafaʼmo alino heleve hu maleʼnisigetae, huʼa huʼnae. 
MRK.16.4	Alopa yafaʼmo haneʼniyaʼmofeʼmae, huʼa apakesa afiliʼa eʼnae. Eʼa agayana yafaʼmo avayaleʼmo ohaneʼnifa afayategakeʼmo haneʼnigeʼa ageʼnae. 
MRK.16.5	Apakaemo yafakapiʼmo uʼa haiʼa agayana neya vekamo yaveyaveʼage yatala kukenamo vailiʼniya vekamo lamaga haopaleʼmo fai maiʼnigeʼa ageteʼa hapau aiʼnae. 
MRK.16.6	Agaemo hunoʼaeʼmo, lapau oʼaiyo, huno, lapakaemo Yesuʼa Nasalasa taonifi vekamo malipu yosaleʼmo nili aiʼnageno faliʼniya vekamo agegefeʼmo neʼae. Ageyo, huno, Mafi oʼmaiʼnifa ago he tino uʼniye. Kiʼa ateʼnaya yaʼageʼmo haneʼniyanagi ageyo. 
MRK.16.7	Haneʼniyaʼmofeʼmo uta geʼamo neʼafiya vayaʼaifeʼmo hapa paige Pitafeʼmo ha paige hiyo. Yesuʼa Galeliya kotegamo visugetapa nagegae, huno huʼniyanageno uno hogonetesigetapa ani kotegamo agegae, huta hapa paiyo, huno hapa paiʼniye. 
MRK.16.8	Ani aʼne anagaʼmo yafa kapatiʼmo uʼa nelamiʼapaeʼmo ataleʼa apaune hetaleʼa neʼuʼapaeʼmo atete hapauge lusi kava huʼa hapau aige koli huge huliʼa uʼnayaʼmofeʼmo mago vayaʼaifeʼmo alagi ge osuʼa afaʼa uʼnae.
MRK.16.10	Ageteno uʼniyana agaeʼeʼmo magokepi lokaeʼa neʼmaiya vayaʼmogimo yulagefa aige aviʼyaʼmo huge huʼa maiʼnageno uno hapa paiʼniye. 
MRK.16.11	Hapa painoʼaeʼmo, Yesuʼa ago he tino afaʼa maiʼnigeʼna ageʼnove, huno hapa paiʼniyana ani geeʼmo lama ge nehiye, huʼa apakesa oʼafiʼnae. 
MRK.16.12	Henagaʼamo lole vekalaʼmo taonifilagatiʼmo neʼvaʼagenoʼaeʼmo aeto agufa agufamo aliteno lole vekalaʼani anaulagaleʼmo afole aiʼniye. 
MRK.16.13	Afole aiʼnigeʼana ageteʼana halate atagi neʼeʼana mago vayaʼamo hapa paiʼnaʼageʼa afiʼnayana ani geʼanieʼmo apakesamo oʼafiʼnae. 
MRK.16.14	Henagaʼamo leveniʼa vayaʼmogi neʼyaʼmo neʼnageno apaulagaleʼmo afole aiʼnigeʼa mukiʼamogi ageteʼapaeʼmo ageʼnaya vayaʼmogi hapa paiʼnaya geʼapieʼmo apakesamo oʼafiʼnayaʼmofeʼmo apaipamoʼmo lokiya vaiʼnigeʼa apakesamo afiʼa fatago osuʼnageno ge hapauʼniye. 
MRK.16.15	Agaemo hunoʼaeʼmo, muki ma mopafi vayaʼaitegamo uta alagepa faigoko geʼnimo aeta hakalo hutapa hapa paiyo. 
MRK.16.16	Muki vayaʼmogimo apakesamo afiʼa fatago huteʼa aniʼmo falesagenoʼaeʼmo Gotiʼa apakufamo alino katino apategaiye. Apategaiyaʼmonanafa muki vayaʼmogimo apakesamo afiʼa fatago osisayaʼmoʼmo Gotiʼa agoti huno apatetenoʼaeʼmo, hosu vayane, huno hugiye. 
MRK.16.17	Apakesamo afiʼa fatago nehaya vayaʼmogi ani agufa noʼagaya aune kavaʼmo hugae. Apakaemo nagiʼniletiʼmo hosu apaune vayaʼaina aliʼa hapa faiʼa apatalege saufa apakemo aige 
MRK.16.18	vayaʼmo nehapaeya nakaloʼyavemo atafauge hugae. Ina kava huʼa vayaʼmogi neteʼa nefaliya aniʼmo nesayana ofaligae. Kaita hapauʼnisiya vayaʼai apakufaleʼmo apayaʼmo maleʼneʼa aliʼa hapageʼa apategae, huno hapa paiʼniye. 
MRK.16.19	Ala kava neʼmoʼa ani ge huno hapa paitegenoʼaeʼmo Gotiʼa kokuʼnapiʼmo avalelinuno haino ateʼnigeno lamaga haopaleʼmo fai maiʼniye.
LUK.1.3	Nagaeʼeʼmo yatala afinaʼmo muki kavafeʼmo ava gemo alagepa huʼna ago afiʼnovaʼmofeʼmo muki afole aite afole aite huʼniya kavafeʼmo avoʼmo kaegauve, huʼna nagesamo afiʼnove. 
LUK.1.4	Alika lekana paika afitekaeʼmo, aliʼa naya maleʼnaya gemo alagi lama gemo huʼnae, huka ageka aeto hisanafeʼmo avoʼmo nekaove.
LUK.1.6	Ani yalavelaʼmoganimo Goti aulagaleʼmo alagepa kavaʼmo huteʼana muki Goti keʼaepa geʼamo akame huteʼana alagepa huʼana maiʼnaʼae. 
LUK.1.7	Maiʼnaʼaʼmonanafa Ilisameteʼmo anamo aʼmogeno mafaʼnemo alino oʼateʼnigeʼana ago anau anekalomo leteʼana maiʼnaʼae.
LUK.1.8	Mago alu mono alu monoʼmo nehaya vayaʼmo monoʼmo ago hutageʼapaeʼmo Sekalaiyasi vayaʼamo mono nehaya afinaʼmo afole aiʼnigeno Goti aulagaleʼmo mono huno apateʼniye. 
LUK.1.9	Mono huʼa neʼapataya vayaʼai kavaʼmo huno Sekalaiyasiʼa alagepa atumo neʼaiya yaʼmo hiʼyalamuteʼmo maleʼneno atamo kaesiyafeʼmo kayoʼmo lo aeʼa maleʼnaya yapatiʼmo yatala kayoʼmo aliʼnigeʼapaeʼmo lekana paiʼa ateʼnae. Lekana paiʼa ateʼnageno Ala kava neʼmo alopa mono noʼafiʼmo alagepa atumo neʼaiya yaʼmo maleʼneno ata kaesiyafeʼmo uno haiʼnigeʼapaeʼmo 
LUK.1.10	asole vayaʼmo kumatega maiʼneʼa nunumuʼmo huʼnae. 
LUK.1.11	Sekalaiyasiʼmo haino ageyana Ala kava neʼmo enisole vekaʼamoʼmo alagepa atumo neʼaiya yaʼmo maleʼneʼa ata nekaya hiʼyalamuteʼmo lamaga haopaleʼmo he tino maiʼnigeno ageʼniye. 
LUK.1.12	Agetenoʼaeʼmo hau aiteno koli huʼniyaʼmonanafa 
LUK.1.13	enisole vekamoʼmo hunoʼaeʼmo, Sekalaiyasiyo, huno, koli osuvo. Nunumuʼmo huʼnana gemo Gotiʼa ago afiʼniyanageno akamo Ilisameteʼmo ve mafaʼnemo alino ategaiye. Agiʼamo Yoniʼae huka ato. 
LUK.1.14	Mafaʼnekamo alino atesigekaeʼmo kamogaga aika kavayagunagu hisanageʼapaeʼmo muki vayaʼamogimo apamogaga aigae. 
LUK.1.15	Goti aulagaleʼmo ala agi vekamo maigiye. Lokiya aniʼmo neteʼa negi nehaya agufa aniʼmo oʼnegaiye. Itaʼamoʼmo alino atesiya afinatetiʼmo Aote Aunemeʼamoʼmo aipafiʼmo havai teno maigiye. 
LUK.1.16	Agaemo muki Isaleli vayaʼmo alino aino atagineno apatesigeʼapaeʼmo Gotiʼa Ala kava neʼapimotegamo egae. 
LUK.1.17	Agaemo Aunemeʼamo lokiyaʼamo aliteno Ilaiyaʼa huʼniya agufa kavaʼmo huno uno hogotesigeno Ala kava neʼmo agae akameʼmo huno eminegaiye. 
LUK.1.19	nagaemo Gemaliyoʼnamae. Muki afinaʼmo Goti haopaleʼmo aliʼyaʼamo alisuvafeʼmo he tiʼna neʼmauve. Gotiʼa kagaemo kamogaga aisana gemo kaha paisuvafeʼmo alino nateʼnigeʼna kagaetegamo emiʼneʼnove. 
LUK.1.20	Emineʼnovaʼmonanafa geʼnieʼmo kagesamo afika fatago osuʼnanaʼmofeʼmo kagemo oʼaika afaʼa maime maime neʼvisanageno lekana paiʼniya afinaʼmo geʼnimo afole aigiye, huno ha paiʼniye.
LUK.1.21	Kumatega maiʼnaya vayaʼmogimo Sekalaiyasifeʼmo agava maiʼneʼapaeʼmo, na kava higenoʼaeʼmo alopa mono nopiʼmo yatala afinaʼmo maiʼniye, huʼa huʼnae. 
LUK.1.22	Nopatiʼmo eminenoʼaeʼmo ge osuno ayatetikeʼmo avame name kavaʼmo huʼnigeʼa ageteʼapaeʼmo, agaemo alopa mono nopiʼmo alagamuna agegekana huno aeto agufa kavaʼmo ageʼnenoʼaeʼmo nehiye, huʼa ageʼnae. Ayatetikeʼmo avame name kavaʼmo huteno ge osuno afaʼa maiʼniyaʼmofeʼmae. 
LUK.1.23	Henagaʼamo mono nopiʼmo aliʼyaʼmo alino hano huteno noʼalegamo uʼniye. 
LUK.1.24	Ani afinaʼmo utegeno aʼamo Ilisameteʼmo aipaguʼeʼmo maitenoʼaeʼmo faefuʼa kaimo fala kino maiʼnenoʼaeʼmo, 
LUK.1.25	Ala kava neʼmoʼa nageme nageme eno hemenimo naha maeno vayaʼai apaulagaleʼmo navagage nehiya kavaʼnimo aeno kalo paeno ataleʼniye, huno huʼniye.
LUK.1.26	Ilisameteʼmo sigisiʼa kaimo aipaguʼeʼmo maiʼnigeno Gotiʼa enisole vekaʼamo Gemaliyoʼmo alino ateʼnigeno Galeliya kotega Nasalasa taonifiʼmo emineʼniye. 
LUK.1.27	Ani taonifiʼmo mago aʼmafaʼnemo agiʼamo Maliyaʼmo veʼeʼmo magokepi lokaeno ohavaeʼniya aʼmafaʼnemo Nevini nofi vayapati vekamo Yosefeʼmo aliguve, huno huteno lekana pai maleʼniya aʼmafaʼnemo maiʼniye. 
LUK.1.28	Enisole vekamoʼmo agaetegamo emineno, vase hutalo, huno ge amamaetenoʼaeʼmo, Ala kava neʼmoʼa kagaeʼeʼmo magokepi lokaeno maiʼneno muki asole aʼne anagapatiʼmo lekana paino kateteno alino auleno kateʼniye, huno ha paiʼniye. 
LUK.1.29	Maliyaʼmo ani gemo afitenoʼaeʼmo lusi kava huno koli hutenoʼaeʼmo, ani gemo aepaʼamo na agufa gemo nehifi, huteno agesamo afino maiʼniye. 
LUK.1.30	Enisole vekamoʼmo hunoʼaeʼmo, Maliyao, huno, koli osuvo. Gotiʼa lekana paino kateteno kaha maeʼniye. 
LUK.1.31	Afiyo, huno, kaipaguʼeʼmo maiteka ve mafaʼnemo alika ategananagi ani mafaʼnemo agiʼamo Yesuʼae huka ato. 
LUK.1.32	Ala agi vekamo maiʼnisigeʼa agi aeʼapaeʼmo, hogote vekamo aeno apaka seʼniya vekamo mafaʼneʼamo maiʼniye, huʼa hugae. Aginago vekamo Neviniʼa Isaleli vayaʼai alaʼapimo maiʼneno yagaino neʼapateya kava huno Ala kava neʼmo Gotiʼa hunoʼaeʼmo, Alaʼapimo maiʼneno yagaino apatesiya vekae, huno ategaiye. 
LUK.1.33	Agaemo Yekopu nofi vayaʼaleʼmo yagaino apateno hano osuno yagaino apateno maigiye, huno ha paiʼniye. 
LUK.1.34	Maliyaʼmo hunoʼaeʼmo, Veleʼmo oʼmaiʼnovanagi haiya agufa kavaʼmo afole aigiye, huno huʼnigenoʼaeʼmo, 
LUK.1.35	Aote Aunemeʼamoʼmo Goti himamuʼamo hiyakana huno kagaeteʼmo eminesigeka alika atesana mafaʼneeʼmo, aote vekamo Goti Mafaʼneʼae, huʼa agi aegae. 
LUK.1.36	Afiyo, huno, negafokamoʼmo Ilisameteʼmo anamo aʼmo maime uno anekalomo leʼniyaʼmonanafa sigisiʼa kaimo aipaguʼeʼmo maiʼniye. 
LUK.1.37	Gotiʼa mago kavaʼmo afaʼa osisiya agufa kavaʼmo ohaneʼnifa muki kavaʼamo afaʼa hugiye, huno ha paiʼnigeno 
LUK.1.38	Maliyaʼmo hunoʼaeʼmo, Goti aliʼyaʼamo neʼaluva aʼmafaʼnemo maiʼnovanageno muki huʼnana kavaʼmo nagaeteʼmo afaʼa afole aigiye, huno ha paiʼnigeno enisole vekamo ataleno uʼniye.
LUK.1.39	Aise afinaʼmo utegeno Maliyaʼmo malage huno he tino aise aulafimo haneʼniya koteʼmo uno Yutiya kotega mago taonifiʼmo avaʼyi huteno 
LUK.1.40	Sekalaiyasi nopiʼmo uno haino Ilisametefeʼmo ge amamaeʼnigeno 
LUK.1.41	Ilisameteʼmo ageʼniyana aipafiʼmo maiʼniya mafaʼnemoʼmo fanagu panage huʼnigeno Aote Aunemeʼamoʼmo Ilisamete aipafiʼmo havai teʼniye. 
LUK.1.42	Ilisameteʼmo alopa gefatiʼmo ge hunoʼaeʼmo, Gotiʼa mago aʼne anagaʼaitegamo nosiya agufa kavaʼmo huno kagaemo lusi kava huno alino auleno kateteno kaipafiʼmo maiʼniya mafaʼneʼeʼmo alino auleno ateʼniye. 
LUK.1.43	Ina agufa a kanomo maiʼnovana haiya kavaʼmo higekaeʼmo Ala kava neʼnimo itaʼamoga nagaetegamo eʼnane. 
LUK.1.44	Afiyo, huʼna, ge namamaeʼnana gemo afiʼnogenoʼaeʼmo naipafiʼmo maiʼniya mafaʼnemoʼmo amogaga aiteno fanagu panage huʼniye. 
LUK.1.45	Ala kava neʼmoʼa kaha paiʼniya geeʼmo kagesamo afika fatago hutekaeʼmo, afaʼa afole aigiye, huka huʼnana aʼmo maiʼnanageno alino auleno kateʼniye, huno ha paiʼniye.
LUK.1.46	Naipafiʼmo Ala kava neʼmo agiʼaleʼmo aliʼna asaga huʼna neʼatove. 
LUK.1.47	Nauneʼnameʼmo Gotiʼa agufamo alino katino ateʼniya vekaeʼmo amogaga neʼaiye. 
LUK.1.48	Ina agufa aliʼyaʼmo neʼaluva a mafaʼnemo maiʼnogeno nagaefeʼmo agesamo afiʼniyaʼmofeʼmo vayaʼmogi huʼapaeʼmo, Gotiʼa alino auleno ateʼniye, huʼa hugae. Hemenimo maiʼnaya vayaʼmogiʼe henagaʼamo muki aliʼa apatesaya vayaʼmogiʼeʼmo ina gemo hugae. 
LUK.1.49	Ayamufaʼage vekamoʼa lusi kava huno naha maeʼniye. Agiʼamo Aoteʼae. 
LUK.1.50	Agaefeʼmo koli huteʼa aiyafiʼmo maiʼnaya vayaʼaifeʼmo hau huno apateme apateme uno hau huno neʼapate. 
LUK.1.51	Ayatetiʼmo lokiya kavaʼmo huteno ala vayaʼmo maiʼnone, huteʼa, ina kavaʼmo hugune, ma kavaʼmo hugune, huʼa apakesamo neʼafiya vayaʼmo alino hapa faino apatalegeʼa u eʼa nehae. 
LUK.1.52	Agaemo lokiya vayaʼmo yagaiʼa neʼapataya vayaʼmo alino afepi apateteno ina agufa vayaʼmo alino asagauno neʼapate. 
LUK.1.53	Apaka neteya vayaʼmo alagepa yaʼmo lusi kava huno neʼapamigeʼa neʼa apamu nehae. Neʼapamiyaʼmonanafa kagemi yaʼapimo haneʼniya vayaʼmo oʼapamino hapa faino apatalegeʼa afaʼa neʼvae. 
LUK.1.54+LUK.1.55	Agaemo Emalehamufeʼmo ge huteno aginago vayaʼaifeʼmo hunoʼaeʼmo, nahau huʼna lapateteʼna lapa maege lapa maege huʼna maiguve, huno hapa paite hapa paite huʼniye. Hemenimo laginago vayaʼaifeʼmo hapa paiʼniya geeʼmo agesamo afino ho huteno Isaleli nofi vayaʼmo aliʼyaʼamo neʼaluna vayaʼamo laha maeʼniye,
LUK.1.54+LUK.1.55	huno huʼniye. 
LUK.1.56	Maliyaʼmo Ilisameteʼeʼmo loleʼe magoʼe kaimo lokaeʼana maiteʼanaeʼmo ataleno noʼalegamo uʼniye.
LUK.1.57	Ilisameteʼmo mafaʼnemo alino atesiya afinaʼmo ago afole aiʼnigeno ve mafaʼnemo alino ateʼniye. 
LUK.1.58	Koʼalega vayaʼmogiʼe agaiʼa vayaʼamogiʼeʼmo ani gemo afiteʼapaeʼmo, Ala kava neʼmoʼa hau huno ateteno lusi kava huno ha maeʼniye, huʼa huteʼa Ilisameteʼeʼmo magokepi apamogaga aiʼnae. 
LUK.1.59	Magoke salemo utegeno Yu vayaʼmogi nehaya kavaʼmo huʼa ani mafaʼnemo agufamo lagausayafeʼmo eʼapaeʼmo, afoʼamo agileʼmo ategaune, huʼa huʼnagenoʼaeʼmo 
LUK.1.60	Itaʼamoʼmo hunoʼaeʼmo, haʼao, Yoniʼae, huta ategaune, huno hapa paiʼnigeʼapaeʼmo, 
LUK.1.61	negafokamogipatiʼmo ani agufa apakimo ohaneʼniye, huʼa ha paiʼnae. 
LUK.1.62	Apayatetiʼmo avame name kavaʼmo huteʼapaeʼmo, haiya agufa agimo mafaʼnekamo ategane, huʼa afoʼamofeʼmo ge huʼa afi geʼnagenoʼaeʼmo, 
LUK.1.63	mago avoʼmo kaesuva yaʼmo alita namiyo, huno hapa paiʼnigeʼapaeʼmo aliʼa amiʼnageno avoʼmo kaenoʼaeʼmo, agiʼamo Yoniʼae, huno avoʼmo kaeʼnigeʼapaeʼmo hapau aiʼnae. 
LUK.1.64	Ani afinaʼmo malage huno agemo aino halo aiʼnigeno Goti agiʼaleʼmo alino asaga huʼniye. 
LUK.1.65	Ani koʼale vayaʼmogi afiteʼa koli huʼnageno ani kavafeʼmo ava gemo muki haopale Yutiya aulafi kotegamo aino atagu faeno uneno uʼniye. 
LUK.1.66	Ava gemo afiteʼapaeʼmo aliʼa apaipafiʼmo maleteʼa, henagaʼamo haiya agufa mafaʼnemo maigiye, huʼa huʼnae. Ala kava neʼmoʼa alagepa huno ha maeteno yagaino ateʼniye.
LUK.1.67	Afoʼamoʼmo Sekalaiyasi aipafiʼmo Aote Aunemeʼamoʼmo havai teʼnigeno Gotitegati aune gemo alinineno aeno hakalo huno hapa painoʼaeʼmo,
LUK.1.69	Agaemo aliʼyaʼamo neʼaliya vekaʼamo Nevini vayapatiʼmo lokiya vekamo lagufamo alino katino latesiya vekamo ago alino afole aino ateʼniye. 
LUK.1.70	Akeyaʼvilagamo ani kavafeʼmo agaetegati gemo alini eʼa aeʼa hakalo huʼa hapa nepaiya vayaʼai apavayafatiʼmo ago laha paiʼniye. 
LUK.1.71	Ina gemo huʼa laha paiʼnae, lagaefeʼmo apaini nehaya vayaʼai apayapatiʼmo lagufamo alino katino lateteno muki vayatimogi apayapatiʼmo lagufamo alino katino lategaiye, huʼa hapa paiʼnae. 
LUK.1.72	Gotiʼa kotalakemo hu maleʼniya aote geʼamo laginago vayaʼaifeʼmo hunoʼaeʼmo, nahau huʼna lapategauve, huno hapa paiʼniya geeʼmo agesamo afino ho huteno ani kavaʼmo huʼniye. 
LUK.1.73	Gotiʼa laginago vekamo Emalehamufeʼmo lama gemo huno agoʼyamo ataleno ge hugekana agufa kavafeʼmo agesamo afiteno laha maeʼniye. 
LUK.1.74+LUK.1.75	Agaemo kame vayatimogi apayapatiʼmo lagufamo alino katino latesigeta ma mopafiʼmo maisuna afinaʼmo aliʼyaʼamo alitetaeʼmo koli osuta aote fatago kavaʼamo huteta alagepa huta maige maige huta maigune. 
LUK.1.76	Kagaemo mafaʼneʼnimogae, huʼna, hogote vekamo aeno apaka seʼniya vekalegatiʼmo geʼamo alinineno aeno hakalo huno hapa nepaiya vekae, huʼa kagi aegae. Kagaemo Ala kava neʼmo esiya kaʼmo alagepa huka valika ateʼnisanageno egaiye. 
LUK.1.77+LUK.1.78	Kagaemo hukaeʼmo, Gotitimoʼmo aipamoʼmo falu huteno hau huno lateteno ha le yakana vekamo alino ateʼniye. Yegemoʼmo aeno ha lelino haine neʼeya kavakana huno lagaetegamo eʼniye. Gotiʼa agaetetiʼmo lapakufamo alino katino lapateteno hosu kavatapimo alino atalegaiye. 
LUK.1.79	Lagaetegamo enoʼaeʼmo hanipiʼmo fali kavaʼmo auneʼafiʼmo fai maiʼnona vayaʼmogitalegamo ha le yaʼmo lamiteno alagepa kaʼmo Gotiʼeʼmo lokaelita visuna kaʼmo alino lave ligiye, huka hapa paigane,
LUK.1.79	huno huʼniye.
LUK.2.1	Ani afinaʼmo hogote vekamo yagaino neʼapateya kini vekamo agiʼamo Sisa Agasasiʼmo hunoʼaeʼmo, muki kotega maiʼnaya vayaʼai apakimo aliguve, huno hu maleʼniye. 
LUK.2.2	Ani afinaʼmo apakimo hogoteʼa aliʼnaya afinaʼmo Kiniyasiʼa Siliya kotega maiʼnaya vayaʼaiteʼmo yagaino apateʼniye. 
LUK.2.3	Muki vayaʼamo apakinago vayaʼai taonifiʼmo uʼa apakimo alisiyafeʼmo uʼnae. 
LUK.2.4	Yosefeʼa Nevini vayapati vekamo maiʼniyaʼmofeʼmo Nasalasa taonimo Galeliya kotegatiʼmo ataleno Yutiya kotegamo aginago vekamo Nevini taonifiʼmo Metelehamumo uʼniye. 
LUK.2.5	Lekana pai maleʼniya aʼmafaʼnemo Maliyaʼa aipaguʼeʼmo maiʼnigeʼanaeʼmo anakimo alisaʼafeʼmo uʼnaʼae. 
LUK.2.6	Ani koteʼmo maiʼneʼanaeʼmo Maliyaʼa mafaʼnemo alino atesiya afinaʼmo ago afole aiʼniye. 
LUK.2.7	Yege mafaʼneʼamo alino ateteno kenafiʼmo hayaeno ateteno pulumakamogi neʼyaʼmo neʼmalaya yuvapafiʼmo havaeno ateʼniye. Alu kotegatiʼmo nata neʼa eʼnaya vayaʼmo nehavaya nopiʼmo ago kili paeʼnageʼana pulumakamogi nopiʼmo havaesaʼafeʼmo maiʼneʼanaeʼmo alino ateʼniye.
LUK.2.8	Haniʼilagamo ani taonimo haopaleʼmo sipisipileʼmo neʼyagaiya vayaʼmo kahauleʼmo maiʼneʼa sipisipileʼmo yagaiʼa maiʼnae. 
LUK.2.9	Ala kava neʼmo enisole vekaʼamo afole aiʼnigeno Ala kava neʼmo ha le konali yaʼamoʼmo aeno ha leʼnigeʼapaeʼmo lusi kava huʼa apamoʼyamo aiʼnae. 
LUK.2.10	Enisole vekamoʼmo hapa painoʼaeʼmo, lapamoʼyamo oʼaita afiyo. Alagepa gemo muki vayaʼmogi afiteʼa lusi kava huʼa apamogaga aisaya gemo aliniʼna emiʼneʼnove. 
LUK.2.11	Ani afinaʼmo Nevini taonifiʼmo mago a kanomoʼmo apakufamo alino katino apatesiya mafaʼnemo alino ateʼniye. Ani mafaʼnemo Kalaisi vekamo Ala kava neʼmo maiʼniye. 
LUK.2.12	Lapakaemo agesaya agufa alagena kavaʼmo haneʼniyana kenafiʼmo hayaeno ateteno pulumakamogi neʼyaʼmo neʼmalaya yuvapafiʼmo havaeno ateʼnigeno maiʼniye. Uta agetetapaeʼmo ani mafaʼneeʼmo laha paiʼniye, hutapa hugae, huno hapa paiʼniye. 
LUK.2.13	Hapa paiʼnigeʼapaeʼmo malage huʼa agaeʼeʼmo asole enisole vayaʼmo afole aiteʼa Goti agiʼaleʼmo aliʼa asaga huʼa ateʼapaeʼmo, 
LUK.2.14	Gotiʼa aeno apakaseʼniya vekamo hogote vekamo agiʼaleʼmo alita asaga higetao. Gotiʼa amuse huno neʼapateya vayaʼai apaipamoʼmo falu hino, huʼa huteʼa apataleʼa kokuʼnapiʼmo uʼa haiʼnae.
LUK.2.15	Inagi sipisipileʼmo neʼyagaiya vayaʼmogi apakaiʼapimo huʼapaeʼmo, Metelehamu taonifiʼmo afole aiʼniya kavafeʼmo Ala kava neʼmoʼa laha paiʼniya kavaʼmo uta agesunafeʼmo vigetao, huʼa huteʼa 
LUK.2.16	malage huʼa uʼa apakayana Maliyaʼagi Yosefeʼagi pulumakamogi neʼyaʼmo neʼmalaya yuvapafiʼmo havaeno maiʼniya mafaʼnegi huʼa maiʼnageʼapaeʼmo apakeʼnae. 
LUK.2.17	Ageteʼapaeʼmo ava gemo afiʼnaya gemo hapa paiʼnageʼapaeʼmo 
LUK.2.18	muki vayaʼamogi afiteʼapaeʼmo lusi kava huʼa apakesa alaʼamo afiʼnae. 
LUK.2.19	Maliyaʼa ani muki huʼnaya geʼamo afino alino aipafiʼmo maleteno agesamo afino maiʼniye. 
LUK.2.20	Sipisipileʼmo neʼyagaiya vayaʼmo aiʼa atagi neʼa uʼapaeʼmo enisole vekamoʼmo hapa paiʼnigeʼa afiʼnaya geʼe ageʼnaya kavateʼefeʼmo Goti agiʼaleʼmo aliʼa asaga huge hao ke hege hume hume uʼnae.
LUK.2.23	Ani kavatefeʼmo Goti keʼaepa gemoʼmo hunoʼaeʼmo, 
LUK.2.24	Ala kava neʼmo keʼaepa geʼamoʼmo magoʼe gemo hunoʼaeʼmo, 
LUK.2.26	ofalika afaʼa maiʼneka Ala kava neʼmo Kalaisi vekamo agegane, huno ha paiʼniye. 
LUK.2.27	Aunemeʼamoʼmo alopa mono nopiʼmo avalelino uno haino ateʼnigeʼanaeʼmo Yesu itaʼafoʼalaʼmoganimo keʼaepa gemo akame hisaʼafeʼmo mafaʼneʼanimo Yesuʼmo alopa mono nopiʼmo avaleli uʼa haiʼana maiʼnaʼageno 
LUK.2.28	Simiyoniʼa eno Yesuʼa avaleno anu kiliʼneno Gotifeʼmo alino auleno atetenoʼaeʼmo,
LUK.2.29	Ala kava nene, huno, Naha paiʼnana kavaʼmo hemenimo ago alika afole aika ateʼnanaʼmofeʼmo aliʼyakamo neʼaluva vekamoʼnaeʼmo kaipamoʼmo falu huʼnisigeka aliʼyakamo ataleka eno, huka naha paigane. 
LUK.2.30+LUK.2.31	Muki nofi vayaʼai apaulagaleʼmo apakufamo alino katino apatesiya vekamo ago alika afole aika ateʼnanageʼnaeʼmo naulagafatiʼmo ageʼnovaʼmofeʼmo hemenimo afaʼa faliguve. 
LUK.2.32	Agaemo ha le yakana huno maiʼneno mago alu nofi vayaʼaitegamo aeno ha lesigeʼapaeʼmo ageʼa aeto hugae. Ani kava huno Isaleli vayakamo ala apakiʼapimo apamigiye, huno huʼniye. 
LUK.2.33	Itaʼafoʼalaʼmoganimo ani gemo afiteʼanaeʼmo lusi kava huʼana hanau aiʼnaʼae. 
LUK.2.34	Simiyoniʼa alino auleno apatetenoʼaeʼmo ani mafaʼnemo itaʼamoʼmo Maliyafeʼmo hunoʼaeʼmo, Afiyo, huno, mago vayaʼamogimo geʼamo oʼafiʼa ataleʼa asagauʼa aige mago vayaʼamogimo geʼamo afiteʼapaeʼmo he tiʼa maige hisayafeʼmo Gotiʼa lekana paino ateʼniye. Agaemo Gotitegatiʼmo alagena yakana huno alino apave lisigeʼapaeʼmo apaini huʼa atesagenoʼaeʼmo 
LUK.2.35	asole vayaʼai apaipa apakesafiʼmo haneʼniya kavaʼmo alino afole aino ategaiye. Naipemoʼmo kaipafiʼmo aesigeno kagafu kigiye, huno ha paiʼniye.
LUK.2.36	Mago anekalo kanomoʼmo Gotitegati gemo alinineno aeno hakalo huno hapa nepaiya anekalomo agiʼamo Anaʼmo maiʼniye. Ana afoʼamo agiʼamo Fanuvelaʼmo Asa nofi vayapati vekamo maiʼniye. Ani a kanomo veleʼmo seveniʼa kafugamo maiʼnigeno anauʼamoʼmo ago faliʼniya afinatetiʼmo kogu a kanomo maime maime eno eiti foʼa kafugamo maiʼniye. 
LUK.2.37	Muki afinaʼmo alopa mono nopiʼmo maiʼnenoʼaeʼmo muki netepiʼe hanipiʼeʼmo Gotifeʼmo mono huge nunumuʼmo huge neʼyaʼmo mo sige huno maiʼniye. 
LUK.2.38	Ani afinaʼmo Yesutegaʼe itaʼafoʼalaʼmoganitegaʼeʼmo eno Gotifeʼmo hao ke hetenoʼaeʼmo mafaʼneʼaeʼmo ava gemo hunoʼaeʼmo, Yulusalemu vayaʼai apakufamo alino katino apateteno hatu maeno apatesiyafeʼmo agava maiʼnaya vayaʼaifeʼmo hapa paiʼniye. 
LUK.2.39	Muki keʼaepa gemo kavaʼamo alagi akame huʼana huteʼanaeʼmo koʼanilegamo Galeliya kotega Nasalasa taonifiʼmo uʼnae. 
LUK.2.40	Ani mafaʼnemo ko sino alopa hetenoʼaeʼmo lokiya vaino maiʼniye. Gotiʼa alagepa huno ha maeʼnigeno alagepa huno afiteno ageʼnigenoʼaeʼmo alagepa aipa agesamo afole aiʼniye.
LUK.2.42	Yesuʼa tuolofuʼa kafugamo maiʼnigeʼa hopa afinaʼmo nehaya agufa kavaʼmo huʼa halate Yulusalemu taonifiʼmo uʼa haiʼnae. 
LUK.2.43	Hopa afinaʼmo hano hutegeno Yesuʼa ataleno oʼuno ani taonifiʼmo maiʼniyaʼmonanafa Yosefeʼe Yesu itaʼamoʼeʼmo huʼanaeʼmo, ani taonifiʼmo maiʼnegaiye, huʼana anakesamo oʼafiʼana ago ataleʼana uʼnaʼae. 
LUK.2.44	Laʼao vayaʼeʼmo magokepi lokaeʼa uʼnegae, huʼana anakesamo afiteʼana muki neteʼe uneʼeʼmo kategamo uteʼanaeʼmo aepa faiʼana anao vayaʼaifeʼmo ge huʼana apafi ge apafi ge huʼana kahauya hume hume uʼnaʼae. 
LUK.2.45	Oʼageʼana halate aiʼana atagi neʼana Yulusalemu taonifiʼmo uʼana kahauya huʼnaʼae. 
LUK.2.46	Loleʼe magoʼe afinaʼmo kahauya huʼnaʼana alagi oʼageʼana kahauya huʼana agaʼana Yesuʼa alopa mono nopiʼmo aliʼa apaya neʼmalaya vayaʼeʼmo fai maiʼneno huʼnaya gemo afige loka huno ge huno apafi ge huno maiʼnigeʼana ageʼnaʼae. 
LUK.2.47	Huʼniya gemo afiʼnaya vayaʼmogi, alagepa huno afiteno geʼapileʼmo alagepa huno aeno atagaina huno hapa nepaiye, huʼa huteʼa hapau aiʼnae. 
LUK.2.48	Itaʼafoʼalaʼmoganimo ageteʼanaeʼmo hanau aiteʼana itaʼamoʼmo hunoʼaeʼmo, mafaʼneʼnimogae, huno, na agufa kava higekaeʼmo laʼagaetegamo ani agufa kavaʼmo huʼnane. Afokamoʼe nagaeʼeʼmo laʼaipamoʼmo kana huʼnigetaʼa kagaefeʼmo kahauya nehuʼae, huno ha paiʼnigenoʼaeʼmo, 
LUK.2.49	Na kava higetanaeʼmo nagaefeʼmo kahauya nehaʼae. Afoʼnimo aliʼyaʼamo alisuva kavafeʼmo lanakesamo oʼafiʼnaʼafiye, huno hana paiʼniyaʼmonanafa 
LUK.2.50	ani gemo aepaʼamo alagepa huʼana oʼafiʼnaʼae. 
LUK.2.51	Inagi anakaeʼeʼmo magokepi lokaeʼa uʼa lamiʼa Nasalasa taonifiʼmo maiʼneʼapaeʼmo Yesuʼa muki afinaʼmo itaʼafoʼalaʼmogani geʼanimo akame huno maiʼniye. Itaʼamoʼmo muki ani kavaʼmo huʼniya kavafeʼmo agesamo afiteno aipafiʼmo alino maleʼniye. 
LUK.2.52	Yesuʼa ko sitenoʼaeʼmo magoʼe huno alagepa huno afiʼniye. Gotiʼe vayaʼamogiʼeʼmo magoʼe huʼa amuse huʼa ateʼnae.
LUK.3.1	Taipiliyasi Sisaʼa hogote vekamo muki vayaʼaiteʼmo fifitiniʼa kafugamo yagaino apateʼnigeno Ponitiyasi Pailatiʼa Yutiya kotega vayaʼaiteʼmo yagaino apateʼnigeno Helotiʼa Galeliya kotega vayaʼaiteʼmo yagaino apateʼnigeno nepuʼamoʼmo Filipiʼa Ituliya kotega vayaʼaiteʼe Talekinaitasi kotega vayaʼaiteʼeʼmo yagaino apateʼnigeno Laiseniyasiʼa Amilini kotega vayaʼaiteʼmo yagaino apateʼniye. 
LUK.3.2	Anasiʼe Kaiyafasiʼeʼmo mono huʼa neʼapataya vayaʼaiteʼmo yagaiʼana apateʼnaʼagenoʼaeʼmo Yoniʼa Sekalaiyasi mafaʼnemo kaʼme kotegamo maiʼnigenoʼaeʼmo Goti geʼamo aipafiʼmo afole aiʼniye. 
LUK.3.3	Agaemo Yoneni aniʼmo haneʼniya haopalegamo umenitata huno gemo aeno hakalo huno hapa painoʼaeʼmo, lapaipamo alita afe leteta aniʼmo falegenoʼao Gotiʼa hosu kavatapimo alino ataleno, huno aeno hakalo huno hapa paige hapa paige huno maiʼniye. 
LUK.3.4	Ani kavatefeʼmo Aiyeyaʼa Gotitegati gemo alinineno aeno hakalo huno hapa nepaiya vekamoʼmo avoʼmo kaenoʼaeʼmo,
LUK.3.5	Alopa aveʼe aise aveʼeʼmo kafita anaku paetalegeno kalokalopafiʼmo eminesigetapa aeta ati kaeyo. Kayagiʼnisiya kaʼmo alita api aita ateyo. Haite lamite huʼnisiya kaʼmo kafita alita kanale hutapa ateyo. 
LUK.3.6	Inagi muki ma mopafi vayaʼmogi agesayana Gotiʼa vayaʼamogi apakufamo alino katino apatesigeʼa agegae,
LUK.3.6	huno avoʼmo kae maleʼniye.
LUK.3.8	Magoʼe gemo hunoʼaeʼmo, lapaipamo alita afe leʼnisaya agufa kavaʼmo huta maiyo. Emalehamuʼa laginago vekamo maiʼniyaʼmofeʼmo alagepa huta maigune, hutapa lapakesamo oʼafiyo. Gotiʼa mani yafafeʼmo ha paisigeno Emalehamu aginagoʼamo afaʼa alino hamaleno apategaiye. 
LUK.3.9	Hemenimo yosamo heʼya aisiyafeʼmo koʼnemo alagi alo huno alinineno yosamo aepaleʼmo maleʼniye. Muki alagepa alagamo noʼaeya yosamo heʼya aiteʼa aliʼa atafiʼmo yaga auʼa nekae, huno hapa paiʼniye. 
LUK.3.10	Hapa paiʼnigeʼapaeʼmo asole vayaʼmogi huʼapaeʼmo, lagaemo haiya agufa kavaʼmo hugune, huʼa ge huʼa afi geʼnagenoʼaeʼmo, 
LUK.3.11	lole siyotimo aliʼnisiya vekamoʼmo mago oʼaliʼnisiya vekamo afaʼa amigiye. Neʼyaʼmo aliʼnisaya vayaʼmogimo ani kavakeʼmo huʼa apamigiye, huno hapa paiʼniye. 
LUK.3.12	Takesi monimo neʼaliya vayaʼmo aniʼmo faleno apatesiyafeʼmo eʼapaeʼmo, Tisao, huʼa, lagaemo haiya agufa kavaʼmo hisune, huʼa ge huʼa afi geʼnagenoʼaeʼmo, 
LUK.3.13	Gamani vayaʼmogimo aliyo huʼa lapa paiʼnisaya agufa monimo alitetapa magoʼe monimo fikumo oʼaliyo, huno hapa paiʼniye. 
LUK.3.14	Mago ami vayaʼmogimo huʼapaeʼmo, lagaeʼeʼmo haiya agufa kavaʼmo hisune, huʼa ge huʼa afi geʼnagenoʼaeʼmo, vayaʼmo oʼapamagige kumayaʼmo oʼalige hiyo. Aigofe geletiʼmo agoti hutapa oʼapateyo. Miyatapigeʼmo alitetapa lapaipamoʼmo falu hino, huno hapa paiʼniye.
LUK.3.15	Muki vayaʼmogi agava maiʼnayaʼmofeʼmo huʼapaeʼmo, ani vekamo Kalaisi vekamo maiʼnifi oʼmaiʼniye, huʼa apaipafiʼmo apakesamo afiʼnae. 
LUK.3.16	Afiʼnagenoʼaeʼmo Yoniʼa hunoʼaeʼmo, nagae nakamemo huno esiya vekamo ayamufaʼamoʼmo nagae nayamufamo ago aeno naga seno maiʼniye. Nagaemo suʼamo nofiʼmo afaʼa hakalu hesuva agufa kavaʼmo huʼna oʼmaiʼnove. Nagaemo aniʼaletikeʼmo aniʼmo faleʼna lapateʼnovanageno agaemo aote Aunemeʼaletiʼe ataletiʼeʼmo aniʼmo faleno lapategaiye. 
LUK.3.17	Sipetiʼamo ayapiʼmo aliʼniyanageno viti alagamo faino kateno atalesigeno haiteno mopafiʼmo asagauno aisigeno neʼyaʼageʼmo alino anupa huno noʼafiʼmo maleteno haleti yaʼamo yu oseno neleya atafiʼmo alino kaegaiye, huno hapa paiʼniye. 
LUK.3.18	Yoniʼa muki vayaʼai apaipa apakesamo alino he tino atesiyafeʼmo magoʼe huno alagepa faigoko gemo aeno hakalo huno hapa paiʼniye.
LUK.3.20	Hosu kavaʼmo hume hume eno magoʼe huno lusi hosu kavaʼmo huno Yoniʼa kalavusi huno ateʼniye.
LUK.3.24	Hilai afoʼamoʼmo Matatiʼae. Matati afoʼamoʼmo Livaiʼae. Livai afoʼamoʼmo Melikaiʼae. Melikai afoʼamoʼmo Yanaiʼae. Yanai afoʼamoʼmo Yosefeʼae. Yosefe afoʼamoʼmo Matataiyasiʼae. 
LUK.3.25	Matataiyasi afoʼamoʼmo Emosiʼae. Emosi afoʼamoʼmo Neyamuʼae. Neyamu afoʼamoʼmo Esilaiʼae. Esilai afoʼamoʼmo Nagaiʼae. Nagai afoʼamoʼmo Meyatiʼae. Meyati afoʼamoʼmo Matataiyasiʼae. 
LUK.3.26	Matataiyasi afoʼamoʼmo Simeniʼae. Simeni afoʼamoʼmo Yosekiʼae. Yoseki afoʼamoʼmo Yonaʼae. Yona afoʼamoʼmo Yoʼananiʼae. 
LUK.3.27	Yoʼanani afoʼamoʼmo Lesaʼae. Lesa afoʼamoʼmo Selamameliʼae. Selamameli afoʼamoʼmo Siyalitiyeliʼae. Siyalitiyeli afoʼamoʼmo Nelaiʼae. 
LUK.3.28	Nelai afoʼamoʼmo Melokaiʼae. Melokai afoʼamoʼmo Eʼnaiʼae. Eʼnai afoʼamoʼmo Kosamuʼae. Kosamu afoʼamoʼmo Elimenamuʼae. Elimenamu afoʼamoʼmo Eyaʼae. Eya afoʼamoʼmo Yosuvaʼae. 
LUK.3.29	Yosuva afoʼamoʼmo Eliesaʼae. Eliesa afoʼamoʼmo Yolimiʼae. Yolimi afoʼamoʼmo Matatiʼae. Matati afoʼamoʼmo Livaiʼae. Livai afoʼamoʼmo Simiyoniʼae. 
LUK.3.30	Simiyoni afoʼamoʼmo Yutaʼae. Yuta afoʼamoʼmo Yosefeʼae. Yosefe afoʼamoʼmo Yonamuʼae. Yonamu afoʼamoʼmo Elaiyakimiʼae. 
LUK.3.31	Elaiyakimi afoʼamoʼmo Menaʼae. Mena afoʼamoʼmo Matataʼae. Matata afoʼamoʼmo Netaniʼae. Netani afoʼamoʼmo Neviniʼae. 
LUK.3.32	Nevini afoʼamoʼmo Yesiʼae. Yesi afoʼamoʼmo Oʼmetiʼae. Oʼmeti afoʼamoʼmo Movasiʼae. Movasi afoʼamoʼmo Salimoniʼae. Salimoni afoʼamoʼmo Nasoniʼae. Nasoni afoʼamoʼmo Aminanapuʼae. 
LUK.3.33	Aminanapu afoʼamoʼmo Animilaʼae. Animila afoʼamoʼmo Anaiʼae. Anai afoʼamoʼmo Hesiloniʼae. Hesiloni afoʼamoʼmo Pelesiʼae. Pelesi afoʼamoʼmo Yutaʼae. 
LUK.3.34	Yuta afoʼamoʼmo Yekopuʼae. Yekopu afoʼamoʼmo Aisakiʼae. Aisaki afoʼamoʼmo Emalehamuʼae. Emalehamu afoʼamoʼmo Telaʼae. Tela afoʼamoʼmo Nehoʼae. 
LUK.3.35	Neho afoʼamoʼmo Selakiʼae. Selaki afoʼamoʼmo Liyuʼae. Liyu afoʼamoʼmo Pelekiʼae. Peleki afoʼamoʼmo Imaʼae. Ima afoʼamoʼmo Silaʼae. Sila afoʼamoʼmo Kenaniʼae. 
LUK.3.36	Kenani afoʼamoʼmo Afakasatiʼae. Afakasati afoʼamoʼmo Semiʼae. Semi afoʼamoʼmo Novaʼae. Nova afoʼamoʼmo Lemekiʼae. 
LUK.3.37	Lemeki afoʼamoʼmo Metusalaʼae. Metusala afoʼamoʼmo Inokiʼae. Inoki afoʼamoʼmo Yeletiʼae. Yeleti afoʼamoʼmo Mahalaliʼae. Mahalali afoʼamoʼmo Kenaniʼae. 
LUK.3.38	Kenani afoʼamoʼmo Inosiʼae. Inosi afoʼamoʼmo Setiʼae. Seti afoʼamoʼmo Atamuʼae. Gotiʼa Atamuʼmo alo huno ateʼniyaʼmofeʼmo Atamu afoʼamoʼmo Gotiʼae.
LUK.4.1+LUK.4.2	Aote Aunemeʼamoʼmo Yesu aipafiʼmo haino havai teʼnigeno Yesuʼa Yoneni anipatiʼmo ataleno uʼniye. Aote Aunemeʼamoʼmo avalelinuno kaʼme kotega ateʼnigeno fotiʼa afinaʼmo uneno huno maiʼnigeno Sataniʼmo amalageka huʼniye. Fotiʼa afinaʼmo neʼyaʼmo oʼneʼnigeno aga teʼnigenoʼaeʼmo 
LUK.4.3	Sataniʼa hunoʼaeʼmo, Goti mafaʼneʼamo maiʼnisanaʼmoʼmo mani yafafeʼmo ge hugenoʼao peleti mayamo alino hamaleno, huno ha paiʼnigeno 
LUK.4.4	Yesuʼa geʼaleʼmo aeno atagaina huno ha painoʼaeʼmo, Goti mukufi gemoʼmo hunoʼaeʼmo,
LUK.4.4	huno huʼniye, huno ha paiʼniye. 
LUK.4.5	Sataniʼmo avalelinuno haino malage huno muki ma mopafi alaʼapimo maiʼneʼa yagaiʼa neʼapataya vayaʼai koʼmo alino ave liʼniye. 
LUK.4.6	Inagi Sataniʼmo hunoʼaeʼmo, muki ageʼnana yaʼamo namiʼnigeʼna aliteʼna yagaiʼnovanageʼna mago vekamo amiguve huʼna huʼnisuvana afaʼa amiguve. Muki kotegamo yagaisanafeʼmo muki konali yaʼapimo kamisugeka aligane. 
LUK.4.7	Inagi nagaefeʼmo mono hisanaʼmoʼmo muki yaʼamo kagaika yaʼmo hanegaiye, huno ha paiʼniye. 
LUK.4.8	Yesuʼa hunoʼaeʼmo, Sataniyo, huno, nakamelegamo ekuka maiyo. Goti mukufi gemoʼmo hunoʼaeʼmo,
LUK.4.8	huno huʼniye, huno ha paiʼniye. 
LUK.4.9	Sataniʼa Yulusalemu taonifiʼmo avalelinuno alopa mono noʼmo yatala noʼmo nokatoʼmuleʼmo avalelino haino ateʼnenoʼaeʼmo, Goti mafaʼneʼamo maiʼnisanaʼmoʼmo mopafiʼmo aeka hailo huka asagauka aiyo. 
LUK.4.10+LUK.4.11	Goti mukufi gemoʼa hunoʼaeʼmo,
LUK.4.10+LUK.4.11	huno avoʼmo kae maleʼniye, huno ha paiʼnigeno 
LUK.4.12	Yesuʼa hunoʼaeʼmo, Goti mukufi gemoʼa hunoʼaeʼmo, 
LUK.4.13	Sataniʼmo alu ge alu gemo huno amalageka huno hano hutenoʼaeʼmo, alu afinaʼmo halate eʼna amalageka huguve, huno agesamo afiteno ataleno uʼniye.
LUK.4.14	Goti Aunemeʼamoʼmo Yesuʼa lokiya vaino ateʼnigeno halate aino atagi neno Galeliya kotega uʼnigeʼa ageteʼapaeʼmo ava gemo huʼnaya gemo muki Galeliya haopalegamo maiʼnaya vayaʼmogi afiʼnae. 
LUK.4.15	Agaemo Yu vayaʼai mono nopiʼmo alino apaya maleʼnigeʼapaeʼmo agiʼaleʼmo aliʼa asaga huʼa ateʼnae.
LUK.4.16	Yesuʼa Nasalasa taonifiʼmo maiʼneno ko siʼniya taonifiʼmo uno Sapati afinaʼmo nehiya agufa kavaʼmo huno mono nopiʼmo uno haino maiʼnenoʼaeʼmo Goti mukufi gemo lekana paisiyafeʼmo he tiʼniye. 
LUK.4.17	Mago vekamoʼmo Aiyeyaʼa Gotitegati gemo alinino eno aeno hakalo huno hapa nepaiya vekamoʼmo avoʼmo kae maleʼniya mukumo alino amiʼnigeno alino vakaleno kahauya huno ageteno lekana painoʼaeʼmo,
LUK.4.19	Ala kava neʼmo alagepa afinaʼamo afole aiʼniye, huʼna hapa paige hisuvafeʼmo Goti Aunemeʼamoʼmo alino nateʼnigeʼna emineʼnove, huno huʼniye,
LUK.4.19	huno lekana paiʼniye. 
LUK.4.20	Lekana paino hano huteno ani mukumo aino akaniteno mono nopiʼmo aliʼya neʼaliya vekamo halate amiteno fai maiʼniye. Mono nopiʼmo maiʼnaya vayaʼmogimo aulu haeʼnagenoʼaeʼmo, 
LUK.4.21	hemenimo Goti mukufi gemo afiʼnaya gemo ago afole aiʼniye, huno hapa paiʼnigeʼapaeʼmo 
LUK.4.22	muki vayaʼmogimo fiku hapa maeno neʼapamiya gemo avayafatiʼmo huʼnigeʼa afiteʼapaeʼmo hapau aiteʼapaeʼmo, Yosefe mafaʼnemo oʼmaiʼnifi, huʼa huʼnae. 
LUK.4.23	Yesuʼa hunoʼaeʼmo, ago afiʼnovana lapakinago vayaʼai gefatiʼmo aeta kalafefa gemo hutapa naha paitapaeʼmo, Lota vekae, hutapa, kagaikamo alika alagepa huka kato. Kapeneyamu taonifiʼmo huʼnana agufa kavaʼmo mani nokaleʼmo huvo, hutapa naha paigae. 
LUK.4.24	Lama gemo lapa nepauve, huno, Gotitegati gemo alini eʼa aeʼa hakalo huʼa hapa nepaiya vayaʼmo afole aiʼnaya koteʼmo uʼnageʼapaeʼmo vayaʼapimogi amuse huʼa noʼapatae. 
LUK.4.25	Geʼnimo afiyo. Ilaiyaʼa maiʼniya afinaʼmo loleʼe magoʼe kafugaʼe sigisiʼa kai leʼeʼmo ko oʼaiʼnigeʼapaeʼmo muki haopalegamo neʼyafeʼmo kafu huʼnaya afinaʼmo afole aiʼniye. Ani afinaʼmo muki kogu aʼne anagaʼmo Isaleli kotegamo maiʼnayaʼmonanafa 
LUK.4.26	Gotiʼa Ilaiyaʼmo alino ateʼnigeno Sitoni kotega Salefeti taonifiʼmo magoke kogu ategamo uʼniye. 
LUK.4.27	Ilaisaʼa maiʼnigeʼapaeʼmo Isaleli kotegamo muki lepolosi yaʼmo hapauʼniya vayaʼmo maiʼnayaʼmonanafa Ilaisaʼa Siliya kotega maiʼniya vekamo agiʼamo Nemenikeʼmo alino hageno ateʼniye, huno hapa paiʼnigeʼa 
LUK.4.28	afiteʼapaeʼmo lusi kava huno apaipamo leʼniye. 
LUK.4.29	Apaipamo leʼnigeʼapaeʼmo he tiʼa aliʼa hafaitalageno ataleno neʼvigeʼapaeʼmo uʼa avaleliʼuʼa haiʼa ani taonimo ki maleʼnaya aveletiʼmo mulifilaga aliʼa agoʼya faiʼa atalesayafeʼmo huʼnayaʼmonanafa 
LUK.4.30	apakae folagapatiʼmo ago faino kasalo paetaleno uʼniye.
LUK.4.32	Alaʼapimo yagaino neʼapateya vekagana huno himamuʼaletiʼmo alino apaya maleʼnigeʼapaeʼmo hapau aiʼnae. 
LUK.4.33	Mago vekamo aipafiʼmo hosu aune vekamo maiʼniya vekamo mono nopiʼmo maiʼnenoʼaeʼmo alopa gefatiʼmo hunoʼaeʼmo, 
LUK.4.34	ae, huno, Nasalasa vekamo Yesuo, huno, lagaetegamo na agufa kavaʼmo hisanafeʼmo eʼnane. Alika hano huka latesanafeʼmo eʼnapiye. Ago kageʼnovana Goti aote vekaʼamo maiʼnane, huno ha paiʼniye. 
LUK.4.35	Yesuʼa ge hautenoʼaeʼmo, ge osuʼneka aipafatiʼmo eka emikeno, huno ha paiʼnigeno hosu aune vekamoʼa vayaʼmo maiʼnaya folagapiʼmo alino agoʼya faino ataleteno ago ataleno uʼniye. Agufamo alino hosu huno oʼateʼnigeno afaʼa maiʼniye. 
LUK.4.36	Ageteʼapaeʼmo muki vayaʼmogimo hapau aiʼnae. Apakaemo huʼapaeʼmo, ani agufa gemo na agufa gemo huʼniye. Alaʼapimo yagaino neʼapateya vekamo maiʼnegegana huno lokiya himamuʼaletiʼmo hosu apaune vayaʼaifeʼmo hunoʼaeʼmo, emiteyo, huno hapa paiʼnigeʼapaeʼmo emi eʼa neʼvae, huʼa huʼnae. 
LUK.4.37	Yesufeʼmo ava gemo muki haopalegamo aino atagu faeno uneno huʼniye.
LUK.4.38	Yesuʼa mono nopatiʼmo uno laminoʼaeʼmo Saimoni nopiʼmo uno haiʼniye. Saimoni ayemoʼamoʼmo amuko kaita hauʼnigeno havaeno maiʼniye. Apakaemo Yesufeʼmo huʼapaeʼmo, alika hageka ato, huʼa ha paiʼnae. 
LUK.4.39	Uno agenopalegamo he tino maiʼnenoʼaeʼmo, kahageno, huno ha paiʼnigeno amuko hauʼniya yaʼamo hageʼnigeno malage huno he tino uno neʼyaʼmo yagita huno apateʼniye. 
LUK.4.40	Yegemo uno lamino falegefe huʼnigeʼapaeʼmo kaita hapauʼniya vayaʼaiteʼmo yagaiʼa neʼapataya vayaʼmogi kaita hapauʼniya vayaʼmo Yesutegamo apavaleliʼa eʼnae. Agaemo muki alu kaita alu kaitaʼmo hapauʼniya vayaʼmogi apakufaleʼmo ayaʼmo maleʼnenoʼaeʼmo alino hapageno apateʼniye. 
LUK.4.41	Inagi hosu apaune vayaʼmo asole vayaʼmogi apaipafatiʼmo emi eʼapaeʼmo, Goti mafaʼneʼamo maiʼnane, huʼa alopa gefatiʼmo huʼnae. Kalaisi vekamo maiʼniye, huʼa ago ageʼnayaʼmofeʼmo Yesuʼa hunoʼaeʼmo, ge osuta afa maiyo, huno hapa paiʼniye.
LUK.4.42	Gotilamiyapiʼmo taonifatiʼmo ataleno uno vayaʼmo oʼmaiʼnaya kotegamo maiʼnigeʼapaeʼmo kahauya hume hume uʼa ageteʼapaeʼmo apataleno oʼusiyafeʼmo atafauʼa maiʼnae. 
LUK.4.43	Atafauʼnayaʼmonanafa agaemo, nagaemo Gotiʼa yagaino neʼapateya kavafeʼmo alagepa gemo uʼna alu taonifi alu taonifiʼmo aeʼna hakalo huʼna hapa paisuva gemo haneʼniye. Ani kavaʼmo hisuvafeʼmo alino nateʼnigeʼna emiʼneʼnove, huno hapa paiteno 
LUK.4.44	apatalenuno Yutiya kotega mono nokopiʼmo uno haino aeno hakalo huno hapa paimale hapa paimale huno uneno huno maiʼniye.
LUK.5.2	Agaemo ageyana lole sipilaʼmo ani agiʼnaleʼmo haneʼnigeno ageʼniye. Noyame neʼaliya vayaʼmo sipifatiʼmo ataleʼa uʼa lamiʼa umeniʼapimo sese huʼnae. 
LUK.5.3	Yesuʼa Saimoni sipifiʼmo uno haino maiʼnenoʼaeʼmo, aiseʼamo aeka agoʼya failika ugapiye, huno ge huno afi geʼnigeno aeno agoʼya failino uʼniye. Yesuʼa sipifiʼmo fai maiʼnenoʼaeʼmo alino apaya maleʼniye.
LUK.5.4	Hapa paino hano huteno Saimonifeʼmo hunoʼaeʼmo, ani folagapiʼmo uka umenimo alitapa anipiʼmo yaga au maleʼnetapa noyamemo aliyo, huno ha paiʼnigenoʼaeʼmo, 
LUK.5.5	Tisao, huno, muki haniʼilagamo umenimo maleʼnonana mago noyamemo oʼaliʼnonaʼmonanafa gekamo afiteʼna umenimo aliʼna anipiʼmo yaga auʼna malegauve, huno ha paiʼnigeʼapaeʼmo 
LUK.5.6	umenimo aliʼa anipiʼmo yaga au maleʼnagenoʼaeʼmo asole noyame anagaʼmo eʼa haiʼa havaiteʼnageno umeniʼapimo aino kapalu aesiya kavaʼmo huʼniye. 
LUK.5.7	Aino kapalu aesiya kavaʼmo huʼnigeʼapaeʼmo alu sipifi vayaʼmo apakaeʼeʼmo magokepi lokaeʼa aliʼyaʼmo neʼaliya vayaʼaifeʼmo apayaku aiʼa ge huʼnageʼa eʼnageʼapaeʼmo lole sipifiʼmo noyamemo aliʼa vayu huʼa maleʼnageʼana lole sipilaʼmo aeʼana lapanesaʼa kava huʼnaʼae. 
LUK.5.8	Saimoni Pitaʼa ani kavaʼmo ageteno Yesu aiyafiʼmo agoʼya faiʼnenoʼaeʼmo, Ala kava nene, huno, hosu vekamo maiʼnovanagi nataleka uvo, huno ha paiʼniye. 
LUK.5.9	Lusi kava huno hau aiʼniyaʼmofeʼmo ani gemo ha paiʼniye. Asole noyamemo aliʼnayaʼmofeʼmo Saimoniʼeʼmo magokepi lokaeʼa maiʼnaya vayaʼmogiʼeʼmo hapau aiʼnae. 
LUK.5.10	Yemisiʼe Yoniʼeʼmo Saimoniʼeʼmo magokepi lokaeʼa aliʼyaʼmo neʼaliʼa vekalaʼmoganiʼeʼmo ani kavaʼmo huʼana hanau aiʼnaʼae. Yesuʼa Saimonifeʼmo hunoʼaeʼmo, ani kavafeʼmo koli osuvo. Noyamemo neʼalina kava huka vayaʼmo apavalelika nagaetegamo egane, huno ha paiʼnigeʼapaeʼmo 
LUK.5.11	lole sipilaʼmo alini eʼa ani agiʼnaleʼmo avaʼyi huteʼapaeʼmo muki yaʼapimo ataleʼa akame huʼa uʼnae.
LUK.5.12	Yesuʼa mago taonifiʼmo maiʼnigenoʼaeʼmo mago vekamo lusi kava huno lepolosi yaʼmo hauʼniya vekamoʼmo eno Yesuʼmo agetenoʼaeʼmo augosalegatiʼmo agoʼya faiʼnenoʼaeʼmo, Ala kava nene, huno, kahao ke hovanagi, kahauʼnisiyana afaʼa alika nahageka nategane, huno ha paiʼnigeno 
LUK.5.13	ayaʼmo aeno hayo huno agufaleʼmo ayaʼmo maleʼnenoʼaeʼmo, nahauʼniyanagi kagufalafaʼmo alino hamaleno, huno ha nepaigenoʼaeʼmo lepolosi yaʼmo hauʼniya yaʼamo hageʼniye. 
LUK.5.14	Yesuʼa hunoʼaeʼmo, mago vekaeʼmo uka ha opaika mono huno neʼapateya vekalegageʼmo uka kagufamo alika aveligeno kageno alagepa hino. Alika apavelisanageʼa vayaʼmogi agesayafeʼmo Moseseʼa hiyo, huno huʼniya ofalinimo kagufalafaʼmo alino hamaleʼniya kavatefeʼmo ofalinimo amiyo, huno ha paiʼniye. 
LUK.5.15	Huno ha paiʼniyaʼmonanafa Yesufeʼmo ava gemo magoʼe magoʼe huno aino atagu faeno uneno huʼnigeʼapaeʼmo muki asole vayaʼmogimo ani gemo afiteʼapaeʼmo kaita hapauʼniya vayaʼmo alino hapageno apatesiyafeʼmo Yesutegamo eʼa aliʼa anupa huʼa maiʼnae. 
LUK.5.16	Maiʼnayaʼmonanafa muki afinaʼmo apataleno uno kaʼme kotegamo nunumuʼmo huge huge huno maiʼniye.
LUK.5.17	Mago afinaʼmo Yesuʼa mago nopiʼmo uno haino alino apaya neʼmalegeʼapaeʼmo Falasi vayanagi keʼaepa gemo avoʼmo kaeʼa aliʼa apaya neʼmalaya vayanagi huʼa Galeliya kotegatiʼmo muki taoniʼafatiʼmo ege Yutiya kotegatiʼmo muki taoniʼafatiʼmo ege Yulusalemu taonifatiʼmo ege huʼa eʼa Yesu haopaleʼmo aliʼa anupa huʼa maiʼnae. Yesuʼa Ala kava neʼmo himamuʼamo aliʼnenoʼaeʼmo alino hapageno apateʼniye. 
LUK.5.18	Mago vayaʼmogimo kanage kanaga osuno neʼmaiya vekamo hiʼyopamo alini eʼa Yesu haopaleʼmo atesayafeʼmo aliniʼa eʼnayaʼmonanafa 
LUK.5.19	nopiʼmo ago kili paeʼnageʼa alini uʼa haisaya kaʼmo ohaneʼniye. Nokatoʼmuleʼmo alini uʼa haiʼa aliʼa akai maleʼneʼapaeʼmo hiʼyopa kayoteʼmo nofi aeteʼa alineʼa ataleʼnageno Yesuʼa maiʼniya folagapiʼmo emineʼniye. 
LUK.5.20	Apakeyana apakesamo afiʼa fatago huʼnageno apaketenoʼaeʼmo, Veʼnimo, huno, hosu kavakamo aliʼna ataleʼnove, huno ha paiʼnigeʼapaeʼmo 
LUK.5.21	keʼaepa gemo avoʼmo kaeʼa aliʼa apaya neʼmalaya vayaʼmogiʼe Falasi vayaʼmogiʼeʼmo ani gemo afiteʼapaeʼmo, ani vekamo ina laʼae. Gotifeʼmo huno faipa huno neʼate. Gotikeʼmo vayaʼmogi hosu kavaʼapimo afaʼa alino atalegaiye, huʼa apaipafiʼmo apakesamo afiʼnae. 
LUK.5.22	Yesuʼa apaipafiʼmo apaketenoʼaeʼmo, na agufa kava higetapaeʼmo ani agufa lapakesamo neʼafiye. 
LUK.5.23+LUK.5.24	Haiya agufa gemo lokiya gemo ohaneʼniye. Hosu kavakamo aliʼna ataleʼnove, huʼna ha paiʼnova gemo lokiya gemo ohaneʼnifi, he tika uvo, huʼna ha paisuva gemo lokiya gemo ohaneʼniye, huno ge huno apafi genoʼaeʼmo, Vemo Mafaʼnemoʼa ma mopafiʼmo maiʼnenoʼaeʼmo vayaʼmogi hosu kavaʼapimo alino atalesiya himamuʼamo alino lapave ligiye, huno hapa paiʼniye. Inagi Yesuʼa kanage kanaga osuno neʼmaiya vekaeʼmo hunoʼaeʼmo, kaha nepauve, huno, he tika yakaikonakamo aliteka nokalegamo uvo, huno ha paiʼnigeno 
LUK.5.25	apaulagaleʼmo malage huno he tino yakaikonaʼamo aliteno noʼalega neʼunoʼaeʼmo Goti agiʼaleʼmo alino asaga hume hume uʼniye. 
LUK.5.26	Muki vayaʼamogimo ani kavaʼmo ageteʼapaeʼmo hapau aiteʼa Goti agiʼaleʼmo aliʼa asaga huʼa ateteʼapaeʼmo, hemenimo aeto agufa alagepa kavaʼmo ageʼnone, huʼa huʼnae.
LUK.5.27	Huteno Yesuʼa taonifatiʼmo ataleno neʼunoʼaeʼmo ageyana mago vekamo takesi moni neʼaliya vekamo agiʼamo Livaiʼa takesi monimo neʼaliya nopiʼmo fai maiʼnigeno agetenoʼaeʼmo, eka nakame huvo, huno ha paiʼnigeno 
LUK.5.28	he tino muki yaʼamo ataleno eno akame huʼniye. 
LUK.5.29	Livaiʼa noʼafiʼmo Yesuʼmo lusi yagita huno ateʼnigeʼapaeʼmo hiʼyalamuteʼmo Yesuʼagi takesi moni neʼaliya vayanagi alu vayanagi huʼa anakaeʼeʼmo magokepi lokaeʼa fai maiʼneʼa neʼyaʼmo neʼnae. 
LUK.5.30	Falasi vayaʼe Falasi vayapati vayaʼmogimo keʼaepa gemo avoʼmo kaeʼa aliʼa apaya neʼmalaya vayaʼmogiʼeʼmo apaketeʼapaeʼmo geʼamo neʼafiya vayaʼaifeʼmo hagalu hagalu huʼa gemo huʼapaeʼmo, na kava higetapaeʼmo takesi moni neʼaliya vayaʼe hosu vayaʼeʼmo magokepi lokaeta maiʼnetapa neʼyaʼe aniʼeʼmo neʼnae, huʼa ge huʼa apafi geʼnagenoʼaeʼmo 
LUK.5.31	Yesuʼa geʼapileʼmo aeno atagaina hunoʼaeʼmo, lota vekamoʼmo afaʼa maiʼnaya vayaʼaitegamo uno aliʼyaʼmo noʼalifa kaita hapauʼniya vayaʼaitegageʼmo uno aliʼyaʼmo neʼaliye. 
LUK.5.32	Nagaemo alagepa vayaʼaifeʼmo ge hisuvafeʼmo emiʼnoʼmeʼnofa hosu vayaʼaifekeʼmo ge hisugeʼa eʼa apaipamo aliʼa afe lesayafeʼmo emiʼneʼnove, huno hapa paiʼniye.
LUK.5.33	Apakaemo Yesufeʼmo huʼapaeʼmo, Yoni geʼamo neʼafiya vayaʼe Falasi vayaʼai geʼapimo neʼafiya vayaʼmogiʼeʼmo neʼyaʼmo oʼneʼa mo siʼneʼa nunumuʼmo hute hute huʼnayaʼmonanafa gekamo neʼafiya vayaʼmogimo neʼyaʼmo mo osiʼa muki afinaʼmo neʼnae, huʼa ha paiʼnagenoʼaeʼmo 
LUK.5.34	Yesuʼa hunoʼaeʼmo, aʼmo lagauliʼa neʼvaya afinaʼmo aʼmo alisiya vekamoʼmo vayaʼaʼeʼmo magokepi lokaeʼa maiʼneʼapaeʼmo neʼyaʼmo mo osiʼa afaʼa neʼnae. 
LUK.5.35	Henagaʼamo kame vayaʼamogi aʼmo alisiya vekamo vayaʼalegatiʼmo avaleliʼa visageʼapaeʼmo neʼyaʼmo oʼneʼa mo sigae. 
LUK.5.36	Yesuʼa magoʼe huno aeno kalafefa gemo huno hapa painoʼaeʼmo, atafa kukenamo apake neʼaigeʼapaeʼmo saufa kukenaletiʼmo lagauʼa atafa kukenaleʼmo maleʼneʼa nofakaniye. Atalagausiyaʼmoʼmo saufa kukenamo hosugiye. Saufa kukena atupaletiʼmo lagauʼa atafa kukenaleʼmo fakanisayana alu ya alu yaʼmo hanegaiye. 
LUK.5.37	Saufa nofi alagafati aniʼmo aliʼa atafa afu agufa keʼmo ago vaiʼniya kepiʼmo nolakiye. Aliʼa lakisayaʼmoʼmo saufa aniʼmo haneʼniyaʼmofeʼmo aeno apafu leteno afu agufa keʼmo aeno apalo atino aniʼmo mopafiʼmo asagauno aisigenoʼaeʼmo afu agufa keʼmo atalagaugiye. 
LUK.5.38	Saufa aniʼmo saufa afu agufa kepikeʼmo lakisayaʼmoʼmo aniʼe keʼeʼmo afaʼa hanegaiye. 
LUK.5.39	Vayaʼmogimo hogote nofi alagafati aniʼmo neteʼapaeʼmo, saufa nofi alagafati aniʼmo negaune, huʼa nosae. Hogote aniʼmo ago aeno agaseʼniye, huʼa nehayaʼmofeʼmae, huno hapa paiʼniye.
LUK.6.2	Neʼvageʼapaeʼmo mago Falasi vayaʼmogi apaketeʼapaeʼmo, na kava higetapa Sapati afinafeʼmo keʼaepa gemoʼmo hunoʼaeʼmo, ani agufa kavaʼmo osiyo, huno huʼniya kavaʼmo nehae, huʼa ge huʼa apafigeʼnageno 
LUK.6.3	Yesuʼa hunoʼaeʼmo, laginago vekamo Neviniʼa huʼniya kavafeʼmo ava gemo lekana paita oʼafiʼnafiye. 
LUK.6.4	Neviniʼe magokepi lokaeʼa maiʼnaya vayaʼeʼmo apaka teʼnigenoʼaeʼmo Goti mono nopiʼmo uno haino afa vayaʼmogi noʼnafa mono huʼa neʼapataya vayaʼamogigeʼmo neʼnaya peleti mayamo Goti aulagaleʼmo maleʼnaya peleti mayamo alino neteno agaeʼeʼmo lokaeʼa maiʼnaya vayaʼaina apamiʼniye. 
LUK.6.5	Vemo Mafaʼnemoʼmo Sapati afinateʼeʼmo neʼyagaiya vekamo maiʼniye, huno hapa paiʼniye.
LUK.6.6	Mago Sapati afinaʼmo mago vekamo ayaʼmo kalage kiʼniya vekamo mono nopiʼmo maiʼnigeno Yesuʼa uno haino alino apaya maleʼniye. 
LUK.6.7	Keʼaepa gemo avoʼmo kaeʼa aliʼa apaya neʼmalaya vayaʼe Falasi vayaʼmogiʼeʼmo hosu kavaʼmo nehiye, huʼa hisaya kafeʼmo kahauya huʼa agesayafeʼmo yagaiʼa maiʼnae. Ageteʼapaeʼmo, Sapati afinaʼmo ayaʼmo alino api aino atesifigetae, huʼa huteʼa agava maiʼnae. 
LUK.6.8	Yesuʼa apaipafiʼmo ageteno ayaʼmo kalage kiʼniya vekaeʼmo, eka maleʼmo he tika maiyo, huno ha paiʼnigeno eno haopaleʼmo he tino maiʼniye. 
LUK.6.9	Yesuʼa apakaefeʼmo hunoʼaeʼmo, Sapati afinaʼmo Goti keʼaepa geʼamo akame hisayafeʼmo na agufa kavaʼmo haneʼniye. Vayaʼmo aliʼa alagepa huʼa apatesaya kavapi aliʼa hosu huʼa apatesaya kavaʼmo haneʼniye. Apakufamo aliʼa katiʼa apatesaya kavapi vayaʼmo hapaesaya kavaʼmo haneʼniye, huno ge huno apafi geʼniye. 
LUK.6.10	Aulu hapaeno apaketeno agaefeʼmo hunoʼaeʼmo, kayaʼmo aeka hayo huvo, huno ha paiʼnigeno ayaʼmo aeno hayo huʼnigenoʼaeʼmo ayaʼmo aino api aiʼniye. 
LUK.6.11	Apaipamo lusi kava huno leʼnigeʼapaeʼmo, agaetegamo na agufa kavaʼmo hisune, huʼa huteʼa ge huge afige huʼa maiʼnae.
LUK.6.12	Mago afinaʼmo Yesuʼa nunumuʼmo hisiyafeʼmo avefiʼmo uno haino ani haniʼilagamo Gotifeʼmo nunumuʼmo huge huge nehigeno 
LUK.6.13	gotiʼnigeno geʼamo neʼafiya vayaʼaifeʼmo ge huʼnigeʼa eʼnageno apakaepatiʼmo tuolofuʼa vayaʼmo lekana paino apateteno apakiʼapimo apa vayane, huno apateʼniye. 
LUK.6.14	Ani vayaʼmogi apakiʼapimo Saimonifeʼmo Yesuʼa saufa agiʼamo Pitaʼae, huno ateʼniya vekagi aganaʼamoʼmo Eʼnaluʼagi Yemisiʼagi Yoniʼagi Filipiʼagi Matalomiyuʼagi 
LUK.6.15	Matiyuʼagi Tomasiʼagi Afiyasi mafaʼnemo Yemisiʼagi Saimoniʼa lokiya vekae, huʼa agi aeʼnaya vekagi 
LUK.6.16	Yemisi mafaʼnemo Yutasiʼagi Isakaliyoti kotega vekamo Yutasiʼa kutulu yaʼmo neʼniya vekagi huno lekana paino apateʼniye.
LUK.6.17	Avefatiʼmo Yesuʼe apakaeʼeʼmo emi eʼa otuleʼmo he tiʼa maiʼnae. Asole vayaʼmo geʼamo neʼafiya vayanagi muki Yutiya haopalegatiʼmo ege Yulusalemu taonifatiʼmo ege ani haigifatiʼmo Taiya taonifatiʼe Saitoni taonifatiʼeʼmo ege huʼnae. Geʼamo afisayafeʼmo ege kaitaʼapimo alino hapageno apatesiyafeʼmo ege huʼa eʼa maiʼnae. 
LUK.6.18	Hosu apaune vayaʼmo vayaʼai apaipafiʼmo maiʼneʼa aliʼa hosu huʼa neʼapataya apaune vayaʼmo alino hapafaino apataleʼniye. 
LUK.6.19	Agufaleʼmo ame aliʼnageno himamuʼamo uʼnigeno alino hapageno apateʼniyaʼmofeʼmo ame alisayafeʼmo huʼnae.
LUK.6.20	Yesuʼa alino maku huno apakeyana geʼamo neʼafiya vayaʼmo maiʼnageno apaketenoʼaeʼmo, kagemi yatapimo ohaneʼnisaya vayaʼmogitapamo Gotiʼa yagaino neʼapateya kegiʼyafiʼmo uta haitapa maiʼnageno muki yaʼamo lapakaitapi yaʼmo haneʼniyaʼmofeʼmo Goti aulena vayaʼamo maiʼnae. 
LUK.6.21	Hemenimo lapaka netesiya vayaʼmogitapamo henagaʼamo lusi kava hutapa neʼyaʼmo neta lapamu hugayaʼmofeʼmo Goti aulena vayaʼamo maiʼnae. Hemenimo aviʼyaʼmo nehaya vayaʼmogitapamo henagaʼamo kigi hugayaʼmofeʼmo Goti aulena vayaʼamo maiʼnae. 
LUK.6.22	Vemo mafaʼnemo akame nehayaʼmofeʼmo vayaʼmogi lapakaefeʼmo apaini huge aliʼa lapafaiʼa lapatalege huʼa faipa huʼa lapateteʼapaeʼmo lapakitapileʼmo aliʼa afepi lapatege hugayaʼmofeʼmo Goti aulena vayaʼamo maiʼnae. 
LUK.6.23	Ani agufa kavaʼmo lapakaetegamo hisaya afinaʼmo lapamogaga aitetapa lapavayagunagu nehutapaeʼmo aeta hailo hiyo kokuʼnapatiʼmo alopa miyatapimo aligae. Lapakaetegamo hisaya agufa kavaʼmo huʼa apakinago vayaʼmogi ani kavaʼmo huʼa Gotitegati gemo alini eʼa aeʼa hakalo huʼa hapa nepaiya vayaʼaitegamo huʼnayaʼmofeʼmo lapamogaga aiyo. 
LUK.6.24	Lapamogaga aigayaʼmonanafa kagemi yatapimo haneʼniya vayane, huʼna, ehetapiye, amuse nehaya yaʼmo ago aliʼnae. 
LUK.6.25	Neʼyaʼmo ago neta lapamu nehaya vayane, huʼna, vaehae, henagaʼamo lapaka tegae. Kigi nehaya vayane, huʼna, vaehae, henagaʼamo yulagefa aita aviʼyaʼmo hugae. 
LUK.6.26	Muki vayaʼmogimo lapakitapileʼmo aliʼa asagauʼa lapatesaya afinaʼmo vaehae, huʼna, kage kage hisaya kavaʼmo afole aigiye. Apakinago vayaʼmogimo ani kavaʼmo huʼa aigofe gemo alini eʼa aeʼa hakalo huʼa hapa nepaiya vayaʼmogi apakiʼapileʼmo aliʼa asagauʼa apateʼnae.
LUK.6.27	Hemenimo mani hisuva gemo geʼnimo neʼafiya vayaʼmogitapaeʼmo hugesuve. Kame vayatapieʼmo lapau lapayamopafiʼmo lahapaino. Lapakaefeʼmo apaini nehaya vayaʼmo hapa maeyo. 
LUK.6.28	Lifana huno neʼapataya vayaʼaifeʼmo hutapaeʼmo, Gotiʼa alino auleno lapateno, hutapa hiyo. Huʼa faipa huʼa lapatesaya vayaʼaifeʼmo nunumuʼmo huta apateyo. 
LUK.6.29	Mago vekamoʼmo kagalametaleʼmo nekamagisigekaeʼmo aika afe leka magokayaga kagalametamo amiyo. Mago vekamoʼmo saketikamo alitenoʼaeʼmo siyotikaʼeʼmo aligefeʼmo husigekaeʼmo, oʼaliyo, huka osuvo. 
LUK.6.30	Mago yafeʼmo aukaya husaya vayaʼmo afaʼa apamiyo. Kagemi yatapimo aliʼnisaya vayaʼaifeʼmo, halate namiyo, hutapa osiyo. 
LUK.6.31	Lapakaetegamo husaya kavafeʼmo lapauʼnisigeta ani kavaʼmo hutapa apakaetegaʼeʼmo hiyo. 
LUK.6.32	Apakaemo lapakaefeʼmo hapau apayamopafiʼmo hapauʼnisiya vayaʼaifeʼmo lapau lapayamopafiʼmo lapauʼnisiyaʼmoʼmo Gotiʼa lahapao ke hegaifiye. Haʼao. Hosu vayaʼmogiʼeʼmo apakaefeʼmo hapau apayamopafiʼmo nehapaiya vayaʼaifeʼmo hapau apayamopafiʼmo nehapaiye. 
LUK.6.33	Lapakaemo lapakaetegamo alagepa kavaʼmo nehaya vayaʼaitegamo alagepa kavaʼmo nehisayaʼmoʼmo Gotiʼa lahapao ke hegaifiye. Haʼao, hosu vayaʼmogiʼeʼmo ani agufa kavaʼmo nehae. 
LUK.6.34	Inagi mago yaʼmo apamiʼnetapaeʼmo halate lamigae, hutapa lapakesamo neʼafisayaʼmoʼmo Gotiʼa lahapao ke hegaifiye. Haʼao, hosu vayaʼmogi apamiʼnaya anonaʼapilefeʼmo halate alisayafekeʼmo hosu vayaʼmo neʼapamiye. 
LUK.6.35	Lapakaemo kame vayatapieʼmo lapau lapayamopafiʼmo lahapauʼnisigetapa alagepa kavaʼmo huteta anonatapileʼmo halate alisayafeʼmo lapakesamo oʼafita fikumo apamiyo alopa yatapimo aligae. Ala kava neʼmo anaga hogote vekamoʼmo muki yaʼamo neʼapamigeʼa aliteʼapaeʼmo kahao ke hove, huʼa osuʼa fiku neʼaliya vayaʼe hapaku ataleʼneʼa neʼaliya vayaʼeʼmo alagepa kavaʼmo huno yagaino neʼapateyaʼmofeʼmo ani agufa kavaʼmo hisayaʼmoʼmo mafaʼneʼamo maigae. 
LUK.6.36	Afotapimoʼmo hau huno neʼapateya kava hutapa lahapau huta apateyo, huno hapa paiʼniye.
LUK.6.38	Alagepa yatapimo apamigenoʼao Gotiʼa lapamino. Gotiʼa havai teʼnisigenoʼaeʼmo aeno alagi huteno magoʼe huno maleno havai teteno ayatetiʼmo maleno alagi huteno aino ati kaeteno talasisi kupiʼmo ku ai malegaiye. Haiya agufa kavaʼmo huta alita fako hutapa apamisafi ani agufa kavaʼmo huno Gotiʼa alino fako huno lapamigiye, huno hapa paiʼniye.
LUK.6.40	Geʼamo neʼafiya vekamoʼmo alino aya neʼmaleya vekamo aeno noʼagase. Tisa vekamoʼmo alino aya maleme aya maleme visigeno afitenoʼaeʼmo alino aya maleʼniya vekagana huno maigiye.
LUK.6.41	Na kava higetapaeʼmo konagatapimogi apaulagafiʼmo haneʼniya afayaʼmo neʼagayaʼmonanafa lapaulagafiʼmo haneʼniya alopa latapa yosamo noʼagae. 
LUK.6.42	Na kava higetapaeʼmo konagatapieʼmo hutapaeʼmo, konagaʼnimogae, kaulagafatiʼmo afayaʼmo aliʼna atalegauve, huta hapa nepaiyaʼmonanafa alopa latapa yosamo lapaulagafiʼmo haneʼniyana noʼagae. Aeta ati nekaya vayane, huʼna, hogotetapa lapaulagafiʼmo haneʼniya alopa latapa yosamo alita ataleʼnetapa konagatapimogi apaulagafiʼmo haneʼniya afayaʼmo alita atalesayafeʼmo ageta alagepa hutapa agegae.
LUK.6.43	Alagepa yosamoʼmo hosu yosa alagamo afaʼa oʼaegaiye. 
LUK.6.44	Vayaʼmogimo yosa alagaʼamo ageteʼapaekeʼmo na agufa yosamo haneʼnifi huʼa agegae. Vayaʼmogimo aufe nofiʼmoʼa fiki alagamo aeʼnisigeʼa olagigae. Aise aufe yosafatiʼmo mago nesaya yosa alagamo olagigae. 
LUK.6.45	Inagi mago alagepa vekamo aipafiʼmo alagepa kavaʼmo haneʼnigeno alagepa kavaʼmo aipafatiʼmo afole neʼaiye. Hosu vekamo aipafiʼmo hosu kavaʼageʼmo haneʼnigeno hosu kavaʼmo aipafatiʼmo afole neʼaiye. Ani agufa yaʼmo aipafiʼmo havai teʼneno eno haineno avayafatiʼmo afole neʼaiye, huno hapa paiʼniye.
LUK.6.47	Muki vayaʼmogimo nagaetegamo eʼa geʼnimo afiteʼapaeʼmo akame nehaya vayaʼmo haiya agufa vekagana huʼa maiʼnafigeʼna aliʼna lapave liguve. 
LUK.6.48	Apakaemo no kiʼniya vekagana huʼa maiʼnae. Ani vekamoʼmo noʼmo kisiyafeʼmo hogoteno yatala kelimo kafilino lami maleʼneno alopa yafaʼmo faino ateʼneno noʼmo ki maleʼniye. Ki maleʼnigenoʼaeʼmo lusi kava huno aniʼmo heteno noʼmo aeno agoʼya faigefeʼmo huʼniyana alopa yafaʼmo faino ateʼneno ki maleʼniyaʼmofeʼmo alino kanage osuʼniye. 
LUK.6.49	Ki maleʼniyaʼmonanafa geʼnimo fiku afiteʼa akame nosaya vayaʼmo mago vekamoʼmo noʼamo yafaʼmo faino oʼateʼneno ki maleʼniya vekagana huʼa maiʼnae. Mopalafateʼmo ki maleʼnigenoʼaeʼmo aniʼmoʼa aeno agoʼya faino ataleʼnigeno malage huno anipiʼmo asagauno aiʼnigeno alagi aeno halagape vaino alino hosu huno ataleʼniye, huno hapa paiʼniye.
LUK.7.1	Yesuʼa mani muki geʼamo vayaʼaifeʼmo aeno hakalo huno hapa paino hano huteno ataleno Kapeneyamu taonifiʼmo uʼniye. 
LUK.7.2	Mago Lomu gamani vekamoʼmo ati vayaʼaiteʼmo yagaino neʼapateya vekamo aliʼyaʼamo neʼaliya vekaeʼmo hauʼniya vekamo kaita hauʼnigeno faligefeʼmo huʼniye. 
LUK.7.3	Yagaino neʼapateya vekamoʼmo Yesufeʼmo ava gemo afitenoʼaeʼmo Yu vayatama vayaʼaifeʼmo hapa painoʼaeʼmo, uta Yesufeʼmo hutapaeʼmo, eka aliʼyaʼnimo neʼaliya vekamo kaitaʼamo alika hageka ato, huta ha paiyo, huno hapa paiteno alino apateʼnigeʼa Yesutegamo uʼnae. 
LUK.7.4	Uʼapaeʼmo, Kahao ke honanagi alagi ha maesana agufa kava huno maiʼniye. 
LUK.7.5	Yu vayaʼmogitaeʼmo hauʼnigeno mono noʼmo kino lateʼniyaʼmofeʼmo eka ha mao, huʼa Yesufeʼmo ha paiʼnae. 
LUK.7.6	Inagi Yesuʼeʼmo magokepi lokaeʼa uʼa no haopaleʼmo avaʼyi huʼnagenoʼaeʼmo yagaino neʼapateya vekamoʼmo ao vayaʼmo alino apateʼnigeʼa Yesutega uʼapaeʼmo, Agaemo hunoʼaeʼmo, Ala kava nene, huno, Nagaemo noʼnifiʼmo eka haikeka maisana agufa kava huʼna oʼmaiʼnove. 
LUK.7.7	Kagaetegamo visuva agufa kava huʼna oʼmaiʼnove. Afaʼa maiʼneka geʼageʼmo nehugenoʼao aliʼyaʼnimo neʼaliya vekamo kaitaʼamo hagesigeno maino. 
LUK.7.8	Neʼyagaiya kavaʼmo ago ageʼnove. Nagaemo mago vayaʼai apaiyafiʼmo maiʼnogeʼa ati vayaʼnimogi naiyafiʼmo maiʼnae. Inagi nagaemo mago ati vekaeʼmo, uvo, huʼna nehugenoʼaeʼmo neʼviye. Mago ati vekaeʼmo, eno, huʼna nehugenoʼaeʼmo neʼe. Aliʼyaʼnimo neʼaliya vekaeʼmo huʼnaeʼmo, ani kavaʼmo huvo, huʼna nehugenoʼaeʼmo ani aliʼyaʼmo neʼaliye, huno laha paiʼniye, huʼa Yesufeʼmo ha paiʼnae.
LUK.7.9	Yesuʼa ani gemo afitenoʼaeʼmo hau aiteno aino afe leno muki akame huʼa eʼnaya vayaʼaifeʼmo hunoʼaeʼmo, lapa nepauve, huno, nagaefeʼmo agesamo afino fatago nehiya agufa kavaʼmo Isaleli vayaʼmogi apaipafiʼmo afole aiʼnigeʼna oʼageʼnova agufa kavaʼmo afole aiʼniye, huno hapa paiʼniye. 
LUK.7.10	Alino apateʼnigeʼa uʼnaya vayaʼmo aiʼa atagi neʼeʼa noʼaleʼmo avaʼyi huteʼapaeʼmo agayana aliʼyaʼamo neʼaliya vekamo kaitaʼamo ago hageʼnigeʼa ageʼnae.
LUK.7.11	Mago afinaʼmo utegeʼa Yesuʼagi geʼamo neʼafiya vayanagi asole vayanagi huʼa Neni taonifiʼmo uʼnae. 
LUK.7.12	Yesuʼa uno taonimo lafi kipa haopaleʼmo neʼvigeʼapaeʼmo mago kogu a kanomoʼa magokeʼageʼmo alino ateʼniya mafaʼneʼamo faliʼnigeʼa hiʼyopa maleʼa aliniʼa eʼnae. Kogu aʼne anagaʼe asole vayaʼmo ani taonifiʼmo maiʼnaya vayaʼeʼmo magokepi lokaeʼa eʼnae. 
LUK.7.13	Ala kava neʼmoʼa kogu a kanomo agetenoʼaeʼmo hau huno ateteno, aviʼyaʼmo osuvo, huno ha paiteno 
LUK.7.14	uno hiʼyopaleʼmo ayaʼmo maleʼnigeʼapaeʼmo aliniʼa eʼnaya vayaʼmo anile he tiʼa maiʼnae. Agaemo ge hunoʼaeʼmo, neya vekae, huno, kaha paiʼnaeʼmo he tiyo, huʼna kaha nepauve, huno nehigenoʼaeʼmo 
LUK.7.15	faliʼniya vekamo he tino fai maiʼneno aepa faino age aiʼniye. Yesuʼa avaleno itaʼamoʼmo amiʼniye. 
LUK.7.16	Muki vayaʼmogi koli huteʼa Goti agiʼaleʼmo aliʼa asaga huʼa ateteʼa, ala vekamo Gotitegati gemo alinineno aeno hakalo huno hapa nepaiya vekamo lagaetegamo ago afole aiʼniye. Gotiʼa vayaʼamo emineno hapa maeʼniye, huʼa huʼnae. 
LUK.7.17	Ani kavafeʼmo ava gemo huli u eʼa huʼnageno aino atagu faeno muki Yutiya kotegaʼe muki haopalegaʼeʼmo uneno huʼniye.
LUK.7.18	Yoni geʼamo neʼafiya vayaʼmogi ani huʼniya kavafeʼmo ava gemo afiteʼapaeʼmo ani gemo Yonifeʼmo ha paiʼnae. 
LUK.7.19	Yoniʼa geʼamo neʼafiʼa vekalaʼanifeʼmo ge huʼnigeʼana eʼnaʼageno Yesutegamo utanaeʼmo, afole aigiye, huʼa huʼnaya vekamo maiʼnapi alu vekaeʼmo agava maisune, hutana ge hutana afi geʼao, huno hana paiteno alino anateʼnigeʼana Yesutegamo uʼnaʼae.
LUK.7.20	Lole vekalaʼmoganimo uʼana Yesufeʼmo huʼanaeʼmo, Yoniʼa aniʼmo faleno neʼapateya vekamoʼmo alino laʼateʼnigetaʼa eʼnoʼae. Agaemo hunoʼaeʼmo, agaetegamo utanaeʼmo, afole aigiye, huʼa huʼnaya vekamo maiʼnapi alu vekaeʼmo agava maisune, hutana ge hutana afi geʼao, huno laʼaha paiʼniye, huʼana ha paiʼnaʼae. 
LUK.7.21	Ani afinaʼmo Yesuʼa muki vayaʼmo alu kaita alu kaitaʼmo hapauʼniya vayaʼmo alino hapageno apatege hosu apaune vayaʼmo vayaʼai apaipafatiʼmo alino hapa faino apatalege apaulagamo ali huʼniya vayaʼmo apaulagamo alino ayakeno apatege huno maiʼniye. 
LUK.7.22	Yesuʼa geʼanileʼmo aeno atagaina huno hana painoʼaeʼmo, Yonitegamo utanaeʼmo ageʼna kavaʼe afiʼna geʼeʼmo ava gemo hutana ha paiʼao. Apaulagamo ali huʼniya vayaʼmo aliʼna ayakeʼna apatege apaiyamo hosuʼniya vayaʼmo aliʼna alagepa huʼna apatege lepolosi yaʼmo hapauʼniya vayaʼmo aliʼna apakufalafaʼmo hamaleʼna apatege apakesamo akaniʼniya vayaʼmo aliʼna halo aiʼna apatege faliʼnaya vayaʼmo aliʼna he tiʼna apatege kagemi yaʼapimo ohaneʼniya vayaʼaifeʼmo alagepa faigoko gemo aeʼna hakalo huʼna hapa paige nehuve. 
LUK.7.23	Nagaefeʼmo lole apakesamo noʼafiya vayaʼmogi Goti aulena vayaʼamo maiʼnae, huno hana paiʼnigeʼana uʼnaʼae.
LUK.7.24	Yoniʼa alino anateʼnigeʼana uʼnaʼa vekalaʼmo etaʼagenoʼaeʼmo Yesuʼa Yonifeʼmo ava gemo huno hapa painoʼaeʼmo, kaʼme kotega na agufa yaʼmo uta agesayafeʼmo uʼnae. Mago hopaleʼmo yasimo aliʼnigenoʼaeʼmo havaeno ape nehiya hopamo agesayafeʼmo uʼnafiye. 
LUK.7.25	Lapakaemo na agufa yaʼmo agesayafeʼmo uʼnae. Alagepa kukenamo vaino aliʼniya vekamo agesayafeʼmo uʼnafiye. Haʼao, alagepa kukenamo vaiʼa neʼaliya vayaʼmogimo alaʼapimo yagaiʼa neʼapataya vayaʼmogi noʼapifikeʼmo neʼmaiye. 
LUK.7.26	Na agufa yaʼmo agesayafeʼmo uʼnae. Gotitegati gemo alinineno aeno hakalo huno hapa nepaiya vekamo agesayafeʼmo uʼnafiye. He, nagaemo lapa paiʼnaeʼmo agaemo Gotitegati gemo alinineno aeno hakalo huno hapa nepaiya vekageʼmo oʼmaiʼnifa 
LUK.7.27	Goti mukufi gemoʼmo ava gemo hunoʼaeʼmo,
LUK.7.27	huno hapa paiʼniye. 
LUK.7.28	Lapa nepauve, huno, Yoniʼa muki ma mopafi maiʼnaya vayaʼmo ago aeno apaka seʼniyaʼmonanafa Gotiʼa yagaino neʼapateya kegiʼyafiʼmo maiʼniya vekamo henaga vekamoʼmo Yoniʼmo ago aeno aga seʼniye. 
LUK.7.29	Muki afa vayaʼmogiʼe takesi moni neʼaliya vayaʼmogiʼeʼmo Yoniʼa huʼniya gemo afiteʼapaeʼmo, Gotiʼa alagepa vekamo fatago vekae, huʼa huʼnageno Yoniʼa aniʼmo faleno apateʼniyaʼmonanafa 
LUK.7.30	Falasi vayaʼe keʼaepa gemo aliʼa apaya neʼmalaya vayaʼmogiʼeʼmo Yoniʼa aniʼmo faleno apatesiyafeʼmo ohapauʼnigeʼapaeʼmo, haʼao, huʼa huʼnayaʼmofeʼmo Gotiʼa hapa maesiya gemo hapa paiyo, huno hapa paiʼniya gemo ago amagiʼa ataleʼnae. 
LUK.7.31	Ala kava neʼmoʼa hunoʼaeʼmo, hemeni afinaʼmo maiʼnaya vayaʼmogi na agufa vayakana huʼa maiʼnafi huʼna lapa paiguve. 
LUK.7.32	Apakaemo mago mafaʼne anagakana huʼa maiʼnae. Mago mafaʼne anagaʼmogimo maketi kumateʼmo maiʼneʼapaeʼmo, lagaemo yaveʼyamo neʼamagunagetapaeʼmo lapakaemo oaeʼnae. Yulagefaʼmo aiʼnonana aviʼyaʼmo osuʼnae, huʼa huʼnae. 
LUK.7.33	Ani kavaʼmo hutapa Yoniʼa aniʼmo faleno neʼapateya vekamoʼmo neʼyaʼmo mo sino maiʼneno nofi alagafati aniʼmo oʼneʼnigetapaeʼmo, hosu aune vekamo aipafiʼmo maiʼniye, hutapa nehae. 
LUK.7.34	Vemo mafaʼnemoʼmo emineno neʼyaʼmo mo osino nege nofi alagafati aniʼmo nege huʼnigetapaeʼmo, ageyo, hutapa, neʼyafeʼmo lusi kava huno hauʼnigeno lusi neʼyaʼmo neteno nofi alagafati aniʼefeʼmo lusi kava huno hauʼnigeno neʼneya vekamae. Takesi moni neʼaliya vayaʼe hosu vayaʼeʼmo apao vekamo maiʼniye, hutapa nehae. 
LUK.7.35	Lapakaemo ani gemo nehayaʼmonanafa Goti vayaʼamogi afiteʼa ageʼnaya vayaʼmogi Gotiʼa afiteno ageʼniya kavafeʼmo huʼapaeʼmo, Goti kavaʼamo alagepa fatago kavaʼmo haneʼniye, huʼa nehae, huno hapa paiʼniye.
LUK.7.37	Ani taonifiʼmo maiʼniya hosu a kanomoʼmo afiʼniyana Yesuʼmo eno haino Falasi vekamo nopiʼmo hiʼyalamuteʼmo maiʼniye, huʼa huʼnaya gemo afitenoʼaeʼmo yafa kepi uvelimo alagepa atumo neʼaiya uvelimo alinineno 
LUK.7.38	Yesu akamelegamo he tino maiʼneno aiyaleʼmo aviʼyaʼmo huʼniye. Aviʼyaʼmo nehigenoʼaeʼmo aunumoʼmo kalo kalo huno aiya agotofuleʼmo asagauno aiʼnigeno ayokatetiʼmo alino kalopaeno ateteno aiyaleʼmo haeno neteno uvelimo faleno ateʼniye.
LUK.7.39	Yesufeʼmo hunoʼaeʼmo, eno, huno ge huʼniya Falasi vekamoʼmo agetenoʼaeʼmo, ani vekamo Gotitegati gemo alinineno aeno hakalo huno hapa nepaiya vekamo maiʼniyesinana haiya agufa a kanomoʼmo eno name neʼalifi huno ageteno hosu kavaʼmo nehiya a kanomo maiʼniye, huno ageʼniyesine, huno aipafiʼmo agesamo afiʼniye. 
LUK.7.40	Yesuʼa aipafiʼmo agesamo afiʼniya ageleʼmo aeno atagaina huno ha painoʼaeʼmo, Saimoniyo, huno, mago gemo kaha paigesuve, huno ha paiʼnigeno, Tisao, huno, afaʼa naha paiyo, huno ha paiʼniye. 
LUK.7.41	Yesuʼa hunoʼaeʼmo, lole vekalaʼmoganimo anonaʼanimo haneʼniyana mago vekamo vani hataleti kina anonaʼamo haneʼnigeno mago vekamo teni kina anonaʼamo haneʼniye. 
LUK.7.42	Ani anonaʼanilefeʼmo moniʼanimo alagi ohaneʼnigeno anamiʼniya vekamoʼmo hunoʼaeʼmo, afaʼa ateʼao, huno hana paiʼniye. Lole vekalapatiʼmo haiya vekamoʼmo anonaʼanilefeʼmo afaʼa ataleʼniya vekaeʼmo lusi kava huno hauʼnigeno alu vekamo aeno aga seʼniye, huno ge huno afi geʼnigenoʼaeʼmo, 
LUK.7.43	Nagesamo afuvana alopa anonaʼamo haneʼnigeno afaʼa ataleʼniya vekamae, huno ha paiʼnigeno, he lama gemo nehane, huno ha paiteno 
LUK.7.44	ani a kanomo aino afe leno aulu haeʼniye. Saimonifeʼmo hunoʼaeʼmo, mani a kanomo ageʼnapiye. Nokafiʼmo eʼna hai neʼnogekaeʼmo naiyamo sese hisuvafeʼmo aniʼmo he fika oʼnamiʼnanaʼmonanafa mani a kanomoʼmo aunuletiʼmo naiyamo sese huno nateteno ayokatetiʼmo alino kalopaeno nateʼniye. 
LUK.7.45	Eʼna hai neʼnogekaeʼmo nahaeka oʼneʼnanaʼmonanafa eʼna haiʼneʼna maiʼnova afinatetiʼmo naiyaleʼmo haeno nege nege huno maiʼniye. 
LUK.7.46	Afa uvelimo nagenopafiʼmo lakika oʼnateʼnanaʼmonanafa mani a kanomoʼmo naiyaleʼmo alagepa atumo neʼaiya uveliletiʼmo faleno nateʼniye. 
LUK.7.47	Ani kavaʼmo huʼniyaʼmofeʼmo kaha paiʼnaeʼmo, ani a kanomoʼmo nagaefeʼmo lusi kava huno hau ayamopafiʼmo hauʼniya kavaʼaletiʼmo hunoʼaeʼmo, alopa hosu kavaʼnimo anonaʼnimo ago alino ataleʼniye, huno alino lapave neliye. Aise hosu kavaʼnimo alino ataleʼniye, huno agesamo afiʼnisiya vekamoʼmo aiseʼatoʼamo hau ayamopafiʼmo nehaiye, huno ha paiteno 
LUK.7.48	ani afeʼmo hunoʼaeʼmo, hosu kavakamo aliʼna ataleʼnove, huno ha paiʼnigeʼapaeʼmo 
LUK.7.49	agaeʼeʼmo magokepi lokaeʼa maiʼnaya vayaʼmogimo apakaiʼapimo apaipafiʼmo apakesamo afiʼapaeʼmo, mani vekamo ina laʼmo maiʼnenoʼaeʼmo hosu kavaʼamo alino ataleʼniye, huʼa apakesamo afiʼnae. 
LUK.7.50	Agaemo ani afeʼmo hunoʼaeʼmo, kagesamo afika fatago huʼnana kavakamoʼmo kagufamo alino katino kateʼniyanagi kaipamoʼmo falu huʼninageka afaʼa uvo, huno ha paiʼniye.
LUK.8.2	mago aʼne anagaʼeʼmo lokaeʼa uʼeʼa huʼnae. Yesuʼa hogoteno hosu apaune vayaʼmo ani aʼne anagaʼmogi apaipafatiʼmo alino hapa faino apatalege kaita hapauʼniya aʼne anagaʼmo alino hapageno apatege huʼniya aʼne anagaʼeʼmo lokaeʼa uʼnae. Ani aʼne anagapatiʼmo Maliyaʼa Maganala kotega aʼmo aipafatiʼmo seveniʼa hosu apaune vayaʼmo alino hapa faino apataleʼniya aʼmo maige 
LUK.8.3	Yovana anauʼamo agiʼamo Suyaʼa Heloti noʼafi yateʼmo neʼyagaiya vekamo aʼmo maige Susanaʼe magoʼe huʼa asole aʼne anagaʼmogiʼeʼmo moniʼe neʼyaʼeʼmo ha maeʼa amimale amimale huʼa uʼeʼa huʼnae.
LUK.8.4	Muki asole vayaʼmo taoniʼapifati taoniʼapifatiʼmo ete ete huʼa aliʼa anupa huʼa maiʼnagenoʼaeʼmo Yesuʼa aeno kalafefa gemo huno hapa painoʼaeʼmo, 
LUK.8.5	mago vekamoʼmo avina yaʼmo hakalesiyafeʼmo uʼniye. Neʼunoʼaeʼmo yaga auno ataleme ataleme uʼnigenoʼaeʼmo mago avina yaʼmo kateʼmo asagauno aiʼnigeʼapaeʼmo vayaʼmo uʼeʼa huʼapaeʼmo aeʼa latapaiʼnageno nama anagaʼmogimo eʼa neʼnae. 
LUK.8.6	Mago avina yaʼmo yafa agotofuleʼmo asagauno aiteno hageʼniyana aniʼmo ohaneʼniyaʼmofeʼmo hagegenoʼaeʼmo malage huno ago falu teʼniye. 
LUK.8.7	Mago avina yaʼmo aufe nofiʼmo haneʼniya mopafiʼmo asagauno aiteno hageʼniyaʼmonanafa aufe nofiʼmoʼa ago kino ati kaeʼniye. 
LUK.8.8	Mago avina yaʼmo alagepa mopafiʼmo asagauno aiteno hageno haitenoʼaeʼmo vani hataletiʼa alagamo aeʼniye. Gemo neʼafisaya lapakesamo haneʼnisiyana mani gemo alagepa huta afiyo, huno hapa paiʼniye.
LUK.8.9	Geʼamo neʼafiya vayaʼmogi agaefeʼmo huʼapaeʼmo, ani aeka kalafefa gemo huʼnana gemo aepaʼamo na agufa gemo huʼnane, huʼa ge huʼa afi geʼnageno 
LUK.8.10	Yesuʼa hunoʼaeʼmo, lapakaemo Gotiʼa yagaino neʼapateya kavaʼmo alino fala ki maleʼneno ago alino afole aino ateʼniya geeʼmo aeʼna kalafefa gemo huʼnova gemo aepaʼamo
LUK.8.10	ani aeʼna kalafefa gemo huʼna hapa nepauve. 
LUK.8.11	Aeʼna kalafefa gemo nehuva gemo aepaʼamo haneʼniyana avina yakana huno Goti geʼamo haneʼniye. 
LUK.8.12	Mago avina yaʼmo kateʼmo asagauno aiʼniya avina yakana huʼa vayaʼmogi Goti geʼamo afitagenoʼaeʼmo Sataniʼmo eno ani gemo apaipafatiʼmo alinino neʼviye. Sataniʼa hunoʼaeʼmo, fiku yanageʼa geʼaeʼmo apakesamo afiʼa fatago hisageno Gotiʼa apakufamo alino katino apategaiye, huno agesamo neʼafiye. 
LUK.8.13	Mago avina yaʼmo yafa agotofuleʼmo asagauno aiʼniya avina yakana huʼa mago vayaʼmogi Goti geʼamo afiteʼapaeʼmo apamogaga neʼaiye. Hafuʼyamo mopafi oʼaeʼniya agufa kavaʼmo huʼa yoka apakesamo afiʼa fatago huʼnagenoʼaeʼmo apamalageka nehiya afinaʼmo ataleʼa ago asagauʼa neʼaiye. 
LUK.8.14	Mago avina yaʼmo aufe nofiʼmo haneʼniya mopafiʼmo asagauno aiʼniya avina yakana huʼa mago vayaʼmogi Goti geʼamo afiteʼapaeʼmo atale uʼa ma mopafi kavafeʼmo hapausoli huge monieʼmo apakesa alaʼamo afige ma mopafi kavafeʼmo apamogaga aige huʼa maime maime neʼvagenoʼaeʼmo ani kavaʼmoʼa aeno apati kaeʼnigeno alagaʼamo neʼaeyana afu nole. 
LUK.8.15	Mago avina yaʼmo alagepa mopafiʼmo asagauno aiʼniya avina yakana huʼa mago vayaʼmogi Goti geʼamo afiteʼapaeʼmo aliʼa lama ge apaipamo kanale apaipafiʼmo maleteʼapaeʼmo alagepa kateʼmo uge uge huʼa maiʼneʼapaeʼmo alagepa alagamo neʼae.
LUK.8.17	Muki yaʼamo fala kiʼniya yaʼmo alino afole aino ategaiye. Muki kavaʼmo huʼa aeʼa ati nekaya kavaʼmo afole yategamo afole aigiye. 
LUK.8.18	Aliʼnisaya vayaʼmo magoʼe huno apamigiyaʼmonanafa oʼaliʼnisaya vayaʼmogimo aliʼnone, huʼa apakesamo neʼafisaya vayaʼmogi yaʼmo hapa faleno aligiye. Aligiyaʼmofeʼmo ehetapiye, huʼna Goti geʼamo neʼafitapaeʼmo, haiya agufa kava huʼna neʼafufi, hutapa alagepa huta lapakesamo afiyo.
LUK.8.19	Yesutegamo itaʼamoʼe aganaʼamogiʼeʼmo eʼnayana asole vayaʼmo maiʼa kili paeʼnayaʼmofeʼmo oʼageʼnae. 
LUK.8.20	Mago vekamoʼmo hunoʼaeʼmo, itakamoʼe kaganakamogiʼeʼmo kagesayafeʼmo eʼa kumatega maiʼnae, huno ha paiʼnigeno, 
LUK.8.21	geʼnimo afiteʼa akame nehaya vayaʼmo itaʼnimogi maige naganaʼnimogi maige huʼnae, huno hapa paiʼniye.
LUK.8.22	Mago afinaʼmo Yesuʼe geʼamo neʼafiya vayaʼeʼmo sipifiʼmo uʼa haiʼa maiʼneʼapaeʼmo, ani kotuʼmo mugagayaga faligamo lakaeta ugune, huno hapa paiʼnigeʼapaeʼmo ani kotu agiʼnaletiʼmo ataleʼa uʼnae. 
LUK.8.23	Neʼuʼapaeʼmo Yesuʼa au kaleno maiʼniye. Ani kotuteʼmo lusi kava huno yasimo aliʼnigeno aniʼmo aino holakau holakau huno sipifiʼmo haino havaiteme havaiteme uʼnigeʼapaeʼmo aeʼa lapanesayafeʼmo huʼnae. 
LUK.8.24	Uʼa aupatiʼmo hau neteʼapaeʼmo, Ala kava nene, Ala kava nene, huʼa, aeta lapanegefeʼmo hune, huʼa ha paiʼnageno aupatiʼmo he tino aniʼmo lusi kava huno aino holakau holakau huʼniya aniʼe yasiʼefeʼmo hunoʼaeʼmo, afaʼa hano hiʼao, huno hana paiʼnigeʼana geʼamo afiteʼana hano huʼnaʼae. 
LUK.8.25	Yesuʼa hunoʼaeʼmo, lapakesamo afita fatago huʼnaya kavatapimo haiyaʼaleʼmo haneʼniye, huno ge huno apafi geʼnigeʼapaeʼmo koli huteʼa apakaiʼapimo huʼapaeʼmo, yasimoʼe aniʼmoʼeʼmo geʼamo afiʼnaʼagi mani vekamo na agufa vekamo maiʼnenoʼaeʼmo nehiye, huʼa huteʼa hapau aiʼnae.
LUK.8.26	Lakaeʼa uʼa Gelasini kotegamo avaʼyi huʼnae. Ani koʼmo ani haigifiʼmo haneʼnigeno Galeliya koʼmo mugagayaga faliga haneʼniye. 
LUK.8.27	Yesuʼa sipifatiʼmo uno lamino ani agiʼnaleʼmo aiyamo neʼaegenoʼaeʼmo mago vekamo anileʼmo hogoteno haneʼniya taonifiʼmo maiʼniya vekamo aipafiʼmo hosu apaune vayaʼmo maiʼnaya vekamo neʼegeʼana fotu huʼnaʼae. Agaemo kukena yaʼmo vaino oʼalige nopiʼmo ohavaege huteno kanolufiʼmo yafakapikeʼmo maiʼniye. 
LUK.8.28	Agaemo Yesuʼa agetenoʼaeʼmo, ai, aeteno Yesu aiyafiʼmo eno agoʼya faiʼneno alopa gefatiʼmo ge hunoʼaeʼmo, Yesuo, huno, Hogote Anaga vekamo mafaʼneʼamogae, huno, nagaetegamo na agufa kavaʼmo huka natesanafeʼmo neʼane. Nagafu kisiya agufa kavaʼmo nagaetegamo osisanafeʼmo kahao ke nehove, huno ha paiʼniye. 
LUK.8.29	Yesuʼa hogoteno hosu aune vekaeʼmo hunoʼaeʼmo, emikeka ataleka uvo, huno ha paiʼniyaʼmofeʼmo hosu aune vekamoʼmo ani gemo ha paiʼniye. Muki afinaʼmo hosu aune vekamoʼmo atafauno maiʼnigeno seli nofitetiʼmo ayatalate kite aiyalate kite hu maleʼnaya seli nofiʼmo ago alino kapalu aeʼnigeno hosu aune vekamoʼmo alino hafaitalegeno kaʼme kotega ute ute huno maiʼniye. 
LUK.8.30	Yesuʼa hunoʼaeʼmo, kagikamo ina lagae, huno ge huno afi geʼnigenoʼaeʼmo, Nagiʼnimo Asole vayaʼnae, huno ha paiʼniye. Asole hosu apaune vayaʼmo aipafiʼmo maiʼnayaʼmofeʼmo agiʼamo Asole vayaʼae. 
LUK.8.31	Hosu apaune vayaʼmogi huʼapaeʼmo, kahao ke honanagi ive kelifiʼmo alika lahafaika olato, huʼa ha paiʼnae.
LUK.8.32	Asole afu anagaʼmo mago aise avemo haopaleʼmo kahaumo neʼa maiʼnae. Apakaemo Yesufeʼmo huʼapaeʼmo, kahao ke honanagi alika lahafaitalegeta uta afu anagaʼmogi apaipafiʼmo faleta haita maino, huʼa ha paiʼnagenoʼaeʼmo, he, afaʼa viyo, huno hapa paiʼniye. 
LUK.8.33	Hosu apaune vayaʼmo ani vekamo aipafatiʼmo atale uʼa lamiʼa afu anagaʼmogi apaipafiʼmo faleʼa uʼa haiʼnageʼapaeʼmo afu anagaʼmo mulifatiʼmo nagu nagu huʼa uʼa lamiʼa anipiʼmo asagauʼa aiteʼa aniʼmo neteʼa faliʼnae. 
LUK.8.34	Ani afu anagateʼmo neʼyagaiya vayaʼmogi ani kavaʼmo ageteʼapaeʼmo apaune hetaleʼa uʼa taonifiʼe muki haopalegaʼeʼmo ani kavafeʼmo ava gemo huʼa hapa paiʼnageno aino atagu faeno uneno huʼniye. 
LUK.8.35	Muki vayaʼmogi ani kavafeʼmo ava gemo afiteʼapaeʼmo agesayafeʼmo Yesutegamo uʼa agayana hosu apaune vayaʼmo ago ataleʼa uʼnaya vekamo agesamo aino halo aiʼnigeno kukena yaʼmo vaiteno Yesu aiyafiʼmo maiʼnigeʼa ageteʼapaeʼmo apamoʼya aiʼniye. 
LUK.8.36	Ageʼnageno Yesuʼa hosu apaune vayaʼmo aipafatiʼmo alino hapa faino apataleteno alino alagepa huno ateʼniya kavafeʼmo ava gemo huʼa hapa paiʼnae. 
LUK.8.37	Ani koʼmo agiʼamo Gelasini koʼmo haopaleʼmo maiʼnaya vayaʼmogimo ani kavafeʼmo lusi kava huʼa koli huteʼapaeʼmo, mani kotetiʼmo ataleka uvo, huʼa ha paiʼnageno sipifiʼmo uno haino maitegeʼapaeʼmo geʼamo neʼafiya vayaʼeʼmo halate aiʼa atagi neʼa uʼnae. 
LUK.8.38	Ugefeʼmo nehagenoʼaeʼmo hosu apaune vayaʼmo aipafatiʼmo alino hapa faino apataleʼniya vekamoʼmo Yesufeʼmo hunoʼaeʼmo, kahao ke hovanagetaʼa uguʼae, huno ha paiʼniyana 
LUK.8.39	halate nokalega aika atagi neka uka Gotiʼa lusi kava huno kaha maeʼniya kavafeʼmo ava gemo huka hapa paiyo, huno ha paiʼnigeno uno muki taonifi maiʼnaya vayaʼaifeʼmo Yesuʼa lusi kava huno ha maeʼniya kavafeʼmo ava gemo huno hapa paiʼniye.
LUK.8.40	Yesuʼa aino atagi neno eʼnigeʼapaeʼmo agava maiʼneʼa aliʼa falu fala huʼa ateʼnae. 
LUK.8.41	Mago vekamo Yu monoteʼmo yagaiʼniya vekamo agiʼamo Yailasiʼa Yesutegamo eno aiyafiʼmo agoʼya faiʼneno, kahao ke hovanagi aʼmafaʼneʼnimo faligefeʼmo nehigi nagae notega ugetaʼao, huno ha paiʼniye. 
LUK.8.42	Magokeʼatomo alino ateʼniya aʼmafaʼnemo tuolofuʼa kafugamo maiʼniya aʼmafaʼnemo kaita hauʼnigeno faligefeʼmo huʼniye.
LUK.8.42	Inagi Yesuʼa neʼvigeʼapaeʼmo asole vayaʼmogi maleʼa apalime apalime uʼnae. 
LUK.8.43	Mago a kanomo tuolofuʼa kafugamo aiguʼyaʼmo hauge hauge huno maiʼniye. Agaemo muki lota vayaʼaitegamo uno moniʼamo apamino hano huʼniyana ha oʼmaeʼnae. 
LUK.8.44	Ani a kanomoʼmo Yesu akamelegamo neʼenoʼaeʼmo kukenaʼamo atupaleʼmo ame aliʼnigenoʼaeʼmo malage huno aiguʼyaʼamo hageʼniye. 
LUK.8.45	Yesuʼa hunoʼaeʼmo, ina laʼmo eno name aliʼniye, huno ge huno apafi geʼnigeʼapaeʼmo muki vayaʼmogimo huʼapaeʼmo, lagaemo kame oʼaliʼnone, huʼa ha paiʼnae. Pitaʼeʼmo magokepi maiʼnaya vayaʼmogimo huʼapaeʼmo, Tisao, huʼa, muki vayaʼmogimo maleʼa kapaligekaeʼmo ina laʼmo name aliʼniye, huka nehane, huʼa ha paiʼnagenoʼaeʼmo 
LUK.8.46	Yesuʼa hunoʼaeʼmo, himamuʼnimo ago uʼniyaʼmofeʼmo ageʼnovana mago vekamoʼmo name aliʼniye, huno hapa paiʼnigeno 
LUK.8.47	ani a kanomoʼa ageʼniyana ago nageʼniye, huno agesamo afiteno atete haume haume eno Yesu haopaleʼmo agoʼya faiʼneno muki vayaʼai apaulagaleʼmo hunoʼaeʼmo, alika nahageka natesanafeʼmo ame aliʼnogeno aiguʼyaʼnimo malage huno nahageʼniye, huno ha paiʼnigenoʼaeʼmo, 
LUK.8.48	aʼmafaʼneʼnimogae, huno, kamogaga aiyo. Nagaefeʼmo kagesamo afika fatago nehana kavakamoʼmo alino kahageno kateʼniyanagi kaipamoʼmo falu huʼninageka afaʼa uvo, huno ha paiʼniye.
LUK.8.49	Ha nepaigenoʼaeʼmo mago yagaino neʼapateya vekamo notegatiʼmo mago vekamo eno avaʼyi hutenoʼaeʼmo, aʼmafaʼnekamo ago faliʼnigi tisa vekamo mago aliʼyaʼmo oʼamiyo, huno ha paiʼnigeno 
LUK.8.50	Yesuʼa afitenoʼaeʼmo, koli osuka nagaefekeʼmo kagesamo afika fatago hugenoʼao aʼmafaʼnekamo afaʼa alagepa huno maino, huno ha paiʼniye.
LUK.8.51	Yesuʼa uno ani vekamo noʼaleʼmo avaʼyi huteno muki vayaʼaifeʼmo hunoʼaeʼmo, kumatega maiyo, huno hapa paiteno Pitaʼagi Yoniʼagi Yemisiʼagi itaʼafoʼalaʼmoganimogi huno nopiʼmo apavalelino uno haiʼniye. 
LUK.8.52	Muki vayaʼmogi faiyosago faiʼa aviʼyaʼmo huge huge huʼa maiʼnagenoʼaeʼmo Yesuʼa hunoʼaeʼmo, aviʼyaʼmo osiyo. Ani aʼmafaʼnemo alagi ofaliʼnifa afaʼa au kaleno maiʼniye, huno hapa paiʼnigeʼapaeʼmo, 
LUK.8.53	ago faliʼniye, huʼa ageʼnayaʼmofeʼmo kigi huʼa ateʼnae. 
LUK.8.54	Agaemo kumatega maiʼniyo, huno hapa paiteno uno haino ayateʼmo atafauʼneno, aʼmafaʼneyo, huno, he tiyo, huno ha paiʼnigeno 
LUK.8.55	aunemeʼamo halate aino atagi neno eno agufafiʼmo faleʼnigeno malage huno he tiʼniye. Yesuʼa hunoʼaeʼmo, neʼyaʼmo alita amiyo, huno hapa paiʼniye. 
LUK.8.56	Itaʼafoʼalaʼmoganimo hanau aiʼnaʼagenoʼaeʼmo, mago vekaeʼmo utana ha opaiʼao, huno hana paiʼniye.
LUK.9.1	Yesuʼmo tuolofuʼa vayaʼmo geʼamo neʼafiya vayaʼaifeʼmo ge huʼnigeʼa eʼa maiʼnagenoʼaeʼmo hosu apaune vayaʼmo aliʼa hapafaiʼa apatalege kaita nehapausiya vayaʼmo aliʼa hapageʼa apatege hisayafeʼmo himamuʼamo apamitenoʼaeʼmo, 
LUK.9.2	Gotiʼa yagaino neʼapateya kavafeʼmo ava gemo aeta hakalo huta hapa paitetapa kaita hapauʼniya vayaʼmo alita hapageta apatemale apatemale huta umenitata hiyo. 
LUK.9.3	Mago yatapimo oʼalita afaʼa viyo. Hayopa kayotapigi kutapigi neʼyatapigi monitapigi lole siyotitapigi hutapa oʼalitapa afaʼa viyo. 
LUK.9.4	Uta haisaya nopiʼmo ataleta oʼutapa ani nopiʼmo maiyo. 
LUK.9.5	Inagi aliʼa falu fala huʼa olapatesaya taonifiʼmo apakaefeʼmo faigoko gemo hisiyafeʼmo alagena kavaʼmo hutapa lapaiyalegatiʼmo mumusopamo alita kalo paetaletapa viyo, huno hapa paiteno alino apateʼnigeʼa uʼnae. 
LUK.9.6	Muki haopalega umenitata huʼa taoniʼafi taoniʼafiʼmo alagepa faigoko gemo aeʼa hakalo huʼa hapa paige kaita hapauʼniya vayaʼmo aliʼa hapageʼa apatege huʼa umenitata huʼnae.
LUK.9.8	mago vayaʼmogi huʼapaeʼmo, akeyaʼvilaga vekamo Gotitegati gemo alinineno aeno hakalo huno hapa nepaiya vekamo faliʼniyatetiʼmo halate he tiʼniye, huʼa huʼnae. 
LUK.9.9	Helotiʼa hunoʼaeʼmo, Yoniʼa lugoʼamo ago heʼna hatagauʼna ataleʼnovaʼmonanafa ava gemo neʼafuva vekamo ina lafeʼmo ava gemo nehafi, huno huteno Yesuʼmo agesiyafeʼmo huʼniye.
LUK.9.10	Apa vayaʼmo halate Yesutegamo aiʼa atagi neʼeʼa muki huʼnaya kavafeʼmo ava gemo huʼa ha paiʼnageno afitenoʼaeʼmo apavalelinuno Metasaita taoni haopalegamo apakaiʼapigeʼmo uʼa maiʼnae. 
LUK.9.11	Asole vayaʼmogimo afiteʼapaeʼmo Yesuʼa akame huʼa eʼa avaʼyi huʼnagenoʼaeʼmo alino falu fala huno apateteno Gotiʼa yagaino neʼapateya kavafeʼmo ava gemo huno hapa paige kaita hapauʼniya vayaʼmo alino hapageno apatege huʼniye. 
LUK.9.12	Yegemo uno lamino falegefeʼmo huʼnigeʼapaeʼmo tuolofuʼa vayaʼmogi Yesutegamo eʼa, kaʼme kotegamo eta maiʼnonaʼmofeʼmo muki vayaʼmo alika apategeʼa uʼa ani haopalega haneʼniya taonifatiʼe kotegatiʼeʼmo neʼyaʼapimo miya faiʼa neteʼa havaeyo, huʼa ha paiʼnagenoʼaeʼmo, 
LUK.9.13	lapakaemo neʼyaʼmo apamiyo, huno hapa paiʼnigeʼapaeʼmo, faefuʼa peleti mayaʼe lole noyamelaʼeʼmo haneʼnigi neʼyaʼmo nesaya yaʼmo uta miya failita esupiye, huʼa ge huʼa afi geʼnae. 
LUK.9.14	Faefu tauseniʼa agufa vayaʼmo maiʼnae. Agaemo geʼamo neʼafiya vayaʼaifeʼmo hunoʼaeʼmo, fifiti fifitiʼa vayaʼmo alita anupa huta apatete apatete hutetapa alita anupa huta kahauleʼmo maiyo, huta hapa paiyo, huno hapa paiʼnigeʼa 
LUK.9.15	ani gemo huʼa hapa paiʼnageʼapaeʼmo kahauleʼmo fai maiʼnae. 
LUK.9.16	Agaemo faefuʼa peleti mayaʼe lole noyamelaʼeʼmo aliʼneno kokuʼnategamo alino maku huno ageʼneno Gotifeʼmo hao ke heteno alino lo aeno akaya heno geʼamo neʼafiya vayaʼmo apamiʼnigeʼapaeʼmo alini uʼeʼa huʼa apamiʼnageʼapaeʼmo 
LUK.9.17	neʼa apamu huʼnae. Neʼa apamu huteʼa ataleʼnaya atupaʼamo aliʼa tuolofuʼa hona yuvapafiʼmo maleʼa havaiteʼnae.
LUK.9.18	Mago afinaʼmo Yesuʼa agaiʼageʼmo nunumuʼmo nehigeʼapaeʼmo geʼamo neʼafiya vayaʼmo magokepi lokaeʼa maiʼnae. Maiʼneʼapaeʼmo Yesuʼa hunoʼaeʼmo, vayaʼmogimo nagaefeʼmo ina laʼnae, huʼa nagiʼnimo neʼae, huno ge huno apafi geʼnigeʼapaeʼmo, 
LUK.9.19	mago vayaʼmogimo huʼapaeʼmo, Yoniʼa aniʼmo faleno neʼapateya vekamo maiʼniye, huʼa huge mago vayaʼmogimo huʼapaeʼmo, Ilaiyaʼa maiʼniye, huʼa huge mago vayaʼmogimo huʼapaeʼmo, mago akeyaʼvilaga vekamo Gotitegati gemo alinineno aeno hakalo huno hapa nepaiya vekamo faliʼniyatetiʼmo halate he tiʼniye, huʼa huge nehae, huʼa ha paiʼnagenoʼaeʼmo 
LUK.9.20	Yesuʼa hunoʼaeʼmo, ani gemo nehayaʼmonanafa lapakaemo ina laʼnae, hutapa nagiʼnimo neʼae, huno loka huno apafi geʼnigenoʼaeʼmo Pitaʼa hunoʼaeʼmo, Gotiʼa lekana paino kateʼniya vekamo Kalaisi vekamae, huno ha paiʼnigeno 
LUK.9.21	Yesuʼa lokiya gemo hunoʼaeʼmo, magoke vekaeʼmo mani gemo ha opaiyo, huno hapa paiʼniye.
LUK.9.23	Yesuʼa muki vayaʼaifeʼmo hunoʼaeʼmo, mago vekamoʼmo nakame hisiyafeʼmo huʼnisiyana hauʼniya kavafeʼmo, haʼao alagi oʼnahaiye, huno huteno muki afinaʼae afinaʼaeʼmo malipu yosaʼamo alino kofilino nakame hino. 
LUK.9.24	Ina lagimo ma mopafiʼmo alagepa huʼa maige maige huʼa maisaya kavafeʼmo hapauʼnisigeʼa yagaiʼa ateʼa maiʼnisafigeno alagepa huʼa neʼmaisaya kavaʼapimo alagi hano hugiyaʼmonanafa ina lagimo nagaetefeʼmo alagepa huʼa neʼmaisaya kavaʼapimo ataleʼnisafigeʼa alagepa huʼa maisaya kavaʼapimo aligae. 
LUK.9.25	Mago vekamoʼmo muki ma mopafiʼmo haneʼnisiya yaʼamo alagi alino hano huʼnisiyana alino agoʼya lagauge aunemeʼamo afela hege hisiyana akamelegatiʼmo magoʼe yaʼmo afaʼa aliʼnifiye. Haʼao alagi oʼaliʼniye. 
LUK.9.26	Ina lagimo nagaeʼe geʼnileʼefeʼmo apavagage nehisifigeno Vemo Mafaʼnemoʼmo ha le konali yaʼamo Afoʼamotegatiʼmo aliʼniya ha le konali yaʼamo aliteno apaote enisole vayaʼmogi ha le konali yaʼapiʼe enisole vayaʼaʼeʼmo eminenoʼaeʼmo apakaefeʼmo avagagemo hugiye. 
LUK.9.27	Lama gemo lapa nepauve, huno, Manile he tiʼa maiʼnaya vayapatiʼmo mago vayaʼmo ofaliʼa afaʼa maiʼneʼapaeʼmo Gotiʼa yagaino apatesiya kavaʼmo afole aisigeʼa agegae, huno hapa paiʼniye.
LUK.9.28	Magoke salemo utegeno Pitaʼagi Yoniʼagi Yemisiʼagi huno apavalelino nunumuʼmo hisiyafeʼmo mago avefiʼmo uno haiʼniye. 
LUK.9.29	Nunumuʼmo nehigenoʼaeʼmo aeto agufa augosamo alino ha maleʼnigeno kukenaʼalegatiʼmo alave alaveʼageʼmo huteno yaveyaveʼagekeʼmo huʼniye. 
LUK.9.30	Lole vekalaʼmo akeyaʼvilaga vekalaʼmo Moseseʼe Ilaiyaʼeʼmo afole aiteʼana 
LUK.9.31	ha le konali yaʼaniʼeʼmo maiʼneʼanaeʼmo Yulusalemu taonifiʼmo uno falisiya kavafeʼmo Yesugiʼeʼmo ge huge afige huʼa maiʼnaʼae. 
LUK.9.32	Pitaʼe anakaeʼeʼmo apau maiʼmai huʼnigeʼa apauʼmo kaleʼneʼa apaupatiʼmo apaulagamo ageʼa ayakeʼa agayana Yesu ha le konali yaʼamoʼmo aeno ha leʼnigeʼa ageʼnae. Ageteʼa apakayana Yesuʼeʼmo magokepi he tiʼana maiʼnaʼa vekalaʼeʼmo maiʼnageʼa apakeʼnae. 
LUK.9.33	Lole vekalaʼmo ataleʼana neʼvaʼagenoʼaeʼmo Pitaʼa Yesufeʼmo hunoʼaeʼmo, Tisao, huno, kanalenageta manile maigune. Loleʼe magoʼe yege noʼmo kigune. Kagae noʼmo kite Mosese noʼmo kite Ilaiya noʼmo kite huteta manileʼmo maigune, huno ha paiʼniyaʼmonanafa na agufa gemo nehufi huno agesamo oʼafiʼniye. 
LUK.9.34	Ani gemo nehigenoʼaeʼmo mago hiyaʼmoʼa yegemo aulagaleʼmo kino ati kaeʼnigeʼapaeʼmo hiyapiʼmo maiʼneʼapaeʼmo koli huʼnae. 
LUK.9.35	Ani hiyapatiʼmo mago gemo hunoʼaeʼmo, Nahau nayamopafiʼmo nahauʼniya mafaʼneʼnimo maiʼniyanagi geʼamo afiyo, huno huʼnigeʼapaeʼmo 
LUK.9.36	agayana Yesuʼa agaiʼageʼmo maiʼnigeʼa ageʼnae. Ani afinatetiʼmo ageʼnaya kavafeʼmo ava gemo huʼa hapa opaiʼnae.
LUK.9.37	Egamo avefatiʼmo emine neʼegeʼapaeʼmo muki vayaʼeʼmo eʼa fotu huʼnae. 
LUK.9.38	Ani vayapatiʼmo mago vekamoʼmo hunoʼaeʼmo, Tisao, huno, kahao ke hovanagi, ago, magoke mafaʼneʼnimo maiʼniye. 
LUK.9.39	Hosu aune vekamoʼmo atafauʼnigeno kagegage huteno atete nehigeno avanumoʼmo halo halo nehigeno amagino ateno neʼvigenoʼaeʼmo managi lami managa lami nehiye. 
LUK.9.40	Nagaemo gekamo neʼafiya vayaʼaifeʼmo huʼnaeʼmo, ani hosu aune vekamo alita hafaitalegeno vino, huʼna hapa paiʼnovana afaʼa aliʼa hafaiʼa atalesaya agufa kavaʼmo osuʼnae, huno ha paiʼnigeno 
LUK.9.41	Yesuʼa hunoʼaeʼmo, hemeni afinaʼmo maiʼnaya vayaʼmogitapae, huʼna, lapakesamo afita fatago nosagenoʼaeʼmo hosu lapaipa lapakesamo haneʼniya kavafeʼmo lusi kava huno alagamo neʼnahaegi na magi afinaʼmo lapakaeʼeʼmo magoʼe huʼna lokaeʼna maime maime neʼvisugetapaeʼmo afita alagepa hugae. Mafaʼnekamo avalelika eno, huno ha paiʼnigeno 
LUK.9.42	avalelino neʼegenoʼaeʼmo hosu aune vekamoʼmo alino agoʼya faino mopafiʼmo ataleʼnigeno atete huno maiʼniye. Yesuʼa hosu aune vekamo alino hafaino ataleteno mafaʼneʼamo alino hageno ateteno afoʼamoʼmo avaleno amiʼniye. 
LUK.9.43	Muki vayaʼmogimo Goti himamuʼaʼe lokiyaʼaʼeʼmo ageteʼapaeʼmo hapau aiʼnae. Inagi agaemo geʼamo neʼafiya vayaʼaifeʼmo hunoʼaeʼmo, 
LUK.9.44	mani hemenimo hisuva gemo alagepa hutapa afita alita lapaipafiʼmo maleyo. Mago vayaʼmogi Vemo Mafaʼnemo avaleli uʼa hosu vayaʼmogi apayapiʼmo ategae, huno hapa paiʼniyana ani gemo aepaʼamo afiʼa alagepa osuʼnae. 
LUK.9.45	Afiʼa aeto osisayafeʼmo gemo huno fala kino huʼnigeʼapaeʼmo loka huʼa ge huʼa afi gesayafeʼmo huʼnayana koli huteʼa ge huʼa afi okeʼnae.
LUK.9.47	Yesuʼa apaipafiʼmo apakesamo afiʼnaya kavaʼmo apaketenoʼaeʼmo mago aise mafaʼnemo avalelineno haupiʼmo ateno maiʼniye. 
LUK.9.48	Apakaefeʼmo hunoʼaeʼmo, ina lagimo nagaetefeʼmo mani agufa aise mafaʼnemo aliʼa falu fala huʼa neʼatesafi ina kavaʼmo huʼa aliʼa falu fala huʼa neʼnatae. Ina lagimo aliʼa falu fala huʼa neʼnatafi ina kavaʼmo huʼa alino nateʼnigeʼna emiʼneʼnova vekaʼeʼmo aliʼa falu fala huʼa neʼatae. Lapakaepatiʼmo mago henagamo maiʼnisiya vekamoʼmo hogote vekamo maigiye, huno hapa paiʼniye. 
LUK.9.49	Yoniʼa hunoʼaeʼmo, ageʼnonana mago vekamoʼmo kagikaletiʼmo hosu apaune vayaʼmo alino hapafaino apataleʼnigeta ageʼnone. Agaemo ani kavaʼmo nehiyana lakame huno umenitata nosiyaʼmofeʼmo ani kavaʼmo osuka afaʼa ataleka maiyo, huta ha paiʼnone, huno ha paiʼnigeno 
LUK.9.50	Yesuʼa hunoʼaeʼmo, huta atafauta oʼateyo. Mago vekamo kametimo oʼmaiʼnisiyana lao vekamo maiʼniye, huno ha paiʼniye.
LUK.9.52	mago apa vayaʼmo alino apateʼnigeʼapaeʼmo Sameliya vayaʼmogi taonifiʼmo uʼa aliʼa alo huʼa atesayafeʼmo uʼa hogoteʼnae. 
LUK.9.53	Uʼnayaʼmonanafa Sameliya vayaʼmogi huʼapaeʼmo, Yulusalemu kotegamo ugefe huʼnayaʼmofeʼmo lagaemo alita falu fala huta oʼategaune, huʼa hapa paiʼnageʼapaeʼmo ataleʼa halate aiʼa atagi neʼa eʼnae. 
LUK.9.54	Geʼamo neʼafiʼa vekalaʼmo Yemisiʼe Yoniʼeʼmo ani gemo afiteʼanaeʼmo, Ala kava nene, huʼana, Ilaiyaʼa hogoteno huʼniya agufa kavaʼmo hutaʼa kokuʼnapifeʼmo ataeʼmo ge hisuʼageno emineno leno pasaga lisiyafeʼmo kahauʼnifiye, huʼana ge huʼana afi geʼnaʼageno 
LUK.9.55	aino afe leno hunoʼaeʼmo, na agufa laʼaunelaʼameʼmo maiʼnifi, hutana oʼageʼnaʼae. Vemo Mafaʼnemoʼmo vayaʼmo apamagisiyafeʼmo emiʼnoʼmeʼnifa vayaʼai apakufamo alino katino apatesiyafeʼmo emineʼniye, huno ge hanauʼniye. 
LUK.9.56	Ataleʼa alu taonifiʼmo uʼnae.
LUK.9.57	Kateʼmo neʼvagenoʼaeʼmo mago vekamoʼmo eno Yesufeʼmo hunoʼaeʼmo, muki visana kotegamo kakame huʼna umenitata huguve, huno ha paiʼnigeno 
LUK.9.58	Yesuʼa hunoʼaeʼmo, yagagafaʼe namamogiʼeʼmo apanoʼmo haneʼniyaʼmonanafa Vemo Mafaʼnemoʼmo havaesiya noʼmo ohaneʼniye, huno ha paiʼniye. 
LUK.9.59	Alu vekaeʼmo hunoʼaeʼmo, eka nakame huvo, huno ha paiʼnigenoʼaeʼmo, Ala kava nene, huno, he kanalene huka hugeʼnao hogoteʼna uʼna afoʼnimoʼmo aliʼna kiʼna ateteʼnae, huno ha paiʼnigenoʼaeʼmo, 
LUK.9.60	afa ato, huno, faliʼnaya kavategamo maiʼnaya vayaʼmogimo falisaya vayaʼapimo aliʼa kiʼa apatesaya kavaʼmo haneʼniye. Kagaemo apatalekuka Gotiʼa yagaino neʼapateya kavafeʼmo ava gemo aeka hakalo huka hapa paiyo, huno ha paiʼniye. 
LUK.9.61	Alu vekamoʼmo hunoʼaeʼmo, Ala kava nene, huno, kakame huʼna umenitata hisuvafeʼmo hogoteʼna uʼna noʼnifiʼmo maiʼnaya vayaʼmo nayaʼmo apamiʼna aliʼna falu fala huʼna apateteʼna apataleʼna visuvafeʼmo he kanalene huka hugeʼnao, huno ha paiʼnigeno 
LUK.9.62	Yesuʼa hunoʼaeʼmo, mago vekamoʼmo pulumakamoʼmo aiʼyumo aisiyafeʼmo aeni kayoteʼmo atafauʼnenoʼaeʼmo aino afe leno akamelegamo neʼagesiya vekamoʼmo Gotiʼa yagaino neʼapateya kegiyafiʼmo afaʼa uno ohaigiye, huno ha paiʼniye.
LUK.10.2	Hoyafiʼmo neʼyaʼmo ago leʼniyana alisaya vayaʼmo aiseʼamo maiʼnayaʼmofeʼmo hoyamo afoʼamofeʼmo hutapaeʼmo, hoyakafatiʼmo neʼyaʼmo alisaya vayaʼmo alika apategeʼa viyo, huta nunumuʼmo hiyo. 
LUK.10.3	Viyo, huʼna huteʼna aliʼna lapatesugetapa visayategamo aikeli sipisipigana hutapa afela kalamo maiʼnayategamo ugae. 
LUK.10.4	Lapakaemo hanipausitapigi kutapigi sutapigi hutapa oʼalita afaʼa viyo. Kategamo neʼutapaeʼmo ge apamamaesayafeʼmo oʼmaitapa viyo. 
LUK.10.5	Uta haisaya nopiʼmo maiʼnisaya vayaʼaifeʼmo hutapaeʼmo, lapaipamoʼmo falu hino, huta hapa paiyo. 
LUK.10.6	Aipamoʼmo falu nehisiya vekamo maiʼnisiyaʼmoʼmo aipamoʼmo afaʼa falu huʼnisigeno maigiye. Aipamoʼmo falu nosisiya vekamo maiʼnisiyaʼmoʼmo getapimoʼmo ha oʼmaesigeno afa yategamo asagauno aigiye. 
LUK.10.7	Alu nopi alu nopiʼmo uteta osutapa uta haisaya nopikeʼmo maiyo. Aliʼyaʼmo neʼaliya vayaʼmogi miyaʼapimo alagi alisaya kavaʼmo huʼa maiʼnayaʼmofeʼmo lapamisaya neʼyaʼe aniʼeʼmo neyo. 
LUK.10.8	Visaya taonifiʼmo maiʼnisaya vayaʼmogimo aliʼa falu fala huʼa lapatesagetapaeʼmo maiʼnetapa neʼyaʼmo lapamisaya yaʼmo afaʼa neyo. 
LUK.10.9	Kaita hapauʼnisiya vayaʼmo alita hapageta apatetetapaeʼmo, Gotiʼa yagaino neʼapateya kavaʼmo lapaopaleʼmo ago eʼniye, huta hapa paiyo. 
LUK.10.10	Visaya taonifiʼmo maiʼnisaya vayaʼmogimo aliʼa falu fala huʼa olapatesagetapaeʼmo taoniʼapifi kateʼmo uta he tita maiʼnetapaeʼmo, 
LUK.10.11	lapakaitapifiʼmo faigoko gemo hanesiyafeʼmo apakae taonifiʼmo lapaiyalegatiʼmo mumusopamo alita kalo paetaletapa ugae. Afiyo, huno, Gotiʼa yagaino neʼapateya kavaʼmo lapaopaleʼmo ago afole aiʼniyaʼmonanafa oʼageʼnae, huta hapa paiyo. 
LUK.10.12	Lapa nepauve, huno, Gotiʼa agoti huno apatesiya afinaʼmo Sotomi taonifiʼmo maiʼnaya vayaʼmogimo mago hosu yaʼmo aligayaʼmonanafa mani taonifiʼmo maiʼnaya vayaʼmogi magoʼe huʼa hosu yaʼmo aligae.
LUK.10.14	Maiʼnaesinaʼmofeʼmo agoti huno apatesiya afinaʼmo Taiya taonifi maiʼnaya vayaʼe Saitoni taonifi maiʼnaya vayaʼeʼmo aise kayoʼmo apamigayaʼmonanafa lapakaemo alopa kayoʼmo apamigiye. 
LUK.10.15	Kapeneyamu taonifi vayaʼmogitapae, huʼna, lapavaleno alino anale lapateʼniyanageno alino afepi lapateteno ata kopiʼmo alino lapategaiye. 
LUK.10.16	Geʼamo neʼafiya vayaʼaifeʼmo hunoʼaeʼmo, getapimo neʼafiya kava huʼa geʼnimo neʼafiye. Apakameʼyamo nelapamiya kava huʼa apakameʼyamo neʼnamiye. Apakameʼyamo neʼnamiya kava huʼa alino nateʼnigeʼna emiʼneʼnova vekaʼeʼmo apakameʼyamo neʼamiye, huno hapa paiteno alino apateʼnigeʼa uʼnae.
LUK.10.17	Sevetiʼa vayaʼmo atagi neʼa Yesutegamo eʼapaeʼmo apamogaga aiteʼapaeʼmo, Ala kava nene, huʼa, kagikaleʼmo neʼaetaeʼmo hosu apaune vayaʼaifeʼmo ina kava hiyo huta huʼnona gemo afiʼnae, huʼa ha paiʼnagenoʼaeʼmo, 
LUK.10.18	agovana Sataniʼmo kokuʼnapatiʼmo alino alave nehiya yakana huno asagauno aiʼnigeʼna ageʼnove. 
LUK.10.19	Afiyo, huʼna, nagaloʼyaveʼe sokopiyoniʼeʼmo lapaiyaletiʼmo aeta latapaisayafeʼmo himamuʼnimo aliʼna lapamiʼnove. Kame vayatapimogi himamuʼapimo aeta apaka sesayafeʼmo himamuʼnimo aliʼna lapamiʼnovanageʼa muki vayaʼmogi afaʼa olahapaegae. 
LUK.10.20	Himamuʼnimo ago aliʼnayaʼmofeʼmo hosu apaune vayaʼmogi getapimo afiʼnaya kavafekeʼmo lapamogaga oʼaita Gotiʼa kokuʼnapi haneʼniya mukufiʼmo lapakitapimo avoʼmo ago kae maleʼniya kavafekeʼmo ago lapamogaga aiyo, huno hapa paiʼniye.
LUK.10.21	Ani afinaʼmo Yesuʼa Aote Aunemeʼaletiʼmo aipafiʼmo amogaga neʼainoʼaeʼmo, Afo, huno, kokuʼnateʼe ma mopaleʼeʼmo yagaika anateʼnana vekamae. Kagaemo afiteʼa ageʼnaya vayaʼmogimo oʼafisayafeʼmo mani kavaʼmo alika fala ki maleʼnanaʼmonanafa mafaʼnegana huʼa neʼmaiya vayaʼmo alika apave liʼnana kavatefeʼmo kahao ke nehove. He, Afo, huno, kahauʼnigekaeʼmo, afole aiyo, huka huʼnane, huno nunumuʼmo huʼniye. 
LUK.10.22	Hutenoʼaeʼmo, Afoʼnimoʼmo muki yateʼe vayaʼaiteʼeʼmo yagaisuvafeʼmo alino nateʼniye. Muki vayaʼmogimo mafaʼneʼamo ageʼa alagepa huʼa oʼageʼnafa afoʼamokeʼmo ageno alagepa huno ageʼniye. Ani kavaʼmo huʼa vayaʼmogimo muki yaʼmo Afoʼamoʼmo ageʼa alagepa huʼa oʼageʼnafa mafaʼneʼamokeʼmo ageno alagepa huno ageʼniye. Ani kavaʼmo huno mafaʼneʼamoʼmo lekana paino apateʼnisiya vayaʼmo alino apave lisigeʼapaeʼmo muki yaʼmo Afoʼamoʼmo ageʼa alagepa huʼa agegae, huno hapa paiʼniye. 
LUK.10.23	Apakaiʼapigeʼmo maiʼneʼapaeʼmo Yesuʼa aino afe leno geʼamo neʼafiya vayaʼaifeʼmo hunoʼaeʼmo, lapakaemo ageʼnaya agufa kavaʼmo huʼa ageʼnisaya vayaʼmogi Goti aulena vayaʼamo maiʼnae. 
LUK.10.24	Lapa paiʼnaeʼmo, hogoteʼa muki vayaʼmo Gotitegati gemo alini eʼa aeʼa hakalo huʼa hapa nepaiya vayaʼe muki vayaʼmo alaʼapimo maiʼneʼa yagaiʼa neʼapataya vayaʼmogiʼeʼmo lapakaemo neʼagaya agufa kavaʼmo agesayafeʼmo huʼnayana oʼageʼnae. Lapakaemo neʼafiya agufa gemo afisayafeʼmo huʼnayana oʼafiʼnae, huno hapa paiʼniye.
LUK.10.26	avoʼmo ago kae maleʼniya keʼaepa gemoʼa na agufa gemo huʼniye. Lekana paiʼnana gemoʼmo na agufa gemo huʼniye, huno ge huno afi geʼnigenoʼaeʼmo,
LUK.10.27	huno ha paiʼnigenoʼaeʼmo, 
LUK.10.28	he, lama gemo hane. Ani kavaʼmo huka maime maime uvo alagepa huka maige maige huka maisana yaʼmo aligananagi, huno ha paiʼnigeno 
LUK.10.29	agaemo avagage osisigeno agiʼamo alagepa huno hanesiyafeʼmo Yesufeʼmo hunoʼaeʼmo, nahaopaleʼmo maiʼniya vekamo ina laʼae, huno ge huno afi geʼniye.
LUK.10.30	Yesuʼa hunoʼaeʼmo, mago vekamo Yulusalemu taonifatiʼmo eno Yeliko taonifiʼmo uno lamisiyafeʼmo eʼniye. Kategamo neʼvigeʼapaeʼmo kumaya alisayafeʼmo neʼapamagiya vayaʼmogi eʼa atafauʼa kukenaʼamo asagiʼa aliteʼa amagiʼa ateʼa uʼnageno faligefeʼmo huʼniye. 
LUK.10.31	Ani afinaʼmo mago vekamo mono huno neʼapateya vekamo ani kateʼmo uno ageteno ka agiʼnaletiʼmo aino kalaeno uʼniye. 
LUK.10.32	Ani kavaʼmo huno mago Livai nofi vekamo mono aliʼyaʼmo neʼaliya vekamo eno ageteno ka agiʼnaletiʼmo aino kalaeno uʼniye. 
LUK.10.33	Agegeʼana ataleʼana uʼnaʼaʼmonanafa mago Sameliya vekamoʼmo eno agetenoʼaeʼmo hau huno ateteno 
LUK.10.34	uno amagiʼnaya yateʼmo uveliʼe nofi alagafati anitetiʼeʼmo lakino faleno ateteno hayaeno ateteno noki afuʼamo agotofuleʼmo asagauno faino ateteno avalelineno nata vayaʼmo eʼa nehavaya nopiʼmo ateteno yagaino ateʼniye. 
LUK.10.35	Egaʼamo monimo ani eʼa nehavaya noteʼmo neʼyagaiya vekamo amitenoʼaeʼmo, alagepa huka yagaika ato. Henagaʼamo hukaeʼmo, magoʼe monimo aliguve, huka hisanaʼmoʼmo esuva afinaʼmo kamiguve, huno ha paiʼniye, huno huteno Yesuʼa ani vekaeʼmo hunoʼaeʼmo, 
LUK.10.36	loleʼe magoʼe vayapatiʼmo kumaya vayaʼmogi amagiʼnaya vekamo haopaleʼmo maiʼniya vekamo haiya vekae, huno ge huno afi geʼnigenoʼaeʼmo, 
LUK.10.37	hau huno ateʼniya vekae, huno ha paiʼnigenoʼaeʼmo, uka ani agufa kavaʼmo huvo, huno ha paiʼniye.
LUK.10.38	Henagaʼamo Yesuʼe geʼamo neʼafiya vayaʼeʼmo Yulusalemu taonifiʼmo ugefeʼmo neʼuʼapaeʼmo mago taonifiʼmo uʼa avaʼyi huʼnagenoʼaeʼmo mago aʼmo agiʼamo Mataʼa alino falu fala huno ateteno noʼafiʼmo avalelino uno haiʼniye. 
LUK.10.39	Yesuʼa uno haino maiʼnigenoʼaeʼmo Mata aganaʼamoʼmo Maliyaʼa Yesu aiyafiʼmo maiʼneno huʼniya gemo afiʼniye. 
LUK.10.40	Afiʼniyaʼmonanafa Mataʼa lusi neʼyaʼmo yagita hisiyafeʼmo agesamo afitenoʼaeʼmo hauʼe hauʼe huteno eno Yesufeʼmo hunoʼaeʼmo, Ala kava nene, huno, naganaʼnimoʼmo nataleʼnigeʼna nagaiʼnigeʼmo aliʼyaʼmo neʼaluva kavafeʼmo kagesamo noʼafipiye. Uka atokamoʼmo haʼmao, huka ha paiyo, huno ha paiʼnigenoʼaeʼmo, 
LUK.10.41	Matao, Matao, huno, muki kavafeʼmo kagesa alaʼamo afiʼnanageno kaipamoʼmo atete nehiyaʼmonanafa alagepa huka maisana yaʼmo alisana yaʼmo magoke yaʼmo haneʼniye. 
LUK.10.42	Maliyaʼa ani alagepa yafekeʼmo agesamo afiteno ago lekana paino aliʼniyaʼmofeʼmo mago vekamoʼmo ayapatiʼmo alino hafaleno oʼatalegaiye, huno ha paiʼniye.
LUK.11.2	nunumuʼmo hisayafeʼmo ina gemo hutapa hiyo.
LUK.11.2	Afotimogae, hutapa, kokuʼnapi maiʼnanageno kagikamoʼmo alagepa huno kaote haneʼniyanagi aliʼa asaga hiyo. Vayaʼaiteʼmo yagaika apatesana kavaʼmo ma mopafiʼmo afole aino. Muki kokuʼnapi maiʼnaya vayaʼmogimo gekamo akame nehaya kava huʼa ma mopafiʼmo maiʼnaya vayaʼmogimo gekamo akame hiyo. 
LUK.11.3	Muki felugaʼae felugaʼaeʼmo hemenimo nesuna neʼyaʼmo lamiyo. 
LUK.11.4	Lagaetegamo hosu kavaʼmo nehaya vayaʼaifeʼmo hutaeʼmo, afaʼa ateyo, huta nehuna agufa gemo huka kagaetegamo hosu kavaʼmo nehisunagekaeʼmo lagaefeʼmo hukaeʼmo, afa ateyo, huka huvo. Lamalageka hisiya kavategamo lavalelikuka olateka hosu vekamo ayapatiʼmo alika hafaleka latalo,
LUK.11.4	hutapa nunumuʼmo hiyo.
LUK.11.5+LUK.11.6	Yesuʼa apakaefeʼmo hunoʼaeʼmo, lapakaepatiʼmo mago vekamogamo haniʼilaga folaguʼmo uno ao vekaeʼmo hunoʼaeʼmo, Veʼnimo, huno, nao vekamo eno noʼnifiʼmo maiʼniyana neʼyaʼmo nesiya yaʼmo alagi ohaneʼnigi loleʼe magoʼe peleti mayamo anona huka nato, huka ha paisanagenoʼaeʼmo 
LUK.11.7	noʼafatiʼmo hunoʼaeʼmo, ago kita ki maleta mafaʼne anagaʼniʼe nagaiʼniʼeʼmo ago havaeʼnonaʼmofeʼmo he tiʼna neʼyaʼmo aliʼna okamiguvanagi afaʼa ateka uvo, huno kaha paisigekaeʼmo na agufa kavaʼmo hugane. 
LUK.11.8	Lapa nepauve, huno, kao vekamo maiʼniyaʼmofeʼmo okamiguve, huno nehisigekaeʼmo magoʼe magoʼe huka ge hukaeʼmo, afaʼa namiyo, huka ge nehisanagenoʼaeʼmo neʼyaʼmo kamigiye, huno hapa paiʼniye. 
LUK.11.9	Inagi nagaemo lapa paiʼnaeʼmo, afaʼa afi nekegenoʼao lapamigiyanagi. Kahauya hiyo agetapa aligayanagi. Kitaleʼmo hakalu hakalu nehigenoʼao kitamo yakino lapategaiyanagi. 
LUK.11.10	Ge huʼa afi nekaya vayaʼmogimo neʼaliye. Kahauya nehaya vayaʼmogi ageʼa neʼaliye. Kitaleʼmo hakalu hakalu nehaya vayaʼmo kitamo yakino neʼapate. 
LUK.11.11	Mafaʼnetapimogi huʼapaeʼmo, noyamemo alika namiyo, huʼa lapa paisagetapaeʼmo nagaloʼyavemo afaʼa alita apamigafiye. 
LUK.11.12	Inagi mafaʼnetapimogi huʼapaeʼmo, kokole amuʼmo alika namiyo, huʼa lapa paisagetapaeʼmo sokopiyonimo alita apamigafiye. 
LUK.11.13	Lapakaemo hosu vayaʼmo maiʼnayaʼmonanafa mafaʼnetapimo alagepa yaʼmo alita neʼapamiya agufa kavaʼmo huno kokuʼnapi afotapimofeʼmo kaote Kaunekameʼmo alika namiyo, huʼa ge huʼa afi gesaya vayaʼmo afaʼa magoʼe huno alino apamigiye, huno hapa paiʼniye.
LUK.11.14	Yesuʼa agemo noʼaiya vekamo aipafatiʼmo mago hosu aune vekamo alino hafaitalegeno uʼnigeno ani vekamoʼmo agemo aiʼnigeʼa afiteʼapaeʼmo hapau aiʼnayaʼmonanafa 
LUK.11.15	mago vayaʼmogimo huʼapaeʼmo, Miyelisimuli himamuʼaletiʼmo hosu apaune vayaʼmo alino hapa faino neʼapatale, huʼa huʼnageʼapaeʼmo 
LUK.11.16	mago vayaʼmogi huʼapaeʼmo, kokuʼnapi aune kavaʼmo huka alika lave liyo, huʼa ha paiʼnagenoʼaeʼmo 
LUK.11.17	apaipafiʼmo apakesamo afiʼnaya kavaʼapimo agetenoʼaeʼmo, magoke gamani vayaʼmogi yagaiʼa neʼapataya vayaʼmogimo apakaiʼapimo aliʼa fako huʼa apateteʼa kamemo hisayana ani gamanimo ago asagauno aigiye. Magoke afamo anagapatiʼmo apakaiʼapimo aliʼa fako huʼa apateʼnisayana atagu faeʼa uʼeʼa huʼa maisageno apaki ohanegaiye. 
LUK.11.18	Lapakaemo nagaefeʼmo hutapaeʼmo, Miyelisimuli himamuʼaletiʼmo hosu apaune vayaʼmo alino hapafaino neʼapatale, hutapa nehayaʼmonanafa Sataniʼa agaiʼa vayaʼmo hosu apaune vayaʼaitegamo kame huno apatesiyana haiya kava huʼa Satani nofi vayaʼmo lokiya vaiʼa maigae. 
LUK.11.19	Nagaemo Miyelisimuli himamuʼaletiʼmo hosu apaune vayaʼmo aliʼna hapafaiʼna neʼapatalesuvana haiya kava huʼa getapimo neʼafiya vayaʼmogi aliʼa hapafaiʼa neʼapatalae. Getapimo neʼafiya vayaʼmogimo huʼapaeʼmo, hosu gemo huʼnae, huʼa lapa paigae. 
LUK.11.20	Nagaemo Gotiʼa ati yagaina ayatetiʼmo hosu apaune vayaʼmo aliʼna hapafaiʼna neʼapatalesuvana Gotiʼa yagaino neʼapateya kavaʼmo ago eno lapaopaleʼmo afole aiʼniye. 
LUK.11.21	Mago lokiya vekamoʼmo atiʼaʼe naipeʼaʼeʼmo aliteno noʼaleʼmo yagaino maiʼnisiyana kagemi yaʼamo afaʼa hanegaiyaʼmonanafa 
LUK.11.22	mago noʼmo afoʼamo lokiyaʼamo ago aeno aga seʼniya vekamoʼmo eno noʼmo afoʼamo amagino aeno aga seteno muki yaʼaeʼmo alino amufa amiʼniya yaʼamo alige muki kagemi yaʼamo alige hulinuno ao vayaʼmo alino fako huno apamigiye. 
LUK.11.23	Nao vayaʼmo oʼmaiʼnisayana kame vayaʼnimo maiʼnae. Nagae sipisipimo aliʼa anupa huʼa noʼapataya vayaʼmogimo aliʼa atagu faeʼa neʼapatalae, huno hapa paiʼniye.
LUK.11.24	Hosu aune vekamo mago vekamo aipafatiʼmo alino hafaitalegeno ataleno uʼniya hosu aune vekamoʼmo aniʼmo ohaneʼniya koteʼmo uteno maino falu hisiya yafeʼmo kahauya hulino uneno hugeteno oʼageno ataleʼna halate aiʼna atagi neʼna uʼna noʼnifiʼmo uʼna haiʼna maiguve, huno huʼniye. 
LUK.11.25	Huteno eno ageʼniyana ani nopiʼmo vagi vagi huno alino kanale hu maleʼnigeno afaʼa haneʼnigeno age maleteno 
LUK.11.26	aino atagineno uno seveniʼa hosu apaune vayaʼmogi magoʼe huʼa aeʼa aga seʼa hosu kavaʼmo nehaya hosu apaune vayaʼmo apavalelino eʼnigeʼapaeʼmo ani nopiʼmo uʼa haiʼa maiʼnae. Hosu aune vekamo aipafiʼmo maiʼniya vekamoʼmo hogoteno hosu kavaʼmo huno maiʼniyaʼmonanafa henagaʼamo magoʼe huno lusi hosu kavaʼmo huno maiʼniye, huno hapa paiʼniye. 
LUK.11.27	Mago a kanomo asole vayaʼmo maiʼnaya folagapiʼmo maiʼniya a kanomoʼmo alopa gefatiʼmo ge hunoʼaeʼmo, alino kateteno nuʼmo kamiʼniya afeʼmo Gotiʼa alino auleno ateʼniye, huno huʼnigeno 
LUK.11.28	Yesuʼa hunoʼaeʼmo, lama gemo nehanaʼmonanafa Goti geʼamo afiteʼa akame nehaya vayaʼmo alino auleno apateʼniye, huno ha paiʼniye.
LUK.11.30	Yonaʼa Niniva taonifiʼmo maiʼnaya vayaʼmogi apaulagaleʼmo aune kavaʼmo hugekana huno afole aiʼniya kavaʼmo huno Vemo Mafaʼnemoʼmo hemeni afinaʼmo maiʼnaya vayaʼai apaulagaleʼmo aune kavaʼmo hugekana huno afole aigiye. 
LUK.11.31	Gotiʼa agoti huno apatesiya afinaʼmo Siʼma kotegamo maiʼnaya vayaʼaiteʼmo yagaino neʼapateya ala a kanomoʼmo he tinoʼaeʼmo hemeni afinaʼmo maiʼnaya vayaʼaifeʼmo hunoʼaeʼmo, hosu vayane, huno hapa paigiye. Ani a kanomoʼmo Solomoniʼa alagepa huno ageteno afiʼniya vekamo geʼamo afisiyafeʼmo afagi kotegatiʼmo eʼniyaʼmonanafa Solomoniʼmo ago aeno aga seʼniya vekamo manileʼmo maiʼniyana geʼamo alagepa huʼa noʼafiye. 
LUK.11.32	Gotiʼa agoti huno apatesiya afinaʼmo Niniva taonifiʼmo maiʼnaya vayaʼmogi he tiʼapaeʼmo hemeni afinaʼmo maiʼnaya vayaʼaifeʼmo huʼapaeʼmo, hosu vayane, huʼa hapa paigae. Yonaʼmo Goti gemo aeno hakalo huno hapa paiʼnigeʼapaeʼmo apaipamo aliʼa afe leʼnayaʼmonanafa Yonaʼmo ago aeno aga seʼniya vekamo manileʼmo maiʼniya vekamo geʼamo alagepa huʼa noʼafiye.
LUK.11.34	Lapaulagamoʼmo aeno ha nelegenoʼaeʼmo lapaipafiʼmo lamugana huno aeno ha nele. Lapaulagamo alagepa huno hanesiyana muki lapaipafiʼmo aeno ha nele. Lapaulagamo alagepa huno nohanesiyana muki lapaipafiʼmo haniʼmo nehiye. 
LUK.11.35	Ehetapiye, huʼna, Naipafiʼmo aeno ha nelefi aeno ha nolefi hutapa lapakesamo afiyo. 
LUK.11.36	Lapaipafiʼmo aeno ha leʼnisiyaʼmoʼmo magokayaga lahapaopaleʼmo hani yaʼmo ohanesigeno muki lapakufafilagamo aeno ha lesigeno lamumoʼmo lapakufaleʼmo aeno ha neleya kava huno aeno ha legaiye, huno hapa paiʼniye.
LUK.11.38	Yesuʼa neʼyaʼmo nesiyafeʼmo mono kavaʼmo akame huno ayaʼmo sese osuʼnigenoʼaeʼmo Falasi vekamoʼmo agetenoʼaeʼmo hau aiʼniye. 
LUK.11.39	Ala kava neʼmoʼa hunoʼaeʼmo, Falasi vayaʼmogitapamo kapumo agotofuʼalegaʼe yuvapamo agotofuʼalegaʼeʼmo sese nehayaʼmonanafa lapaipafiʼmo lapaʼye nehiya kavaʼe hosu kavatapiʼeʼmo havai teʼniye. 
LUK.11.40	Negi vayane, huʼna, Gotiʼa amega apakufamo alo huʼniya vekamoʼmo apakupiʼeʼmo alo osuʼnifiye. 
LUK.11.41	Lapakaemo agotofulega sese nehayaʼmonanafa aguʼafilaga haneʼniya yaʼaʼeʼmo alita kagemi yaʼapimo ohaneʼniya vayaʼmo apamigeno lapakaetefeʼmo muki yaʼmo alagepa huno haneno. 
LUK.11.42	Falasi vayaʼmogitapae, huʼna, vaehae, huʼna, lapakaetegamo kage kage hisaya kavaʼmo afole aigiye. Lapakaemo kifenagi atunagi hefigi hutapa alita fako huta ofalinimo neʼamiyana fatago kavaʼmo osuta Gotifeʼmo lapau lapayamopafiʼmo nolapaiye. Gotiʼa ofalinimo neʼamiya kavaʼmo kanale kavaʼmo haneʼniyanagi magoʼe kavaʼmo hutapa fatago kavaʼmo huteta Gotifeʼmo lapau lapayamopafiʼmo lapaino. 
LUK.11.43	Falasi vayaʼmogitapae, huʼna, ehetapiye, huʼna, lapakaetegamo kage kage hisaya kavaʼmo afole aigiye. Mono nopiʼmo hogote vayaʼmo faiʼa neʼmaiya siyateʼmo maisayafekeʼmo lapauʼniye. Maketi kumateʼmo ge lapamamaeteʼa aliʼa falu fala huʼa lapatesayafekeʼmo lapauʼniye. 
LUK.11.44	Keʼaepa gemo avoʼmo kaeta alita apaya neʼmalaya vayanagi Falasi vayanagi hutapa aeta ati nekaya vayanagi vaehae, lapakaetegamo kage kage hisaya kavaʼmo afole aigiye. Lapakaemo faliʼnageʼa kiʼa apateʼnaya vayaʼmogi keligana huta maiʼnae. Vayaʼmo keli avayaleʼmo uʼeʼa nehuʼapaeʼmo, apakufaʼamo haneʼniye, huʼa noʼagae, huno hapa paiʼniye. 
LUK.11.45	Mago keʼaepa gemo afiʼniya vekamoʼmo hunoʼaeʼmo, Tisao, huno, lagaeʼefeʼmo hosu vayaʼmo maiʼnae, huka nehane, huno ha paiʼnigenoʼaeʼmo, 
LUK.11.46	vaehae, huʼna, keʼaepa gemo afiʼnaya vayaʼaitegaʼeʼmo kage kage hisaya kavaʼmo afole aigiye. Lapakaemo vayaʼmo kana huʼniya aliʼyaʼmo neʼapamiyaʼmonanafa magoke ati yagaina lapayatetiʼmo aliʼyaʼmo noʼaliye. 
LUK.11.47	Vaehae, huʼna, Lapakaetegamo kage kage hisaya kavaʼmo afole aigiye. Lapakinago vayaʼmo Gotitegati gemo aliniʼeʼa aeʼa hakalo huʼa hapa nepaiya vayaʼmo hapaeʼnagetapaeʼmo kanoluʼapileʼmo konali alita apateʼnae. 
LUK.11.48	Hapaeʼnagetapa kanoluʼapileʼmo konali alita neʼapatayaʼmonanafa lapakaeʼe lapakinago vayaʼeʼmo magoke agufa lapakesamo neʼafiye. 
LUK.11.49	Ani kavafeʼmo Gotiʼa alagepa huno agesamo afiteno ageʼniya vekamoʼmo hunoʼaeʼmo, nagaemo geʼnimo aliniʼuʼa aeʼa hakalo huʼa hapa nepaiya vayaʼe apa vayaʼeʼmo aliʼna apatesugeʼa uʼa maiʼnisageʼapaeʼmo kamitimo apamagige apaini huʼa apatege hugae, huno huʼniye. 
LUK.11.50	Ma mopamo alo huʼniya afinatetiʼmo ma mopafi vayaʼmogimo Gotitegati gemo aliniʼeʼa aeʼa hakalo huʼa hapa nepaiya vayaʼmo kamitimo hapaete hapaete huʼa maiʼnae. Gotiʼa hemeni afinaʼmo maiʼnaya vayaʼmo ani hosu kavatefeʼmo agoti huno apategaiye. 
LUK.11.51	Hogoteʼa Evoʼmo haeteʼa magoʼe vayaʼmo hapaeme hapaeme eʼa henagaʼamo Sekalaiyasiʼa mono no kumateʼmo haeʼnae. He, lapa paiʼnaeʼmo, Gotiʼa hemeni afinaʼmo maiʼnaya vayaʼmo ani kavatefeʼmo agoti huno apategaiye. 
LUK.11.52	Keʼaepa gemo neʼafiya vayaʼmogitapae, huʼna, vaehae, lapakaetegamo kage kage hisaya kavaʼmo afole aigiye. Lapakaemo alagepa gemo afisayafeʼmo note kiʼmo ago alinituta maleʼnae. Uta ohaiʼnetapa uʼa haigefeʼmo nehaya vayaʼmo kaʼmo akanita apateʼnae, huno hapa paiʼniye. 
LUK.11.53	Hapa paiteno ataleno neʼvigeʼapaeʼmo keʼaepa gemo avoʼmo kaeʼa aliʼa apaya neʼmalaya vayaʼe Falasi vayaʼmogiʼeʼmo geʼapiletiʼmo kame huʼa ateteʼa muki kavafeʼmo loka huʼa ge huʼa afige afige huʼnae. 
LUK.11.54	Agoti huʼa atesayafeʼmo hosu gemo hisiyaʼaeʼmae, huʼa huteʼa aneʼaimo hanagigekana hu maleteʼa yagaiʼa maiteʼa afiʼa maiʼnae.
LUK.12.1	Muki asole vayaʼmo eʼa aliʼa anupa huʼa faiʼa kili paeʼa maiʼnagenoʼaeʼmo Yesuʼa geʼamo neʼafiya vayaʼaifeʼmo hunoʼaeʼmo, Falasi vayaʼai peleti mayafiʼmo aeno apafu neleya yafeʼmo aeʼa ati nekaya kavafeʼmo ehetapiye. 
LUK.12.2	Gotiʼa muki huʼa aeʼa ati nekaya kavaʼmo alino afole aino apave ligiye. Muki kavaʼmo huʼa fala nekiya kavaʼmo muki vayaʼai apaulagaleʼmo afole aigiye. 
LUK.12.3	Lapakaemo hanipiʼmo nehaya gemo ha leyategamo afole aisigeʼa afigae. Lapakaemo kitamo ki maleʼnetapaeʼmo sumi gefatiʼmo nehaya gemo aliʼa anupa huʼa maiʼnisayateʼmo aeʼa hakalo huʼa hapa paisageʼa afigae.
LUK.12.4	Nao vayaʼmogitapae, huʼna, ma mopafi vayaʼaifeʼmo koli osiyo. Afaʼa lapaesageta faligayaʼmonanafa magoʼe huʼa lapakafu kisiya yaʼmo aliʼa olapamigae. 
LUK.12.5	Ina lafeʼmo koli hisafigeʼna lapa paiguve. Afaʼa lahapaesigeta falitesagenoʼaeʼmo himamuʼaletiʼmo alino ata kopiʼmo yaga auno lapatalesiya vekaekeʼmo koliʼamo hiyo. He, agaefekeʼmo koliʼamo hiyo, huʼna nehuve. 
LUK.12.6	Vayaʼmogimo naya magokayagaʼa aise namamo lole sagalifa monilatetiʼmo miya nefaiyaʼmonanafa Gotiʼa ani agufa magoke namaeʼmo age kanino noʼatale. 
LUK.12.7	Nama anagaʼmo ina agufa yaʼmo maiʼnagetapaeʼmo aeta apaka seta maiʼnayaʼmofeʼmo Gotiʼa magoʼe huno yagaino lapategaiyanagi koli osiyo. Gotiʼa lapayokaʼmo magoke magoke huno lekana paino ageʼniye, huno hapa paiʼniye.
LUK.12.8	Nagaemo lapa paiʼnaeʼmo, vayaʼmogimo mago vayaʼmogi apaulagaleʼmo nagiʼnimo aeteʼapaeʼmo Yesuʼmo akame nehuve, huʼa aeʼa hakalo huʼa hapa nepaisaya vayaʼaifeʼmo Vemo Mafaʼnemoʼmo Goti enisole vayaʼamogi apaulagaleʼmo vayaʼnimo maiʼnae, huno apakimo aegaiye. 
LUK.12.9	Vayaʼmogimo mago vayaʼmogi apaulagaleʼmo nagiʼnimo oʼaeʼa afaʼa maiʼnisaya vayaʼaifeʼmo Goti enisole vayaʼamogi apaulagaleʼmo vayaʼnie, huʼna apakimo oʼaegauve. 
LUK.12.10	Muki vayaʼmogimo Vemo Mafaʼneeʼmo huʼa faipa huʼa atesaya vayaʼmogi hosu kavaʼapimo Gotiʼa afaʼa alino atalegaiyaʼmonanafa Aote Aunemeʼaeʼmo huʼa faipa huʼa atesaya vayaʼmogi hosu kavaʼapimo alagi alino oʼatalegaiye.
LUK.12.12	Aote Aunemeʼamoʼmo ani afinaʼmo na agufa gemo hisafigeno alino lapaya malesigeta afaʼa hugae, huno hapa paiʼniye.
LUK.12.13	Asole vayapatiʼmo mago vekamoʼmo hunoʼaeʼmo, Tisao, huno, afoʼnimoʼmo ago falitegeno muki kagemi yaʼamo nepuʼnimokeʼmo aliʼniye. Kagaemo ina gemo huka ha paiyo, kaganakamoʼmo kagemi yaʼmo alika fako huka amiyo, huka ha paiyo, huno ha paiʼnigenoʼaeʼmo, 
LUK.12.14	ina laʼmo nagaefeʼmo kagemi yatanimo alino fako huno lanamisiya vekae, huno lekana paino nateʼniye, huno ha paitenoʼaeʼmo 
LUK.12.15	muki vayaʼaifeʼmo hunoʼaeʼmo, lapakaemo kagemi yafeʼmo lapaʼye hisiya kavaʼmo afole oʼaisiyafeʼmo ehe alagepa huta yagaita lapateyo. Asole kagemi yaʼmo neʼaliya kavaʼmoʼa alagepa huʼa maisaya kavaʼmo aepaʼamo ohaneʼniye, huno hapa paiteno 
LUK.12.16	ani kavafeʼmo huno aeno kalafefa gemo huno hapa painoʼaeʼmo, mago kagemi yaʼamo haneʼniya vekamoʼmo hoyaʼafatiʼmo asole neʼyaʼmo afole aiʼniye. 
LUK.12.17	Agaemo aipafiʼmo agesamo afinoʼaeʼmo, neʼyaʼnimo malesuva nokoʼnimo ago kili paeʼniyaʼmofeʼmo nagaemo na agufa kavaʼmo huguve. 
LUK.12.18	Nagaemo ina kavaʼmo huguve. Neʼyaʼnimo neʼmalova nokoʼnimo halate halagape vaiʼna alopa alopa nokoʼnimo kiteʼna muki neʼyaʼniʼe kagemi yaʼniʼeʼmo ani nokopiʼmo malegauve. 
LUK.12.19	Maleteʼnaeʼmo, nagupi mafaʼneyo, huʼna, muki kafugaʼaeʼmo alagepa huka maisanafeʼmo muki kagemi yakamo maleʼnane. Neʼyakamo nege anikamo nege nehuka kamogaga aika maika haga leka maiyo, huʼna huguve, huno agesamo afiʼniye. 
LUK.12.20	Agesamo afiʼniyaʼmonanafa Gotiʼa hunoʼaeʼmo, negi vekae, huno, hemeni haniʼilagamo kagupi mafaʼnemo halate namiyo, huʼna hisugeka faligane. Falisanageʼapaeʼmo ina lagimo ageka maleʼnana kagemi yakamo aligae, huno ha paiʼniye, huno hapa paitenoʼaeʼmo, 
LUK.12.21	ani kavaʼmo huʼa apakaiʼapilefekeʼmo kagemi yaʼapimo ageʼa neʼmalayaʼmonanafa Gotitefeʼmo ageʼa noʼmalaya vayane, huno hapa paiʼniye.
LUK.12.22+LUK.12.23	Yesuʼa geʼamo neʼafiya vayaʼaifeʼmo hunoʼaeʼmo, ina kavaʼmo huno haneʼniyaʼmofeʼmo lapa paiʼnaeʼmo, afaʼa neʼmaiya kavaʼmo hogote kavaʼmo haneʼnigeno neʼyaʼmo ago aeno aga seʼniye. Lapakufamo hogote yaʼmo haneʼneno kukena yaʼmo ago aeno aga seʼniye. Aeno aga seʼniyaʼmofeʼmo ma mopafi maisaya kavafeʼmo, vae, na agufa neʼyaʼmo negaune, na agufa kukena yaʼmo aligune, huteta lapakesa alaʼamo afiteta lahapausoli osiyo. 
LUK.12.24	Nama anagafeʼmo lapakesamo afiyo. Nama anagaʼmogimo avina yaʼmo aliʼa maleneʼa hoyamo aliʼa oʼvaige neʼyaʼapimo aliʼa noʼapifiʼmo oʼmalege nehayaʼmonanafa Gotiʼa neʼyaʼapimo afaʼa neʼapamiye. Lapakaemo nama anagaʼmo ago aeta apaka seʼnayaʼmofeʼmo Gotiʼa magoʼe huno neʼyaʼmo afaʼa lapamigiye. 
LUK.12.25	Lapakaepatiʼmo mago vekamoʼmo agesa alaʼamo afiteno hausoli huʼnisiyaʼmoʼmo Gotiʼa faligiye, huno lekana paino ateʼniya afinapatiʼmo magoʼe huno aiseʼamo alino yatala huno oʼategaiye. 
LUK.12.26	Lapakaemo ani aise kavaʼmo hisaya himamutapimo ohaneʼniyaʼmofeʼmo na kava higetapa alu kava alu kavafeʼmo lahapausoli nehae. 
LUK.12.27	Lapakaemo kahaufilaga auseeʼmo lapakesamo afiyo. Ausemoʼa agaiʼamo hageteno aliʼyaʼmo oʼalino kukenaʼamo alo nosiye. Alo nosiyaʼmonanafa ausemo kukena konali yaʼamoʼa ala vekaʼapimo yagaino neʼapateya vekamo Solomoniʼa vaino aliʼniya kukenaʼaʼe konali yaʼaʼeʼmo ago aeno aga seʼniye. 
LUK.12.28	Gotiʼa kahaufilaga kahaumo hemenimo haneʼniyanageno egaʼamo atamo lesiya kahaumo ausemo vaino neʼapateyaʼmofeʼmo magoʼe huno kukenatapimo vaino lapategaiye. Gotifeʼmo aiseʼamo lapakesamo afita fatago nehaya vayanagi afiyo. 
LUK.12.29	Neʼyaʼmo nesaya yafeʼmo kahauya hutetapaeʼmo na agufa neʼyaʼmo negaune hutapa osuta lahapausoli osiyo. 
LUK.12.30	Malaga vayaʼmogimo ani yafeʼmo hapaʼye nehigeʼapaeʼmo kahauya nehayaʼmonanafa Afotapimoʼmo afaʼa maisayafeʼmo aligae huno ago ageʼniye. 
LUK.12.31	Gotiʼa yagaino lapatesiya kavafeʼmo kahauya higenoʼao ma mopafiʼmo maisaya yaʼeʼmo lapamigiyanagi. 
LUK.12.32	Aise sipisipi anagaʼmogitapamo lapamoʼyamo oʼaiyo. Afotapimoʼmo yagaiʼniya koteʼmo maisayafeʼmo hauʼniyanageno lapamigiye. 
LUK.12.33	Kagemiyatapimo alita maketi higeʼa miya faitesagetapa alisaya monimo alita fako huta kagemi yaʼapimo ohaneʼnisiya vayaʼmo apamiyo. Kokuʼnapiʼmo alagepa kagemi yatapimo malegenoʼao hano osuno afaʼa haneno. Kokuʼnapi yatapimo kumayaʼmo oʼalige kafamoʼmo oʼnege hisigeno alagepa huno hanege hanege huno hanesiya yatapimo lapaya mukiki huta aliyo. 
LUK.12.34	Kagemiyaʼapimo ageʼa neʼmalaya kotefekeʼmo apaipa apakesamo neʼafiye.
LUK.12.36	Mago aliʼyaʼmo afoʼamoʼmo aʼmo aliʼnigeʼapaeʼmo lusi yagita huʼnayategamo ugefeʼmo huʼnigeʼapaeʼmo aliʼyaʼamo neʼaliya vayaʼmogi agava maiʼnae. Eno hakalu hakalu nehisigeʼapaeʼmo malage huʼa kitamo yakiʼa atesayafeʼmo yagaiʼa maiʼnaya vayakana hutapa maiyo. 
LUK.12.37	Aepa vekamo esiya afinafeʼmo ohavaeʼa afaʼa yagaiʼa maiʼnaya vayaʼmo aulena vayaʼmo maiʼnae. Lama gemo lapa paiʼnaeʼmo hapao ke hetenoʼaeʼmo, eta haitetapa hiʼyalamuteʼmo siyateʼmo maiyo, huno hapa paiteno aliʼyaʼmo neʼaliya kukenamo vailiʼneno neʼyaʼmo fako huno apamigiye. 
LUK.12.38	Haniʼilaga folaguʼmo osuʼnisigeno esifi folaguʼmo ago hutesigeno esifi huteʼa yagaiʼa maiʼnisaya vayaʼmo aulena vayaʼmo maigae.
LUK.12.40	Ani kavaʼmo hutapa alo huta maiyo. Vemo Mafaʼnemo hemenimo emiʼnoʼmegaiye, hutapa nehisagenoʼaeʼmo eminegaiye, huno hapa paiʼnigeno, 
LUK.12.41	Pitaʼa hunoʼaeʼmo, Ala kava nene, huno, lagaefeʼmo mani aeka kalafefa gemo laha nepaipi muki vayaʼaifeʼmo hapa nepaine, huno loka huno ge huno afi geʼnigenoʼaeʼmo 
LUK.12.42	aliʼyaʼmo afoʼamoʼmo alino amufa amiʼnisiya vekamo alagepa huno ageʼnisiya vekamoʼmo aliʼyaʼamo neʼaliya vayaʼaiteʼmo yagaiʼneno neʼyaʼapimo alino fako huno apamisiyafeʼmo lekana paino ategaiye. 
LUK.12.43	Aliʼyaʼamo alagepa huno neʼalisiyaʼmoʼmo aliʼyaʼmo afoʼamoʼmo enoʼaeʼmo alino auleno apategaiye. 
LUK.12.44	Lama gemo lapa nepauve, huno, aliʼyaʼmo afoʼamoʼmo hunoʼaeʼmo, muki yaʼnileʼmo yagaiyo, huno ha paigiyaʼmonanafa 
LUK.12.45	aliʼyaʼamo neʼaliya vekamoʼmo hunoʼaeʼmo, hemenimo aliʼyaʼmo afoʼamoʼmo oʼmegaiye, huno huteno aliʼyaʼmo neʼaliya ve aʼnemo aepa faino apamagiteno alopa neʼyaʼe aniʼeʼmo neteno negi nagi huno maiʼnenoʼaeʼmo 
LUK.12.46	oʼmegaiye, huno agesamo afiʼnisiya afinaʼmo malage huno eno folagapatiʼmo heno apalo atiteno geʼamo noʼafiya vayaʼaitegamo alino ategaiye. 
LUK.12.47	Aliʼyaʼmo neʼaliya vekamoʼmo aliʼyaʼmo afoʼamoʼmo geʼamo ago afiʼniyana alo huteno akame nosisiyana lusi kava huno amagigiyaʼmonanafa 
LUK.12.48	aliʼyaʼmo neʼaliya vekamoʼmo aliʼyaʼmo afoʼamoʼmo hauʼniya kavaʼmo oʼafiʼneno amagisiya agufa hosu kavaʼmo huno maiʼnisiyaʼmoʼmo aiseʼamo amagigiye. Vayaʼmogimo alopa yaʼmo apamiʼnageʼa aliʼnaya vayaʼaifeʼmo huʼapaeʼmo, alopa yaʼmo namiyo, huʼa hugae. Alopa yaʼmo apamiʼnageʼa aliʼnaya vayaʼmogi anonaʼapimo alopa anonamo magoʼe huno hanegaiye.
LUK.12.49	Ma mopafiʼmo atamo aliʼna yaga ausuvafeʼmo emiʼneʼnove. Aepa faino atamo lesiyafeʼmo nahauʼniyaʼmonanafa oleʼniyanageno legaiye. 
LUK.12.50	Aniʼmo faleʼa neʼapataya kava huʼa hosu kavatetiʼmo faleʼa nategae. Kana nahaulino neʼvisigeʼna uʼna aliguve. 
LUK.12.51	Ma mopafi vayaʼmo magokepi maiʼa haga lesayafeʼmo emineʼniye, hutapa lapakesamo neʼafifiye. Haʼao, ago lapa paiʼnaeʼmo, aliʼna fako hisuvafeʼmo emiʼneʼnove. 
LUK.12.52	Ani afinatetiʼmo magoke nopiʼmo faefuʼa vayaʼmo maiʼnisayapatiʼmo aliʼa fako huʼa loleʼe magoʼe vayaʼmogi lole vekalaʼeʼmo kame hisageʼana lole vekalaʼmoganimo anonale loleʼe magoʼe vayaʼeʼmo kame hugaʼae. 
LUK.12.53	Aliʼa fako huteʼapaeʼmo afoʼamoʼmo mafaʼneʼalegamo kame huno atege mafaʼneʼamoʼmo afoʼamotegamo kame huno atege itaʼamoʼmo aʼmafaʼneʼalegamo kame huno atege aʼmafaʼneʼamoʼmo itaʼamotegamo kame huno atege mago aʼmoʼa anofeloʼamotegamo kame huno atege anofeloʼamomoa anofelotegamo kame huno atege hugae, huno hapa paiʼniye.
LUK.12.54	Yesuʼa muki vayaʼaifeʼmo hunoʼaeʼmo, lapakaemo ago ageʼnayana yegemo uno lamino nefaleya kotegamo hiyaʼmo kiʼnigeta agetetapaeʼmo hemenimo koʼmo aisiyafeʼmo huʼniye, hutapa nehagenoʼaeʼmo ani kavaʼmo afole neʼaiye. 
LUK.12.55	Ago ageʼnayana lusi kava huno yasimo aliʼnigeta agetetapaeʼmo alagepa koʼmo aligefeʼmo huʼniyanageno yegemo legaiye, hutapa nehagenoʼaeʼmo ani kavaʼmo afole neʼaiye. 
LUK.12.56	Aeta ati nekaya vayanagi ma mopale alagena kavaʼmo ago ageʼnayaʼmonanafa na kava higetapaeʼmo hemenimo nehuva alagena kavaʼmo noʼagae. 
LUK.12.57	Na kava higetapaeʼmo alita fako huta alagepa kavaʼmo noʼagae, huno hapa paiʼniye.
LUK.12.58	Kagaemo hosu kavaʼmo huʼnisanagenoʼaeʼmo agoti huno kategefeʼmo hisiya vekamoʼmo agoti gemo neʼafiya vekalegamo kavalelino neʼvisigekaeʼmo alika alagepa huka ato. Alagepa huka alika fako osisanaʼmoʼmo agoti gemo neʼafiya vekamoʼmo kavalelinuno amisigeno kavaleno ati vekamo amisigeno kalavusi huno kategaiye. 
LUK.12.59	Muki anonakaleʼmo oʼamisanageno magoke monitomo lageso hisigekaeʼmo kalavusifatiʼmo ataleka oʼugane, huno hapa paiʼniye.
LUK.13.1	Ani afinaʼmo mago vayaʼmo Yesutegamo eʼapaeʼmo, Galeliya kotega vayaʼmogi sipisipi ofalinimo neʼamigeʼapaeʼmo Pailati ati vayaʼamogi eʼa hapaeʼnageno sipisipimo kolaʼe vayaʼmogi kolaʼeʼmo magokepi aino lakino haneʼniye, huʼa ha paiʼnagenoʼaeʼmo 
LUK.13.2	Yesuʼa hunoʼaeʼmo, ani kavaʼmo huteʼa faliʼnayaʼmofeʼmo hosu kavaʼapimoʼmo muki Galeliya kotega vayaʼai hosu kavaʼapimo ago aeno aga seʼniye, huta lapakesamo neʼafifiye. 
LUK.13.3	Haʼao, lapaipamo alita afe olesayana ani kavaʼmo huta faligae. 
LUK.13.4	Silomi kotegamo lusi yatala yafa noʼmo aino halagape vaino asagauno aino eitiniʼa vayaʼmo apamagiʼnigeʼa faliʼnaya vayaʼai hosu kavaʼapimoʼmo muki Yulusalemu taonifiʼmo maiʼnaya vayaʼai hosu kavaʼapimo ago aeno aga seʼniye, huta lapakesamo neʼafifiye. 
LUK.13.5	Haʼao, lapaipamo alita afe olesayana ani kavaʼmo huta faligae, huno hapa paiʼniye.
LUK.13.7	Agaemo yosa hoyaʼafiʼmo aliʼyaʼmo neʼaliya vekaeʼmo hunoʼaeʼmo, loleʼe magoʼe kafugamo eʼna agege agege huʼnovana alagamo oʼaeʼnigeʼna ageʼnove. Lanitani mopamo ago leno hau huʼnigenoʼaeʼmo alagamo noʼaeyanagi heʼya aika atalo, huno ha paiʼnigenoʼaeʼmo, 
LUK.13.8	aliʼyaʼmo afoʼamofeʼmo hunoʼaeʼmo, hemeni kafugamo afaʼa ato. Mago mopamo aiʼyu aiteʼna malasinimo malegauve. 
LUK.13.9	Anaga kafugamo alagamo aesiyaʼmoʼmo kanalene. Alagamo oʼaesigekaeʼmo eka heʼya aika atalegane, huno ha paiʼniye, huno hapa paiʼniye.
LUK.13.10	Mago Sapati afinaʼmo Yesuʼa Yu vayaʼai mono nopiʼmo uno haino alino apaya neʼmalegenoʼaeʼmo 
LUK.13.11	Mago a kanomo eitiniʼa kafugamo akameʼya ayamufamo kalagegiʼnigeno ape hulitata huno maiʼniye. 
LUK.13.12	Mono nopiʼmo maiʼnigeno Yesuʼa agetenoʼaeʼmo, Ane, huno, kakameʼyamo kalagegiʼniya nofikamo hatu maeʼna kateʼnove, huno ha paiteno 
LUK.13.13	agufaleʼmo ayaʼmo maleʼnigeno malage huno akameʼyamo aino api aiʼnigeno he titenoʼaeʼmo Goti agiʼaleʼmo alino asaga huno ateʼniye. 
LUK.13.14	Ateʼniyaʼmonanafa Yesuʼa Sapati afinaʼmo alino api aino ateʼniya kavafeʼmo monoteʼmo neʼyagaiya vekamoʼmo aipamo leʼnigeno muki vayaʼaifeʼmo hunoʼaeʼmo, sigisiʼa afinaʼmo aliʼyaʼmo alisaya afinaʼmo haneʼniyaʼmofeʼmo alino alagepa huno lapatesiyafeʼmo sapati afinaʼmo oʼmeta alu afinakeʼmo eyo, huno hapa paiʼnigeno 
LUK.13.15	Ala kava neʼmoʼa geʼaleʼmo aeno atagaina huno hapa painoʼaeʼmo, aeta ati nekaya vayane, huno, Sapati afinaʼae afinaʼaeʼmo pulumakatapimofi hositapimofi hutapa noʼapifatiʼmo hatu maeta apateteta aniʼmo nesayafeʼmo apavalelita neʼvae. 
LUK.13.16	Hatu maeta neʼapatayaʼmofeʼmo ani a kanomo Emalehamu aginago a kanomo eitiniʼa kafugamo lusi yatala afinaʼmo Sataniʼmo nofi aeno ateʼnigeno maiʼniya a kanomo hatu maeʼna atesuva kavaʼmo ohaneʼnifiye, huno hapa paiʼnigeʼapaeʼmo 
LUK.13.17	kame vayaʼamogi afiteʼa apavagage huʼniyaʼmonanafa muki vayaʼmogi noʼagaya agufa alagepa kavaʼmo huʼnigeʼa ageteʼapaeʼmo apamogaga aiʼnae.
LUK.13.18	Agaemo hunoʼaeʼmo, Gotiʼa yagaino neʼapateya kavaʼmo haiya agufa kavakana huno haneʼniye. Gotiʼa yagaino neʼapateya kavafeʼmo haiya agufa gemo huʼna aeʼna kalafefa gemo huguve. 
LUK.13.19	Ina kavakana huno haneʼniyana mago vekamoʼmo masateti avina yaʼmo aise avina yaʼatomogeno hoyamo aliteno hakale maleʼnigeno hageno uno haino mago yosagana huno haneʼnigeno nama anagaʼmo haleliʼeʼa akopaleʼmo hakaleteʼa apanoʼmo ki maleʼnae, huno hapa paitenoʼaeʼmo, 
LUK.13.20	Gotiʼa yagaino neʼapateya kavaʼmo haiya agufa kavakana huno haneʼniye. 
LUK.13.21	Ina kavakana huno haneʼniyana mago a kanomoʼmo falaovafiʼmo atagu fae maleʼnigeno ko nesiya yaʼmo agiʼamo yisimo alino talamufiʼmo haneʼniya falaovafiʼmo atagu fae maleʼnigeno muki falaovafiʼmo uneno huʼnigeno aeno apafuleʼniye, huno hapa paiʼniye.
LUK.13.22	Yesuʼa muki aise taonifiʼe alopa taonifiʼeʼmo umenitata huno alino apaya malemale malemale hume hume Yulusalemu taonifiʼmo uʼniye. 
LUK.13.23	Mago vekamoʼmo enoʼaeʼmo, Ala kava nene, huno, Gotiʼa magoke magoke vayaʼmogi apakufamo alino katino neʼapatefiye, huno ge huno afi geʼnigenoʼaeʼmo, 
LUK.13.24	aise kipapiʼmo uta haisayafeʼmo lapaya mukiki hiyo. Nagaemo lapa paiʼnaeʼmo, asole vayaʼmo uʼa haisayafeʼmo hugayaʼmonanafa afaʼa uʼa ohaigae. 
LUK.13.25	Noʼmo afoʼamoʼmo he tino kitamo ki maleʼnisigetapaeʼmo kumatega he tita maiʼnetapaeʼmo kitaleʼmo hakalu hakalu nehutapaeʼmo, Ala kava nene, hutapa, kitamo yakika lato, huta nehisagenoʼaeʼmo, olapakeʼnova vayanagi haiyaʼalegati eʼnae, huno ge huno lapafi gesigetapaeʼmo, 
LUK.13.26	kagaeʼeʼmo magokepi lokaeta maiʼneta neʼyaʼmo neʼnone. Kagaemo kumatileʼmo alika laya maleʼnane, hutapa ha paisagenoʼaeʼmo, 
LUK.13.27	olapakeʼnova vayanagi haiyaʼalegati eʼnae. Muki vayaʼamogitapamo hosu kavaʼmo nehaya vayanagi nagaetegatiʼmo ataleta lapaune heta viyo, huno lapa paigiye. 
LUK.13.28	Lapakaemo alino lapafaino lapatalesigeta maiʼnetapaeʼmo apakesayana Emalehamuʼagi Aisikiʼagi Yekopuʼagi muki vayaʼmo Gotitegati gemo alini eʼa aeʼa hakalo huʼa hapa nepaiya vayaʼeʼmo Gotiʼa yagaino neʼapateya koteʼmo maiʼnisagetapaeʼmo malaga maiʼneta apaketetapaeʼmo aviʼyaʼmo huge lapaipamo leʼninagetapa lapavepiʼmo hanita agafu kige huta maigae. 
LUK.13.29	Muki asole vayaʼmo yegemo haine neʼeya kotegatiʼmo ege yegemo uno lamino nefaleya kotegatiʼmo ege aluga aluga haopalegatiʼmo ege huʼa eʼa Gotiʼa yagaino neʼapateya kote hiʼyalamuteʼmo siyate fai maiʼneʼapaeʼmo neʼyaʼmo negae. 
LUK.13.30	Afiyo, huno, hemenimo mago henagamo maiʼnaya vayaʼmo hogote vayaʼmo maisageʼa hemenimo mago hogoteʼa maiʼnaya vayaʼmo henaga vayaʼmo maigae, huno hapa paiʼniye.
LUK.13.31	Ani afinaʼmo mago Falasi vayaʼmo Yesutegamo eʼa, Helotiʼa kamitimo kamagisiyafeʼmo nehiyanagi kaune ho, huʼa ha paiʼnagenoʼaeʼmo, 
LUK.13.32	ani vekamoʼmo aigofe huteno afela kalamoʼa humi nami kavaʼmo nehiya agufa kalagana huno maiʼniya vekalegamo utapaeʼmo, afiyo, hutapa, hemeniʼe egaʼeʼmo hosu apaune vayaʼmo vayaʼmogi apaipafatiʼmo aliʼna hapa faiʼna apatalege kaita hapauʼnisiya vayaʼmo aliʼna hapageʼna apatege huteʼna olagaʼamo ka atupaleʼmo uʼna avaʼyi huguve, huno huʼniye, huta ha paiyo. 
LUK.13.33	Fiku yanageʼa apakaemo Gotitegati gemo alinineno aeno hakalo huno hapa nepaiya vekamo alu kotegamo amagisageno faligiye. Yulusalemu taonifikeʼmo faligiye. 
LUK.13.34	Yulusalemuvo, Yulusalemuvo, huʼna, monoteʼmo yagaiʼnaya vayaʼmogitapamo lapakaemo Gotitegati gemo alini eʼa aeʼa hakalo huʼa hapa nepaiya vayaʼmo apamagige alino apateʼnigeʼa lapakaetegamo uʼnaya vayaʼmo yafa kayotetiʼmo kamitimo apamagige huta neʼmaiya vayane. Kokolemogimo apanaʼaumo aliʼa hapakufiʼmo neʼapataya kava huʼna muki afinaʼmo mafaʼnetapimo nagaetega apavaleliʼna esuvafeʼmo nahauʼniyaʼmonanafa lapakaemo olapauʼniye. 
LUK.13.35	Afiyo, huʼna, Gotiʼa ago lapataleno uʼniye. Nagaemo lapa paiʼnaeʼmo oʼnageta maime maime neʼutapaeʼmo
LUK.13.35	Ala kava neʼmo agiʼalefeʼmo neʼeyanagi aulena vekamo maiʼniye,
LUK.13.35	hutapa hisaya afinaʼmo nagegae, huno hapa paiʼniye.
LUK.14.2	Inagi mago vekamo agufamo ko siʼniya vekamo Yesu haopaleʼmo maiʼniye. 
LUK.14.3	Yesuʼa ani vekamo agetenoʼaeʼmo keʼaepa gemo neʼafiya vayaʼe Falasi vayaʼefeʼmo hunoʼaeʼmo, Sapati afinaʼmo aliʼa hageʼa neʼapataya kavafeʼmo keʼaepa gemoʼmo hunoʼaeʼmo, hiyo huno huʼnifi osiyo, huno huʼniye, huno ge huno apafi geʼnigeʼapaeʼmo 
LUK.14.4	ge osuʼa afaʼa maiʼnae. Agaemo alino hageno atetenoʼaeʼmo, afaʼa uvo, huno ha paitenoʼaeʼmo, 
LUK.14.5	lapakaepatiʼmo haiya vekamoʼmo mafaʼneʼamofi pulumakaʼamofi huno sapati afinaʼmo kelifiʼmo asagauno aisigenoʼaeʼmo malage huno kelifatiʼmo uno lamino oʼavalegaifiye, huno ge huno apafi geʼnigeʼapaeʼmo 
LUK.14.6	geʼaleʼmo afaʼa aeʼa atagaina huʼa ha opaiʼnae.
LUK.14.8	aʼmo lagaugefeʼmo lusi yagita hutenoʼaeʼmo ge hisigeta etapaeʼmo ala apaki vayaʼmo neʼmaiya yateʼmo uta haita oʼmaiyo. Fiku yanageno mago aeno kaga seʼnisiya vekamo esigenoʼaeʼmo 
LUK.14.9	lanakaefeʼmo ge huʼniya vekamoʼmo eno kaha painoʼaeʼmo, he tika ugenoʼao ani vekamo maino, huno hisigekaeʼmo lusi kava huno kavagage hisigeka uka lamika henaga siyateʼmo fai maigane. 
LUK.14.10	Hugiyaʼmofeʼmo ge hisigeka ukaeʼmo henaga siyateʼmo uka haika maiyo. Kagaefeʼmo ge huʼniya vekamoʼmo enoʼaeʼmo, veʼnimo, huno, ala apaki vayaʼmo neʼmaiya siyateʼmo uka haika fai maiyo, huno kaha paisigekaeʼmo kagaeʼeʼmo magokepi lokaeʼa maiʼnaya vayaʼmogi apaulagaleʼmo ala kagikamo aligane. 
LUK.14.11	Muki vayaʼmogimo apakaiʼapi apakiʼapileʼmo aliʼa asaga nehisayaʼmoʼmo Gotiʼa apakiʼapileʼmo alino afepi apategaiye. Mago vayaʼmogimo apakaiʼapi apakiʼapileʼmo aliʼa afepi neʼatesayaʼmoʼmo Gotiʼa apakiʼapileʼmo alino asaga huno apategaiye, huno hapa paiʼniye. 
LUK.14.12	Agaemo agaefeʼmo ge huʼniya vekaeʼmo hunoʼaeʼmo, yagita hisana afinaʼmo kao vayanagi konaga vayakagi nofi vayakagi nokale kagemi yaʼapimo haneʼniya vayanagi huka ge osuvo. Fiku yanageʼa yagita hisaya afinaʼmo kagaefeʼmo eno, huʼa ge hisageka visanageʼapaeʼmo anonakalefeʼmo kamigae. 
LUK.14.13	Yagita nehana afinaʼmo kagemi yaʼapimo ohaneʼnisiya vayanagi apakufamo hosuʼnisiya vayanagi apaiyamo hosuʼnisiya vayanagi apaulagamo ali huʼnisiya vayaʼaifenagi huka ge huvo. 
LUK.14.14	Anonakalefeʼmo afaʼa okamigayaʼmofeʼmo Gotiʼa alino auleno kategaiye. Gotiʼa fatago vayaʼmo kanolufatiʼmo he tisaya afinaʼmo anonakalefeʼmo kamigiyaʼmofeʼmae, huno hapa paiʼniye.
LUK.14.16	Yesuʼa hunoʼaeʼmo, mago vekamoʼmo lusi yagita hutenoʼaeʼmo asole vayaʼaifeʼmo ge huʼniye. 
LUK.14.17	Neʼyaʼmo ago kae maleteno apa vekaeʼmo hunoʼaeʼmo, ge huʼnova vayaʼaitegamo ukaeʼmo, muki neʼyaʼmo ago kae maleʼniyanagi eyo, huka hapa paiyo, huno ha paiteno alino ateʼnigeno uno ani gemo huno hapa paiʼniye. 
LUK.14.18	Muki vayaʼamogi magoke agufa geʼageʼmo huʼapaeʼmo, visuna afinatimo ohaneʼniyanageta afaʼa oʼugune, huʼa huʼnae. Mago vekamoʼmo hunoʼaeʼmo, mago mopamo miya fai maleʼnovanageʼna uʼna agegauvaʼmofeʼmo kahao ke hovanageʼna oʼuguve, huno ha paiʼnigeno 
LUK.14.19	mago vekamoʼmo hunoʼaeʼmo, teniʼa pulumakamo aliʼyaʼmo neʼaliya pulumakamo miya fai maleʼnovanageʼna aliʼyaʼmo kanale huʼa neʼalifi noʼalifi huʼna uʼna agegauvaʼmofeʼmo kahao ke hovanageʼna afaʼa oʼuguve, huno ha paiʼnigeno 
LUK.14.20	mago vekamoʼmo hunoʼaeʼmo, nagaemo hemenitomo a aliʼnovanageʼna afaʼa oʼuguve, huno ha paiʼniye. 
LUK.14.21	Aliʼyaʼamo neʼaliya vekamo halate aino atagineno eno aliʼyaʼmo afoʼamofeʼmo ani gemo ha paiʼnigeno afitenoʼaeʼmo aipamo leʼnigeno aliʼyaʼamo neʼaliya vekaeʼmo, malage huka uka taonifiʼmo alopa kateʼe aise kateʼeʼmo neʼukaeʼmo kagemi yaʼapimo ohaneʼnisiya vayanagi apakufamo hosuʼnisiya vayanagi apaulagamo ali huʼnisiya vayanagi apaiyamo hosuʼnisiya vayanagi huka apavalelikeka nagae nopiʼmo apato, huno ha paiʼnigeno 
LUK.14.22	aliʼyaʼamo neʼaliya vekamoʼmo ani kavaʼmo ago hutenoʼaeʼmo, Ala vekae, huno, naha paiʼnana kavaʼmo ago huʼnovaʼmonanafa mago vayaʼmo maisaya yaʼmo afaʼa haneʼniye, huno ha paiʼnigeno 
LUK.14.23	neʼyaʼmo yagita huʼniya vekamoʼmo aliʼyaʼamo neʼaliya vekaeʼmo hunoʼaeʼmo, kale kategatiʼe hoya kategatiʼeʼmo uka noʼnifiʼmo faiʼa kili paesayafeʼmo apayate alika apavalelika eno. 
LUK.14.24	Muki vayaʼaifeʼmo hogoteʼna ge huʼnova vayaʼmogimo neʼyaʼnimo afaʼa eʼa oʼnegae, huno huʼniye, huno Yesuʼa hapa paiʼniye.
LUK.14.25	Yesuʼa asole vayaʼeʼmo magokepi neʼunoʼaeʼmo aino afe leno hapa painoʼaeʼmo, 
LUK.14.26	Nagaetegamo esiya vekamoʼmo afoʼamofenagi itaʼamofenagi aʼaenagi mafaʼneʼaenagi konagaʼamogifenagi asaʼamogifenagi agaiʼamo alagepa huno maisiya kavafenagi huno aini osuʼnisiyaʼmoʼmo geʼnimo neʼafiya vekamo afaʼa oʼmaigiye. 
LUK.14.27	Ina lagimo malipu yosaʼapimo aliʼa kofiliʼa nakame nosisafigeʼa geʼnimo neʼafiya vayaʼmo afaʼa oʼmaigae. 
LUK.14.28	Lapakaepatiʼmo ina laʼmo lusi yatala noʼmo kisiyafeʼmo hogoteno agesamo noʼafiye. Itopale maiʼnenoʼaeʼmo, ina kavaʼmo huʼna noʼmo kiʼna hano hisuvafeʼmo na magi moniletiʼmo muki yaʼamo miya faigufi, huno agesamo afigiye. 
LUK.14.29	Hogoteno agesamo oʼafiʼneno noʼmo aepa faino kiʼnisiyana moniʼamo hano hisigenoʼaeʼmo noʼamo kino hano osuno atalegaiye. Vayaʼmogi eʼa ageteʼapaeʼmo, 
LUK.14.30	ani vekamoʼmo noʼmo aepa faino kiʼniyaʼmonanafa afaʼa kino hano osuʼniye, huʼa huteʼa huʼa faipa huʼa ategae.
LUK.14.31	Ani kavaʼmo huno haiya ala kini vekamoʼmo kame hisiyafeʼmo hogoteno agesamo noʼafiye. Haʼao, hogoteno agesamo afinoʼaeʼmo, ati vayaʼnimo teni tauseniʼa vayaʼmo maiʼnayaʼmonanafa kamemo hisuʼa kini vekamo ati vayaʼamo tuveti tauseniʼa vayaʼmo maiʼnae. Nagaemo kamemo huʼna aeʼna aga sesufi, huno agesamo afigiye. 
LUK.14.32	Kame huʼna aeʼna oʼaga segauve, huno agesamo afiʼnisiyana kame hisiya kini vekamo oʼmeno afagitega maiʼnisigenoʼaeʼmo, kame osuta afaʼa atesunafeʼmo na agufa kavaʼmo huguʼae, huteno, uta afi geyo, huno apa vayaʼamo alino apatesigeʼa ugae. 
LUK.14.33	Ani kavaʼmo huno lapakaepatiʼmo ina laʼmo muki agaiʼa yafeʼmo afaʼa atalegauve, huno osisiyana geʼnimo neʼafiya vekamo oʼmaigiye, huno hapa paiʼniye.
LUK.14.34	Hagemo kanale yaʼmo haneʼniyaʼmonanafa haga nehiya yaʼamo hano hisigenoʼaeʼmo halate haiya agufa kavaʼmo huno haga nehiya yaʼamo alino ha maleno ategaiye. 
LUK.14.35	Ani agufa hagemoʼmo aliʼyaʼamo alagi ohaneʼniyaʼmofeʼmo aliʼa yaga auʼa neʼatalae. Gemo afisaya lapakesamo haneʼnisiyaʼmoʼmo mani gemo alagepa huta afiyo, huno hapa paiʼniye.
LUK.15.1	Mago afinaʼmo takesi moni neʼaliya vayaʼe Yu monoʼmo noʼafiya vayaʼmogiʼeʼmo Yesu geʼamo afisayafeʼmo eʼnae. 
LUK.15.2	Falasi vayaʼe keʼaepa gemo avoʼmo kaeʼa aliʼa apaya neʼmalaya vayaʼmogiʼeʼmo hagalu hagalu huʼa gemo hauʼapaeʼmo, ani vekamoʼmo hosu vayaʼmo alino falu fala huno apateteno apakaeʼeʼmo magokepi lokaeno maiʼneno neʼyaʼmo neʼne, huʼa huʼnae. 
LUK.15.3	Huʼnayaʼmofeʼmo Yesuʼa mago gemo ina gemo huno aeno kalafefa gemo huno hapa painoʼaeʼmo, 
LUK.15.4	Vani hataletiʼa sipisi anagapatiʼmo magoke sipisipimo apataleno uno afela heʼnisigenoʼaeʼmo aepa vekamoʼmo afaʼa maiʼnaya sipisipi anagaʼamo kaʼme kotega kahauleʼmo apataleno uno kahauya hume hume uno agetenoʼaekeʼmo afaʼa maigiye. Lapakaepatiʼmo ina laʼmo ani agufa kavaʼmo afaʼa osugiye. 
LUK.15.5	Ageteno avaleno agiʼnafiʼmo ateteno amogaga aime aime noʼalegamo egaiye. 
LUK.15.6	Noʼalega eno avaʼyi hutenoʼaeʼmo ao vayaʼe noʼale vayaʼefeʼmo ge hisigeʼa esagenoʼaeʼmo, nagae sipisipimo afela heʼniya sipisipimo kahauya huʼna ago ageʼna avaleliʼna eʼnovanagi nagaeʼeʼmo egeta magokepi lamogaga aino, huno hapa paigiye. 
LUK.15.7	Nagaemo lama gemo lapa nepauve, huno, ani kavaʼmo huʼa kokuʼnapi maiʼnaya vayaʼmogi ani agufa kavafeʼmo apamogaga neʼaiye. Apakaemo naeti naeniʼa fatago vayaʼmogimo apaipamo aliʼa afe lesaya kavaʼapimo ohaneʼniya vayaʼaifeʼmo aiseʼamo apamogaga neʼaiyaʼmonanafa mago hosu vekamoʼmo aipamo alino afe lesigeʼapaeʼmo magoʼe huʼa apamogaga neʼaiye, huno hapa paiʼniye.
LUK.15.9	Ageno alitenoʼaeʼmo ao vayaʼe noʼale vayaʼefeʼmo ge hisigeʼa esagenoʼaeʼmo, lageso huʼniya monimo ago ageʼna aliʼnovanagi egeta nagaegiʼeʼmo magokepi lamogaga aino, huno hapa paigiye, huno hapa paitenoʼaeʼmo, 
LUK.15.10	nagaemo lama gemo lapa nepauve, huʼna, ani kavaʼmo huno mago vekamoʼmo aipamo alino afe lesigeʼapaeʼmo kokuʼnapi vayaʼmogimo enisole vayaʼmogi apaulagaleʼmo apamogaga neʼaiye, huno hapa paiʼniye.
LUK.15.11	Yesuʼa hunoʼaeʼmo, mago vekamoʼmo lole mafaʼneʼalaʼmo maiʼnaʼae. 
LUK.15.12	Henaga mafaʼneʼamoʼmo afoʼamofeʼmo hunoʼaeʼmo, Afo, huno, kagemi yakamo alika fako huka nagaiʼni kagemi yaʼmo namigeʼnao, huno ha paiʼnigeno afoʼamoʼmo kagemi yaʼamo alino fako huno anamiʼniye.
LUK.15.14	Muki moniʼamo ago ataleno hano huʼnigenoʼaeʼmo ani kotegamo neʼyafeʼmo kafu huʼnaya afinaʼmo afole aiʼnigeno aepa faino muki yaʼaeʼmo kafu huʼniye. 
LUK.15.15	Kafu huʼniyaʼmofeʼmo uno ani kotega maiʼniya vekaeʼmo hunoʼaeʼmo, kagaeteʼmo aliʼyaʼmo aligesuve, huno ge huno afi geʼnigenoʼaeʼmo, uka afu anagaʼmo neʼyaʼmo apamiyo, huno ha paiteno alino ateʼnigeno uno afuleʼmo yagaino maiʼniye. 
LUK.15.16	Agaemo afu anagaʼmogi yosa alaga neʼyaʼmo nesiyafeʼmo huʼniyana ani kotega vayaʼmogi neʼyaʼmo alagi oʼamiʼnae. 
LUK.15.17	Inagi hogoteno negi nagi kavaʼmo huʼniyana ani afinaʼmo agesamo aino halo aiʼnigeno agesamo afinoʼaeʼmo, afoʼnimo aliʼyaʼamo neʼaliya vayaʼmogi magoʼe huno lusi neʼyaʼmo haneʼnigeʼa neʼnaya yafena naga teʼnigeʼna aise afinaʼmo falisuvafeʼmo huve. 
LUK.15.18	Ataleʼna he tiʼna afoʼnimotega uʼnaeʼmo, Afo, huʼna, Gotitegamo hosu kavaʼmo huteʼna kagaetegaʼeʼmo hosu kavaʼmo huʼnovanagi 
LUK.15.19	nagaefeʼmo mafaʼneʼniye, huka hisana agufa kavaʼmo huʼna oʼmaiʼnove. Aliʼyakamo neʼaliya vayakana huka aliʼyakaleʼmo navaleka nategeʼna aliʼyakamo alino, huʼna ha paiguve, huno agesamo afiteno 
LUK.15.20	ataleno he tino afoʼamotegamo eʼniye. Afagitega eʼnigeno afoʼamoʼmo agetenoʼaeʼmo hau huno ateteno nagu nagu huno uno anu kiteno haeno neʼniye. 
LUK.15.21	Mafaʼneʼamoʼmo hunoʼaeʼmo, Afo, huno, Gotitegamo hosu kavaʼmo huteʼna kagaetegaʼeʼmo hosu kavaʼmo huʼnovanagi nagaefeʼmo, mafaʼneʼniye, huka hisana agufa kavaʼmo huʼna oʼmaiʼnove, huno ha paiʼniyaʼmonanafa 
LUK.15.22	afoʼamoʼmo aliʼyaʼamo neʼaliya vayaʼaifeʼmo hunoʼaeʼmo, malage huta hogote lokiya yatala kukenamo uta aliniteta vaita ateyo. Linimo aliniteta ayateʼmo vaita ateteta aiyaleʼmo suʼmo vaita ateyo. 
LUK.15.23	Afayaʼaʼe aikeli pulumakamo uta kegiʼyafatiʼmo avaleliteta amagigetao neʼyaʼmo yagita huta magokepiʼmo neʼnetaeʼmo lamogaga aigune. 
LUK.15.24	Mafaʼneʼnimo fali kavategatiʼmo ataleno afaʼa maisiyategamo eʼniye. Ani kavaʼmo huno uno afela heʼniyategatiʼmo eʼnigeʼna ageteʼna avaleʼnovaʼmofeʼmo lamogaga aita neʼyaʼmo negaune, huno hapa paiʼnigeʼapaeʼmo aepa faiʼa apamogaga aiʼa maiʼnae.
LUK.15.25	Apamogaga neʼaigenoʼaeʼmo yege mafaʼneʼamo hoyafilagamo maiʼniyatetiʼmo eno no haopaletiʼmo afiyana yokemo huge apaiya aige huʼnaya gemo afiʼniye. 
LUK.15.26	Agaemo aliʼyaʼmo neʼaliya vekaeʼmo ge huʼnigeno eʼnigenoʼaeʼmo, na agufa kavaʼmo nehae, huno ge huno afi geʼnigenoʼaeʼmo, 
LUK.15.27	Kaganakamoʼmo faliʼniyatetiʼmo eʼniyaʼmofeʼmo afokamoʼmo afayaʼaʼe pulumakamo amagino yagita huno neʼate, huno ha paiʼnigeno 
LUK.15.28	aipamo leʼnigeno nopiʼmo uno haisiyafeʼmo ohauʼnigeno kumatega maiʼnigenoʼaeʼmo afoʼamoʼmo emineno, kahao ke hovanagi nopiʼmo eka haikeno, huno ha paiʼniyana 
LUK.15.29	muki kafugaʼae kafugaʼaeʼmo aliʼyakamo aliʼna maiʼneʼnaeʼmo magoke afinaʼmo gekamo amagiʼna oʼataleʼnovaʼmonanafa nao vayaʼeʼmo lamogaga aisunafeʼmo meme aikelimo amagika oʼnamiʼnane. 
LUK.15.30	Oʼnamiʼnanaʼmonanafa mafaʼnekamoʼmo uno kumai aʼne anagaʼaiteʼmo muki monikamo fikumo ataleno hano huteno eʼnigekaeʼmo kagaemo hogote afayaʼe pulumakamo amagika amiʼnane, huno ha paiʼnigenoʼaeʼmo, 
LUK.15.31	mafaʼneʼnimogae, huno, muki afinaʼmo nagaeʼeʼmo magokepi maitetaʼaeʼmo muki nagae yaʼamo kagaika yaʼmo haneʼniye. 
LUK.15.32	Kaganakamoʼmo faliʼniya kavategatiʼmo eno afaʼa maisiya kavategamo maiʼniye. Afela heʼniyategatiʼmo eʼnigeʼna ageteʼnaeʼmo halate avaleʼnovaʼmofeʼmo kanale kavanageta laipamoʼmo falu huʼnigeta lamogaga neʼaune, huno ha paiʼniye, huno Yesuʼa hapa paiʼniye.
LUK.16.1	Yesuʼa geʼamo neʼafiya vayaʼaifeʼmo hapa painoʼaeʼmo, mago alopa kagemi yaʼamo haneʼniya vekamo maiʼnigeno ani kagemi yateʼmo yagaino neʼateya vekamo maiʼniye. Maiʼnigeʼapaeʼmo mago vayaʼmogi eʼa huʼapaeʼmo, kagemi yakaleʼmo yagaino nekateya vekamoʼmo kagemi yakamo fikumo alino neʼatale, huʼa ha paiʼnagenoʼaeʼmo 
LUK.16.2	agaefeʼmo ge huʼnigeno eʼnigenoʼaeʼmo, na agufa kavaʼmo huʼnana kavafeʼmo kava gemo afiʼnove. Huʼnisana kavafeʼmo kagesamo afika avoʼmo kaeka namiyo. Kagemi yaʼnileʼmo magoʼe huka yagaika oʼnategane, huno ha paiʼnigeno 
LUK.16.3	kagemi yaʼaleʼmo yagaino neʼateya vekamoʼmo hunoʼaeʼmo, na agufa kavaʼmo huguve. Aliʼyaʼmo afoʼamoʼmo naha faino natalesiyafeʼmo huʼniye. Nayamufa vekamo oʼmaiʼnovaʼmofeʼmo hoya aliʼyaʼmo afaʼa oʼaliguve. Mago vayaʼmogi neʼyatefeʼmo aukaya hisuvafeʼmo navagagemo hugiye. 
LUK.16.4	Hisuva kavaʼmo hemenimo ago ageʼnove. Aliʼyaʼmo afoʼamoʼmo naha faitalesigeʼapaeʼmo mago vayaʼmogi nagaefeʼmo huʼapaeʼmo, lagae nopiʼmo eka maiyo, huʼa naha paisageʼnaeʼmo hisuva kavafeʼmo nagesamo afiʼnove, huno aipafiʼmo agesamo afiʼniye. 
LUK.16.5	Ala vekaʼapimoʼmo anonaʼapimo haneʼniya vayaʼaifeʼmo ge huʼnigeʼa magoke magoke vayaʼmo ete ete huʼnagenoʼaeʼmo hogoteno eʼniya vekaeʼmo hunoʼaeʼmo, anonakamo na magi haneʼniye, huno ge huno afi geʼnigenoʼaeʼmo, 
LUK.16.6	vani hataleti kalisi talamumo haneʼniye, huno ha paiʼnigenoʼaeʼmo, anonakalefeʼmo malage huka apepaleʼmo fifitiʼae huka avoʼmo kao, huno ha paiʼniye. 
LUK.16.7	Alu vekaeʼmo hunoʼaeʼmo, anonakamo na magi haneʼniye, huno ge huno afi geʼnigenoʼaeʼmo, vani hataletiʼa falaova kuʼmo haneʼniye, huno ha paiʼnigenoʼaeʼmo, anonakalefeʼmo malage huka apepaleʼmo eitiʼae huka avoʼmo kao, huno ha paiʼniye. 
LUK.16.8	Aliʼyaʼmo afoʼamoʼmo kagemi yaʼaleʼmo hosu kavaʼmo huno yagaino ateʼniya vekamo agiʼaleʼmo alino asaga huno atetenoʼaeʼmo, agufaeʼmo alagepa huno agesamo afiʼniye, huno huʼniye. Ma mopafi vayaʼmogimo ma mopafi vayaʼaitegamo alu kava alu kavaʼmo hisayafeʼmo alagepa huʼa apakesamo afiteʼa hale yateʼmo neʼmaiya vayaʼmo aeʼa apaka seʼa maiʼnae. 
LUK.16.9	Nagaemo lapa nepauve, huno, ma mopafi hosu moniletiʼmo alita lapao yaʼmo hiyo. Lapakaemo falisageʼa lapao vayaʼmogi aliʼa falu fala huʼa lapatetesagetapaeʼmo nopiʼmo hanege hanege huno hanesiya noʼapifiʼmo uta haigae. 
LUK.16.10	Mago vekamoʼmo aise yateʼmo alagepa huno yagaiʼnisiyaʼmoʼmo ani kavaʼmo huno alopa yateʼeʼmo alagepa huno yagaigiye. Mago vekamoʼmo aise yateʼmo alagepa huno oʼyagaiʼnisiyaʼmoʼmo ina kavaʼmo huno alopa yateʼeʼmo alagepa huno oʼyagaigiye. 
LUK.16.11	Lapakaemo ma mopafi hosu monileʼmo alagepa huta noʼyagaisayaʼmoʼmo ina laʼmo lama ge monimo lapamigiye. 
LUK.16.12	Alu vayaʼai yateʼmo alagepa huta yagaita oʼapateʼnisayana ina laʼmo lapakaitapi yaʼmo lapamigiye. 
LUK.16.13	Aliʼyaʼmo neʼaliya vekamoʼmo lole aliʼyaʼmo afoʼalaʼmogani gemo afiteno akame huno aliʼyaʼmo afaʼa oʼaligiye. Mago vekaeʼmo hauʼnisigeno alu vekaeʼmo aini hugiye. Mago vekamo geʼamo afiteno alu vekaeʼmo akameʼyamo amigiye. Goti aliʼyateʼe moni aliʼyateʼeʼmo afaʼa oʼaligae, huno hapa paiʼniye. 
LUK.16.14	Falasi vayaʼmogimo monieʼmo hapaʼye nehiya vayaʼmogi ani muki huʼniya geʼamo afiteʼapaeʼmo apaipamo leʼa ateʼnae. 
LUK.16.15	Yesuʼa apakaefeʼmo hunoʼaeʼmo, lapakaemo vayaʼmogi apaulagaleʼmo kanale vayaʼmo maisayafeʼmo muki kavaʼmo nehayaʼmonanafa Gotiʼa lapaipafiʼmo ageʼniye. Vayaʼmogimo mago kavafeʼmo agiʼaleʼmo aliʼa neʼasagayaʼmonanafa Goti aulagaleʼmo alagi hosuʼniya kavaʼmo haneʼniye. 
LUK.16.16	Keʼaepa geʼe Gotitegati gemo alini eʼa aeʼa hakalo huʼa hapa nepaiya vayaʼmogi geʼapiʼeʼmo haneme haneme neʼegenoʼaeʼmo Yoniʼa afole aiʼniye. Yoniʼa afole aiʼniya afinatetiʼmo Gotiʼa yagaino neʼapateya kavafeʼmo alagepa faigoko geʼamo aeta hakalo huta hapa paime hapa paime eta hemeniʼeʼmo hapa nepaunageʼapaeʼmo muki vayaʼmo afela heʼnaya vayakana huʼa apaya mukiki huʼa uʼa faleʼa nehaiye. 
LUK.16.17	Ani gemo nehuvaʼmonanafa kokuʼnaʼe ma mopaʼeʼmo hano hisiya kavaʼmo alagi kana osuʼniyaʼmonanafa keʼaepa gemoʼmo aiseʼatoʼamo hano hisiyafeʼmo lusi kava huno magoʼe huno kana huʼniye.
LUK.16.18	Haiya vayaʼmogimo aʼneʼapimo hapa faiʼa apataleteʼa alu aʼnemo neʼalisafi kumai kavaʼmo nehae. Haiya vekamoʼmo hafaino ataleʼnisiya a kanomo aliʼnisifi kumai kavaʼmo nehiye, huno hapa paiʼniye.
LUK.16.19	Yesuʼa hunoʼaeʼmo, mago kagemi yaʼamo haneʼniya vekamoʼmo muki afinaʼmo alagepa kukena yaʼmo hogote kukenaʼageʼmo vaige alagepa neʼyaʼageʼmo nege huno maiʼniye. 
LUK.16.20	Maiʼnigenoʼaeʼmo mago vekamo agiʼamo Layosiʼmo neʼyafeʼmo hauʼnigenoʼaeʼmo aukaya huʼniya vekamo lusi amuʼmo aleʼniye. Mago vayaʼmogimo ani vekamo avaleli uʼa kagemi yaʼamo haneʼniya vekamo lafi hiʼyanaʼamo malaga havaeʼa ateʼnageno havaeno maiʼnenoʼaeʼmo 
LUK.16.21	hiʼyalamutetiʼmo asagauno aisiya neʼya atupamo alino nesiyafeʼmo maiʼniye. Maiʼnigeʼapaeʼmo kalamogi eʼa amuteʼmo sagani sagani huʼa neʼnae. 
LUK.16.22	Afaʼa maiʼneno aukaya nehiya vekamo faliʼnigeʼapaeʼmo enisole vayaʼmogi emi eʼa avaleli uʼa haiʼa kokuʼnapiʼmo Emalehamu haopaleʼmo ateʼnageno maiʼniye. Ani kavaʼmo huno kagemi yaʼamo haneʼniya vekamo faliʼnigeʼapaeʼmo alini uʼa kiʼa ateʼnae. 
LUK.16.23	Ata kopiʼmo uno lamino maiʼnigeno lusi kava huno agafu kiʼnigenoʼaeʼmo alino maku huno ageyana Layosiʼmo avaleli uʼa haiʼa Emalehamu haopaleʼmo ateʼnageno Emalehamuʼeʼmo maiʼnaʼageno anakeʼniye. 
LUK.16.24	Anaketenoʼaeʼmo alopa gefatiʼmo keya aeno ge hunoʼaeʼmo, Naginagomo afo Emalehamuvo, huno, kahau huka nateteka Layosiʼmo alika ategenoʼao ati yagaina ayatetiʼmo anipiʼmo aeteno alinino emineno navenafuʼnaleʼmo malesigeno falu nahaugiye. Ata kopiʼmo maiʼnogeno lusi kava huno nagafuʼmo nekiye, huno ha paiʼnigeno 
LUK.16.25	Emalehamuʼa hunoʼaeʼmo, naginago mafaʼneo, huno, kagesamo afika ho huvo. Kagaemo ma mopafi maiʼnekaeʼmo muki afinaʼmo alagepa yaʼageʼmo alika maiʼnanageno Layosiʼa hosu yaʼageʼmo alino maiʼniyaʼmonanafa hemenimo alagepa huno maiʼnigekaeʼmo kagaemo lusi kava huno kagafu nekiye. 
LUK.16.26	Magoʼe gemo haneʼniyana Gotiʼa folagapiʼmo mago alopa kalokalopamo maleʼniyanageʼa ma koteʼmo maiʼnaya vayaʼmo lakaeʼa kagaetegamo oʼvisageʼa kagae koteʼmo maiʼnaya vayaʼmo lakaeʼa ma koteʼmo oʼmegae, huno ha paiʼnigenoʼaeʼmo 
LUK.16.27	Kagemi yaʼaʼe vekamoʼmo magoʼe huno ge hunoʼaeʼmo, naginagomo, huno, kahao ke hovanagi, Layosiʼmo alika ategenoʼao afoʼnimo notegamo uno lamino hapa paino. 
LUK.16.28	Faefuʼa konagaʼnimogi maiʼnayanageno uno lamino, ehetapiye, huno hapa paisigeʼa afiteʼapaeʼmo mani lusi kava huno apakafu kisiya koteʼmo emi oʼmegae, huno ha paiʼnigeno 
LUK.16.29	Emalehamuʼa hunoʼaeʼmo, Moseseʼa avoʼmo kae maleʼniya geʼe Gotitegati gemo alini eʼa aeʼa hakalo huʼa hapa nepaiya vayaʼmogi avoʼmo kae maleʼnaya geʼeʼmo haneʼniyanageʼa afaʼa afigae, huno ha paiʼnigenoʼaeʼmo, 
LUK.16.30	Haʼao, naginagomo, huno, oʼafigayaʼmofeʼmo mago faliʼnisiya vekamoʼmo he tinuno hapa paisigeʼapaekeʼmo afiteʼa apaipamo aliʼa afe legae, huno ha paiʼnigenoʼaeʼmo, 
LUK.16.31	Moseseʼa avoʼmo kae maleʼniya geʼe Gotitegati gemo alini eʼa aeʼa hakalo huʼa hapa nepaiya vayaʼmogi avoʼmo kae maleʼnaya geʼeʼmo oʼafisayana mago faliʼnisiya vekamoʼmo he tinuno hapa paisiya gemo oʼafigae, huno ha paiʼniye, huno Yesuʼa hapa paiʼniye.
LUK.17.1	Yesuʼa geʼamo neʼafiya vayaʼaifeʼmo hunoʼaeʼmo, Vayaʼmo apayate aligayaʼmonanafa apayateʼmo alisaya vayaʼmo vaehae, huʼna, lusi hanageke yaʼmo aligae. 
LUK.17.2	Lusi hanageke yaʼmo aligayaʼmonanafa mago vekamoʼmo ani agufa aise mafaʼnemoʼmo hosu kavaʼmo hisiyafeʼmo hogoteno ayateʼmo oʼaliʼnisigeʼapaeʼmo atafauʼa alopa yafateʼmo nofi aeteʼa lugoʼafiʼmo aeteʼa avaleliʼuʼa solovala anipiʼmo yaga auʼa atalesagenoʼaeʼmo aise hanageke yaʼmo aligiye. 
LUK.17.3	Lapakaitapileʼmo alagepa huta yagaita lapateyo. Konagakamoʼmo kagaetegamo hosu kavaʼmo huʼnisigekaeʼmo hosu kavaʼmo huʼnane, huka ge hauvo. Aipamo alino afe lesigekaeʼmo hosu kavaʼamo alika atalo. 
LUK.17.4	Konagakamoʼmo magoke felugamo seveniʼa afinaʼmo kagaetegamo hosu kavaʼmo huteno seveniʼa afinaʼmo enoʼaeʼmo, kagaetegamo hosu kavaʼmo huʼnovanageʼna magoʼe huʼna ani agufa hosu kavaʼmo osuguve, huno hisigekaeʼmo hosu kavaʼamo alika atalo, huno hapa paiʼnigeʼa 
LUK.17.5	apa vayaʼamogi huʼapaeʼmo, lagesamo afita fatago huʼnona kavatileʼmo magoʼe huka alika ko sika ato, huʼa ha paiʼnageno 
LUK.17.6	Ala kava neʼmoʼa hunoʼaeʼmo, lapakesamo afita fatago huʼnaya kavaʼmo aise avina yakana huno haneʼnisiyaʼmoʼmo mago yosaeʼmo hutapaeʼmo, kagaemo kahafuʼyaʼaʼeʼmo aika lamika halagatika uka anipatiʼmo halate hageka uka haiyo, hutapa hisagenoʼaeʼmo getapimo afaʼa afigiye, huno hapa paiʼniye.
LUK.17.7	Lapakaepatiʼmo aliʼyatapimo neʼaliya vekatapimoʼmo mopafiʼmo aiʼyumo aiʼnisifi sipisipileʼmo yagaino apateʼnisifi huno maiʼneno esigekaeʼmo, malage huka eka haikeka hiʼyalamuteʼmo maiʼneka neʼyaʼmo no, huka ha paigapiye. 
LUK.17.8	Haʼao, ani gemo osuganaʼmonanafa hogoteka neʼyaʼnimo kaeka hatika nateʼneka aliʼya kukenakamo vailiʼneka neʼyaʼnimo alinikeka namiyo. Namigeʼna netesugeka kagaemo henagaʼamo negane, huka ha paigane. 
LUK.17.9	Geʼamo akame nehiyaʼmofeʼmo kahao ke hove, huno hugifiye. Haʼao. 
LUK.17.10	Ani kavaʼmo hutapa Gotiʼa muki lapa paiʼniya geʼamo afitetapaeʼmo akame huteta ani gemo hutapaeʼmo, aliʼyaʼmo neʼaluna vayaʼageʼmo maiʼnone. Alagepa kavaʼmo afaʼa osuʼnonaʼmonanafa aliʼyatigekeʼmo aliʼnone, hutapa hiyo, huno hapa paiʼniye.
LUK.17.12	mago taonifiʼmo uno haigefeʼmo nehigeʼapaeʼmo teniʼa lepolosi vayaʼmo eʼa fotu hugefeʼmo muga afagiʼaleʼmo eʼa he tiʼa maiʼneʼapaeʼmo 
LUK.17.13	alopa gefatiʼmo huʼapaeʼmo, Yesuvo, huʼa, Ala kava nene, huʼa, kahau huka lato, huʼa ha paiʼnageno 
LUK.17.14	Yesuʼa apaketenoʼaeʼmo, uta mono huʼa neʼapataya vayaʼmo lapakufamo alita apave liyo, huno hapa paiʼnigeʼapaeʼmo kategamo neʼvagenoʼaeʼmo apakufalafaʼmo alino hamaleʼniye. 
LUK.17.15	Ani vayapatiʼmo mago vekamoʼmo agufalegamo ageyana agufalafaʼmo alino hamaleʼnigeno agetenoʼaeʼmo aino atagi neno enoʼaeʼmo alopa gefatiʼmo Goti agiʼaleʼmo alino asaga hulino eno 
LUK.17.16	Yesu aiyafiʼmo agoʼya faiteno hao ke heʼniye. Ani vekamo Sameliya kotega vekamae. 
LUK.17.17	Yesuʼa ani vekamo agetenoʼaeʼmo, teniʼa vayaʼmo aliʼna hapageʼna apateʼnovana naeniʼa vayaʼmo haiyaʼalega maiʼnae. 
LUK.17.18	Na kava higenoʼaeʼmo mani magoke alu nofi vekamoʼmo Goti agiʼaleʼmo alino asaga huno atesiyafeʼmo eʼniye, huno hapa paiteno agaefeʼmo hunoʼaeʼmo, 
LUK.17.19	kagesamo afika fatago huʼnana kavakamoʼmo alino kahageno kateʼniyanagi he tika afaʼa uvo, huno ha paiʼniye.
LUK.17.21	Vayaʼmogi huʼapaeʼmo, manile afole aiʼniye, huʼa osuge, mugalega afole aiʼniye, huʼa osuge hugae. Afiyo, huʼna, Gotiʼa vayaʼai apaipafiʼmo yagaino neʼapate, huno hapa paiʼniye.
LUK.17.22	Geʼamo neʼafiya vayaʼaifeʼmo hunoʼaeʼmo, henagaʼamo lapakaemo hutapaeʼmo, Vemo Mafaʼnemo aise afinaʼmo agesunafeʼmo nehune, hutapa hugayana oʼnagegae. 
LUK.17.23	Mago vayaʼmogi lapakaefeʼmo huʼapaeʼmo, mugalegamo uta ageyo, huʼa lapa paige, manileʼmo eta ageyo, huʼa lapa paige hisagetapaeʼmo geʼapimo afiteta uta apakame osiyo. 
LUK.17.24	Alino alave alave nehigenoʼaeʼmo muki kokuʼnateʼmo aeno ha legeʼapaeʼmo muki vayaʼmogi neʼagaya kava huno Vemo Mafaʼnemo eminesigeʼa agegae. 
LUK.17.25	Eminegaiyaʼmonanafa hogoteno lusi kava huno agafu yaʼmo alisigeʼapaeʼmo hemeni afinaʼmo maiʼnaya vayaʼmogimo apakameʼyamo amigae.
LUK.17.26	Novaʼa maiʼniya afinaʼmo haiya agufa kavaʼmo huʼa maiʼnafi Vemo Mafaʼnemo afinaʼeʼmo ani agufa kavakeʼmo huʼa maigae. 
LUK.17.27	Neʼyaʼmo nege aniʼmo nege aʼmo alige aʼmafaʼnemo lagauliʼa uge hume hume neʼagenoʼaeʼmo Novaʼa sipifiʼmo uno haino maiʼnigenoʼaeʼmo aniʼmo heteno muki vayaʼmo ago aeno apati kaeʼniye. 
LUK.17.28	Ani kavaʼmo huʼa Lotiʼa maiʼniya afinaʼmo neʼyaʼmo nege aniʼmo nege mago yaʼmo miya faige maketi huge hoyamo vaige noʼmo kige hume hume neʼagenoʼaeʼmo 
LUK.17.29	Lotiʼa Sotomi taonifatiʼmo ataleno neʼvigenoʼaeʼmo ani afinaʼmo ataʼe atamo neleya yafaʼeʼmo ko aigekana huno kokuʼnapatiʼmo emineno muki vayaʼmo apaleno pasaga liʼniye. 
LUK.17.30	Ani agufa kavakeʼmo huʼa maiʼnisageno Vemo Mafaʼnemo afole aigiye. 
LUK.17.31	Ani afinaʼmo kumatega maiʼnisaya vayaʼmogi noʼapifatiʼmo kagemi yaʼapimo alisayafeʼmo uʼa ohaiyo. Hoyalegamo maiʼnisaya vayaʼmogi noʼapilegamo halate oʼviyo. 
LUK.17.32	Lapakaemo Loti aʼaʼmoʼmo huʼniya kavafeʼmo lapakesamo afita ho hiyo. 
LUK.17.33	Ina lagimo ma mopafiʼmo alagepa huʼa maige maige huʼa maisaya kavateʼmo yagaiʼa neʼatesafigeno alagepa huʼa neʼmaisaya kavaʼapimo hano hugiyaʼmonanafa ina lagimo alagepa huʼa neʼmaisaya kavaʼapimo ataleʼnisafigeʼa alagepa huʼa maisaya kavaʼapimo aligae. 
LUK.17.34	Nagaemo lapa paiʼnaeʼmo ani haniʼilagamo lole vekalaʼmo magoke hipaleʼmo lokaeʼana havaeʼnisaʼageʼapaeʼmo mago vekamo avaleliʼa uteʼa mago vekamo ategae. 
LUK.17.35	Lole atalaʼmo magokepi aliʼyaʼmo neʼalisaʼageʼapaeʼmo mago a kanomo avaleliʼa uteʼa mago a kanomo ategae. 
LUK.17.36	Lole vekalaʼmo hoyafiʼmo maiʼnisaʼageʼapaeʼmo mago vekamo avaleliʼa uteʼa mago vekamo ategae, huno hapa paiʼnigeʼapaeʼmo, 
LUK.17.37	Ala kava nene, huʼa, haiyaʼalegamo ani agufa kavaʼmo afole aigiye, huʼa ge huʼa afi geʼnagenoʼaeʼmo, afu anagaʼmo apakufaʼamo haneʼniya yategamo hakiki anagaʼmo haleli eʼa aliʼa anupa huʼa neʼmaiye, huno hapa paiʼniye.
LUK.18.2	Agaemo hunoʼaeʼmo, mago agoti gemo neʼafiya vekamo mago taonifiʼmo maiʼniya vekamoʼmo Gotifeʼmo koli osuge muki vayaʼaifeʼmo koli osuge huno maiʼniye. 
LUK.18.3	Maiʼnigenoʼaeʼmo ani taonifiʼmo mago kogu a kanomoʼmo muki afinaʼaeʼmo ani vekalegamo uno ha painoʼaeʼmo, kame huno neʼnateya vekamoʼmo nagaetegamo hosu kavaʼmo nehiyanagi alika fako huka laʼato, huno ha paige ha paige huno maiʼniye. 
LUK.18.4	Hogoteno ha oʼmaeʼniyaʼmonafa henagaʼamo aipafiʼmo agesamo afinoʼaeʼmo, Gotifeʼmo koli osuge vayaʼaifeʼmo koli osuge huʼnovaʼmonanafa 
LUK.18.5	mani kogu a kanomoʼmo lusi kava huno alagaʼmo neʼnahaeya agufa gemo nehiyanageʼna afaʼa aliʼna fako huʼna ategauve. Aliʼna fako huʼna oʼatesuvana muki afinaʼmo ege ege huno maisigeno magoʼe huno lusi kava huno alagaʼmo nahaegaiye, huno agesamo afiʼniye. 
LUK.18.6	Ala kava neʼmoʼa hunoʼaeʼmo, hosu vekamoʼmo agoti gemo neʼafisiya vekamo geʼamo afiyo. 
LUK.18.7	Gotiʼa lekana paino apateʼniya vayaʼmogi muki felugaʼaʼe haniʼilagaʼaʼeʼmo aukaya huʼa ge huʼa afige afige nehisagenoʼaeʼmo ani kavaʼmo huno afiteno alino fako huno apateteno afaʼa hapa oʼmaegaifiye. Yatala afinaʼmo apakava maisiyaʼmoʼmo afaʼa hapa maegaiye. 
LUK.18.8	Lama gemo lapa nepauve, huʼna, malage huno alino fako huno apateteno hapa maegaiyaʼmonanafa Vemo Mafaʼnemo emineno apakesamo afiʼa fatago nehaya vayaʼaina kahauya huno apakesifiye, huno hapa paiʼniye.
LUK.18.9	Mago vayaʼmogi Gotifeʼmo apakesamo oʼafiʼa apakaiʼapiyekeʼmo aliʼa amufa apamiʼapaeʼmo, lagaemo alagepa vayaʼmo maiʼnonageʼa alu vayaʼmo afaʼa ina agufa vayaʼmo maiʼnae, huʼa nehaya vayaʼaifeʼmo Yesuʼa ina gemo huno aeno kalafefa gemo huno hapa paiʼniye. 
LUK.18.10	Lole vekalaʼmoganimo nunumuʼmo hisaʼafeʼmo Yu vayaʼai alopa mono nopiʼmo uʼana haiʼnaʼae. Mago vekamo Falasi vekamo maiʼnigeno alu vekamo takesi moni neʼaliya vekamo maiʼniye. 
LUK.18.11	Falasi vekamoʼmo he tino maiʼneno agaiʼaeʼmo nunumuʼmo huʼniye. Nunumuʼmo hunoʼaeʼmo, Gotiyo, huno, muki alu vayakana huʼna oʼmaiʼnovaʼmofeʼmo kahao keʼmo nehove. Mago kanale kavaʼmo osuge aigofe gemo huteʼa kumayaʼmo alige kumai kavaʼmo huge nehaya vayakana huʼna oʼmaiʼnove. Ani takesi monimo neʼaliya vekagana huʼna oʼmaiʼnove. 
LUK.18.12	Nagaemo muki saleʼae saleʼaeʼmo neʼyaʼmo neteʼna lole afinaʼmo oʼneʼna mo siʼnove. Nagaemo muki aliʼnova yapatiʼmo naeniʼa yaʼmo aliteʼna magoke yaʼmo nekamuve, huno nunumuʼmo huʼniye. 
LUK.18.13	Huʼniyaʼmonanafa takesi monimo neʼaliya vekamo afagiʼaleʼmo he tino maiʼneno alino maku huno oʼageʼneno haifiʼyaleʼmo neʼamaginoʼaeʼmo, Gotiyo, huno, alagi hosu vekamo maiʼnovanagi kaipamo lanitani huka nateteka kahau huka nato, huno nunumuʼmo huʼniye. 
LUK.18.14	Lapa nepauve, huno, Gotiʼa takesi moni neʼaliya vekaeʼmo hunoʼaeʼmo, naulagaleʼmo fatago vekamo maiʼnane, huno ha paiʼnigeno noʼalegamo fatago vekamo uno maiʼniyaʼmonanafa alu vekamo mago yaʼmo oʼalino afaʼa uʼniye. Gotiʼa muki vayaʼmogimo apakaiʼapi apakiʼapileʼmo aliʼa asaga huʼa neʼatesaya vayaʼai apakiʼapileʼmo alino afepi apategaiyaʼmonanafa Gotiʼa apakaiʼapi apakiʼapileʼmo aliʼa afepi neʼatesaya vayaʼai apakiʼapileʼmo alino asaga huno apategaiye, huno hapa paiʼniye.
LUK.18.15	Yesuʼa aise mafaʼne anagaʼai apakufaleʼmo ayaʼmo malesiyafeʼmo apavaleliʼa eʼnageʼapaeʼmo geʼamo neʼafiya vayaʼmogi apaketeʼapaeʼmo ge hapauʼnae. 
LUK.18.16	Ge hapauʼnayaʼmonanafa Yesuʼa aise mafaʼne anagaʼaifeʼmo hunoʼaeʼmo, nagaetegamo eyo, huno huteno, ka akanita apateteta nagaetegamo oʼmeyo, hutapa osiyo. Gotiʼa yagaino neʼapateya kegiʼyafiʼmo ani agufa mafaʼnegana vayaʼmo uʼa haiʼa maigae. 
LUK.18.17	Lama gemo lapa nepauve, huno, vayaʼmogi Gotiʼa yagaino neʼapateya yaʼmo aise mafaʼnemogi neʼaliya kava huʼa noʼalisayana Gotiʼa yagaino neʼapateya kegiʼyafiʼmo afaʼa uʼa ohaigae, huno hapa paiʼniye.
LUK.18.19	na kava higekaeʼmo nagaefeʼmo alagepa tisao, huka nehane. Ma mopafi vayapatiʼmo mago alagepa vayaʼmo oʼmaiʼnafa Gotikeʼmo magokeʼageʼmo alagepa vekamo maiʼniye. 
LUK.18.20	Goti keʼaepa geʼamo ago afiʼnanana,
LUK.18.20	kumai kavaʼmo osuvo, vayaʼmo kamitimo apamagigeʼa ofaliyo, kumayaʼmo oʼaliyo, aigofe gemo osuvo, itakaʼafokalaʼmogani anaiyafiʼmo maiʼneka geʼanimo afiyo,
LUK.18.20	huno ha paiʼnigenoʼaeʼmo, 
LUK.18.21	mafaʼnemo maiʼnova afinatetiʼmo muki ani keʼaepa gemo akame hume hume eʼna hemeniʼeʼmo akame nehuve, huno ha paiʼnigeno 
LUK.18.22	Yesuʼa ani gemo afitenoʼaeʼmo, magoke kavaʼatokamo aeka aga seʼnane. Muki kagemi yakamo alika maketi hugeʼa miya faitesageka alisana monimo alika fako huka kagemi yaʼapimo ohaneʼnisaya vayaʼaina apamigenoʼao alagepa yakamo kokuʼnapiʼmo haneno. Ani kavaʼmo hutekaeʼmo eka nakame huvo, huno ha paiʼnigeno 
LUK.18.23	ani gemo afitenoʼaeʼmo asole kagemi yaʼamo haneʼniyaʼmofeʼmo lusi kava huno aipamoʼmo kana huʼnigeno 
LUK.18.24	hosu augosamo kaliʼnigeno Yesuʼa agetenoʼaeʼmo, 
LUK.18.25	kamo afugefamoʼmo nekaya kapiʼmo faleno uno haisiyafeʼmo aiseʼamo lokiya vaiʼniya agufa kavaʼmo haneʼniyaʼmonanafa mago kagemi yaʼe vekamoʼmo Gotiʼa yagaino neʼapateya kegiʼyafiʼmo uno haisiya kavaʼmoʼmo magoʼe huno lusi kava huno lokiya vaiʼniya kavaʼmo haneʼniye, huno ha paiʼnigeʼa 
LUK.18.26	afiteʼapaeʼmo, ina lagimo maige maige huʼa maisaya yaʼmo afaʼa aligae, huʼa ge huʼa afigeʼnagenoʼaeʼmo, 
LUK.18.27	vayaʼmogimo alagi afaʼa osisaya agufa kavaʼmo Gotiʼa afaʼa hugiye, huno hapa paiʼnigeno 
LUK.18.28	Pitaʼa hunoʼaeʼmo, afiyo, huno, lagaemo muki yatimo ago ataleta eta kakame nehune, huno ha paiʼnigenoʼaeʼmo, 
LUK.18.29	lama gemo lapa nepauve, huno, muki vayaʼmogi Gotiʼa yagaino neʼapateya kavatefeʼmo noʼapigi aʼneʼapigi konagaʼapigi itaʼapi afoʼapimogimo mafaʼneʼapigi huʼa apataleʼeʼa maiʼnisaya vayaʼmo 
LUK.18.30	ma mopafi maiʼnagenoʼaeʼmo Gotiʼa lusi kava huno magoʼe yaʼmo fikumo neʼapamiyanageno henagaʼamo afole aisiya afinaʼmo alagepa huʼa maige maige huʼa maigae, huno hapa paiʼniye.
LUK.18.32	Avaleli uʼa alu vayaʼai apayapiʼmo apamisageʼapaeʼmo hosu kigi huʼa atege huʼa faipa huʼa atege apavenatuʼnaʼmo heʼa atege 
LUK.18.33	nofi kayotetiʼmo amagige huteʼa kamitimo amagisageno faliteno loleʼe magoʼe afinaʼmo utesigeno halate he tigiye, huno hapa paiʼnigeʼapaeʼmo 
LUK.18.34	afiʼa aeto osuʼnae. Ani gemo aepaʼamo afiʼa aeto osisaya agufa gemo fala kiʼniya gemo haneʼniyaʼmofeʼmo alagepa huʼa oʼafiʼnae.
LUK.18.35	Yesuʼa Yeliko taonimo haopaleʼmo neʼegenoʼaeʼmo mago aulaga ali huʼniya vekamo ka agiʼnaleʼmo maiʼnenoʼaeʼmo muki vayaʼaifeʼmo monieʼmo aukaya huge huge huno maiʼniye. 
LUK.18.36	Asole vayaʼmo eʼa aiʼa aga seʼa ute ute huʼnageno apaiya gemo afitenoʼaeʼmo, na agufa kavaʼmo nehae, huno ge huno apafi geʼnigeʼapaeʼmo, 
LUK.18.37	Yesuʼa Nasalasa taonifi vekamo neʼe, huʼa ha paiʼnageno afitenoʼaeʼmo 
LUK.18.38	alopa gefatiʼmo hunoʼaeʼmo, Neviniʼa ala kini vekamo aginagomo Yesuvo, huno, kahau huka nato, huno ge huʼnigeʼa 
LUK.18.39	hogoteʼa eʼnaya vayaʼmogimo huʼapaeʼmo, ge osuka afaʼa maiyo, huʼa ge hauʼnayaʼmonanafa magoʼe huno ge hunoʼaeʼmo, Neviniʼa ala kini vekamo aginagomo, huno, kahau huka nato, huno ge huʼnigeno 
LUK.18.40	Yesuʼa eno he tino maiʼnenoʼaeʼmo, avalelita eyo, huno hapa paiʼnigeʼapaeʼmo avaleliʼa eʼnagenoʼaeʼmo, 
LUK.18.41	kagaemo na kavaʼmo huʼna katesuvafeʼmo nehane, huno ge huno afi geʼnigenoʼaeʼmo, Ala kava nene, huno, naulagaʼnimo alika ayakeka nato, huno ha paiʼnigeno 
LUK.18.42	Yesuʼa hunoʼaeʼmo, kaulagamo afa ageka ayako. Nagaefeʼmo kagesa afika fatago huʼnana kavakamoʼmo alino ayakeno kateʼniye, huno ha paiʼnigeno 
LUK.18.43	malage huno aulagamo ageno ayaketeno akame huno neʼunoʼaeʼmo Goti agiʼaleʼmo alino asaga hume hume uʼnigeʼa ageteʼapaeʼmo muki vayaʼmogimo Goti agiʼaleʼmo aliʼa asaga huʼa ateʼnae.
LUK.19.1	Yeliko taonifiʼmo uno avaʼyi huteno neʼvigenoʼaeʼmo 
LUK.19.2	mago vekamo agiʼamo Sakiyasiʼa takesi monimo neʼaliya vayaʼaiteʼmo yagaino apateʼniya vekamo asole kagemi yaʼamo haneʼniya vekamo maiʼniye. 
LUK.19.3	Agaemo haiya agufa vekamofi huno agesiyafeʼmo huʼniyana aupa vekamo maiʼniyaʼmofeʼmo asole vayaʼmogi aeʼa akaniʼnageno oʼageʼniye. 
LUK.19.4	Oʼagenoʼaeʼmo aeno apaka seno nagu nagu huno neʼunoʼaeʼmo mani katekeʼmo egaiyanageʼna agegauve, huno agesamo afiteno mago yosafiʼmo uno haino maiteno agesiyafeʼmo yagaino maiʼniye. 
LUK.19.5	Yesuʼa ani maiʼniya yateʼmo eno he tino maiʼneno alino maku huno agetenoʼaeʼmo, Sakiyasiyo, huno, malage huka emikeno. Hemenimo kagae nopiʼmo utaʼa maiguʼae, huno ha paiʼnigeno 
LUK.19.6	malage huno emineno amogaga aiteno avalelinuno noʼafiʼmo alino falu fala huno ateʼniye. 
LUK.19.7	Ani kavaʼmo ageteʼapaeʼmo, hosu vekamo nopiʼmo uno haiʼniye, huʼa huteʼa hagalu hagalu huʼa ge hauʼnae.
LUK.19.9	Yesuʼa hunoʼaeʼmo, Emalehamu aginago vekamo maiʼniyaʼmofeʼmo ani afinaʼmo mani afamo anagaʼai apakufamo ago aliʼna katiʼna apateʼnove. 
LUK.19.10	Vemo Mafaʼnemoʼmo afela heʼnaya vayaʼmo kahauya huno apaketeno apakufamo alino katino apatesiyafeʼmo emineʼniyaʼmofeʼmo ani kavaʼmo ago afole aiʼniye, huno hapa paiʼniye.
LUK.19.12	Mago yagaino neʼapateya nofi vayapati vekamoʼmo hunoʼaeʼmo, Ala kini vekamo afagi kotega maiʼniyategamo visugeno lekana paino natesigeʼna halate aiʼna atagi neʼna eʼna ala kini vekamo maiguve, huno agesamo afiʼniye. 
LUK.19.13	Agaemo teniʼa vayaʼmo aliʼyaʼamo neʼaliya vayaʼaifeʼmo ge huʼnigeʼa eʼnagenoʼaeʼmo magoke magoke monimo fako huno apamite apamite hutenoʼaeʼmo, mani moniletiʼmo aliʼyaʼmo aligenoʼao akamelegaʼamo magoʼe monimo afole aino. Aliʼyaʼmo alime alime neʼvigeʼna eno, huno hapa paiʼniye. 
LUK.19.14	Hapa paiteno uʼniyaʼmonanafa vayaʼamogimo agaefeʼmo apaini huteʼa mago vayaʼmo aliʼa apateʼnageʼa uʼa Ala kini vekaeʼmo huʼapaeʼmo, ani vekamoʼmo yagaino latesiyafeʼmo olahauʼniye, huʼa ha paiʼnae. 
LUK.19.15	Ha paiʼnayaʼmonanafa Ala kini vekamoʼmo geʼapimo oʼafino alaʼapimo yagaino apatesiya vekae, huno huteno lekana paino ateʼnigeno aino atagi neno eno hogoteno apamiteno uʼniya moniletiʼmo akamelegaʼamo na magi monimo afole aiʼnifi huno agesiyafeʼmo muki vayaʼaifeʼmo ge huʼniye. 
LUK.19.16	Mago vekamo hogoteno enoʼaeʼmo, Ala kava nene, huno, magoke monikaletiʼmo akamelegaʼamo teniʼa monimo aliʼnove, huno ha paiʼnigenoʼaeʼmo, 
LUK.19.17	alagepa huka aliʼyaʼnimo aliʼnane. Aise yateʼmo alagepa huka yagaiʼnanaʼmofeʼmo teniʼa taonileʼmo yagaisanafeʼmo lekana paiʼna kateʼnove, huno ha paitegenoʼaeʼmo 
LUK.19.18	agae akamelegamo mago vekamo eno, Ala kava nene, huno, magoke monikaletiʼmo akamelegaʼamo faefuʼa monimo aliʼnove, huno ha paiʼnigenoʼaeʼmo, 
LUK.19.19	faefuʼa taonileʼmo yagaisanafeʼmo lekana paiʼna kateʼnove, huno ha paitegenoʼaeʼmo 
LUK.19.20	anile mago vekamo eno, Ala kava nene, huno, monikamo manileʼmo haneʼniye. Hanipausifiʼmo aiteʼna fala kiʼna ali kateʼnove. 
LUK.19.21	Kagaemo lokiya kaipa vekamo maiʼneka mago vayaʼmogi maleʼnaya yaʼmo alige mago vayaʼmogi vai maleʼnaya hoyafatiʼmo alige nehanaʼmofeʼmo kagaefeʼmo kolikamo huteʼnaeʼmo fala kiʼna aliʼnove, huno ha paiʼnigenoʼaeʼmo, 
LUK.19.22	kagaemo hosu aliʼyaʼmo aliʼnane. Kagaemo naha paiʼnana gekaletiʼmo agoti huʼna kategauve. Ago nageʼnanana lokiya naipa vekamo maiʼneʼna mago vayaʼmogi maleʼnaya yaʼmo alige mago vayaʼmogi hoyafatiʼmo alige huʼnogeka nageʼnane. 
LUK.19.23	Nageʼnanaʼmofeʼmo na kava higeka moniʼnimo monimo neʼmalaya nopiʼmo oʼmaleʼnane. Maleʼnanesinana akamelegatiʼmo magoʼe monimo aliʼnovesine, huno ha paiteno 
LUK.19.24	he tiʼa maiʼnaya vayaʼaifeʼmo hunoʼaeʼmo, moniʼamo aliniteta teniʼa monimo aliʼniya vekamo amiyo, huno hapa paiʼnigeʼapaeʼmo, 
LUK.19.25	Ala kava nene, huʼa, teniʼa monimo ago aliʼniye, huʼa ha paiʼnagenoʼaeʼmo, 
LUK.19.26	lapa nepauve, huno, aliʼnisaya vayaʼmo magoʼe huʼna apamiguve. Oʼaliʼnisaya vayaʼmogi apayapatiʼmo hapa falegauve, huno hapa paitenoʼaeʼmo, 
LUK.19.27	inagi kame vayaʼnimogi agaemo yagaino latesiyafeʼmo olahauʼniye, huʼa huʼnaya vayaʼmo apavaleliteta naulagaleʼmo kamitimo apamagiyo, huno hapa paiʼniye, huno Yesuʼa hapa paiʼniye.
LUK.19.28	Ani gemo hapa paitenoʼaeʼmo hogoteno Yulusalemu taonifilagamo neʼvaya kateʼmo uno 
LUK.19.29	Metapesi taoniʼe Metani taoniʼeʼmo haneʼniya avemo agiʼamo Alifiʼaepa avemo aiyafiʼmo haneʼniya koteʼmo uno avaʼyi huteno geʼamo neʼafiʼa vekalaʼanifeʼmo hunoʼaeʼmo, 
LUK.19.30	lanaulagaleʼmo haneʼniya taonifiʼmo utana haiʼao. Utana avaʼyi hutetanaeʼmo agesaʼana mago aikeli hosimo aeʼa ateʼnisaya hosileʼmo mago vekamo fai maiteno uneno osuʼniya hosimo maiʼnisigetana agetetanaeʼmo hatu maetana avalelitana eʼao. 
LUK.19.31+LUK.19.32	Mago vekamoʼmo hunoʼaeʼmo, na agufa kavaʼmo hisaʼafeʼmo hatu neʼmaʼae, huno ge huno lanafi gesigetanaeʼmo, Ala kava neʼmoʼa aliʼyaʼamo alisiyafeʼmo higetaʼaene, hutana ha paiʼao, huno hana paiteno alino anateʼnigeʼana uʼana hana paiʼniya kavaʼmo huno maiʼnigeʼana ageʼnaʼae. 
LUK.19.33	Aikeli hosimo nofiʼamo hatu neʼmaʼageʼapaeʼmo hosimo afoʼamogimo huʼapaeʼmo, na agufa kavaʼmo hisaʼafeʼmo hatu neʼmaʼae, huʼa ge huʼa anafi geʼnageʼanaeʼmo 
LUK.19.34	Ala kava neʼmoʼa aliʼyaʼamo alisiyafeʼmo higetaʼaene, huʼana hapa paiteʼana 
LUK.19.35	Yesutegamo avaleliʼana eʼnaʼae. Kukenaʼanimo asagiʼana aikeli hosileʼmo yakai maleʼneʼana Yesuʼmo asagauʼana faiʼana ateʼnaʼageno 
LUK.19.36	fai maiteno uʼnigeʼapaeʼmo visiya kateʼmo kukena yaʼapimo asagiʼa yakaime yakaime uʼnae. 
LUK.19.37	Yulusalemu haopalega Alifiʼaepa aveletiʼmo uno lamigefeʼmo nehigeʼapaeʼmo muki vayaʼmo geʼamo neʼafiya vayaʼamogi aepa faiʼa apamogaga aiteʼa himamuʼaletiʼmo noʼagaya agufa aune kavaʼmo huʼnigeʼa ageʼnayaʼmofeʼmo alopa gefatiʼmo huteʼa Goti agiʼaleʼmo aliʼa asaga hume hume uʼnae. 
LUK.19.38	Apakaemo huʼapaeʼmo,
LUK.19.38	huʼa huge huge huʼa maiʼnae. 
LUK.19.39	Mago Falasi vayaʼmo asole vayaʼeʼmo magokepi lokaeʼa uʼnaya vayaʼmogimo huʼapaeʼmo, Tisao, huʼa, gekamo neʼafiya vayaʼaifeʼmo hukaeʼmo, ge osiyo, huka hapa paiyo, huʼa ha paiʼnagenoʼaeʼmo, 
LUK.19.40	lapa nepauve, huno, ge osuʼa afaʼa maisayaʼmoʼmo yafaʼmoʼa age aigiye, huno hapa paiʼniye.
LUK.19.42	Agaemo hunoʼaeʼmo, Yulusalemu vayaʼmogitapae, huʼna, Lapakaemo alagepa huta maisaya kaʼmo oʼageʼnae. Lapakaemo alagepa huta maisayafeʼmo visaya kaʼmo ageʼnaesinana kanale huʼniyesinaʼmonanafa hemenimo Gotiʼa aeno ati kaeno lapateʼniyanagetapa afaʼa oʼagegae. 
LUK.19.43	Mago afinaʼmo afole aisigeʼapaeʼmo kame vayatapimogi Yulusalemu taonifiʼmo eʼa taonileʼmo mopamo kafi maleʼa vego huʼa avemo haiʼa muki lapaune hetapa visaya kateʼmo maleʼa akanigae. 
LUK.19.44	Apakaemo Yulusalemu taonifiʼmo maiʼnaya vayaʼmogitapaʼe mafaʼne anagatapiʼeʼmo alagi lahapaege eʼa muki nokomo heʼa halagape vaige hugae. Eʼa mago yafateʼmo akalo huʼa maleʼnaya yafaʼmo aliʼa mopafiʼmo yaga auʼa atalesageno magoke yafaʼmo agotofuleʼmo akalo huno ohanegaiye. Gotiʼa lapa maesiyafeʼmo lahapaopaleʼmo emineʼniyana ageta aeto osuʼnayaʼmofeʼmo ani hosu kavaʼmo afole aigiye, huno hapa paiʼniye.
LUK.19.45	Agaemo Yu vayaʼai alopa mono nopiʼmo uno haino aepa faino maketi nehaya vayaʼmo alino hapafaino apataleʼniye. 
LUK.19.46	Agaemo hunoʼaeʼmo, avoʼmo kae maleʼniya gemoʼmo hunoʼaeʼmo, 
LUK.19.47	Muki afinaʼmo mono nopiʼmo alino apaya malege malege huno maiʼnigeʼapaeʼmo mono huʼa neʼapataya vayaʼaiteʼmo yagaiʼa neʼapataya vayanagi keʼaepa gemo avoʼmo kaeʼa aliʼa apaya neʼmalaya vayanagi ala apaki vayanagi huʼa amagisaya kafeʼmo kahauya huʼnae. 
LUK.19.48	Huʼnayaʼmonanafa muki afa vayaʼmogiʼeʼmo geʼamo afisayafeʼmo hapauʼniyaʼmofeʼmo amagisaya kaʼmo oʼageʼnae.
LUK.20.1	Mago afinaʼmo Yesuʼa Yu vayaʼai alopa mono nopiʼmo uno haino alagepa faigoko gemo alino apaya maleʼnigeʼapaeʼmo mono huʼa neʼapataya vayaʼaiteʼmo yagaiʼa neʼapataya vayanagi keʼaepa gemo avoʼmo kaeʼa aliʼa apaya neʼmalaya vayanagi vayatama vayanagi huʼa eʼa, 
LUK.20.2	haiya agufa alagena yakamo yagaika apatesana yaʼmo aliʼnekaeʼmo mani kavaʼmo nehane. Ina laʼmo ani kavaʼmo huvo, huno kaha paiʼniye, huʼa ge huʼa afi geʼnagenoʼaeʼmo, 
LUK.20.3	inagi nagaeʼeʼmo mago gemo lapafi gesugetapaeʼmo naha paiyo. 
LUK.20.4	Yoniʼa aniʼmo faleno apatesiyafeʼmo Gotiʼa lekana paino ateʼnifi vayaʼmogi lekana paiʼa ateʼnae, huno ge huno apafi geʼnigeʼapaeʼmo 
LUK.20.5	apakaiʼapimo ge huge afige huʼapaeʼmo, geʼaleʼmo na agufa gemo huta ha paigune. Gotiʼa lekana paino ateʼniye, huta hisunana na kava higetapaeʼmo geʼaeʼmo lapakesamo afita fatago osuʼnae, huno laha paigiye. 
LUK.20.6	Vayaʼmogi lekana paiʼa ateʼnae, huta hisunana muki vayaʼmogimo yafa kayotetiʼmo lamagigae. Yoniʼmo Gotitegati gemo alinineno aeno hakalo huno hapa nepaiya vekae, huʼa apakesamo neʼafiyaʼmofeʼmae, huʼa huteʼa 
LUK.20.7	geʼaleʼmo aeʼa atagaina huʼa ha paiʼapaeʼmo, oʼafiʼnone, huʼa ha paiʼnagenoʼaeʼmo, 
LUK.20.8	naha opaiʼnayaʼmofeʼmo haiya agufa alagena yaʼmo yagaiʼa neʼapataya vayaʼmogi neʼaliya agufa alagena yaʼmo aliʼneʼnaeʼmo ani kavaʼmo nehufi huʼna lapa opaiguve, huno hapa paiʼniye.
LUK.20.10	Nofi alagamo ago afu leʼnigenoʼaeʼmo agaemo mago nofi alagamo alisiyafeʼmo aliʼyaʼamo neʼaliya vekamo alino ateʼnigeno uʼniye. Uʼnigeʼapaeʼmo hoyaʼaleʼmo yagaiʼnaya vayaʼmogimo atafauʼa amagiteʼapaeʼmo, afaʼa ataleka uvo, huʼa ha paiʼnageno oʼalino afaʼa ataleno eʼniye. 
LUK.20.11	Agaemo alu vekamo aliʼyaʼamo neʼaliya vekamo alino ateʼnigeno uʼniyana ani agufa kavaʼmo huʼa amagiteʼa agaetegamo hosu kavaʼmo huteʼa aliʼa atalageno oʼalino afaʼa eʼniye. 
LUK.20.12	Halate mago alu vekamo alino ateʼnigeno uʼnigeʼapaeʼmo lusi kava huʼa amagiʼnageno kolaʼamoʼmo huʼnigeʼa malaga alini uʼa yaga auʼa ataleʼnae. 
LUK.20.13	Hoyamo afoʼamoʼmo hunoʼaeʼmo, nagaemo na agufa kavaʼmo hisuve. Nahau nayamopafiʼmo nahauʼniya mafaʼneʼnimo aliʼna atesugeno visigeʼapaeʼmo geʼamo afaʼa afigae, huno agesamo afiʼniye. 
LUK.20.14	Huʼniyaʼmonanafa hoyaʼaleʼmo yagaiʼnaya vayaʼmogi mafaʼneʼamo eʼnigeʼa ageteʼapaeʼmo apakaiʼapimo ge huge afige huʼapaeʼmo, ani vekamoʼmo afoʼamo yaʼmo aligiyaʼmofeʼmo amagigetao muki yaʼamo lagaemo aligune, huʼa huteʼa 
LUK.20.15	asagauli uʼa malaga ataleʼneʼa kamitimo amagiʼnae. Hoyamo afoʼamoʼmo apakaetegamo na agufa kavaʼmo hugiye. 
LUK.20.16	Eno hoyaʼaleʼmo yagaiʼnaya vayaʼmo kamitimo apamagiteno mago alu vayaʼmo alino apamigiye, huno hapa paiʼnigeʼa afiteʼapaeʼmo, haʼao, fiku yanageno ani agufa kavaʼmo lagaetegamo afole aigiye, huʼa ha paiʼnageno 
LUK.20.17	Yesuʼa aulu hapaeno apaketenoʼaeʼmo, mukufiʼmo avoʼmo kae maleʼniya gemoʼmo haiya agufa aepaʼamo haneʼniye. Ani gemoʼmo hunoʼaeʼmo,
LUK.20.19	Keʼaepa gemo avoʼmo kaeʼa aliʼa apaya neʼmalaya vayaʼe mono huʼa neʼapataya vayaʼaiteʼmo yagaiʼa neʼapataya vayaʼmogiʼeʼmo huʼapaeʼmo, ani aeno kalafefa gemo lagaefekeʼmo huʼniye, huʼa huteʼa ani afinaʼmo kalavusi huʼa atesayafeʼmo huʼnayaʼmonanafa afa vayaʼaifeʼmo koli huʼnae.
LUK.20.21	Apakaemo, tisao, huʼa, lagaemo ago kageʼnonana lama gemo alagepa huka alika apaya neʼmalane. Goti geʼamo akame hisaya kateʼmo visaya kavafeʼmo lama gekaletiʼmo alika apaya neʼmalanageta kageʼnone. 
LUK.20.22	Humi atesayafeʼmo lagaemo Goti keʼaepa geʼamo akame hisunafeʼmo takesi monimo gamani vekamo yagaino nelateya vekamo Sisana amisupi oʼamisune, huʼa ge huʼa afi geʼnageno 
LUK.20.23	huʼnaya gemo afitenoʼaeʼmo, 
LUK.20.24	ani laga monimo aliniteta nave liyo. Ani laga monileʼmo ina la augosaʼe agiʼeʼmo avoʼmo kae maleʼnaya agimo haneʼniye, huno ge huno apafi geʼnigeʼapaeʼmo, Sisa agiʼe augosaʼeʼmo haneʼniye, huʼa ha paiʼnagenoʼaeʼmo, 
LUK.20.25	Sisa yaʼamo Sisana amiteta Goti yaʼamo Gotina amiyo, huno hapa paiʼnigeʼa 
LUK.20.26	afiteʼapaeʼmo hapau aiteʼa ge osuʼa maiʼnae. Apakaemo vayaʼai apaulagaleʼmo geʼaleʼmo huʼa atafauʼa atesayafeʼmo huʼnayana huʼa atafauʼa oʼateʼnae.
LUK.20.27	Mago vayaʼmogi faliʼnaya vayaʼaifeʼmo huʼapaeʼmo, he otigae, huʼa nehaya vayaʼai apakiʼapimo Satiyusi mono vayaʼmogeʼa Yesutegamo eʼnae. 
LUK.20.28	Eʼa Yesufeʼmo huʼapaeʼmo, Tisao, huʼa, Moseseʼa lagaefeʼmo avoʼmo kaenoʼaeʼmo, mago vekamoʼmo aʼmo aliteno mafaʼnemo alino oʼateno falitesigenoʼaeʼmo konagaʼamoʼmo ani a kanomo aliteno agae aimuʼyaleʼmo mafaʼnemo alino apategaiye. Fiku yanageʼa faliʼniya vekamo nofi vayaʼamo faliʼa hano hugae, huno laha paiʼniye. 
LUK.20.29	Mago afinaʼmo seveniʼa konagamo maiʼnae. Nepuʼapimoʼmo aʼmo aliteno mafaʼnemo alino oʼateno ataleno falitegeno 
LUK.20.30	aganaʼamoʼmo kogu aʼmo aliteno ani kavaʼmo huno mafaʼnemo alino oʼateno faliʼniye. 
LUK.20.31	Ani kavaʼmo huno napa tali konagaʼamoʼmo ani a kanomo aliteno faliʼniye. Ani kavaʼmo huʼa seveniʼa konagamogimo ani a kanomo aliteʼa ataleʼa falite falite huʼnayaʼmonanafa mafaʼnemo aliʼa oʼateʼa faliʼnae. 
LUK.20.32	Henagaʼamo ani a kanomo faliʼniye. 
LUK.20.33	Seveniʼa konagamogimo ani a kanomo aliʼnayaʼmofeʼmo faliʼnayatetiʼmo he tisagenoʼaeʼmo ani a kanomo ina lateʼmo maigiye, huʼa ge huʼa afi geʼnagenoʼaeʼmo, 
LUK.20.34	ma mopafi vayaʼmogimo aʼmo alige aʼmafaʼnemogimo veleʼmo maige nehae. 
LUK.20.35	Gotiʼa mago vayaʼaifeʼmo hunoʼaeʼmo, saufa afinaʼmo faliʼnayategatiʼmo he tiʼa maisaya agufa kavaʼmo huʼa maiʼnae, huno agesamo neʼafiya vayaʼmo he tisaya afinaʼmo aʼmo oʼalige veleʼmo oʼmaige hugae. 
LUK.20.36	Ofaliʼa enisole vayakana huʼa maisayafekeʼmo Goti mafaʼneʼamo maiʼnayaʼmofeʼmo faliʼnayatetiʼmo halate he tisayana alagi ofaligae. 
LUK.20.37	Moseseʼa aise yosafiʼmo ata leʼniya kavafeʼmo ava gemo huno avoʼmo kae maleʼniyana faliʼnaya vayaʼmo he tigae, huno avoʼmo kae maleʼniye. Moseseʼa hunoʼaeʼmo,
LUK.20.37	Ala kava neʼmo Emalehamu Gotiʼamoʼmo maige Aisiki Gotiʼamoʼmo maige Yekopu Gotiʼamoʼmo maige huno maiʼniye,
LUK.20.37	huno avoʼmo kae maleʼniye. 
LUK.20.38	Agaemo alagi faliʼnaya vayaʼmogi Gotiʼapimoʼmo oʼmaiʼnifa afaʼa maiʼnaya vayaʼmogi Gotiʼapimoʼmo maiʼniye. Muki vayaʼamogimo Gotitefeʼmo afaʼa maiʼnae, huno agesamo neʼafiye, huno hapa paiʼnigeʼapaeʼmo 
LUK.20.39	mago vayaʼmo keʼaepa gemo avoʼmo kaeʼa aliʼa apaya neʼmalaya vayaʼmogimo, Tisao, huʼa, geʼapileʼmo alagepa huka aeka atagaina huka nehane, huʼa ha paiʼnae. 
LUK.20.40	Apakaemo magoʼe huʼa loka huʼa ge huʼa afi gesayafeʼmo koli huteʼa ge huʼa afi okeʼa afaʼa maiʼnae.
LUK.20.41	Yesuʼa hunoʼaeʼmo, haiya agufa kavaʼmo huno Kalaisi vekamoʼmo Nevini akamelegati aginago vekaʼamo maigiye, huʼa nehae. 
LUK.20.42+LUK.20.43	Neviniʼa agaiʼamo Samu mukufiʼmo hunoʼaeʼmo,
LUK.20.42+LUK.20.43	huno ha paiʼniye. 
LUK.20.44	Neviniʼa ani geeʼmo hunoʼaeʼmo, Kalaisi vekaeʼmo Ala kava neʼnie, huno ha paiʼniyaʼmofeʼmo haiya agufa kavaʼmo huno Kalaisi vekamoʼa Nevini akamelegati aginagoʼamo maiʼniye, huno ge huno apafi geʼniye.
LUK.20.45	Muki vayaʼai apaulagaleʼmo geʼamo neʼafiya vayaʼaifeʼmo ina ge huno hapa paiʼniye, 
LUK.20.46	Keʼaepa gemo avoʼmo kaeʼa aliʼa apaya neʼmalaya vayaʼmogimo hosu kavaʼmo nehayanagi alagepa hutapa yagaiyo. Apakufamo avaleliʼa haisayafeʼmo yatala kukenamo vaiteʼa umenitata nehaya kavafeʼmo hapauʼniye. Maketi kumateʼmo maiʼnaya vayaʼmogi ge apamamaeteʼa amuse huʼa neʼapataya kavafekeʼmo nehapaiye. Muki mono noʼafiʼmo hogote siyateʼmo maige yagita nehayategamo ala apaki vayaʼmo neʼmaiya yateʼmo maige hisayafekeʼmo hapauʼniye. 
LUK.20.47	Apakaemo kogu aʼne anagaʼaifeʼmo humi apateteʼa kagemi yaʼapimo kumayaʼmo aliteʼa aigofe gemo huʼa yatala nunumuʼmo nehae, huno hapa paiʼniye.
LUK.21.1	Yesuʼa Yu vayaʼmogi alopa mono nopiʼmo maiʼnenoʼaeʼmo alino maku huno apakeyana kagemi yaʼapimo haneʼniya vayaʼmogi ofalini monimo fiku neʼmalaya kesifiʼmo ofalinimo huʼnageno apakeʼniye. 
LUK.21.2	Mago kogu a kanomo kagemi yaʼamo alagi ohaneʼniya a kanomoʼmo eno lole sagalifa monimo ofalini huʼnigeno agetenoʼaeʼmo, 
LUK.21.3	lama gemo lapa nepauve, huno, ani kagemi yaʼamo ohaneʼniya kogu aʼmoʼa huʼniya ofalinimoʼmo muki vayaʼmogi huʼnaya ofalini monimo ago aeno aga seʼniye. 
LUK.21.4	Kagemi yaʼapimo haneʼniya vayaʼmogi aliʼyaʼamo ohaneʼniya monimo huʼnayaʼmonanafa kogu a kanomoʼmo muki moniʼamo neʼyaʼmo miya faino nesiya moniʼeʼmo ago ofalini huʼniye, huno hapa paiʼniye.
LUK.21.5	Mago vayaʼmo geʼamo neʼafiya vayaʼmogi huʼapaeʼmo, alagepa yafaʼaletikeʼmo noʼmo ki maleteʼa ofalini nehaya konali yatetiʼmo hu maleʼnaya kanale noʼmo haneʼniye, huʼa huʼnagenoʼaeʼmo, 
LUK.21.6	hemenimo ageʼnaya noteʼmo haneʼniya yafaʼmo akalo akalo huno haneʼniyanageʼa muki yafaʼamo aliʼa nakupaeʼa aliʼa atagu faeʼa atalegae, huno hapa paiʼnigeʼapaeʼmo, 
LUK.21.7	Tisao, huʼa, hainu afinaʼmo ani kavaʼmo afole aigiye. Hogoteta na agufa alagena kavaʼmo agetesunagenoʼaeʼmo afole aigiye, huʼa ge huʼa afi geʼnagenoʼaeʼmo, 
LUK.21.8	humi olapatesayafeʼmo ehetapiye. Alagepa huta yagaiyo. Asole vayaʼmogi eʼa nagiʼnimo aeteʼapaeʼmo, Kalaisi vekamo maiʼnove, huʼa huge, ani afinaʼmo ago afole aiʼniye, huʼa huge hisagetapaeʼmo apakame osiyo. 
LUK.21.9	Mago vayaʼmogi kamemo hisaya kavafeʼmo apava gemo huge lusi kaveta hisaya kavafeʼmo apava gemo huge hisagetapaeʼmo koli osiyo. Ani agufa kavakoʼmo hogoteno afole aisigetapaeʼmo hemenimo alagi ago hano hisiya afinaʼmo hogo nehiye, hutapa osiyo. 
LUK.21.10	Mago nofi vayaʼmogi alu nofi vayaʼmo kame hapaege mago gamani vayaʼmogi alu gamani vayaʼmo kame hapaege hugae. 
LUK.21.11	Muki haopalegamo lusi imimaʼmo alige kafu kavaʼmo afole aige kaita hapausiya kavaʼmo aino atagu faeno uneno hisigeʼapaeʼmo asole vayaʼmo lusi kaitaʼmo hapauge hugiye. Kokuʼnate alagena kavaʼmo ageteʼapaeʼmo lusi kava huʼa koli hugae. 
LUK.21.12+LUK.21.13	Ani kavaʼmo afole oʼaiʼnisigeʼapaeʼmo hogoteʼa apaini huʼa lapatege kalavusi huʼa lapatege mono nokopiʼmo agoti huʼa lapateteʼa kalavusi huʼa lapatege hugae. Apakaemo nagiʼnilefeʼmo lapavaleli eʼa alaʼapimo yagaiʼa neʼapataya vayaʼaitegaʼe gamani vayaʼaitegaʼeʼmo aliʼa he tiʼa lapatesagetapaeʼmo nagae nava gemo huta faigoko geʼnimo hapa paigae. 
LUK.21.14	Lapakaemo hogoteta lapakesamo afitapaeʼmo, nagaemo geʼapileʼmo na agufa gemo huʼna aeʼna atagaina huʼna hapa paiguve, huta lapakesamo oʼafiyo. 
LUK.21.15	Nagaiʼnimo alagepa huʼa afiteʼa ageʼnaya gemo aliʼna lapamisugetapa hapa paisageʼa afiteʼapaeʼmo getapileʼmo ge huʼa aeʼa ati kaeʼa ge osugae. 
LUK.21.16	Itatapi afotapimogimo lapavaleliʼa uge konagatapimogimo lapavaleliʼa uge vayatapimogimo lapavaleliʼa uge huʼa agoti huʼa lapatesageʼapaeʼmo mago vayaʼamogi lapakaemo lapamagisagetapa faligae. 
LUK.21.17	Nakame nehayaʼmofeʼmo muki vayaʼmogi lapakaefeʼmo apaini hugayaʼmonanafa 
LUK.21.18	alagepa huta maisageno magoke lapayokaʼmo lageso osugiye. 
LUK.21.19	Lapakaemo alagepa kaʼmo oʼataleta lokiya vaitapa maisayaʼmoʼmo maige maige huta maisaya yaʼmo aligae.
LUK.21.20	Lapakaemo apakesageʼa ati vayaʼmo eʼa Yulusalemu taonifiʼmo faiʼa vego hisagetapa apaketetapaeʼmo, muki ani taonifiʼmo maiʼnaya vayaʼmo hapaeʼa hano huʼa apatalesaya afinaʼmo alagi hogo hiye, hutapa lapakesamo afiyo. 
LUK.21.21	Ani afinaʼmo Yutiya kotega maiʼnisaya vayaʼmo apaune hetaleʼa avelegamo uʼa haiyo. Alopa taonifiʼmo maiʼnisaya vayaʼmo ataleʼa apaune heʼa viyo. Malaga maiʼnisaya vayaʼmogimo Yulusalemu taonifiʼmo uʼa ohaiyo. 
LUK.21.22	Goti mukufiʼmo avoʼmo kae maleʼnaya gemo afole aisiyafeʼmo Gotiʼa ani afinaʼmo anonaʼapilefeʼmo lusi kava huno kayoʼmo apamigiye. 
LUK.21.23	Gotiʼa ani vayaʼaifeʼmo aipamo leno apateteno apakafu kisiya kayoʼmo apamigiyaʼmofeʼmo vaehae, huʼna, apaipaguʼeʼmo maiʼnisaya aʼne anagaʼe mafaʼnemo nu neʼapamisaya aʼne anagaʼefeʼmo nahau huʼna apatove. 
LUK.21.24	Ati vayaʼmogimo mago vayaʼamo naipeletiʼmo lugoʼapimo heʼa hatagauteʼa mago vayaʼamo kalavusi huʼa apateteʼa muki alu nofi vayaʼaitegamo apavaleli uʼa apategae. Alu nofi vayaʼmogimo eʼa Yulusalemu taonifiʼmo kamemo huteʼa aliʼa hosu huʼa ateme ateme neʼvisageno alu nofi vayaʼmogi kanaʼapimo alagi hano hugiye. 
LUK.21.25	Kokuʼnapi alagena kavaʼmo yege lenagi kai lenagi kanefi tenagi huno alu kava alu kavaʼmo afole aigiye. Solovala aniʼmoʼa aino holakau holakau huno uneno nehisigeʼapaeʼmo muki kotegamo maiʼnaya vayaʼmogi na agufa kavaʼmo hisune, huʼa huteʼa lusi kava huʼa koli hugae. 
LUK.21.26	Kokuʼnapi maiʼnaya apaune vayaʼmo lokiyaʼapimo aino atagu faisigeʼapaeʼmo, na agufa kavaʼmo ma mopafiʼmo afole aigefe nehifi, huʼa apakesamo afiteʼapaeʼmo faliʼnaya vayakana huʼa maigae. 
LUK.21.27	Ani kavaʼmo hutesigenoʼaeʼmo Vemo Mafaʼnemo hiyateʼmo himamuʼaʼe alopa ha le konali yaʼaʼeʼmo eminesigeʼa agegae. 
LUK.21.28	Ani kavaʼmo aepa faino afole aisigetapaeʼmo hatu maeno lapatesiya afinaʼmo alagi hogo hugiyaʼmofeʼmo alita maku hutapa agetetapaeʼmo lapamogaga aiyo.
LUK.21.29	Agaemo aeno kalafefa gemo huno hapa painoʼaeʼmo, lapakaemo fiki yosaʼe muki alu yosaleʼeʼmo ageyo. 
LUK.21.30	Saufa anupamo maleʼnigeta agetetapaeʼmo, koʼmo neʼaiya afinaʼmo alagi hogo hiye, hutapa nehae. 
LUK.21.31	Ina kavaʼmo huno ani kavaʼmo afole aisigeta agetetapaeʼmo, Gotiʼa yagaino apatesiya afinaʼmo alagi ago hogo hiye, hutapa hugae. 
LUK.21.32	Lama gemo lapa nepauve, huno, hemeni afinaʼmo maiʼnisaya vayaʼmo ofaliʼa afaʼa maiʼnisageno muki ani agufa kavaʼmo afole aigiye. 
LUK.21.33	Kokuʼnaʼe ma mopaʼeʼmo hano hugiyaʼmonanafa geʼnimo alagi hano osuno afaʼa hanege hanege huno hanegaiye.
LUK.21.35	Ma mopafi muki haopalegamo maiʼnaya vayaʼmo aneʼaiʼmoʼmo yagagafamo neʼatafaiya agufa kavakana huno apatafaugiye. 
LUK.21.36	Inagi muki afinaʼmo kava yagaita maiyo. Muki afole aisiya kavaʼamo aeta agasesaya agufa kavaʼmo huta maiʼnetapaeʼmo Vemo Mafaʼnemo aulagaleʼmo he tita maisayafeʼmo nunumuʼmo hiyo, huno hapa paiʼniye.
LUK.21.38	Muki afinaʼmo gotilamiyapiʼmo muki vayaʼmo geʼamo afisayafeʼmo agaetegamo ege ege huʼa maiʼnae.
LUK.22.1	Lusi neʼyaʼmo yagita nehaya hopa afinaʼmo aeno apafu noleya peleti mayamo neʼnaya afinaʼmo agiʼamo Pasova afinaʼmo afole aisiyafeʼmo huʼniye. 
LUK.22.2	Mono huʼa neʼapataya vayaʼaiteʼmo yagaiʼa neʼapataya vayaʼe keʼaepa gemo avoʼmo kaeʼa aliʼa apaya neʼmalaya vayaʼmogiʼeʼmo Yesuʼmo amagisaya kafeʼmo kahauya huʼnayaʼmonanafa vayaʼaifeʼmo koli huteʼa oʼatafauʼnae. 
LUK.22.3	Ani afinaʼmo Sataniʼa Isakaliyoti kotega vekamo Yutasiʼmo tuolofuʼa vayapati vekamo aipafiʼmo uno haino maiʼniye. 
LUK.22.4	Yutasiʼa apatalenuno mono huʼa neʼapataya vayaʼaifenagi ati vayaʼaiteʼmo yagaiʼa neʼapataya vayaʼaifenagi huno hapa painoʼaeʼmo, haiya agufa kavaʼmo huʼna avaleʼna lapamisufi, huno hapa paiʼnigeʼapaeʼmo ge huge afige huʼa maiʼnae. 
LUK.22.5	Yutasiʼa huʼniya gemo afiteʼapaeʼmo apamogaga aiteʼapaeʼmo, mago monimo kamigune, huʼa ha paiʼnagenoʼaeʼmo, 
LUK.22.6	he, kanalene, huno hutenoʼaeʼmo apataleno uno Yesuʼa muki vayaʼeʼmo magokepi lokaeno oʼmaino agaiʼageʼmo maisiya afinaʼmo avaleno apamisiyafeʼmo yagaino maiʼniye.
LUK.22.8	Yesuʼa Pitaʼe Yoniʼefeʼmo hunoʼaeʼmo, utana Pasova neʼyaʼmo nesunafeʼmo yagita hiʼao, huno hana paiʼnigeʼanaeʼmo, 
LUK.22.9	haiyaʼaleʼmo utaʼa yagita hisuʼae, huʼana ge huʼana afi geʼnaʼagenoʼaeʼmo, 
LUK.22.10	afiʼao, huno, alopa taonifiʼmo uta haitana agesaʼana mago vekamoʼmo ani keʼmo alinino neʼvisigetanaeʼmo fotu hugaʼae. Akame hutana utanaeʼmo uno haisiya nopiʼmo uta haiʼao. 
LUK.22.11	Noʼmo afoʼamofeʼmo ina gemo hutana ge hutana afi geʼao, tisa vekamoʼmo kaha painoʼaeʼmo, nagaeʼe geʼnimo neʼafiya vayaʼeʼmo Pasova neʼyaʼmo nesunafeʼmo haiyaʼafiʼmo aeka hanagi maleʼnane, hutana afi geʼao. 
LUK.22.12	Agaemo anaga aeno hanagi maleʼniya yapiʼmo hiʼyalamuʼe siyaʼeʼmo haneʼniyanageno alino lanaveligiye. Ani nopiʼmo muki yaʼmo yagita hiʼao, huno hana paiʼniye. 
LUK.22.13	Hana paiteno alino anateʼnigeʼana uʼana agaʼana hana paiʼniya agufa kavakeʼmo huno haneʼnigeʼana ageteʼana yagita huʼnaʼae.
LUK.22.14	Neʼyaʼmo nesaya afinaʼmo ago afole aiʼnigeʼapaeʼmo Yesuʼe geʼamo neʼafiya vayaʼeʼmo uʼa haiʼa hiʼyalamuteʼmo siyateʼmo fai maiʼnae. 
LUK.22.15	Agaemo hapa painoʼaeʼmo, nagafu kisiya kavaʼmo afole oʼaiʼninageʼna hogoteʼna lapakaeʼeʼmo magokepi neʼyaʼmo nesunafeʼmo lusi kava huno nahauʼniye. 
LUK.22.16	Lapa nepauve, huno, halate Pasova neʼyaʼmo oʼneʼna maime maime neʼvisugeno muki kavaʼmo afole aitesigeʼna negauve. 
LUK.22.17	Kapumo alino nunumuʼmo huno hao ke hetenoʼaeʼmo, alita fako huta neyo. 
LUK.22.18	Mani afinatetiʼmo halate nofi alagafati aniʼmo oʼneʼna maime maime neʼvisugeno Gotiʼa yagaino apatesiya kavaʼmo afole aisigeʼnaeʼmo negauve, huno hapa paiʼniye. 
LUK.22.19	Peleti mayamo alino nunumuʼmo huno hao ke heteno alino akaya heno apamitenoʼaeʼmo, manimona nagufaʼniye. Lapakaetefeʼmo Gotina amiguve. Mani afinatetiʼmo nagaefeʼmo lapakesamo afita ho hisayafeʼmo ani kavaʼmo huge huge huta maiyo. 
LUK.22.20	Neʼyaʼmo neteʼapaeʼmo ani kavaʼmo huno kapumo aliʼnenoʼaeʼmo, mani kapufi aniʼmo Gotiʼe lapakaeʼeʼmo magokepi lokaeta maisayafeʼmo saufa kotalakemo hu maleteʼna lapa maesiya kolaʼnimo aiʼna lakiguve. 
LUK.22.21	Afiyo, huno, nagae kutulu yaʼmo neʼniya vekamo ayaʼmo hiʼyalamuteʼmo haneʼniye. 
LUK.22.22	Vemo Mafaʼnemoʼmo Gotiʼa lekana paino ateʼniya kateʼmo afaʼa neʼviyaʼmonanafa vaehae agaemo kutulu yaʼmo neʼniya vekamoʼmo lusi kava huno kage kage huno yulagefaʼmo aigiye, huno hapa paiʼnigeʼapaeʼmo 
LUK.22.23	apakaiʼapimo ge huge afige huʼapaeʼmo, lagaepatiʼmo ina laʼmo ani kavaʼmo hugiye, huʼa huʼnae.
LUK.22.25	Yesuʼa hunoʼaeʼmo, ma mopafi vayaʼmogi alaʼapimo maiʼneʼa yagaiʼa neʼapataya vayaʼmogi aliʼa afepi apatesayafeʼmo yagaiʼa neʼapatae. Muki vayaʼamogi huʼapaeʼmo, alagepa huʼa laha maeteʼa yagaiʼa nelataya vayane, huʼa hisayafekeʼmo hapauʼniye. 
LUK.22.26	Ani agufa kavaʼmo nehayaʼmonanafa lapakaemo ani agufa kavaʼmo osiyo. Lapakaepatiʼmo hogote vekamoʼmo henaga vekagana huno maino. Lapakaeteʼmo yagaino lapatesiya vekamo aliʼyaʼmo neʼaliya vekagana huno maino. Hiʼyalamuteʼmo siyateʼmo fai maiʼniya vekamo hogote vekamo maiʼnifi neʼyaʼmo alino neʼapamiya vekamo hogote vekamo maiʼniye. 
LUK.22.27	Hiʼyalamuteʼmo maiʼneno neʼyaʼmo neʼniya vekamo hogote vekamo maiʼniyaʼmonanafa nagaemo neʼyaʼmo alino nelapamiya vekagana huʼna maiʼnove. 
LUK.22.28	Namalageka nehagetapaeʼmo oʼnataleta nagaeʼeʼmo magokepiʼmo lokaeta maime maime eʼnae. 
LUK.22.29	Afoʼnimoʼmo ala vekaʼapimo yagaika apatesana vekae, huno lekana paino nateʼniya kavaʼmo huʼna yagaita apatesaya vayane, huʼna lekana paiʼna lapateʼnove. 
LUK.22.30	Yagaiʼna apatesuva koteʼmo hiʼyalamuʼnileʼmo siyateʼmo fai maiʼnetapa neʼyaʼmo nege aniʼmo nege huta maiʼnetapaeʼmo Isaleli vayaʼmo tuolofuʼa nofi vayaʼaiteʼmo yagaiʼa neʼapataya vayaʼai siyateʼmo fai maiʼnetapa yagaita apatesayafeʼmo lekana paiʼna lapateʼnove, huno hapa paiteno 
LUK.22.31	Pitafeʼmo hunoʼaeʼmo, Saimoniyo, Saimoniyo, huʼna, Sataniʼa Gotifeʼmo hunoʼaeʼmo, apakaemo apavaleka namigeʼnao haiya agufa kavaʼmo hisafigeʼna apamalageka huʼna apakegauve, huno ha paiʼniye. 
LUK.22.32	Ha paiʼniyaʼmonanafa kagesamo afika fatago nehana kavakamo hano osisiyafeʼmo nunumuʼmo huʼna kateʼnovaʼmofeʼmo kaipamo alika afe letekaeʼmo konagakamogimo alika lokiya vaika apato, huno ha paiʼnigenoʼaeʼmo, 
LUK.22.33	Ala kava nene, huno, ago alo huʼnovanagetaʼa kagaeʼeʼmo magokepiʼmo kalavusi hutetaʼa faliguʼae, huno ha paiʼnigenoʼaeʼmo, 
LUK.22.34	Pitao, huno, nagaemo kaha nepauve, kokolemoʼmo age oʼaiʼnisigeka ani afinaʼmo loleʼe magoʼe afinaʼmo nagaefeʼmo hukaeʼmo, oʼageʼnova vekae, huka hugane, huno ha paiʼniye.
LUK.22.36	haneʼniyaʼmonanafa hemenimo monitapiʼe kutapiʼeʼmo haneʼnisiya vayaʼmogitapamo alo hiyo. Naipeʼamo oʼaliʼnisiya vekamoʼmo yasi siyotiʼamo alininuno maleʼnisigeʼa miya faisageno moni aliteno naipeʼamo miya faino. 
LUK.22.37	Lapa nepauve, huno, Goti mukufiʼmo avoʼmo kae maleʼniya gemoʼmo hunoʼaeʼmo, 
LUK.22.38	Ala kava nene, huʼa, ago, lole naipelaʼmo haneʼniye, huʼa ha paiʼnagenoʼaeʼmo, alagine, huno hapa paiʼniye.
LUK.22.40	Uʼa avaʼyi huteʼapaeʼmo, lapamalageka hisiya kavapiʼmo haita ofalesayafeʼmo nunumuʼmo hiyo, huno hapa paiteno 
LUK.22.41	apatalenuno yafa kayoʼmo yaga aunageno uno nehaneya agufa afafaleʼmo uno aleʼya faiʼneno nunumuʼmo hunoʼaeʼmo, 
LUK.22.42	Afo, huno, kapufiʼmo atu ofa anikana huno haneʼnigi oʼnesuvafeʼmo kahauʼnisiyana alika atalo, huʼna huvaʼmonanafa nagaemo nahauʼniya kavaʼmo akame osuka kagaikamo kahauʼnisiya kavaʼmo akame huvo, huno nunumuʼmo huʼniye, 
LUK.22.43	Mago enisole vekamo kokuʼnapatiʼmo emineno agaemo lokiya vaino ateʼniye. 
LUK.22.44	Lusi kava huno kana hauʼnigeno aipafiʼmo kaveta hugekana huʼnigeno maiʼnenoʼaeʼmo magoʼe huno lokiya vaino nunumuʼmo nehigenoʼaeʼmo amuko hauteno haisemoʼmo kolakana huno lusi kava huno mopafiʼmo lape tape huno asagauno aiʼniye. 
LUK.22.45	He tino eno geʼamo neʼafiya vayaʼmo apakeyana apaipamoʼmo kana huʼniyaʼmofeʼmo apau kaleʼa maiʼnageno apakeʼniye. 
LUK.22.46	Agaemo hunoʼaeʼmo, na kava higetapaeʼmo lapau kaleta maiʼnae. Lapamalageka hisiya kavapiʼmo haita ofalesayafeʼmo he tita nunumuʼmo hiyo, huno hapa paiʼniye.
LUK.22.47	Ani gemo huno hapa nepaigeʼapaeʼmo asole vayaʼmo Yutasiʼa tuolofuʼa vayapati vekamo akame huʼa eʼnae. Agaemo Yesuʼmo haeno nesiyafeʼmo haopaleʼmo eʼnigenoʼaeʼmo 
LUK.22.48	Yesuʼa hunoʼaeʼmo, Yutasiyo, huno, Vemo Mafaʼnemo kame vayaʼamogi apayapiʼmo avaleka apamisanafeʼmo haeka neʼnapiye, huno ha paiʼnigeʼapaeʼmo 
LUK.22.49	agaeʼeʼmo lokaeʼa maiʼnaya vayaʼmogi agaetegamo na agufa kavaʼmo afole aisifi huʼa ageʼa maiʼneʼapaeʼmo, Ala kava nene, huʼa, naipetiletiʼmo apaisupiye, huʼa ge huʼa afi geʼapaeʼmo 
LUK.22.50	apakaepatiʼmo mono huʼa neʼapataya vayaʼaiteʼmo yagaino neʼapateya vekamo aliʼyaʼamo neʼaliya vekamo agesamo heno lafe hutalegeno asagauno aiʼniye. 
LUK.22.51	Yesuʼa hunoʼaeʼmo, ina kavaʼmo osuta afaʼa ataleyo, huno hapa paiteno agesaleʼmo ame aliteno halate alino maleno kamaeno ateʼniye. 
LUK.22.52	Yesuʼa mono huʼa neʼapataya vayaʼaiteʼmo yagaiʼa neʼapataya vayaʼaifenagi mono noteʼmo neʼyagaiya vayaʼaiteʼmo yagaiʼa neʼapataya vayaʼaifenagi vayatama vayaʼaifenagi huno hapa painoʼaeʼmo, vayaʼmo apamagiteno kumayaʼmo neʼaliya vekamo kalavusi huʼa atesayafeʼmo naipe alige kayoʼmo alige huliʼa neʼaya agufa kavaʼmo hutapa kalavusi huta natesayafeʼmo neʼafiye. 
LUK.22.53	Nagaemo lapakaeʼeʼmo muki afinaʼae afinaʼaeʼmo alopa mono nopiʼmo maiʼnogetapaeʼmo oʼnatafauʼnayaʼmonanafa hemenimo lapakaemo ani kavaʼmo hisayafeʼmo hani nehiya kavateʼmo neʼyagaiya vekamo himamuʼaletiʼmo hisiya afinaʼmo ago afole aiʼnigetapaeʼmo nehae, huno hapa paiʼniye.
LUK.22.55	Kumateʼmo ata kaeteʼa loto huʼa maiʼnagenoʼaeʼmo Pitaʼa eno apakaeʼeʼmo magokepi ataleʼmo loto huʼa maiʼnae. 
LUK.22.56	Mago a kanomoʼmo aliya neʼaliya a kanomoʼa eno ageyana atamoʼmo aeno ha leya yateʼmo Pitaʼa maiʼnigeno aulu haeno agetenoʼaeʼmo, ani vekamo agaeʼeʼmo magokepi lokaeno neʼmaiya vekae, huno nehigenoʼaeʼmo, 
LUK.22.57	Ane, huno, nagaemo oʼageʼnova vekae, huno ha paiʼniye. 
LUK.22.58	Aise afinaʼmo utegeno alu vekamoʼmo agetenoʼaeʼmo, kagaemo apakaepati vekamo maiʼnane, huno huʼnigenoʼaeʼmo, ma vekae, huno, nagaemo apakaepati vekamo oʼmaiʼnove, huno ha paiʼniye. 
LUK.22.59	Magoʼe huno aise afinaʼmo utegeno mago alu vekamoʼmo lokiya gefatiʼmo hunoʼaeʼmo, ani vekamo Galeliya kotega vekamo maiʼniyaʼmofeʼmo agaeʼeʼmo magokepi lokaeno neʼmaiya vekae, huno huge huge huno maiʼnigenoʼaeʼmo 
LUK.22.60	Pitaʼa hunoʼaeʼmo, ma vekae, huno, oʼafuva agufa gemo nehanagi na agufa yane huka nehane, huno nehigenoʼaeʼmo kokolemoʼmo age aiʼnigenoʼaeʼmo 
LUK.22.61	Ala kava neʼmoʼa aino afe leno Pitana ageʼniye. Ala kava neʼmoʼa hogoteno Pitafeʼmo hunoʼaeʼmo, kokolemoʼmo age oʼaiʼnisigeka loleʼe magoʼe afinaʼmo nagaefeʼmo hukaeʼmo, oʼageʼnova vekae, huka hugane, huno ha paiʼniya geeʼmo agesamo afino ho hutenoʼaeʼmo 
LUK.22.62	malaga uno lamino aipafatiʼmo atu haegekana huʼnigeno aviʼyaʼmo huʼniye.
LUK.22.63	Yesuʼa atafauʼnaya vayaʼmogimo kigi huʼa atege amagige huteʼapaeʼmo 
LUK.22.64	lavolavoletiʼmo aulagafiʼmo aiʼa ati kaeʼa ateʼneʼa eʼa amagite amagite huteʼapaeʼmo, ina laʼmo kamagiʼnifigi kaune gemo huka laha paiyo, huʼa ge huʼa afi geʼnae. 
LUK.22.65	Magoʼe magoʼe gemo huteʼa huʼa faipa huʼa ateʼnae.
LUK.22.66	Gotilamiyapiʼmo kanisole vayanagi vayatama vayanagi mono huʼa neʼapataya vayaʼaiteʼmo yagaiʼa neʼapataya vayanagi keʼaepa gemo avoʼmo kaeʼa aliʼa apaya neʼmalaya vayanagi huʼa eʼa aliʼa anupa huteʼa Yesuʼmo kanisole vayaʼaitegamo avaleliʼeʼapaeʼmo, 
LUK.22.67	Kalaisi vekamo maiʼnisanana laha paiyo, huʼa ha paiʼnagenoʼaeʼmo, lapa paisuvana lapakesamo afita fatago osugae. 
LUK.22.68	Loka huʼna lapafi gesuvana lapakaemo geʼnileʼmo aeta atagaina huta naha paitetapaeʼmo afaʼa oʼnatalegae. 
LUK.22.69	Ani afinaʼmo utesigeno Vemo mafaʼnemoʼmo uno haino himamuʼaʼe vekamo Gotiʼa lamaga haopaleʼmo fai maigiye, huno hapa paiʼnigeʼapaeʼmo 
LUK.22.70	inagi kagaemo hukaeʼmo, Goti Mafaʼneʼamo maiʼnove, huka nehapiye, huʼa ge huʼa afi geʼnagenoʼaeʼmo, lapakaitapimo ani gemo alagi nehae, huno hapa paiʼnigeʼapaeʼmo, 
LUK.22.71	magoʼe huʼa faigoko gemo hisageta afisuna gemo alagi ohaneʼniye. Agaiʼamo ani gemo avayafatiʼmo ago higeta alagi afune, huʼa huʼnae.
LUK.23.1	Muki kanisole vayaʼmogi avaleliʼa Pailatitegamo uʼnae. 
LUK.23.2	Apakaemo aepa faiʼa agoti huʼa ateʼapaeʼmo, mani vekamoʼmo hunoʼaeʼmo, Gamani vayaʼmogi gemo oʼafiyo. Alatapimo Sisaʼmo takesi monimo oʼamiyo. Nagaemo Kalaisi vekamo alatapimo kini vekamo maiʼnove, huno laha paiʼnigeta afiʼnone, huʼa ha paiʼnageno 
LUK.23.3	Pailatiʼa hunoʼaeʼmo, Yu vayaʼaiteʼmo yagaiʼnana ala kini vekaʼapimo maiʼnapiye, huno ge huno afi geʼnigenoʼaeʼmo, he, huno, ani gemo kagaemo alagi ago nehane, huno ha paiʼniye. 
LUK.23.4	Pailatiʼa mono huʼa neʼapataya vayaʼaiteʼmo yagaiʼa neʼapataya vayaʼe muki vayaʼefeʼmo hunoʼaeʼmo, agoti huʼna atesuva kavaʼmo aepaʼamo oʼageʼnove, huno hapa paiʼnigeʼapaeʼmo 
LUK.23.5	lokiya gefatiʼmo huʼapaeʼmo, Galeliya kotegatiʼmo aepa faino alino apaya maleme maleme eno manile Yutiya kotegaʼeʼmo alino apaya malenoʼaeʼmo muki vayaʼmogi hosu kavaʼmo hisayafekeʼmo alino he tino apateʼniye, huʼa ha paiʼnae.
LUK.23.6	Pailatiʼa ani gemo afitenoʼaeʼmo, Galeliya kotega vekamo maiʼnifiye, huno ge huno apafi geʼnigeʼapaeʼmo, 
LUK.23.7	he, huʼa ha paiʼnagenoʼaeʼmo, Helotiʼa yagaino neʼapateya kote vekamo maiʼniye, huno huteno Helotitegamo alino ateʼnigeno uʼniye. Ani afinaʼmo Helotiʼa Yulusalemu taonifiʼmo eno maiʼniye. 
LUK.23.8	Helotiʼa Yesufeʼmo ava gemo huʼnageno afitenoʼaeʼmo, mago noʼagaya agufa aune kavaʼmo hisigeno agesiyafeʼmo hauʼnigeno yatala afinaʼmo agava maiʼniyaʼmofeʼmo Yesuʼmo agetenoʼaeʼmo amogaga aiʼniye. 
LUK.23.9	Inagi Yesufeʼmo loka huno ge huno afi ge afi ge huʼniyaʼmonanafa geʼaleʼmo aeno atagaina huno ge osuʼniye. 
LUK.23.10	Mono huʼa neʼapataya vayaʼaiteʼmo yagaiʼa neʼapataya vayaʼe keʼaepa gemo avoʼmo kaeʼa aliʼa apaya neʼmalaya vayaʼmogiʼeʼmo he tiʼa lokiya gefatiʼmo huʼapaeʼmo, ina kavaʼmo huteno ina gemo huʼniye, huʼa hosu faigoko gemo huʼa ateʼnae. 
LUK.23.11	Helotiʼe ati vayaʼamogiʼeʼmo agiʼaleʼmo aliʼa afepi atege huʼa faipa huʼa atege huteʼa alagepa kukena yaʼmo vaiʼa ateteʼapaeʼmo Helotiʼa halate alino Pailatitegamo ateʼnigeno uʼniye. 
LUK.23.12	Hogoteʼana Helotiʼe Pailatiʼeʼmo kame kame huʼana maiʼnaʼaʼmonanafa ani afinaʼmo aliʼana konaga heʼnaʼae.
LUK.23.13	Pailatiʼa mono huʼa neʼapataya vayaʼaiteʼmo yagaiʼa neʼapataya vayaʼe Yu vayaʼaiteʼmo yagaiʼa neʼapataya vayaʼefeʼmo ge huʼnigeʼapaeʼmo eʼnageno hapa painoʼaeʼmo, 
LUK.23.14	ani vekamo nagaetegamo avaleliteta agoti huta atetetapaeʼmo, agaemo vayaʼaifeʼmo hunoʼaeʼmo, gamani vayaʼmogi gemo oʼafiyo, huno hapa paiteno apakesamo nefaiye, hutapa naha paiʼnageʼnaeʼmo lapaulagaleʼmo ago aliʼna fako huʼna ateʼnove. Afiyo, huʼna, hosu kavaʼmo huʼniye, hutetapa hosu faigoko gemo huʼnayaʼmonanafa ani huʼniya hosu kavaʼmo alagi oʼagove. 
LUK.23.15	Ani kavaʼmo huno Helotiʼa hosu kavaʼamo oʼageno alino ateʼnigeno halate aino atagi neno lagaetegamo eʼniye. Afiyo, huno, kamitimo amagisugeno falisiya agufa kavaʼmo huno oʼmaiʼniyaʼmofeʼmo 
LUK.23.16	nofi kayotetiʼmo amagiteʼna afa atesugeno ugiye, huno hapa paiʼniye. 
LUK.23.17	Pailatiʼa hopa afinaʼmo kalavusifiʼmo maiʼnaya vayapatiʼmo magoke vekamo hatu maeno atesigeno visiya vekamo maiʼniye. 
LUK.23.18	Maiʼniyaʼmonanafa muki vayaʼamogi magokepiʼmo aeʼa lago huʼa alopa gefatiʼmo huʼapaeʼmo, ani vekamo amagiyo, amagiyo, huʼa huteʼa Malamasiʼa hatu maeka ategeno lagaetegamo eno, huʼa huʼnae. 
LUK.23.19	Malamasiʼa ani taonifatiʼmo gamani vayaʼmo apamagiʼa hapafaiʼa apatalesayafeʼmo huʼnaya afinaʼmo mago vekamo kamitimo amagiʼnigeno faliʼniyaʼmofeʼmo kalavusi huʼa ateʼnae. 
LUK.23.20	Pailatiʼa Yesuʼmo afaʼa atesiyafeʼmo hunoʼaeʼmo halate ge huno apafi geʼniyaʼmonanafa 
LUK.23.21	malipu yosaleʼmo nili aiyo, nili aiyo, huʼa huʼnae. 
LUK.23.22	Pailatiʼa halate napa tali afinaʼmo hunoʼaeʼmo, na agufa kavaʼmo huʼnigetapaene. Haiya agufa hosu kavaʼmo huʼniye. Amagisugeno falisiya agufa hosu kavaʼamo oʼagovaʼmofeʼmo nofi kayotetiʼmo amagiteʼna afaʼa atesugeno ugiye, huno hapa paiʼniyaʼmonanafa 
LUK.23.23	magoʼe magoʼe huʼa alopa gefatiʼmo magokepiʼmo aeʼa lago huʼa huʼapaeʼmo, malipu yosaleʼmo nili aiyo, nili aiyo, huʼa huge huge huʼnaya gemoʼmo Pailati geleʼmo ago huʼa aeʼa ati kaeʼnayaʼmofeʼmo 
LUK.23.24	Pailatiʼa geʼapimo afiteno hapauʼniya kavaʼmo huʼniye. 
LUK.23.25	Kalavusi vekamoʼmo Gamani vayaʼaina apamagino hapa faino apatalesiyafeʼmo huʼniya afinaʼmo mago vekamo kamitimo amagiʼnigeno faliʼniyaʼmofeʼmo kalavusi huʼa ateʼnaya vekaeʼmo ato, huʼa ha paiʼnaya vekamo hatu maeno ateteno hapauʼniya kavaʼmo akame huno Yesufeʼmo malipu yosaleʼmo nili aigeno falino, huno ati vayaʼaifeʼmo hapa paiteno avaleno apamiʼniye.
LUK.23.26	Avaleliʼa neʼvagenoʼaeʼmo Saimoniʼa Sailini taonifi vekamo kahaufilagatiʼmo neʼegeʼa fotu huteʼapaeʼmo atafauʼa malipu yosamo aliʼa agiʼnaleʼmo kofiʼa ateʼnageno kofino alinino Yesu akame huno uʼniye. 
LUK.23.27	Asole vayaʼmo akame huʼa uʼnageʼapaeʼmo aʼne anagaʼmogimo yulagefa aige aviʼyaʼmo huge huliʼa akame huʼa uʼnae. 
LUK.23.28	Yesuʼa aino afe leno hapa painoʼaeʼmo, Yulusalemu aʼne anagane, huno, aviʼyaʼmo hutapa oʼnateyo. Lapakaitapiʼe mafaʼnetapiʼefekeʼmo aviʼyaʼmo huta lapateyo. 
LUK.23.29	Na agufa kavaʼmo hugiyaʼmofeʼmae. Afiyo, huno, mago afinaʼmo afole aisigeʼapaeʼmo, anamo aʼne anagaʼmo mafaʼne aliʼa noʼapataya aʼnegi mafaʼnemo nu noʼapamiya aʼnegi huʼa aulena aʼnemo maigae, huʼa hugae. 
LUK.23.30	Ani afinaʼmo 
LUK.23.31	Hegafa yosaleʼmo ani kavaʼmo nehayaʼmofeʼmo vaiʼniya yosaleʼmo na agufa kavaʼmo hugae, huno hapa paiʼniye.
LUK.23.32	Malipu yosaleʼmo agaeʼeʼmo magokepi nili aiteʼa aliʼa he tiʼa anatesayafeʼmo gamani keʼaepa gemo amagiʼana ataleʼnaʼa vekalaʼeʼmo apavaleliʼa uʼnae. 
LUK.23.33	Mago aupilaga agiʼamo Anu Ayamufagayagamo uʼa avaʼyi huteʼa Yesuʼe gamani keʼaepa gemo amagiʼana ataleʼnaʼa vekalaʼeʼmo malipu yosaleʼmo nili aiteʼa aliʼa he tiʼa apateʼnae. Mago vekamo lamaga haopaleʼmo aliʼa he tiʼa ateteʼa mago vekamo hoga haopaleʼmo aliʼa he tiʼa ateʼnae. 
LUK.23.34	Yesuʼa hunoʼaeʼmo, Afo, huno, na agufa kavaʼmo nehupi huʼa oʼageʼnayaʼmofeʼmo hosu kavaʼmo anonaʼapimo afaʼa alika atalo, huno nunumuʼmo huʼniye. Kukenaʼamo aliʼa fako hu maleʼneʼa yafatetiʼmo yokalo leʼnae. 
LUK.23.35	Muki ve aʼnemo he tiʼa maiʼneʼa aulu heʼa ageʼa maiʼnae. Yagaiʼa neʼapataya vayaʼeʼmo magokepi lokaeʼa maiʼneʼa huʼapaeʼmo, muki vayaʼmo apakufamo alino katino apateʼniye. Kalaisi vekamo Gotiʼa lekana paino ateʼniya vekamo maiʼnisiyana agaiʼa agufamo afaʼa alino katino ategaiye, huteʼa huʼa faipa huʼa ateʼnae. 
LUK.23.36	Ani kavaʼmo huʼa ati vayaʼmogi eʼa atu neheya nofi alagafati aniʼmo amiteʼapaeʼmo, 
LUK.23.37	Yu vayaʼmogi ala kini vekaʼapimo maiʼnisanana kagaika kagufamo alika katika kato, huteʼa huʼa faipa huʼa ateʼnae.
LUK.23.38	Avoʼmo kaenoʼaeʼmo,
LUK.23.39	Mago vekamo gamani keʼaepa gemo amagino ataleʼniya vekamo malipu yosaleʼmo Yesuʼeʼmo nili aiteʼa aliʼa he tiʼa ateʼnaya vekamoʼmo ina ge huno huʼniye, Kalaisi vekamo maiʼnisanaʼmoʼmo kagaikaʼe laʼagaeʼeʼmo lahau vaiyo, huteno huno faipa huno ateʼniye. 
LUK.23.40	Ateʼnigeno alu vekamoʼmo ge hautenoʼaeʼmo, agoti huʼa lateteʼapaeʼmo, hosu kavaʼmo huʼnayanageʼa afaʼa faligae, huʼa laha paiʼnagetaeʼmo magokepi falisunafeʼmo maiʼnonaʼmofeʼmo Gotifeʼmo koli nosapiye. 
LUK.23.41	Laʼagaemo hosu kavaʼmo huʼnoʼaʼmofeʼmo anonatiʼalefeʼmo kayoʼmo nelaʼamiyaʼmonanafa mani vekamo magoke hosu kavaʼmo alagi osuʼniye, huno ha paitenoʼaeʼmo 
LUK.23.42	Yesufeʼmo hunoʼaeʼmo, Ala kava nene, huno, vayaʼaiteʼmo alagi yagaika apatesana himamukamo alisana afinaʼmo nagaefeʼmo kagesamo afika ho huvo, huno ha paiʼnigenoʼaeʼmo, 
LUK.23.43	lama gemo kaha nepauve, huno, hemenitomo Palanaisi koteʼmo uka haisanagetaʼa nagaeʼeʼmo maiguʼae, huno ha paiʼniye.
LUK.23.45	Yegemoʼmo aeno ha neleya yaʼamo hano huʼnigenoʼaeʼmo alopa mono nopiʼmo alapaʼage kena kitamo aeno apake aino lole huʼnigenoʼaeʼmo 
LUK.23.46	Yesuʼa alopa gefatiʼmo hunoʼaeʼmo, 
LUK.23.47	Ati vayaʼaiteʼmo yagaino neʼapateya vekamoʼmo ani gemo afitenoʼaeʼmo, lama gemo nehuve, huno, mani vekamo fatago vekamo maiʼniye, huno hapa paiteno Goti agiʼaleʼmo alino asaga huno ateʼniye.
LUK.23.49	Yesu ao vayaʼe Galeliya kotegatiʼmo magokepi akame huʼa eʼnaya aʼne anagaʼmogiʼeʼmo afagiʼaleʼmo he tiʼa maiʼneʼa aulu heʼa ageʼnae.
LUK.23.50	Mago kanisole vekamo Yosefeʼa Alamatiya taonimo Yu vayaʼmogi taonifi vekamo kanale fatago vekamo maiʼniye. 
LUK.23.51	Agaemo Gotiʼa yagaino apatesiya kavaʼmo afole aisiya afinafeʼmo agava maiʼniye. Agaemo alu kanisole vayaʼmogi vege huteʼa huʼnaya gelefeʼmo, he kanalene, huno osuʼniye. 
LUK.23.52	Agaemo uno Pailatifeʼmo hunoʼaeʼmo, Yesu agufaʼamo aligesuve, huno ge huno afi geʼniye. 
LUK.23.53	Afi geʼnigeno, he, huno ha paiʼnigeno eno malipu yosaletiʼmo Yesu agufaʼamo aino akailino emineno maleʼneno alagepa yaveyave kenaletiʼmo agufaleʼmo hayaeteno yafapiʼmo kafi maleʼnaya kapiʼmo mago vayaʼmo kiʼa oʼapateʼnaya yafakapiʼmo alininuno kino ateʼniye.
LUK.23.54	Ani afinaʼmo nesaya Sapati afinaʼmo neʼyaʼmo aliʼa alu neʼaiya afinaʼmo afole aigefe huʼniye. 
LUK.23.55	Aʼne anagaʼmo Galeliya kotegati Yesuʼeʼmo magokepi lokaeʼa eʼnaya aʼne anagaʼmogi Yosefeʼa akame huʼa uʼa ageʼnayana yafa kaʼmo haneʼnigeno Yesu agufaʼamo kino ateʼnigeʼa ageteʼapaeʼmo 
LUK.23.56	ataleʼa noʼapilegamo uʼa alagepa atumo neʼaiya malasiniʼe uveliʼeʼmo alo huteʼa Sapati afinaʼmo keʼaepa gemo akame huʼa maiʼa hagaleʼnae.
LUK.24.1	Satepiʼmo hogote afinaʼmo gotilamiyapiʼmo aʼne anagaʼmogimo alagepa atumo neʼaiya malasinimo alo huʼnaya malasinimo alini uʼa 
LUK.24.2	ageʼnayana ani yafaʼmo ago alino heleve huno ataleʼnigeno yafa kaʼmo aka huʼnigeʼa ageteʼa 
LUK.24.3	yafakapiʼmo uʼa haiʼa ageʼnayana agufaʼamo ohaneʼnigeʼa ageʼnae. 
LUK.24.4	Na agufa kavaʼmo huʼnifi, huteʼa apakesa alaʼamo neʼafigeʼanaeʼmo alave alave nehiya kukena yaʼmo vailiʼnaʼa vekalaʼmo hapaopaleʼmo afole aiteʼana he tiʼana maiʼnaʼageʼapaeʼmo 
LUK.24.5	koli huteʼa ape huʼa maiʼnageʼanaeʼmo, na kavaʼmo higetapaeʼmo afaʼa maiʼniya vekamo kanoluleʼmo eta kahauya nehae. 
LUK.24.6	Manifiʼmo oʼmaiʼnifa ago he tino uʼniye. Galeliya kotegamo maiʼnenoʼaeʼmo ago lapa painoʼaeʼmo, 
LUK.24.7	Vemo Mafaʼnemo avaleli uʼa hosu vayaʼmogi apayapiʼmo apamisageʼapaeʼmo malipu yosaleʼmo nili aiteʼa aliʼa he tiʼa atesageno faliteno loleʼe magoʼe afinaʼmo kanolufiʼmo maiteno ago he tigiye, huno huʼniya geeʼmo lapakesamo afita ho hiyo, huʼana hapa paiʼnaʼageʼapaeʼmo 
LUK.24.8	apakesamo afiʼa ho huʼnae. 
LUK.24.9	Yafa kaʼmo atale uʼa leveniʼa vayaʼe muki vayaʼefeʼmo ani kavafeʼmo ava gemo huʼa hapa paiʼnae. 
LUK.24.10	Maliyaʼa Maganala kotega anagi Yovanaʼagi Maliyaʼmo Yemisi itaʼamoʼagi magoʼe aʼne anaganagi huʼa ani gemo apa vayaʼaifeʼmo hapa paiʼnageʼa 
LUK.24.11	afiteʼapaeʼmo aigofeʼmo nehae, huʼa apakesamo afiʼnae. 
LUK.24.12	Apakesamo afiʼnayaʼmonanafa Pitaʼa nagu nagu huno uno yafa kapiʼmo ape huno ageyana hayaeno ateʼniya kenaʼageʼmo haneʼnigeno ageteno ataleno neʼenoʼaeʼmo, haiya agufa kavaʼmo huʼnifi, huno agesamo afime afime noʼalegamo uʼniye.
LUK.24.13	Ani afinaʼmo geʼamo neʼafiʼa vekalaʼmo Emeyasi taonifiʼmo visaʼafeʼmo uʼnaʼae. Yulusalemu taonifatiʼmo Emeyasi taonifiʼmo neʼvaya kaʼmo aise afagiʼaleʼmo ina kavaʼmo huno leveni kilomitamo haneʼniye. 
LUK.24.14	Anakaemo neʼuʼanaeʼmo afole aiʼniya kavafeʼmo ge huge afige hume hume neʼvaʼageno 
LUK.24.15	Yesuʼa agaiʼageʼmo eno anakame huno anakaeʼeʼmo uʼniye. 
LUK.24.16	Anaulagaleʼmo mago yaʼmoʼa aino ati kaeʼnigeʼana Yesuʼmae, huʼana oʼageʼnaʼae. 
LUK.24.17	Yesuʼa hunoʼaeʼmo, na agufa kavafeʼmo ge huge afige hume hume neʼvaʼae, huno ge huno anafi geʼnigeʼanaeʼmo anileʼmo he tiʼana maiʼneʼanaeʼmo anaipamoʼmo kana huge hosu anaugosamo kalige huʼnaʼae. 
LUK.24.18	Ani vekalapatiʼmo mago vekamo agiʼamo Kiliyopasiʼa geʼaleʼmo aeno atagaina huno ha painoʼaeʼmo, muki vayaʼmo Yulusalemu taonifiʼmo ete ete huʼa maiʼnaya vayaʼmogi hemenimo afole aiʼniya kavafeʼmo ava gemo huʼa neʼafiyaʼmonanafa kagaemo oʼafika maiʼnapiye, huno afi geʼnigenoʼaeʼmo, 
LUK.24.19	na agufa kavaʼmo afole aiʼniye, huno ge huno anafi geʼnigeʼanaeʼmo, Yesuʼa Nasalasa vekamo Gotitegati gemo alinineno aeno hakalo huno hapa nepaiya vekamo maiʼneno Goti aulagaleʼe muki vayaʼai apaulagaleʼeʼmo himamuʼaletiʼmo lokiya kavaʼmo huge lokiya gemo hapa paige huno maiʼniye. 
LUK.24.20	Maiʼnigeʼapaeʼmo mono huʼa neʼapataya vayaʼaiteʼmo yagaiʼa neʼapataya vayaʼe yagaiʼa nelataya vayaʼmogiʼeʼmo kamitimo amagisayafeʼmo gamani vayaʼaitegamo avaleli uʼa ateʼneʼa malipu yosaleʼmo nili aiteʼa aliʼa he tiʼa ateʼnae. 
LUK.24.21	Lagaemo alita amufa amitaeʼmo, ani vekamoʼmo Isaleli vayaʼmogita hatu maeno lategaiye, huta lagesamo afitetaeʼmo laipafatiʼmo lamogaga aiʼniye. Ani kavaʼmo ago afole aiʼnigeno loleʼe magoʼe afinaʼmo uʼniye. 
LUK.24.22	Mago lagaeʼeʼmo maiʼnaya aʼne anagaʼmogimo mago gemo laha paiʼnagetaeʼmo lahau aiʼnone. 
LUK.24.23	Apakaemo gotilamiyapiʼmo yafakapiʼmo uʼa ageʼnayana agufaʼamo ohaneʼnigeʼa ageteʼapaeʼmo ataleʼa aiʼa atagi neʼa neʼeʼapaeʼmo, enisole vekalaʼmo anakeʼnonageʼanaeʼmo, kanolufatiʼmo ago he tino afaʼa maiʼniye, huʼana laha paiʼnaʼae, huʼa laha paiʼnae. 
LUK.24.24	Lagaepatiʼmo mago lole vekalaʼmo uʼana aʼne anagaʼmogi laha paiʼnaya kavafeʼmo yafakapiʼmo ageʼnaʼana Yesu agufaʼamo oʼageʼnaʼae, huʼana ha paiʼnaʼagenoʼaeʼmo, 
LUK.24.25	O negi vekalane, huno, lanakaemo muki geʼamo Gotitegati gemo alini eʼa aeʼa hakalo huʼa hapa paiʼnaya vayaʼmogi huʼnaya geeʼmo lanakesamo afitana fatago hisaʼafeʼmo ago lanake kaniʼnigetana vase vase hutana neʼafiʼae. 
LUK.24.26	Apakaemo huʼapaeʼmo, Kalaisi vekamo hogoteno agafu kitesigenoʼaekeʼmo ala agiʼamo aligiye, huʼa avoʼmo kae maleʼnaya gemo oʼafiʼnaʼafiye. 
LUK.24.27	Agaemo Moseseʼa agaefeʼmo ava gemo huno avoʼmo kae maleʼniya gemo aepa faiteno aepaʼamo alino anaya maleʼniye. Ani kavaʼmo huno muki vayaʼmo Gotitegati gemo alini eʼa aeʼa hakalo huʼa hapa nepaiya vayaʼmogimo agaefeʼmo ava gemo huʼnaya gemo aepaʼamo alino anaya maleme maleme uʼniye. 
LUK.24.28	Anakaemo utaʼa maiguʼae, huʼana huʼnaʼa taonimo haopaleʼmo uʼa avaʼyi huteʼapaeʼmo Yesuʼa ago anataleno uno afagi hugekana huʼnigeʼanaeʼmo 
LUK.24.29	alopa gefatiʼmo huʼanaeʼmo, hemenimo ago unetiʼnigeno hani hugefeʼmo hiyanagi atalekeka laʼagaeʼeʼmo maiyo, huʼana ha paiʼnaʼageno eno nopiʼmo uno haino anakaeʼeʼmo maiʼniye. 
LUK.24.30	Hiʼyalamuteʼmo anakaeʼeʼmo magokepi siyateʼmo fai maiʼnenoʼaeʼmo peleti mayamo aliʼneno nunumuʼmo huno hao ke heteno akaya heno anamiʼniye. 
LUK.24.31	Anamiʼnigenoʼaeʼmo anaulagamo ayakeʼnigeʼana Yesuʼmae, huʼana agetaʼageno malage huno oʼmaiʼnigeʼana magoʼe huʼana oʼageʼnaʼae.
LUK.24.32	Anakaiʼanimo huʼanaeʼmo, kategamo neʼetaeʼmo Goti Mukufati gemo aepaʼamo alino laʼaya neʼmalegenoʼaeʼmo laʼaipafiʼmo hagaʼage gemo afole aiʼnigeno laʼaipamoʼmo falu huteno laʼamogaga aiʼniye, huʼana huʼnaʼae. 
LUK.24.33	Huteʼanaeʼmo malage huʼana he tiʼana Yulusalemu taonifiʼmo atagi neʼana eʼnaʼae. Eʼana avaʼyi huteʼana apakeʼnaʼana leveniʼa vayaʼe mago apakaeʼeʼmo lokaeʼa maiʼnaya vayaʼeʼmo aliʼa anupa huʼa maiʼneʼapaeʼmo 
LUK.24.34	apakaemo huʼapaeʼmo, alagi lama ge huʼa Ala kava neʼmo ago he tiʼniye. He titenoʼaeʼmo Saimonitegamo afole aiʼnigeno ageʼniye, huʼa hana paiʼnageʼanaeʼmo 
LUK.24.35	kategamo afole aiʼniya kavafeʼmo ava gemo huge peleti mayamo alino akaya heʼnigeʼana Yesuʼmae, huʼana ageʼnaʼa kavafeʼmo ava gemo huge huʼana hapa paiʼnaʼae.
LUK.24.37	afene, huʼa huteʼa hapau aiteʼa atete huʼnae. 
LUK.24.38	Agaemo hunoʼaeʼmo, na kava higetapaeʼmo lapaipamoʼmo kana huʼnigeta lole lapakesamo neʼafiye. 
LUK.24.39	Nayapiʼe naiyafiʼeʼmo eta agetetapa name alitetapaeʼmo, agaemae, hutapa nageyo. Amega nagufaʼe nayamufaʼniʼeʼmo haneʼniyana afeʼmoʼa amega agufaʼe ayamufaʼeʼmo mani kavaʼmo huno ohaneʼniye, huno hapa paiteno 
LUK.24.40	ayaʼe aiyaʼeʼmo alino apave liʼnigeʼa 
LUK.24.41	ageteʼapaeʼmo lusi kava huʼa apamogaga aiʼnayaʼmonanafa apakesamo afiʼa fatago osuʼnafa lole apakesamo afiʼnae. Agaemo hunoʼaeʼmo, mago neʼyaʼmo manile haneʼnifiye, huno ge huno apafi geʼnigeʼapaeʼmo 
LUK.24.42	mago kae malefa noyameʼe luʼme anuʼeʼmo aliʼa amiʼnageno 
LUK.24.43	apaulagaleʼmo alino neʼniye. 
LUK.24.44	Netenoʼaeʼmo, mani kavafeʼmo lapakaeʼeʼmo maiʼneʼnaeʼmo ago lapa paiʼnaeʼmo, muki kavafeʼmo nava gemo huʼa avoʼmo kae maleʼnaya gemo afole aigiye. Moseseʼa avoʼmo kae maleʼniya nava gegi Gotitegati gemo alini eʼa aeʼa hakalo huʼa hapa nepaiya vayaʼmogi avoʼmo kae maleʼnaya nava gegi Samu mukufiʼmo avoʼmo kae maleʼnaya nava gemogi huno afole aino, 
LUK.24.45	huno apakesamo huno halo aino hapa paiteno alino apaya maleʼniye. 
LUK.24.46	Huno hapa paitenoʼaeʼmo, Kalaisi vekamo agafu kisigeno falitenoʼaeʼmo napa tali afinaʼmo kanolufatiʼmo he tigiye. 
LUK.24.47	He tino maiʼnisigeʼapaeʼmo Yulusalemu taonifatiʼmo aepa faiteʼa hapa paiʼapaeʼmo, lapaipamo alita afe legenoʼao Gotiʼa Kalaisi agiʼaletiʼmo hosu kavatapimo alino ataleno, huʼa hapa paiteʼapaeʼmo ani agufa gemo huʼa muki nofi vayaʼaifeʼmo aeʼa hakalo huʼa hapa paigae, huʼa avoʼmo kae maleʼnae. 
LUK.24.48	Lapakaemo mani kavaʼmo ago ageʼnayaʼmofeʼmo ani kavafeʼmo faigoko geʼnimo huta hapa paisaya vayaʼmo maiʼnae. 
LUK.24.49	Afiyo, huno, Afoʼnimoʼmo polomasi gemo hunoʼaeʼmo, Nauneʼnameʼmo aliʼna lapamiguve, huno lapa paiʼniyanageʼna Goti Aunemeʼamo aliʼna atesugeno emineno lapakaeʼeʼmo maigiye. Emiʼnegaiyaʼmonanafa hogoteta uta Yulusalemu taonifikeʼmo agava maime maime neʼvigenoʼao Goti Aunemeʼamoʼmo emineno lokiya vaino lapategaiye, huno hapa paiʼniye.
LUK.24.50	Agaemo apavalelino Metani taoni haopalegamo uno avaʼyi huteno ayaʼmo alino asagauno aeno hayo huʼnenoʼaeʼmo alino auleno huno apateʼnigenoʼaeʼmo 
LUK.24.51	Gotiʼa kokuʼnapiʼmo avalelino uno haiʼniye. 
LUK.24.52	Nehaigeʼapaeʼmo agaefeʼmo mono huteʼa aiʼa atagi neʼa Yulusalemu taonifiʼmo neʼuʼapaeʼmo lusi kava huʼa apamogaga aime aime uʼnae. 
LUK.24.53	Maiʼneʼapaeʼmo muki afinaʼmo alopa mono nopiʼmo uʼa haiʼa Goti agiʼaleʼmo aliʼa asaga huge Gotifeʼmo aliʼa auleʼa atege huʼa maiʼnae. He, lama ge.
JHN.1.2	Agaemo aepa faiʼniya afinatetiʼmo Gotiʼeʼmo magokepi lokaeʼana maiʼnaʼae. 
JHN.1.3	Gotiʼa agaetetikeʼmo muki asole yaʼamo alo huʼniye. Magoke yaʼmo mago alu katetiʼmo alagi afole oʼaiʼniye. 
JHN.1.4	Agaemo alagepa huʼa neʼmaiya kavaʼmo aepa vekamo maiʼnigeno agaepatikeʼmo alagepa huʼa neʼmaiya kavaʼmo afole aiteno vayaʼaitegamo aeno ha leʼnigeʼa ageʼnae. 
JHN.1.5	Ani aeno ha neleya yaʼmoʼa hanipiʼmo aeno ha nelegenoʼaeʼmo hani huʼniya yaʼmoʼa magoʼe huno aeno oʼagaseʼniye.
JHN.1.7	Agaemo aeno ha neleya yafeʼmo ava gemo huno hapa paisigeʼa muki vayaʼmogi geʼamo afiteʼapaeʼmo apakesamo afiʼa fatago hisayafeʼmo eʼniye. 
JHN.1.8	Agaiʼamo aeno ha neleya vekamo oʼmaiʼnifa aeno ha neleya vekaeʼmo ava gemo aeno hakalo huno hapa paisiyafeʼmo eʼniye. 
JHN.1.9	Ani vekamo alagi lama ge alagepa ha le vekamoʼmo muki vayaʼmo ma mopafiʼmo afole neʼaiya vayaʼmo ha le yaʼmo alino neʼapamiye. 
JHN.1.10	Gotiʼa agaetetikeʼmo alo huʼniya mopafiʼmo afole aiʼniyaʼmonanafa ageʼa aeto osuʼnae. 
JHN.1.11	Agaemo koʼalegamo emineʼnigeʼapaeʼmo vayaʼamogimo aliʼa falu fala huʼa oʼateʼnae. 
JHN.1.12	Muki vayaʼmogi aliʼa falu fala huʼa oʼateʼnayaʼmonanafa agaiʼa agiʼalefeʼmo apakesamo afiʼa fatago huteʼa aliʼa falu fala huʼa ateʼnaya vayaʼmo Goti mafaʼneʼamo ha malesayafeʼmo himamuʼamo apamiʼniye. 
JHN.1.13	Apakaemo itaʼapi afoʼapimogi kolatetiʼmo aliʼa oʼapatege apakaiʼapi hapauʼnigeʼa aliʼa oʼapatege alu vayaʼmogi hapauʼnigeʼa aliʼa oʼapatege huʼnayaʼmonanafa Gotiʼa agaiʼamo hauʼnigeno alino apateʼnigeʼa mafaʼneʼamo ha maleʼnae.
JHN.1.15	Yoniʼa hunoʼaeʼmo, ani vekaeʼmo hogoteʼna ava gemo huʼna lapa paiʼnaeʼmo, nagae nakameʼmo huno esiya vekamo hogote vekamo maiʼniyaʼmofeʼmo aeno nagaseʼniya vekamo maiʼniye, huʼna lapa paiʼnove, huno hapa paiʼniye. 
JHN.1.16	Muki alagepa yaʼamo fiku laha maeno lamisiya yaʼamo agae aipafiʼmo havai teʼniya yaʼmo ani kava huno fiku laha maeno lamiteno halate magoʼe huno laha maeno lamiʼnigeta ago aliʼnone. 
JHN.1.17	Ani kavatefeʼmo Gotiʼa Mosesetetiʼmo keʼaepa geʼamo lamiʼniyaʼmonanafa Yesu Kalaisitetiʼmo fiku laha maeno lamiteno lama geʼamo alino afole aino ateʼniye. 
JHN.1.18	Muki vayapatiʼmo magoke vekamoʼmo alagi Gotiʼmo oʼageʼniyaʼmonanafa Gotiʼa aiya magoke mafaʼneʼamoʼmo muki yaʼmo Afoʼamo haopaleʼmo maiʼniya mafaʼneʼamokeʼmo alino lave liʼnigeta ageʼnone.
JHN.1.19	Yu vayaʼmogi Yulusalemu taonifatiʼmo mono huʼa neʼapataya vayaʼe Livai nofi vayaʼeʼmo aliʼa apateʼnageʼa Yonitegamo eʼapaeʼmo, ina lagamae, huʼa ge huʼa afi geʼnae. 
JHN.1.20	Afi geʼnagenoʼaeʼmo Yoniʼa mago gemo aeno ati okaeʼnifa muki geʼamo aeno hakalo huno hapa painoʼaeʼmo, Kalaisi vekamo oʼmaiʼnove, huno hapa paiʼnigeʼapaeʼmo, 
JHN.1.21	Kalaisi vekamo oʼmaiʼnisanana kagikamo ina lagamo maiʼnane. Ilaiyagamo maiʼnapiye, huʼa afi geʼnagenoʼaeʼmo, Ilaiyaʼnamo oʼmaiʼnove, huno hapa paiʼnigeʼapaeʼmo, Goti Mukufi gemoʼa hunoʼaeʼmo, magoke vekamo Gotitegati gemo alinineno aeno hakalo huno hapa paisiya vekamo afole aigiye, huno huʼnigeta agava maiʼnone. Ani vekamo maiʼnapiye, huʼa ge huʼa afigeʼnagenoʼaeʼmo, haʼao, ani vekamo oʼmaiʼnove, huno hapa paiʼnigeʼapaeʼmo, 
JHN.1.22	ina lagamo maiʼnapigi laha paigeta aliʼa lateʼnageta eʼnona vayaʼaifeʼmo uta hapa paino. Kagaikaeʼmo ina laʼnamae huka nehane, huʼa afi geʼnae. 
JHN.1.23	Yoniʼa hunoʼaeʼmo, Aiyeyaʼa Gotitegati gemo alinineno aeno hakalo huno hapa nepaiya vekamoʼmo mago vekaeʼmo ava gemo huno avoʼmo kae maleʼniye. Avoʼmo kaenoʼaeʼmo,
JHN.1.23	kaʼme kotegamo maiʼneno alopa gefatiʼmo hunoʼaeʼmo, Ala kava neʼmo esiya kaʼmo alagepa hutapa valita ateyo,
JHN.1.23	huno nehiye, huno avoʼmo kae maleʼniye. Nagaemo ani vekamo maiʼnove, huno hapa paiʼniye. 
JHN.1.24	Aliʼa apateʼnageʼa eʼnaya vayaʼmo Falasi mono vayapati vayaʼmo maiʼnae. 
JHN.1.25	Apakaemo huʼapaeʼmo, Kalaisi vekamo oʼmaige Ilaiyaʼnamo oʼmaige ani vekamo Gotitegati gemo alinineno aeno hakalo huno hapa nepaiya vekamo oʼmaige huʼnove huka nehanagi na kava higekaeʼmo aniʼmo faleka neʼapatane, huʼa ge huʼa afi geʼnagenoʼaeʼmo, 
JHN.1.26	nagaemo aniʼaletikeʼmo faleʼna neʼapatovaʼmonanafa lapakae folagapiʼmo mago vekamo maiʼniyana oʼageʼnae. 
JHN.1.27	Nagae nakameʼmo huno neʼeya vekamoʼmo aeno nagaseʼnigeʼna ina agufa vekamo maiʼnovaʼmofeʼmo suʼmo nofiʼamo afaʼa hakalu hesuva agufa kava huʼna oʼmaiʼnove, huno hapa paiʼniye. 
JHN.1.28	Yoniʼa Metamala taonimo mugagayaga faligamo Yoneni anipiʼmo aniʼmo faleno apateʼniya haopalegamo ani gemo afole aiʼniye.
JHN.1.30	Nagaemo ani vekaeʼmo, nagae nakameʼmo huno esiya vekamo hogote vekamo maiʼniyaʼmofeʼmo aeno nagaseʼniya vekamo maiʼniye, huʼna ago aeʼna hakalo huʼna lapa paiʼnove. 
JHN.1.31	Agaemo oʼageʼnovaʼmonanafa Isaleli vayaʼmo aliʼna apave lisuvafeʼmo eʼna aniʼmo faleʼna neʼapatove, huno hapa paiʼniye. 
JHN.1.32	Yoniʼa agaefeʼmo faigoko geʼamo huno hapa painoʼaeʼmo, agovana Goti Aunemeʼamo kokuʼnapatiʼmo kaugoʼyavegana huno halelino emineno agaeteʼmo alagi hakaleno maiʼnigeʼna ageʼnove. 
JHN.1.33	Ageʼnovana ina lapi huʼna oʼageʼnovaʼmonanafa aniʼmo faleʼna apatesuvafeʼmo alino nateʼnigeʼna eʼnova vekamoʼmo, Nauneʼnameʼmo emineno mago vekaleʼmo maige maige huno maisigeka agegane. Ani vekamoʼmo naote Nauneʼnametetiʼmo aniʼmo faleno apatesiya vekamo maiʼniye, huno naha paiʼnigeʼnaeʼmo 
JHN.1.34	ani kavaʼmo huʼna ageʼnovaʼmofeʼmo ani vekamo Goti mafaʼneʼamae, huʼna aeʼna hakalo nehuve, huno hapa paiʼniye.
JHN.1.35	Halate egaʼamo Yoniʼe geʼamo neʼafiʼa vekalaʼeʼmo he tiʼa maiʼnae. 
JHN.1.36	Yoniʼa ageyana Yesuʼa uʼnigeno agetenoʼaeʼmo, ageʼao, huno, ani vekamo Goti aikeli sipisipi vekaʼamo maiʼniye, huno hana paiʼnigeʼanaeʼmo 
JHN.1.37	lole vekalaʼmo geʼamo neʼafiʼa vekalaʼmoganimo afiteʼana Yesuʼmo akame huʼana uʼnaʼae. 
JHN.1.38	Akame huʼana uʼnaʼageno Yesuʼa aino afe leno anaketenoʼaeʼmo, na agufa yafeʼmo kahauya nehaʼae, huno anafi geʼnigeʼanaeʼmo, Lamai, ina ge huʼana Tisao, nehavana noʼmo haiyate haneʼniye, huʼana afi geʼnaʼagenoʼaeʼmo, 
JHN.1.39	etana ageʼao, huno hana paiʼnigeʼanaeʼmo eʼana magokepi lokaeʼa uʼnae. Netepiʼmo uʼa avaʼyi huteʼa anakaemo nehavaeya noʼmo ageteʼana agaeʼeʼmo ani afinaʼmo lokaeʼana mailiʼuʼa une tiʼnigeno yegemo uno lamino faleʼniye. 
JHN.1.40	Yoniʼa huʼniya gemo afiteʼana Yesuʼmo akame huʼana uʼnaʼa vekalapatiʼmo mago vekamo agiʼamo Eʼnaluʼa Saimoni Pita aganaʼamoʼmae. 
JHN.1.41	Eʼnaluʼa uno hogoteno nepuʼamo Saimonifeʼmo kahauya huno agetenoʼaeʼmo, Mesaiya vekamo ago ageʼnove, huno ha paiʼniye. Mesaiya vekae agimo aepaʼamo Kalaisi vekamo Gotiʼa aliʼyaʼaleʼmo lekana paino ateʼniya vekamae. 
JHN.1.42	Eʼnaluʼa Saimoniʼmo avalelino Yesutegamo uʼniye. Yesuʼa Saimoniʼmo agetenoʼaeʼmo, Saimoniyo, huno, Yoni mafaʼneʼamo maiʼnane. Kagikamo Sifasigae huʼna katove, huno ha paiʼniye. Sifasiʼa ina kava huno Pitaʼae agimo aepaʼamo yafane.
JHN.1.44	Filipiʼa Metasaita taonifiʼmo Eʼnaluʼe Pitaʼeʼmo maiʼnaʼa taonifiʼmo maiʼniye. 
JHN.1.45	Filipiʼa uno kahauya huno Natanieloʼmo agetenoʼaeʼmo, Moseseʼa keʼaepa gemo avoʼmo kae maleʼniya Mukufiʼmo mago vekaeʼmo ava gemo huno avoʼmo kae maleʼnigeʼapaeʼmo Gotitegati gemo alini eʼa aeʼa hakalo huʼa hapa nepaiya vayaʼmogiʼeʼmo ani kava huʼa ava gemo huʼa avoʼmo kae maleʼnaya vekamo ago ageʼnove. Agiʼamo Yesuʼa Yosefe mafaʼnemo Nasalasa taonifi vekamo maiʼnigeʼna ageʼnove, huno ha paiʼnigeno 
JHN.1.46	Natanieloʼa Filipifeʼmo hunoʼaeʼmo, Nasalasa taonifatiʼmo magoke alagepa yaʼmo afaʼa afole aigifiye, huno afi geʼnigenoʼaeʼmo Filipiʼa hunoʼaeʼmo, afaʼa uka ago, huno ha paiʼniye. 
JHN.1.47	Yesuʼa ageyana Natanieloʼmo agaetegamo eʼnigeno agetenoʼaeʼmo, lama ge Isaleli vekamo maiʼniye. Magoke aigofe geʼamo ohaneʼniya vekamae, huno huʼnigeno 
JHN.1.48	Natanieloʼa hunoʼaeʼmo, haiya kava huka nageʼnane, huno afi geʼnigeno Yesuʼa hunoʼaeʼmo, nagaemo kageʼnovana Filipiʼa kagaefeʼmo keya aeno ge osuʼniya afinaʼmo fiki yosa aepafiʼmo maiʼnanageʼna kageʼnove, huno ha paiʼnigenoʼaeʼmo, 
JHN.1.49	Tisao, huno, Goti mafaʼneʼamo maiʼneka Isaleli vayaʼaiteʼmo yagaika neʼapatana kini vekaʼapimo maiʼnane, huno ha paiʼniye. 
JHN.1.50	Yesuʼa hunoʼaeʼmo, fiki yosa aepafiʼmo maiʼnanageʼna kageʼnove, huʼna kaha paiʼnovaʼmofeʼmo kagesamo afika fatago nehapiye. Henagaʼamo mani kavaʼmo aeno agaseʼniya kavaʼmo afole aisigeka agegane, huno ha paitenoʼaeʼmo, 
JHN.1.51	alagi lama gemo kaha nepauve, huno, kagaemo ageganana kokuʼnaʼmo halo aisigeʼapaeʼmo Goti enisole vayaʼamogi Vemo mafaʼneletiʼmo uʼa haiteʼa emiʼeteʼa hisageka apakegane, huno ha paiʼniye.
JHN.2.2	Ani vayaʼmogimo Yesuʼe geʼamo neʼafiya vayaʼefeʼmo ge huʼnageʼa eʼa maiʼnae. 
JHN.2.3	Ani asole vayaʼmo maiʼnayaʼmofeʼmo nofi alagafati aniʼmo ago neʼa hano huʼnagenoʼaeʼmo Yesu itaʼamoʼmo agaefeʼmo hunoʼaeʼmo, nofi alagafati aniʼapimo ago neʼa hano huʼnae, huno ha paiʼnigenoʼaeʼmo, 
JHN.2.4	Ane, huno, Nagaemo hisuva kavaʼmo kagae aliʼyaʼmo ohaneʼnifa nagaiʼni aliʼyaʼmo haneʼniye. Nagae afinaʼmo afole oʼaiʼniye, huno ha paiʼniye.
JHN.2.6	Ani nopiʼmo sigisiʼa yafa ani keʼmo haneʼnigeno Yu vayaʼai mono kavaʼapimo akame huʼa aniʼmo nefalaya keʼmo haneʼniye. Ani kepiʼmo teniʼa paketi aniʼmo haneʼnisifi fifitiniʼa paketi aniʼmo haneʼnisifi huʼniya ani keʼmo haneʼniye. 
JHN.2.7	Yesuʼa aliʼyaʼmo neʼaliya vayaʼaifeʼmo hunoʼaeʼmo, utapa aniʼmo hefiliteta muki keʼafiʼmo lakitapa havai teyo, huno hapa paiʼnigeʼa uʼa hefili eʼa lakiʼa havai teʼnagenoʼaeʼmo, 
JHN.2.8	ani ani kepatiʼmo hefilitutapa neʼyateʼmo yagaiʼniya vekamo amiyo, huno hapa paiʼniye. Anilafaʼmo hefiliʼa uʼa amiʼnageno neno afi geʼniye. 
JHN.2.9	Agaemo nofi alagafati aniʼmo alino hamaleno ateʼniya anikeʼmo neʼniye. Haiyaʼalegatiʼmo ani nofi alagafati aniʼmo aliniʼa eʼnafi huno oʼageʼniyaʼmonanafa aliʼyaʼmo neʼaliya vayaʼmogi ani aniʼmo he fiʼapaekeʼmo ageʼnae. Netenoʼaeʼmo aʼmo aliʼniya vekaeʼmo ge huʼnigeno eʼnigeno ha painoʼaeʼmo, 
JHN.2.10	muki vayaʼmogimo hogoteʼa neʼyaʼmo neʼnaya yateʼmo eʼa maiʼnaya vayaʼmo alagepa nofi alagafati anikeʼmo lakiʼa apamiʼnageʼa asole aniʼmo netageʼapaekeʼmo henagaʼageʼmo hosuʼniya nofi alagafati aniʼmo neʼapamiye. Ani kavaʼmo nehayaʼmonanafa kagaemo hemenimo alagepa nofi alagafati aniʼmo maleka maiʼneka alinikeka nelamine, huno ha paiʼniye. 
JHN.2.11	Yesuʼa hogote afinaʼmo ani noʼagaya agufa aune kavaʼmo Kena taonifiʼmo huʼniye. Ani taonifiʼmo ha le konali yaʼamo alino apave liʼnigeʼapaeʼmo geʼamo neʼafiya vayaʼmogimo agaefeʼmo apakesamo afiʼa fatago huʼnae.
JHN.2.14	Uno Yu vayaʼmogi alopa mono nopiʼmo uno haino apakeyana ani vayaʼmogimo pulumakagi sipisipigi namagi huʼa maketi nehaya vayaʼmo maige alu nofi vayaʼai monimo alagi aliteʼa Yu nofi vayaʼai monimo aliteʼa neʼapamiya vayaʼmo maige huʼnageno apakeʼniye. 
JHN.2.15	Agaemo nofiʼmo alino ana aeno nofi kayoʼmo alo huno aliʼneno sipisipiʼe pulumaka anagaʼeʼmo alino hapafaitalegeʼa kumatega apaune hetaleʼa uʼa lamiʼnae. Agaemo alu nofi vayaʼai monimo aliteʼa Yu nofi vayaʼai monimo aliteʼa neʼapamiya vayaʼai hiʼyalamuʼapimo alino agoʼya faino ataleteno laga moniʼapimo alino aino atagu faeno ataleʼniye. 
JHN.2.16	Agaemo namamo maketi nehaya vayaʼaifeʼmo hunoʼaeʼmo, afoʼnimo nopiʼmo situvamo malegekana agufa kavaʼmo nehagi ani namamo alinita viyo, huno hapa paiʼniye. 
JHN.2.17	Ani afinaʼmo geʼamo neʼafiya vayaʼmogi Goti mukufiʼmo avoʼmo kae maleʼniya geʼaeʼmo apakesamo afiʼa ho huʼnae. Ani gemoʼmo hunoʼaeʼmo, 
JHN.2.18	Ani kavaʼmo huʼnigeʼapaeʼmo Yu vayaʼmogi ageteʼa, kagaemo ani kavaʼmo nehanaʼmofeʼmo na agufa alagena yaʼmo neʼyagaina yaʼmo aliʼnapigi alika lave liyo, huʼa afi geʼnae. 
JHN.2.19	Afi geʼnagenoʼaeʼmo, mani Goti mono noʼamo heta halagape vaisageʼnaeʼmo loleʼe magoʼe afinaʼmo halate kiʼna hano huguve, huno hapa paiʼnigeʼapaeʼmo, 
JHN.2.20	asole vayaʼmogimo, foti sigisiʼa kafugafiʼmo kime kime eʼa kiʼa hano huʼnayaʼmonanafa kagaemo loleʼe magoʼe afinaʼmo halate kika hano hugapiye, huʼa afi geʼnayaʼmonanafa 
JHN.2.21	Yesuʼa agaiʼa agufaeʼmo huʼniye. 
JHN.2.22	Gotiʼa faliʼniyatetiʼmo halate alino he tino ateʼnigeʼapaeʼmo geʼamo neʼafiya vayaʼmogi ani huʼniya geʼaeʼmo apakesamo afiʼa ho huteʼapaeʼmo Goti Mukufiʼmo avoʼmo kae maleʼniya geʼe Yesuʼa huʼniya geʼeʼmo apakesa afiʼa fatago huʼnae.
JHN.2.24	Huʼnayaʼmonanafa Yesuʼa muki ma mopafi vayaʼai apaipafiʼmo ago apakeʼniyaʼmofeʼmo alagi lama gemo nehae, huno agesa oʼafiʼnifa afaʼa yagu yaga huno maiʼniye. 
JHN.2.25	Mago gemo afino alagepa huteno apakesiyafeʼmo mago vayaʼmogi apava gemo huʼa ha opaigafa agaiʼageʼmo muki ma mopafi vayaʼai apaipafiʼmo ago apakeʼniye.
JHN.3.2	Agaemo mago haniʼilagamo Yesutegamo eno, Tisao, huno, lagaemo kageʼnonana Gotiʼa alino kateʼnigeka eka alika apaya neʼmalana vekamo maiʼnane. Gotiʼa kaha oʼmaeʼniyesinana noʼagona agufa kaune kavaʼmo afaʼa nosanesine, huno ha paiʼniye. 
JHN.3.3	Yesuʼa hunoʼaeʼmo, alagi lama ge kaha nepauve, huno, Gotiʼa halate alino oʼapateʼnisiya vayaʼmogi Gotiʼa haiya kava huno yagaino neʼapatefi huʼa afaʼa ageʼa aeto osugae, huno ha paiʼnigenoʼaeʼmo, 
JHN.3.4	haiya kava huno alopa vekamo halate alino atesigeno saufa vekamo hamalegaiye. Mago vekamoʼmo itaʼamo aipafiʼmo halate uno haisigeno alino atesifiye, huno afi geʼnigenoʼaeʼmo, 
JHN.3.5	alagi lama gemo kaha nepauve, huno, anitetiʼe Aunemeʼaletiʼeʼmo alino oʼapateʼnisiya vayaʼmo Gotiʼa yagaino neʼapateya kegiʼyafiʼmo afaʼa uʼa ohaigae. 
JHN.3.6	Atafa apaipamo haneʼniya vayaʼmogi atafa apaipaʼe vayaʼmo aliʼa neʼapatae. Goti Aunemeʼamoʼmo saufa apaipaʼe vayaʼmo alino neʼapate. 
JHN.3.7	Halate alino lapateno, huʼna kaha nepauva geeʼmo afika kahau oʼaiyo. 
JHN.3.8	Yasimoʼmo hauʼnisiya kotegamo alinino ugefeʼmo nehisiyana afaʼa alinino ugiye. Yasimoʼmo age aigekaeʼmo ageʼageʼmo neʼafinaʼmonanafa haiyategatiʼmo alinino neʼefi haiyategamo alinino neʼvifi hutapa noʼagae. Ina kava huno Goti Aunemeʼamoʼmo alino neʼapategeʼa neʼmaiye, huno ha paiʼniye. 
JHN.3.9	Nikonimasiʼa hunoʼaeʼmo, haiya kava huno afole neʼaiye, huno afi geʼnigenoʼaeʼmo, 
JHN.3.10	Ala vekamo maiʼneka Isaleli vayaʼmo alika apaya neʼmalana vekamo maiʼnanaʼmonanafa ani kavafeʼmo oʼafiʼnapiye. 
JHN.3.11	Alagi lama gemo kaha nepauve, huno, afiʼnoʼa gemo lapa paitetaʼa ageʼnoʼa kavafeʼmo aetaʼa hakalo hutaʼa lapa nepauʼaʼmonanafa getiʼamo noʼafiye. 
JHN.3.12	Nagaemo ma mopafi kavafeʼmo kaha paiʼnogekaeʼmo kagesamo afika fatago osuʼnanaʼmonanafa kokuʼnapi kavafeʼmo ava gemo huʼna kaha paisuvana haiya kava huka kagesamo afika fatago hugane. 
JHN.3.13	Mago vekamoʼmo kokuʼnapi kavaʼmo uno haino oʼageʼniyaʼmonanafa Vemo Mafaʼnemo kokuʼnapatiʼmo emineʼniya vekamogeno hemeniʼeʼmo kokuʼnapiʼmo maiʼniye. 
JHN.3.14	Moseseʼa kaʼme kotegamo nagaloʼyavemo auneʼamo yosaleʼmo alino maleno nofi kiteno alino he tino ateʼniya agufa kavaʼmo huʼa Vemo Mafaʼnemo aliʼa he tiʼa ategae. 
JHN.3.15	Ina lagimo agaefeʼmo apakesamo afiʼa fatago nehisafigeʼa alagi ofaliʼa alagepa huʼa maige maige huʼa maisayafeʼmo aliʼa he tiʼa ategae. 
JHN.3.16	Gotiʼa ma mopafi vayaʼaifeʼmo lusi kava huno hau ayamopafiʼmo hauʼniyaʼmofeʼmo ani aiya magoke mafaʼneʼamo avaleno apamiʼniye. Ina lagimo mafaʼneʼaeʼmo apakesamo afiʼa fatago nehisafigeʼa alagi ofaliʼa alagepa huʼa maige maige huʼa maisayafeʼmo avaleno apamiʼniye. 
JHN.3.17	Gotiʼa ma mopafi vayaʼmo agoti huno apatetenoʼaeʼmo, hosu kavaʼmo huʼnae, huno hisiyafeʼmo mafaʼneʼamo alino ateʼnigeno emiʼnoʼmeʼnifa apakufamo alino katino apateteno hapau vaisiyafeʼmo alino ateʼnigeno emineʼniye. 
JHN.3.18	Goti Mafaʼneʼaeʼmo apakesa afiʼa fatago nehaya vayaʼmo agoti huno apatetenoʼaeʼmo, hosu vayaʼmo maiʼnae, huno nosiyaʼmonanafa apakesamo afiʼa fatago nosaya vayaʼmo ago agoti huno apatetenoʼaeʼmo, hosu vayaʼmo maiʼnae, huno huʼniye. Apakesamo afiʼa fatago osuʼnayaʼmofeʼmae. 
JHN.3.19	Gotiʼa agoti huno apatetenoʼaeʼmo, hosu vayaʼmo maiʼnae, huno huʼniya gemo aepaʼamo haneʼniyana ha le yaʼamo ma mopafiʼmo ago afole aiʼniyaʼmonanafa vayaʼmogi ha le yafeʼmo apaini huʼa hani yafekeʼmo hapauʼniye. Hosu kavakeʼmo nehayaʼmofeʼmae. 
JHN.3.20	Hosu kavaʼmo nehaya vayaʼmogimo ha le yafeʼmo alagi ohapauʼnigeʼapaeʼmo hosu kavaʼapimo afole oʼaisiyafeʼmo ha le yategamo alagi noʼmae. 
JHN.3.21	Noʼmayaʼmonanafa lama gemo akame nehaya vayaʼmogi Goti geʼamo neʼafiya kavaʼmo afole aisiyafeʼmo ha le yategamo neʼae.
JHN.3.23	Inoni kotega Selemi koteʼmo asole aniʼmo haneʼniyaʼmofeʼmo Yoniʼa ani kotegamo aniʼmo faleno apateʼniye. Mago vayaʼmo agaetegamo eʼnageno aniʼmo faleno apateʼniye. 
JHN.3.24	Ani afinaʼmo Helotiʼa Yoniʼmo kalavusi huno oʼateʼnigeno afaʼa maiʼniya afinaʼmae. 
JHN.3.25	Yoni geʼamo neʼafiya vayaʼe Yu nofi vayaʼeʼmo aniʼmo faleʼa neʼapataya kavafeʼmo ge vaiʼnae. 
JHN.3.26	Ge vaiteʼa Yonitegamo uʼapaeʼmo, Tisao, huʼa mugagayaga faliga kagaeʼeʼmo lokaeno maiʼniya vekamo ava gemo huʼnana vekalegamo muki vayaʼmo uʼnageno aniʼmo faleno neʼapate, huʼa ha paiʼnageno 
JHN.3.27	Yoniʼa hunoʼaeʼmo, Gotiʼa mago vekamo agiʼaleʼmo alino asaga huno oʼateʼnisiyana ala agiʼamo oʼaligiye. 
JHN.3.28	Hogoteʼna Mesaiya vekamo oʼmaiʼnovaʼmonanafa alino nateʼnigeʼna hogoteʼna eʼnove, huʼna lapa paiʼnova gemo ago afiʼnae. 
JHN.3.29	Aʼmo aligesuve, huno huʼniya vekamoʼmo alisiya a kanomo agaiʼa aʼmae. Aʼmo aliguve, huno huʼniya vekamo ao vekamo eno magokepi lokaeno he tino maiʼnigeno aʼmo aliguve, huno huʼniya vekamoʼa amogaga aino ge higeno afitenoʼaeʼmo amogaga neʼaiye. Ani kava huno aʼmo neʼaligeʼnaeʼmo namogaga neʼauva kavaʼmo alagi haeʼmae. 
JHN.3.30	Agiʼamoʼmo anagamo kosime kosime uno nehaisigeno nagiʼnimoʼmo aise aise hume hume afelaga uno lamigiye. 
JHN.3.31	Anagatiʼmo emineʼniya vekamoʼa muki vayaʼamo ago aeno apakaseʼniye. Ma mopafatiʼmo afole neʼaiya vayaʼmo ma mopafi vayaʼmo maiʼneʼapaeʼmo ma mopafi kavafeʼmo ava gemo nehageno kokuʼnapatiʼmo emineʼniya vekamoʼa aeno apakaseʼniye. 
JHN.3.32	Agaemo afiteno ageʼniya kavafeʼmo hapa nepaigeʼapaeʼmo muki vayaʼmogi ani gemo noʼafiyaʼmonanafa 
JHN.3.33	geʼamo neʼafiya vayaʼamogigeʼmo huʼapaeʼmo, Gotiʼa lama gemo nehiye, huʼa huʼnae. 
JHN.3.34	Gotiʼa alino ateʼnigeno eʼniya vekamoʼa Goti geʼamo hapa nepaiye. Gotiʼa Aunemeʼamo alino fako huno magoʼamo maleteno oʼamiʼnifa mukiʼamo alagi amiʼniyaʼmofeʼmo Goti geʼamo aeno hakalo huno hapa nepaiye. 
JHN.3.35	Muki yaʼmo Afoʼamoʼmo mafaʼneʼaeʼmo hau ayamopafiʼmo hauʼnigenoʼaeʼmo muki yateʼe vayaʼaiteʼeʼmo yagaino apatesiya himamuʼamo amiʼniye. 
JHN.3.36	Muki vayaʼamogi Mafaʼneʼaeʼmo apakesamo afiʼa fatago nehisaya vayaʼmogimo alagepa huʼa maige maige huʼa maisaya yaʼmo ago aliʼnae. Muki vayaʼmogimo Mafaʼneʼamo geʼamo akame nosisaya vayaʼmo Gotiʼa aipamo leno neʼapateya kavaʼamo apakaeteʼmo alagi hanege hanege huno hanegaiyaʼmofeʼmo alagi alagepa huʼa maige maige huʼa oʼmaigae.
JHN.4.2	Afiʼnayaʼmonanafa Yesuʼa agaiʼamo aniʼmo faleno oʼapateʼnifa geʼamo neʼafiya vayaʼmogigeʼmo aniʼmo faleʼa apateʼnae. 
JHN.4.3+JHN.4.4	Yesuʼa Falasi vayaʼmogi afiʼnaya apaipa apakesamo apaketenoʼaeʼmo Yutiya kotegatiʼmo ataleno Galeliya kotegamo halate aino atagi neno ugefeʼmo huʼniye. Gotiʼa Sameliya kotega folagapiʼmo ka valino ateʼnigeno uʼniye. 
JHN.4.5	Sameliya kotega mago taonimo agiʼamo Saika kotegamo uno avaʼyi huʼniye. Ani haopalega Yekopuʼa mago mopamo alino mafaʼneʼamo Yosefeʼmo amiʼniya mopamo haneʼniye. 
JHN.4.6	Ani haopalega Yekopuʼa keli kafi maleʼniya ani kotuʼmo haneʼnigeno Yesuʼa yatala kateʼmo eʼniyaʼmofeʼmo agufafilagati alaga haeʼnigeno eno ani ani kotu haopaleʼmo itopaleʼmo maiʼniye. Yegemo uno lamino falesiyafeʼmo hogo huʼniya afinaʼmo maiʼniye. 
JHN.4.7	Fai maiʼnigenoʼaeʼmo mago Sameliya a kanomoʼmo aniʼmo he fisiyafeʼmo eʼnigenoʼaeʼmo, aniʼmo he fika namiyo, huno ha paiʼniye. 
JHN.4.8	Geʼamo neʼafiya vayaʼmo neʼyaʼmo miya faisayafeʼmo taonifilagamo ago utageno agaiʼageʼmo maiʼniye. 
JHN.4.9	Yu vayaʼe Sameliya kotega maiʼnaya vayaʼeʼmo magokepiʼmo lokaeʼa oʼmaiʼnafa apaote apaote huʼa maiʼnayaʼmofeʼmo ani a kanomoʼa geʼaleʼmo aeno atagaina hunoʼaeʼmo, kagaemo Yu nofi vekamo maiʼnanageʼna nagaemo Sameliya a kanomo maiʼnovana na kava higekaeʼmo aniʼmo he fika namiyo, huka nehane, huno ha paiʼniye. 
JHN.4.10	Ha paiʼnigenoʼaeʼmo, kagaemo Gotiʼa fiku hapa maeno neʼapamiya yaʼmo ageteka aniʼmo he fika namiyo, huno ge huʼniya vekamo ageka aeto huʼnanesinana agaefeʼmo namiyo, huka afi gesanageno kanage kanage huno haineno uno nelamiya aniʼmo kamiʼniyesine, huno ha paiʼnigenoʼaeʼmo 
JHN.4.11	Ala vekae, huno, paketi oʼaliʼnanaʼmofeʼmo yatala kelimo haneʼnigi haiyatetiʼmo ani kanage kanage huno eno haineno uno nelamiya aniʼmo he figane. 
JHN.4.12	Laginago vekamo Yekopuʼa mani keli kotuʼmo lamiʼniye. Agaemo aniʼmo he fino nege mafaʼne anagaʼamogi aniʼmo he fiʼa nege yuna afu anagaʼamogi nege huʼnae. Kagaemo Yekopuʼa aeʼna agaseʼnove, huka nehapiye, huno afi geʼnigenoʼaeʼmo, 
JHN.4.13	ina lagimo mani aniʼmo neʼnesafigeno halate anifeʼmo hapaugiyaʼmonanafa 
JHN.4.14	ina lagimo nagaemo apamisuva aniʼmo nesafigeno halate magoʼe huno anifeʼmo alagi ohapaugiye. Nagaemo aniʼmo apamisugeno apaipafatiʼmo meti anikana huno eno haineno afaʼa maisaya yaʼmo apamisigeʼa alagepa huʼa maige maige huʼa maigae, huno ha paiʼnigenoʼaeʼmo, 
JHN.4.15	Ala vekae, huno, nagaemo ani anifeʼmo oʼnahausiyafeʼmo eʼna maniletiʼmo aniʼmo he ofisuvafeʼmo huʼnana aniʼmo he fika namiyo, huno ha paiʼnigenoʼaeʼmo, 
JHN.4.16	uka anaukamoʼmo avalelika eno, huno ha paiʼnigenoʼaeʼmo, 
JHN.4.17	Anauʼnimoʼmo oʼmaiʼniye, huno ha paiʼnigeno Yesuʼa hunoʼaeʼmo, anauʼnimoʼmo oʼmaiʼniye, huka nehana gemo lama gemo nehane. 
JHN.4.18	Faefuʼa veleʼmo maiʼnanageno hemenimo kagaeʼeʼmo lokaetana maiʼnaʼa vekamo anaukamoʼmo oʼmaiʼniye. Lama gemo naha paiʼnane, huno ha paiʼnigenoʼaeʼmo, 
JHN.4.19	Ala vekae, huno, ago kageʼnovana kagaemo kaune vekamo maiʼnanageʼna kageʼnove. 
JHN.4.20	Muki laginago vayaʼmogi mani aveleʼmo Gotifeʼmo mono huʼnayaʼmonanafa lapakaemo Yu vayaʼmogitapa hutapaeʼmo, Yulusalemu taonifikeʼmo Gotifeʼmo mono hiyo, hutapa nehae, huno ha paiʼnigenoʼaeʼmo 
JHN.4.21	Yesuʼa hunoʼaeʼmo, Ane, huno, geʼnimo alagepa huka afiyo. Mago afinaʼmo afole aisigeʼapaeʼmo mani aveleʼmo muki yaʼmo Afoʼamofeʼmo mono osuge Yulusalemu taonifiʼmo mono osuge hugae. 
JHN.4.22	Lapakaemo Sameliya vayaʼmogitapamo ina lafeʼmo mono nehupi huta alagepa hutapa oʼageʼnae. Lagaemo Yu vayaʼmogita ina lafeʼmo mono nehupi huta ago ageʼnone. Yu vayaʼaitegatiʼmo alagepa gemo aino atagu faesigeno Gotiʼa apakufamo alino katino apateteno hapau vaigiye. 
JHN.4.23	Goti Aunemeʼamoʼmo lama ge mono nehaya vayaʼai apaipafiʼmo aliʼyaʼmo alisigeʼapaeʼmo muki yaʼmo Afoʼamofeʼmo apaipa apakesafatiʼmo mono huteʼa Goti geʼamo lama gelefeʼmo mono hisaya afinaʼmo afole aisiyafeʼmo nehiyaʼmonanafa hemenimo ago afole aiʼniye. Muki yaʼmo Afoʼamoʼmo ani agufa vayaʼmogi agaefeʼmo mono hisaya agufa vayaʼmo kahauya huno apakesiyafeʼmo nehiye. 
JHN.4.24	Gotiʼa aunemeʼe vekamo maiʼniyaʼmofeʼmo agaefeʼmo mono nehaya vayaʼmogi apaipa apakesafatiʼmo mono huteʼa lama gelefeʼmo mono hugae, huno ha paiʼniye. 
JHN.4.25	Ani a kanomoʼa hunoʼaeʼmo, ago afiʼnovana Mesaiya vekamo agiʼamo Kalaisiʼa eminenoʼaeʼmo muki ani agufa gemo laha paigiye, huno ha paiʼnigenoʼaeʼmo, 
JHN.4.26	Kaha nepaiya vekamo agaemae, huno ha paiʼniye.
JHN.4.27	Ani afinaʼmo Yesu geʼamo neʼafiya vayaʼmo aiʼa atagi neʼeʼa ageʼnayana a kanoʼeʼmo kege nehaʼageʼapaeʼmo eʼa anaketeʼapaeʼmo lusi kava huʼa hapau aiʼnae. Hapau aiʼnayaʼmonanafa na agufa yaʼmo alisanafeʼmo nehane, huʼa ge huʼa afi okege na kava higeka ani a kanoʼeʼmo kege nehane, huʼa afi okege huʼnae. 
JHN.4.28	Eʼa avaʼyi huʼnagenoʼaeʼmo ani a kanomo ani keʼamo ateno atagi nenuno taonifiʼmo maiʼnaya vayaʼaifeʼmo hunoʼaeʼmo, 
JHN.4.29	mago vekamoʼa muki akeyaʼvilaga huʼnova kavaʼnieʼmo ava gemo huno naha paiʼniyanagi utapa ageyo. Ani vekamo Kalaisi vekamo maiʼnisifi huʼna nagesamo afiʼnove, huno hapa paiʼniye. 
JHN.4.30	Apakaemo taonifatiʼmo ataleʼa Yesutegamo uʼnae. 
JHN.4.31	Neʼageʼapaeʼmo geʼamo neʼafiya vayaʼmogi, Tisao, huʼa, neʼyaʼmo alika no, huʼa ha paiʼnagenoʼaeʼmo, 
JHN.4.32	lapakaemo neʼyaʼnimo haneʼniyana ani neʼyaʼmo alagi oʼageʼnae, huno hapa paiʼniye. 
JHN.4.33	Apakaiʼapi apakaiʼapimo ge huge afige huʼapaeʼmo, mago vekamoʼmo neʼyaʼmo ago alinineno amiʼnigeno neʼnifi, huʼa huʼnae. 
JHN.4.34	Yesuʼa hunoʼaeʼmo, alino nateʼnigeʼna eʼnova vekamoʼmo hauʼniya kavaʼmo huʼna namiʼniya aliʼyaʼnimo aliʼna hano huʼna atesuva aliʼyaʼmo nagaemo neʼyaʼnigana huno haneʼniyaʼmofeʼmae. 
JHN.4.35	Lapakaemo hutapaeʼmo, loleʼe loleʼe kaimo utesigeno neʼyaʼmo legeʼa neʼaliya afinaʼmo haneʼniye, hutapa nehafiye. Muki hoyaʼafiʼmo ageyo. Neʼyaʼmo ago leʼniyanageʼa alisaya afinaʼmo haneʼniye. 
JHN.4.36	Hoyafatiʼmo neʼyaʼmo neʼaliya vayaʼmogimo miyaʼapimo alige maige maige huʼa maisayafeʼmo neʼyaʼmo alige nehae. Neʼyaʼmo neʼaliyaʼmofeʼmo avina yaʼmo nehakalaya vayaʼe neʼyaʼmo neʼaliya vayaʼeʼmo magokepi apamogaga aigae. 
JHN.4.37	Vayaʼmogi huʼapaeʼmo, mago vekamoʼmo avina yaʼmo nehakalegeno alu vekamoʼa neʼyaʼmo neʼaliye, huʼa nehae. 
JHN.4.38	Ani gelefeʼmo nagaemo aliʼyaʼmo oʼaliʼnaya hoyafatiʼmo neʼyaʼmo alisayafeʼmo aliʼna lapateʼnove. Alu vayaʼmogi hoyafiʼmo aliʼyaʼmo aliʼnagetapaeʼmo lapakaemo ani hoyafatiʼmo neʼyaʼmo neʼaliye, huno hapa paiʼniye.
JHN.4.39	Ani a kanomoʼa Sameliya taonifiʼmo maiʼnaya vayaʼaifeʼmo hunoʼaeʼmo, agaemo muki akeyaʼvilaga huʼnova kavaʼnieʼmo nava gemo huno naha paiʼniye, huno hapa paiʼniyaʼmofeʼmo asole Sameliya vayaʼmogi Yesufeʼmo apakesamo afiʼa fatago huʼnae. 
JHN.4.40	Huʼnayaʼmofeʼmo Sameliya vayaʼmogimo agaetegamo uʼa ha paiʼapaeʼmo, kahao ke honanagi eka lagaeʼeʼmo magokepi lokaeka maiyo, huʼa ha paiʼnageno Yesuʼa uno apakaeʼeʼmo lole afinaʼmo magokepi lokaeno maiʼniye. 
JHN.4.41	A kanomoʼmo hapa paiʼniya geletiʼmo mago vayaʼamo apakesamo afiʼa fatago huʼnayaʼmonanafa Yesuʼa uno hapa paiʼniya geletiʼmo magoʼe huʼa asole vayaʼmogi agaefeʼmo apakesamo afiʼa fatago huʼnae. 
JHN.4.42	Apakaemo a kanoeʼmo huʼapaeʼmo, kagaemo laha paiʼnana geletikeʼmo lagesa afita fatago osuʼnonaʼmonanafa agaiʼa avayafatiʼmo laha paiʼniya gemo afitetaeʼmo lagesamo afita fatago nehune. Ma mopafi vayaʼai apakufamo alino katino apateteno hapau neʼvaiya vekamae, huta lagesamo afita fatago nehune, huʼa ha paiʼnae.
JHN.4.44	Agaemo hunoʼaeʼmo, Gotitegati gemo alini eʼa aeʼa hakalo huʼa hapa nepaiya vayaʼaifeʼmo koʼapileʼmo maiʼnaya vayaʼmogimo ala apakiʼapimo noʼapamiye, huno hapa paiʼniyaʼmofeʼmo apataleno Galeliya kotegamo uʼniye. 
JHN.4.45	Galeliya kotega maiʼnaya vayaʼmo uʼa Yulusalemu taonifiʼmo hopa afinaʼmo maiʼneʼapaeʼmo ageʼnageno Yesuʼa hopa afinaʼmo muki alu kava alu kavaʼmo huʼnigeʼa ageʼnae. Ageʼnayaʼmofeʼmo koʼaleʼmo uno avaʼyi huʼnigeʼapaeʼmo aliʼa falu fala huʼa ateʼnae. 
JHN.4.46	Yesuʼa Galeliya kotegamo uno avaʼyi huteno ani Kena taonifiʼmo mago afinaʼmo anilafatetiʼmo nofi alagafati aniʼmo alino hamaleno ateʼniya taonifiʼmo halate uʼniye. Mago gamani vekamo ani taonifi maiʼnigeno mafaʼneʼamo Kapeneyamu taonifiʼmo maiʼniyana kaita hauʼniye. 
JHN.4.47	Yesuʼa Yutiya kotegatiʼmo ago ataleno uno Galeliya kotegamo maiʼniye, huʼa ha paiʼnageno afitenoʼaeʼmo Yesufeʼmo hunoʼaeʼmo, mafaʼneʼnimo falisiyafeʼmo nehigi uka alika hageka ategapiye, huno afi geʼnigenoʼaeʼmo 
JHN.4.48	Yesuʼa hunoʼaeʼmo, lapakaemo muki vayaʼmogitapamo noʼagaya naune kavaʼmo hisugetapa oʼagesayana nagaefeʼmo lapakesamo afita fatago osugae, huno ha paiʼnigeno 
JHN.4.49	gamani vekamoʼmo hunoʼaeʼmo, Ala vekae, huno, mafaʼneʼnimo ago falisiyafeʼmo nehigi nagaeʼeʼmo magokepi egetaʼao, huno ha paiʼnigenoʼaeʼmo, 
JHN.4.50	mafaʼnekamo kaita ohauʼnigeno afaʼa maiʼniyanagi uvo, huno ha paiʼnigeno Yesu ha paiʼniya geʼaeʼmo agesamo afino fatago huteno ataleno uʼniye. 
JHN.4.51	Egaʼamo katega neʼvigeʼapaeʼmo aliʼyaʼamo neʼaliya vayaʼmo neʼageno uno fotu huteʼapaeʼmo, mafaʼnekamo afa maiʼniye, huʼa ha paiʼnageno, 
JHN.4.52	haiya kanaleʼmo kaitaʼamo hageʼnigeno alagepa huno afaʼa maiʼniye, huno apafi geʼnigeʼapaeʼmo, yegemo uno lamino faleʼnigeno hani hugefeʼmo huʼnigenoʼaeʼmo amuko hauʼniya yaʼamo hageʼnigeno afaʼa alagepa huno maiʼniye, huʼa ha paiʼnae. 
JHN.4.53	Afoʼamoʼmo hunoʼaeʼmo, Yesuʼa ani kanaleʼmo mafaʼnekamo kaitaʼmo hageʼnigeno afaʼa maiʼniye, huno ha paiʼniya geeʼmo agesa afiteno agaeʼe muki afamo anagaʼamogiʼeʼmo Yesufeʼmo apakesamo afiʼa fatago huʼnae. 
JHN.4.54	Yesuʼa Yutiya kotegatiʼmo ataleno Galeliya kotegamo eʼniya afinaʼmo lole afinaʼmo noʼagaya agufa aune kavaʼmo huʼniye.
JHN.5.1	Mago afinaʼmo utegeno Yesuʼa Yulusalemu taonifiʼmo hopa afinaʼmo uʼniye. 
JHN.5.2	Yulusalemu taonifiʼmo sipisipi anagaʼmo uʼa lamiteʼa eʼa hai eteʼa nehaya kipaʼmo haneʼniya yateʼmo ani kotuʼmo haneʼniye. Ani ani kotufeʼmo Himulu gefatiʼmo agiʼamo Metasaitagayagae. 
JHN.5.3	Ani ani kotuʼmo haopaleʼmo faefuʼa noʼmo nokatoʼmuʼageʼmo haneʼniya hiyato nopiʼmo asole vayaʼmo kaita hapauʼniya vayaʼmo eʼa havaeʼa maiʼnae. Apaulagamo ali huʼniya vayaʼmo maige apaiyamo hosuʼniya vayaʼmo maige kanage kanaga osuʼa havaeʼa neʼmaiya vayaʼmo maige huʼnae. Ani ani kotuʼmoʼa kanage kanage hisiyaʼaeʼmo maiʼneʼa ageʼa maiʼnae. 
JHN.5.4	Goti enisole vekaʼamoʼmo mago afinaʼmo emineno ani ani kotuteʼmo ame aliʼnigeno kanage kanage huʼnigeʼapaeʼmo aeno apakaseno ani kotupiʼmo hogoteno uno lamiʼniya vekamo na agufa kaitaʼmo hauʼnifi alino hageno ateʼnigeno afaʼa maiʼniye. 
JHN.5.5	Ani vayapatiʼmo mago vekamo teti eitiʼa kafugamo kaita hauge hauge huno maiʼniye. 
JHN.5.6	Yesuʼa eno ageyana havaeno maiʼnigeno agetenoʼaeʼmo yatala afinaʼmo kaita hauge hauge huno maiʼniye, huno agesa afitenoʼaeʼmo, kaitakamo kahagesiyafeʼmo kahauʼnifiye, huno afi geʼnigenoʼaeʼmo, 
JHN.5.7	Ala kava nene, huno, aniʼmoʼa kanage kanage nehisigenoʼaeʼmo navalelinuno lamino ani kotupiʼmo natesiya vekamo nagaeʼeʼmo oʼmaiʼniyaʼmofeʼmo mago vekamoʼa ago aeno nagaseno ani kotupiʼmo hogotenuno lamiʼniye, huno ha paiʼnigeno 
JHN.5.8	Yesuʼa hunoʼaeʼmo, he tika yakaikonakamo aliteka uvo, huno ha nepaigenoʼaeʼmo 
JHN.5.9	kaitaʼamo hageʼnigeno yakaikonaʼamo aliteno uʼniye. Ani afinaʼmo Sapati afinane. 
JHN.5.10	Yu vayaʼmogimo ageteʼapaeʼmo, lagae keʼaepa gemoʼa hunoʼaeʼmo, yakaikonakamo aliteka neʼvana kavafeʼmo Sapati afinaʼmo ani kavaʼmo osiyo, huno ka akani maleʼniye, huʼa ha paiʼnagenoʼaeʼmo, 
JHN.5.11	alino nahageno nateʼniya vekamoʼmo hunoʼaeʼmo, yakaikonakamo aliteka uvo, huno naha paiʼniye, huno hapa paiʼniye. 
JHN.5.12	Hapa paiʼnigeʼapaeʼmo, ina laʼmo yakaikonakamo aliteka uvo, huno kaha paiʼniye, huʼa afi geʼnagenoʼaeʼmo 
JHN.5.13	ani alino hageno ateʼniya vekamo Yesuʼae huno oʼageʼniye. Asole vayaʼmo maiʼnayaʼmofeʼmo Yesuʼa uʼniyana ageno alagepa osuʼniye. 
JHN.5.14	Henagaʼamo agaemo Yu vayaʼai alopa mono nopiʼmo Yesuʼa maiʼnigeno agetenoʼaeʼmo, afiyo, huno, hemenimo alagepa huka maiʼnane. Hosu kavakamo ataleka magoʼe huka osuvo, fiku yanageka magoʼe huka hosu kavaʼmo hisanagenoʼaeʼmo kaitakamo aeno agaseno magoʼe hanageke yaʼmo kagaeteʼmo afole aigiye, huno ha paiʼniye. 
JHN.5.15	Ha paiʼnigeno ataleno uno Yu vayaʼaifeʼmo hunoʼaeʼmo, Yesuʼa alino hageno nateʼniye, huno hapa paiʼnigeʼapaeʼmo 
JHN.5.16	aepa faiʼa apaini huʼa ateʼnae. Yesuʼa Sapati afinaʼmo alino hageno ateʼniyaʼmofeʼmo apaini huʼa ateteʼa amagisayafeʼmo huʼnae. 
JHN.5.17	Yesuʼa geʼapileʼmo aeno atagaina huno hapa painoʼaeʼmo, afoʼnimoʼmo aliʼyaʼamo oʼataleno muki afinaʼmo alime alime eno hemeniʼeʼmo aliʼyaʼmo neʼaliya agufa kavaʼmo huʼna aliʼyaʼamo neʼaluve, huno hapa paiʼniye. 
JHN.5.18	Ani gemo huʼniyaʼmofeʼmo magoʼe huʼa amagisayafeʼmo huʼnae. Agaemo Sapati afina keʼaepa gemo amagino ataleʼniya kavakeʼmo osuʼnifa magoʼe hosu kavaʼmo huʼniye, huʼa apakesamo afiʼnayaʼmofeʼmae. Agaemo Gotiʼa afoʼnimoʼmo maiʼniye, huno hapa paiʼniya gemo huno agaiʼaʼe Gotiʼeʼmo magoke aiyaya vekalane huno hapa paige huʼniyaʼmofeʼmo magoʼe huʼa amagisayafeʼmo huʼnae.
JHN.5.20	Muki yaʼmo Afoʼamoʼmo mafaʼneʼaeʼmo hau ayamopafiʼmo hauʼnigeno muki nehiya kavaʼamo alino ave neliye. Mani kavaʼmo aeno agaseʼniya kavaʼmo magoʼe huno alino ave lisigeno hisigetapaeʼmo lahapau aigae. 
JHN.5.21	Muki yaʼmo Afoʼamoʼmo faliʼnaya vayaʼmo alino he tino apateteno afaʼa maisaya yaʼmo neʼapamiya kava huno Mafaʼneʼamoʼa afaʼa maisaya yaʼmo apamisiyafeʼmo hauʼnisiya vayaʼaina afaʼa neʼapamiye. 
JHN.5.22	Muki yaʼmo Afoʼamoʼmo vayaʼmo alino fako huno noʼapate. Agaemo Mafaʼneʼamokeʼmo alino fako huno apatesiyafeʼmo lekana paino ateʼniye. 
JHN.5.23	Muki vayaʼamogi muki yaʼmo Afoʼamo agiʼaleʼmo aliʼa asaga huʼa neʼataya kava huʼa Mafaʼneʼamo agiʼaleʼmo aliʼa asaga huʼa atesayafeʼmo alino ateʼnigeno emineʼniye. Ina lagimo Mafaʼneʼamo agiʼaleʼmo aliʼa asaga huʼa noʼatesafi ani kavaʼmo huʼa muki yaʼmo Afoʼamoʼmo alino ateʼnigeno emineʼniya vekamo agiʼaleʼmo aliʼa asaga huʼa noʼatae. 
JHN.5.24	Lama gemo lapa nepauve, huno, ina lagimo geʼnimo afiteʼa alino nateʼnigeʼna emineʼnova vekaeʼmo apakesamo afiʼa fatago nehisafigeʼa alagepa huʼa maige maige huʼa maisaya yaʼmo aliʼnae. Apakaemo fali kavategatiʼmo atale eʼa afaʼa neʼmaiyategamo maiʼnayanageʼna agoti huʼna apateteʼnaeʼmo, hosu vayaʼmo maiʼnae, huʼna hapa opaiguve. 
JHN.5.25	Lama gemo lapa nepauve, huno, Mago afinaʼmo afole aigiyana ago afole aiʼniye. Nefaliya kavategamo maiʼnaya vayaʼmogi Goti mafaʼneʼamo geʼamo afaʼa afigae. Afiʼnisaya vayaʼmogi afaʼa maisaya yaʼmo aliteʼa maigae. 
JHN.5.26	Muki yaʼmo Afoʼamoʼmo agaiʼamo afaʼa maisiya yaʼmo aepa vekamo maiʼniya kava huno Mafaʼneʼamoʼa agaiʼamo afaʼa maisiya yaʼmo aepa vekamo maisiyafeʼmo lekana paino ateʼniye. 
JHN.5.27	Ani kava huno Mafaʼneʼamoʼmo alino fako huno apatesiyafeʼmo lekana paino ateʼniye. Vemo Mafaʼnemo maiʼniyaʼmofeʼmae. 
JHN.5.28+JHN.5.29	Lahapau oʼaiyo. Agae afinaʼmo afole aisigenoʼaeʼmo agemo neʼaisigeʼapaeʼmo faliʼnaya vayaʼmogi afiteʼapaeʼmo he tigae. Alagepa kavaʼmo huʼnisaya vayaʼmo he ti eʼa afaʼa neʼmaiyategamo maigae. Hosu kavaʼmo huʼnisaya vayaʼmo he tiʼa visageno agoti huno apatetenoʼaeʼmo, hosu vayaʼmo maiʼnae, huno hugiye.
JHN.5.31	Nagaemo nagaiʼnieʼmo faigoko geʼnimo huʼna naha maeʼna nehuva gemo lapa paisuvana alagi lama gemo haneʼniye, hutapa osugae. 
JHN.5.32	Osugayaʼmonanafa nagaefeʼmo faigoko geʼnimo huno naha maeno nehiya vekamo maiʼniyaʼmofeʼmo, alagi lama gemo nehiye, huʼna afiʼnove. 
JHN.5.33	Lapakaemo Yonitegamo alita apateʼnageʼa uʼnagenoʼaeʼmo nagaefeʼmo alagi lama gemo aeno hakalo huno hapa paiʼniye. 
JHN.5.34	Nagaemo ma mopafi vekamoʼa nagaefeʼmo faigoko geʼnimo huno naha maeno hisiya geeʼmo nagesa alaʼamo oʼafiʼnovaʼmonanafa Gotiʼa lapakufamo alino katino lapatesiyafeʼmo mani gemo nehuve. 
JHN.5.35	Yoniʼa lamugana huno aeno ha leʼniye. Lapakaemo aeno ha leʼniya yategamo etapa maiʼneta agaefeʼmo aise afinaʼmo amuse huʼnae. 
JHN.5.36	Huʼnayaʼmonanafa nagaefeʼmo faigoko gemo huno naha maeno nehiya gemoʼa Yoniʼa huʼniya gemo aeno agaseʼniye. Nehuva kavaʼmo muki yaʼmo Afoʼamoʼmo huvo, huno naha paiʼnigeʼna nehuva kavaʼmoʼa nagaefeʼmo faigoko gemo huno naha maeno nehiya gemoʼa hunoʼaeʼmo, Muki yaʼmo Afoʼamoʼmo alino ateʼnigeno emineʼniye, huno alino apave neliye. 
JHN.5.37	Muki yaʼmo Afoʼamoʼmo alino nateʼnigeʼna emineʼnova vekamoʼmo nagaefeʼmo faigoko gemo huno naha maeno nehiye. Lapakaemo mago afinaʼmo avayafatiʼmo huʼniya gemo oʼafige augosafiʼmo oʼagege huʼnae. 
JHN.5.38	Lapakaemo alino ateʼnigeno emineʼniya vekamo geʼamo oʼafiʼnayaʼmofeʼmo geʼamo alita lapaipafiʼmo alagi oʼmaleʼnae. 
JHN.5.39	Lapakaemo Goti Mukufiʼmo haneʼniya geeʼmo kahauya hutapa agege lekana paige hutapa maiʼnetapaeʼmo, alagepa huta maige maige huta maisuna yaʼmo aligune, hutapa lapakesamo neʼafiyaʼmonanafa ani gemoʼa nagaefekeʼmo huʼniye. 
JHN.5.40	Huʼniyaʼmonanafa maige maige hutapa maisaya yaʼmo alisayafeʼmo nagaetegamo esayafeʼmo alagi olapauʼniye. 
JHN.5.41	Nagaemo ago apaketeʼnaeʼmo, ma mopafi maiʼnaya vayaʼmogimo ala nagiʼnimo namigae, huʼna nagesa noʼafuve. 
JHN.5.42	Ago lapakeʼnovana Gotifeʼmo lapau lapayamopafiʼmo alagi olapauʼniye. 
JHN.5.43	Nagaemo Afoʼnimo agiʼalefeʼmo emiʼneʼnogetapaeʼmo alita falu fala hutapa noʼnatayaʼmonanafa mago vekamoʼa agaiʼa agiʼalefeʼmo agesa afiteno esigetapaeʼmo alita falu fala hutapa ategae. 
JHN.5.44	Vayaʼmogi lapakitapileʼmo aliʼa asaga huʼa lapatesayafeʼmo lapauʼniyaʼmonanafa Gotiʼa lapakitapileʼmo alino magokeʼamokeʼmo asaga huno lapatesiya kavafeʼmo kahauya nosayaʼmofeʼmo haiya kava hutapa nagaefeʼmo lapakesamo afitapa fatago hugae. 
JHN.5.45	Lapakaemo nagaefeʼmo hutapaeʼmo, agaemo Afoʼamotega uno hainoʼaeʼmo ge faino ha paiteno agoti huno lategaiye, hutapa lapakesa oʼafiyo. Magoke vekamo Mosesefeʼmo alita amufa amiʼnaya vekamoʼmo ge faiteno agoti huno lapategaiye. 
JHN.5.46	Moseseʼa nava gemo huno avoʼmo kae maleʼniyaʼmofeʼmo Mosese geʼaeʼmo lapakesamo afita fatago huʼnaesinana geʼnieʼmo lapakesamo afita fatago nehaesine. 
JHN.5.47	Lapakaemo avoʼmo kae maleʼniya geeʼmo lapakesamo afita fatago osuʼnisayana haiya kava hutapa navayafatiʼmo nehuva geʼnieʼmo lapakesamo afita fatago hugae.
JHN.6.1	Henagaʼamo Yesuʼa ani kotuʼmo agiʼamo Galeliya ani kotuʼmo lakaeno mugagayaga faligamo uʼniye. Ani ani kotuʼmo alu agiʼamo Taipiliyasi ani kotune. 
JHN.6.2	Agaemo alagena kavaʼmo huno kaita hapauʼniya vayaʼaina alino hapageno apateʼnigeʼa ageʼnayaʼmofeʼmo asole vayaʼmo akame huʼa uʼnae. 
JHN.6.3	Yesuʼe geʼamo neʼafiya vayaʼeʼmo mago aise avefiʼmo uʼa haiʼa maiʼnae. 
JHN.6.4	Pasova hopa afinaʼmo ago alagi hogo huʼniye. 
JHN.6.5	Yesuʼa alino maku huno apakeyana asole vayaʼmo agaetegamo eʼnageno apaketeno Filipifeʼmo hunoʼaeʼmo, mani asole vayaʼmo eʼnagi neʼyaʼmo nesaya yaʼmo haiyatetiʼmo miya faigune, huno afi geʼniye. 
JHN.6.6	Agaiʼamo ani hisiya kavaʼmo ago ageʼniyana Filipifeʼmo na agufa gemo hisifi, huno amalageka huno ge huno afi geʼniye. 
JHN.6.7	Filipiʼa hunoʼaeʼmo, tu hataleti kinaletiʼmo neʼyaʼmo miya faigunana mani asole vayaʼmogimo nesaya agufa kavaʼmo osugiye, huno ha paiʼniye. 
JHN.6.8	Mago vekamo geʼamo neʼafiya vekamo agiʼamo Eʼnaluʼa Saimoni Pita aganaʼamoʼa, 
JHN.6.9	mago manile maiʼniya mafaʼnemoʼa faefuʼa mali peleti mayaʼe lole noyamelaʼeʼmo aliʼniye. Aliʼniyaʼmonanafa asole vayapiʼmogeno mani neʼyaʼatomoʼa kanale osugiye, huno ha paiʼniye. 
JHN.6.10	Yesuʼa hunoʼaeʼmo, etapa kahauleʼmo itopaleʼmo maiyo, huta hapa paiyo, huno hapa paiʼnigeʼapaeʼmo muki vayaʼaifeʼmo hapa paiʼnageʼa kahauleʼmo eʼa itopaleʼmo maiʼnae. Ani vayaʼmo faefu tauseniʼa vayaʼmo maiʼnae. 
JHN.6.11	Yesuʼa peleti mayamo aliʼneno Gotifeʼmo hao ke heteno maiʼnaya vayaʼmo alino fako huno apamiteno noyameʼeʼmo ani kava huno alino apakaiʼapimo hapauʼniya agufa kavaʼmo huno apamiʼnigeʼa neʼnae. 
JHN.6.12	Neʼyaʼmo neʼa apamu hutagenoʼaeʼmo Yesuʼa geʼamo neʼafiya vayaʼaifeʼmo hunoʼaeʼmo, fiku yanageno neʼyaʼmo atupaʼamo lageso hugiyanagi alita anupa hiyo, huno hapa paiʼnigeʼa 
JHN.6.13	faefuʼa peleti mayafatiʼmo neʼa apamu huteʼa ataleʼnaya atupamo aliʼa tuolofuʼa hona yuvapafiʼmo maleʼa havai teʼnae. 
JHN.6.14	Apakaemo ageʼnayana Yesuʼa noʼagaya agufa aune kavaʼmo huno alino apave liʼnigeʼa ageteʼapaeʼmo, Gotitegati gemo alinineno aeno hakalo huno hapa paisiya vekamo ma mopafiʼmo afole aigiye, huʼa huʼnaya vekamo agaekeʼmae, huʼa huʼnae. 
JHN.6.15	Ani vayaʼmogimo eʼa Yesuʼmo atafauʼa yagaino apatesiya kini vekamo aliʼa hamaleʼa atesayafeʼmo huʼnagenoʼaeʼmo Yesuʼa apakeʼniyaʼmofeʼmo apataleno agaiʼageʼmo avefiʼmo uno haiʼniye.
JHN.6.16+JHN.6.17	Yegemo uno lamino faleʼnigeʼapaeʼmo Yesu geʼamo neʼafiya vayaʼmo ani kotutegamo uʼa lamiʼa sipifiʼmo uʼa haiʼa maiteʼa mugagayaga faliga Kapeneyamu taonifilagamo aniʼmo lakaeʼa visayafeʼmo neʼvagenoʼaeʼmo hani huʼniyana Yesuʼa apakaetegamo oʼmeʼniye. 
JHN.6.18	Lusi kava huno yasimo alinineno aniʼmo aino holakau holakau huʼnigeʼapaeʼmo 
JHN.6.19	apakaemo latapa kayotetiʼmo aniʼmo avaleʼa ataleme ataleme aise afagiʼaleʼmo neʼuʼapaeʼmo agayana Yesuʼa ani agotofuleʼmo sipi haopaleʼmo eʼnigeʼa ageteʼapaeʼmo koli nehagenoʼaeʼmo 
JHN.6.20	Yesuʼa hunoʼaeʼmo, nagaemo neʼovanagi koli osiyo, huno hapa paiʼnigeʼapaeʼmo 
JHN.6.21	hapauʼnigeʼa sipifiʼmo avaleʼa ateteʼapaeʼmo malage huʼa uʼa ani agiʼnaleʼmo avaʼyi huʼnae.
JHN.6.22	Egaʼamo mugagayaga faliga vayaʼmogi agayana egamo haneʼnigeʼa ageʼnaya sipigeʼmo magokeʼageʼmo haneʼnigeno Yesuʼa ani sipifiʼmo oʼuʼnigeʼa geʼamo neʼafiya vayaʼageʼmo uʼnageʼa apakeʼnae. 
JHN.6.23	Magoʼe sipimo Taipiliyasi kotegatiʼmo eʼa Yesuʼa neʼyaʼmo Gotifeʼmo hao ke heteno apamiʼnigeʼa neʼnayategamo eʼnae. 
JHN.6.24	Asole vayaʼmogi apakayana Yesuʼe geʼamo neʼafiya vayaʼeʼmo anileʼmo oʼmaiʼnageʼa apaketeʼapaeʼmo mago sipigopiʼmo uʼa haiʼa maiteʼa Yesufeʼmo kahauya huʼa agesayafeʼmo aniʼmo lakaeʼa uʼnae.
JHN.6.25	Ani kotuʼmo mugagaya faligamo lakaeʼuʼa avaʼyi huteʼa Yesuʼmo maiʼnigeʼa ageteʼapaeʼmo, Tisao, huʼa, hainu afinaʼmo manileʼmo eka maiʼnane, huʼa afi geʼnagenoʼaeʼmo 
JHN.6.26	Yesuʼa hunoʼaeʼmo, alagi lama gemo lapa nepauve, huno, noʼagaya agufa aune kavaʼmo agetapa aeto huʼnayaʼmofeʼmo nagesayafeʼmo oʼmeʼnafa peleti mayamo lapamiʼnogetapa netapa lapamu huʼnayaʼmofeʼmo nagesayafeʼmo eʼnae. 
JHN.6.27	Lapakaemo kasalisiya neʼyaʼmo alisayafekeʼmo aliʼyaʼmo oʼalitapa hanege hanege huno hanesiya neʼyaʼmo lapamisigetapa alagepa hutapa maige maige hutapa maisaya yaʼmo alisayafekeʼmo aliʼyaʼmo aliyo. Vemo Mafaʼnemoʼmo ani agufa neʼyaʼmo lapamigiye. Muki yaʼmo Afoʼamoʼmo Gotiʼa lekana paiʼna ateʼnove, huno alino apave lisiyafeʼmo himamuʼamo amiʼniye, huno hapa paiʼnigeʼapaeʼmo, 
JHN.6.28	Gotiʼa hauʼniya kavaʼmo hisunafeʼmo na agufa aliʼya na agufa aliʼyaʼmo aligune, huʼa ge huʼa afi geʼnagenoʼaeʼmo, 
JHN.6.29	Gotiʼa hauʼniya kavaʼmo magokeʼageʼmo haneʼniyana alino ateʼnigeno emineʼniya vekaeʼmo lapakesamo afita fatago hisaya kavakeʼmo aliʼyaʼamo haneʼniye, huno hapa paiʼnigeʼapaeʼmo, 
JHN.6.30	Lama gemo nehane, huta hisunafeʼmo haiya agufa noʼagona kaune kavaʼmo huka lave ligane. Na agufa kavaʼmo hugane. 
JHN.6.31	Laginago vayaʼmogi kaʼme kotega mana neʼyaʼmo neʼnae. Ani kavatefeʼmo Goti mukufi gemoʼmo hunoʼaeʼmo, agaemo kokuʼnapatiʼmo peleti mayamo apamiʼnigeʼa neʼnae, huno huʼniye, huʼa ha paiʼnagenoʼaeʼmo 
JHN.6.32	Alagi lama gemo lapa nepauve, huno, Moseseʼa kokuʼnapati lama ge peleti mayamo oʼapamiʼnifa Afoʼnimokeʼmo kokuʼnapatiʼmo lama ge peleti mayamo nelapamiye. 
JHN.6.33	Gotiʼa neʼapamiya peleti mayamo kokuʼnapatiʼmo emineno ma mopafi vayaʼmo afaʼa maisaya yaʼmo neʼapamiya vekamo maiʼniye, huno hapa paiʼnigeʼapaeʼmo, 
JHN.6.34	Ala kava nene, huʼa, muki afinaʼmo ani peleti mayamo lamigeta neno, huʼa ha paiʼnagenoʼaeʼmo, 
JHN.6.35	nagaemo afaʼa maisaya yaʼmo neʼapamiya peleti mayagana huʼna maiʼnove. Nagaetegamo esaya vayaʼmo apaka otegaiye. Nagaefeʼmo apakesamo afiʼa fatago nehisaya vayaʼmo anifeʼmo alagi ohapaugiye. 
JHN.6.36	Ago lapa paiʼnaeʼmo, nageʼnayaʼmonanafa lapakesamo afita fatago nosae, huʼna ago lapa paiʼnove. 
JHN.6.37	Muki vayaʼamo muki yaʼmo Afoʼamoʼmo apavaleno neʼnamiya vayaʼamo nagaetegamo egae. Nagaetegamo eʼa maiʼnisaya vayaʼmo alagi aliʼna hapafaiʼna oʼapatalegauve. 
JHN.6.38	Ani kavatefeʼmo nagaiʼni nahauʼnisiya kavaʼmo hisuvafeʼmo emiʼnoʼmeʼnofa alino nateʼnigeʼna emiʼneʼnova vekamoʼa hauʼniya kavaʼmo hisuvafeʼmo emiʼneʼnove. 
JHN.6.39	Muki yaʼmo Afoʼamoʼmo alino nateʼnigeʼna emiʼneʼnova vekamoʼa hauʼniyanageʼna muki apavaleno namiʼniya vayapatiʼmo magoke vekamo alagi afaʼa atalesugeno afela hesiyafeʼmo ohauʼniyanageʼna ma mopamo hano hisiya afinaʼmo muki vayaʼamo aliʼna he tiʼna apatesuvafekeʼmo hauʼniye. 
JHN.6.40	Alino nateʼnigeʼna emiʼneʼnova vekamoʼa hauʼniyanageʼa muki vayaʼamogi Mafaʼneʼamo ageʼa aeto huteʼapaeʼmo agaefeʼmo apakesamo afiʼa fatago nehisaya vayaʼmo afaʼa maige maige huʼa maisaya yaʼmo aligae. Aliʼnisageʼna ma mopamo hano hisiya afinaʼmo aliʼna he tiʼna apategauve, huno hapa paiʼniye.
JHN.6.41	Yesuʼa hunoʼaeʼmo, kokuʼnapatiʼmo emiʼneʼniya peleti mayagana huʼna maiʼnove, huno hapa paiʼniyaʼmofeʼmo aepa faiʼa hagalu hagalu huʼa ge hauʼnae. 
JHN.6.42	Ge hauʼapaeʼmo, ani kanomo Yesuʼa Yosefe mafaʼnemo oʼmaiʼnifiye. He, ani kanomo maiʼnigeta itaʼafoʼalaʼmoganimo ago anakeʼnone. Na kava higenoʼaeʼmo, nagaemo kokuʼnapati emiʼneʼnove, huno nehiye, huʼa huteʼa huʼa faipa huʼa ateteʼa ge hauʼnae. 
JHN.6.43	Yesuʼa geʼapileʼmo aeno atagaina huno hapa painoʼaeʼmo, lapakaitapimo hagalu hagalu gemo osiyo. 
JHN.6.44	Magoke vekamoʼa agaiʼamo nagaetegamo afaʼa oʼmegaiyaʼmonanafa Afoʼnimoʼmo alino nateʼnigeʼna emiʼneʼnova vekamokeʼmo ayate heno avayu hulino esigenoʼaekeʼmo nagaetegamo egaiye. Nagaetegamo esigeʼnaeʼmo ma mopamo hano hisiya afinaʼmo aliʼna he tiʼna ategauve. 
JHN.6.45	Gotitegati gemo alini eʼa aeʼa hakalo huʼa hapa nepaiya vayaʼmogimo Goti mukufiʼmo avoʼmo kaeʼapaeʼmo, 
JHN.6.46	Ani gemo huvaʼmonanafa magoke vekamoʼa Afoʼnimoʼmo oʼageʼniye. Gotitegatiʼmo magoke vekamo emineʼniya vekamokeʼmo muki yaʼmo Afoʼamoʼmo ageʼniye. 
JHN.6.47	Alagi lama ge lapa nepauve, huno, Apakesamo afiʼa fatago nehaya vayaʼmo afaʼa maige maige huʼa maisaya yaʼmo ago aliʼnae. 
JHN.6.48	Nagaemo afaʼa maisaya yaʼmo neʼapamiya peleti mayagana huʼna maiʼnove. 
JHN.6.49	Lapakinago vayaʼmo kaʼme kotega maiʼneʼapaeʼmo mana peleti mayamo aliʼa neʼnayaʼmonanafa ago faliʼnae. 
JHN.6.50	Kokuʼnapati emineʼniya peleti mayamo aeto agufa kanale peleti mayamo haneʼniyanageʼa neʼnisaya vayaʼmo alagi ofaligae. 
JHN.6.51	Nagaemo afaʼa maisaya yaʼmo neʼapamiya peleti mayamo kokuʼnapatiʼmo emineʼniya peleti mayagana huʼna maiʼnove. Ina lagimo ani peleti mayamo neʼnisafigeʼa muki afinaʼmo afaʼa maige maige huʼa maigae. Apamisuva peleti mayamo nagufafati nameʼanimo haneʼniye. Ma mopafi vayaʼmo afaʼa maige maige huʼa maisayafeʼmo nameʼanimo apamiguve, huno hapa paiʼniye. 
JHN.6.52	Hapa paiʼnigeʼa afiteʼapaeʼmo apakaiʼapimo ge vaiteʼapaeʼmo, Ani vekamo ameʼamo nesunafeʼmo haiya kava huno lagauno lamigiye, huʼa huʼnae. 
JHN.6.53	Yesuʼa hunoʼaeʼmo, alagi lama gemo lapa nepauve, huno, lapakaemo Vemo Mafaʼnemo ameʼaʼe kolaʼaʼeʼmo oʼneʼnisayana afaʼa maisaya yaʼmo alagi oʼaliʼnae. 
JHN.6.54	Ina lagimo nameʼniʼe kolaʼniʼeʼmo neʼnisafigeʼa afaʼa maige maige huʼa maisaya yaʼmo ago aliʼnayanageʼna ma mopamo hano hisiya afinaʼmo aliʼna he tiʼna apategauve. 
JHN.6.55	Nameʼanimo lama ge neʼyaʼmo haneʼnigeno kolaʼnimo lama ge aniʼmo haneʼniye. 
JHN.6.56	Ina lagimo nameʼniʼe kolaʼniʼeʼmo neʼnisafigeʼa nagaepiʼmo maiʼnageʼna apakaepiʼmo maiʼnove. 
JHN.6.57	Muki yaʼmo Afoʼamoʼmo afaʼa maisaya yaʼmo aepa vekamoʼa alino nateʼnigeʼna emineʼnove. Agaemo afaʼa maisuva yaʼmo aepa vekamo maiʼnigeʼna nagufafati nameʼanimo neʼnaya vayaʼmo afaʼa maisaya yaʼmo aepa vekaʼapimo maiʼnove. 
JHN.6.58	Manimona kokuʼnapatiʼmo emineʼniya peleti mayamo haneʼniye. Lapakinago vayaʼmogi neʼnaya peleti mayagana huno ohaneʼnifa aeto agufa kanale peleti mayamo haneʼniye. Lapakinago vayaʼmogi neteʼapaeʼmo ago faliʼnayaʼmonanafa mani peleti mayamo neʼnisaya vayaʼmo muki afinaʼmo afaʼa maige maige huʼa maigae. 
JHN.6.59	Yesuʼa mani gemo Kapeneyamu taonifiʼmo mono nopiʼmo alino apaya maleʼniye.
JHN.6.60	Asole vayaʼmo geʼamo neʼafiya vayapatiʼmo mago vayaʼamo ani gemo afiteʼapaeʼmo, ani gemoʼmo kana huʼniyaʼmofeʼmo ina lagimo ani gemo afiʼa aeto hugae, huʼa huʼnae. 
JHN.6.61	Yesuʼa agaiʼa aipafiʼmo agesa afinoʼaeʼmo geʼnimo neʼafiya vayaʼmogi huʼnova geeʼmo hagalu hagalu gemo nehae, huno apaketenoʼaeʼmo, mani huva gemoʼmo aneʼaifiʼmo hegekana huno lapatafauʼnifiye. 
JHN.6.62	Agesayana Vemo Mafaʼnemo atagi neno uno haino maisigetapaeʼmo, na agufa yane hutapa lapakesamo afigae. 
JHN.6.63	Nauneʼnameʼmoʼa afaʼa maisaya yaʼmo neʼapamiye. Nagufafati nameʼamoʼmo lapa oʼmaegaiye. Lapa nepauva gefiʼmo aunemeʼamo haneʼniyanageno afaʼa maisaya yaʼmo neʼapamiya gemo haneʼniye. 
JHN.6.64	Haneʼniyaʼmonanafa lapakaepatiʼmo mago vayaʼmo apakesamo afiʼa fatago nosae, huno hapa paiʼniye. Yesuʼa aliʼyaʼamo aepa faino aliʼniya afinatetiʼmo apakesamo afiʼa fatago osisaya vayaʼe kutulu yaʼmo alisiya vekaʼeʼmo ago apakeʼniye. 
JHN.6.65	Huno hapa paitenoʼaeʼmo, ani kavatefeʼmo, mago vekamoʼa nagaetegamo agaiʼamo afaʼa oʼmegaiyaʼmonanafa Afoʼnimoʼa fiku ha maeno amisigeno egaiye, huʼna ago lapa paiʼnove, huno hapa paiʼniye.
JHN.6.66	Ani gemo huno hapa paiʼniyaʼmofeʼmo asole vayaʼmo geʼamo afiʼnaya vayapatiʼmo agaeʼeʼmo magoʼe huʼa lokaeʼa umenitata osuʼa ago ataleʼa uʼeʼa huʼnae. 
JHN.6.67	Ataleʼa uʼnagenoʼaeʼmo Yesuʼa tuolofuʼa vayaʼmo geʼamo neʼafiya vayaʼaifeʼmo hunoʼaeʼmo, lapakaeʼeʼmo nataletapa ugefe nehafiye, huno ge huno apafi geʼnigenoʼaeʼmo 
JHN.6.68	Saimoni Pitaʼa hunoʼaeʼmo, Ala kava nene, huno, ina lategamo ugune. Kagae gemoʼa afaʼa maisaya yaʼmo neʼapamiya gemo haneʼniye. 
JHN.6.69	Hemenimo lagaemo lagesamo afita fatago huteta kageʼnonana aeto agufa vekamo Gotitegatiʼmo emikeʼnana vekamo maiʼnanageta kageʼnone, huno ha paiʼnigeno 
JHN.6.70	Yesuʼa hunoʼaeʼmo, nagaemo lekana paiʼna lapateʼnovaʼmonanafa lapakaepatiʼmo mago vekamo aipafiʼmo hosu aune vekamo maiʼniye, huno hapa paiʼniye. 
JHN.6.71	Agaemo Yutasiʼa Isakaliyoti kotega vekamo Saimoni mafaʼneeʼmo huʼniye. Yutasiʼa ani tuolofuʼa vayapati vekamoʼa kutulu yaʼmo aliteno Yesuʼmo avaleno apamisigeʼa amagisaya vekamo maiʼniye.
JHN.7.2	Yu vayaʼmogi hoyalega nopiʼmo neʼmaiya hopa afinaʼmo ago hogo huʼnigeʼapaeʼmo 
JHN.7.3	Yesu aganaʼamogi huʼapaeʼmo, Gekamo neʼafiya vayaʼmogi aliʼyakamo agesayafeʼmo mani kotetiʼmo ataleka Yutiya kotegamo uvo. 
JHN.7.4	Mago vekamoʼmo muki vayaʼmogimo aliʼyaʼamo agesayafeʼmo hauʼnigenoʼaeʼmo fala kino noʼmaifa afole yatekeʼmo maiʼneno aliʼyaʼmo neʼaliye, huʼa ha paiʼnae. 
JHN.7.5	Aganaʼamogiʼeʼmo agaefeʼmo apakesa afiʼa fatago osuʼnayaʼmofeʼmae. 
JHN.7.6	Yesuʼa hunoʼaeʼmo, nagae afinaʼmo hemenimo afole oʼaiʼniye. Lapakae afinaʼmo muki afinaʼamo haneʼniye. 
JHN.7.7	Ma mopafi vayaʼmogimo lapakaefeʼmo afaʼa alagi apaini osugae. Nagaemo hosu kavaʼapieʼmo gemo aeʼna hakalo huʼna hapa nepauvaʼmofeʼmo nagaefeʼmo apaini nehae. 
JHN.7.8+JHN.7.9	Lapakaemo hopa afinaʼmogeʼa aliʼa anupa huʼa maisayategamo viyo. Hemenimo nagae afinaʼmo alagi afole oʼaiʼniyaʼmofeʼmo oʼuguve, huno hapa paiteno Galeliya kotegamo maiʼniye.
JHN.7.10	Aganaʼamogi hopa afinaʼmo aliʼa anupa huʼa maiʼnayategamo utagenoʼaeʼmo Yesuʼa afole kateʼmo oʼuʼnifa kesi katetiʼmo uʼniye. 
JHN.7.11	Yu vayaʼmogi kahauya huʼnayana oʼageʼapaeʼmo, ani vekamo haiyateʼmo maiʼniye, huʼa ge huʼa apafi geʼnae. 
JHN.7.12	Muki asole vayaʼmogimo agaefeʼmo sumi huʼa ge huge afige huʼapaeʼmo, alagepa vekamae, huʼa huge, haʼao, vayaʼai apakesamo nefaiya vekamo maiʼniye, huʼa huge huʼnae. 
JHN.7.13	Yu vayaʼaifeʼmo koli huʼnayaʼmofeʼmo vayaʼai apaulagaleʼmo agaefeʼmo ava gemo osuʼnae. 
JHN.7.14	Hopa afinaʼmo eno folaga huʼniya afinaʼmo Yesuʼa Yu vayaʼai alopa mono nopiʼmo uno haino aepa faino alino apaya maleʼniye. 
JHN.7.15	Yu vayaʼmogimo afiʼa hapau aiteʼapaeʼmo, ani vekamo sukulu osuʼniyana haiya kava huno Goti mukufi gemo ageteno nehiye, huʼa huʼnae. 
JHN.7.16	Yesuʼa hunoʼaeʼmo, aliʼna apaya neʼmalova gemo nagaiʼni gemo ohaneʼnifa Gotiʼa alino nateʼnigeʼna emineʼnova vekamo geʼamo haneʼniye. 
JHN.7.17	Ina lagimo Gotiʼa hauʼniya kavaʼmo hisayafeʼmo hapauʼnisifigeʼna aliʼna apaya neʼmalova geeʼmo huʼapaeʼmo Gotitegatiʼmo eʼnifi agaiʼa aipafatiʼmo nehifi huʼa afaʼa afigae. 
JHN.7.18	Mago vekamoʼmo agaiʼa aipafatiʼmo ge nehisiyana agaiʼa agiʼaleʼmo aliʼa asaga huʼa atesayafeʼmo haʼye huʼnigeno kahauya nehiye. Mago vekamoʼmo alino ateʼnigeno emineʼniya vekamo agiʼaleʼmo aliʼa asaga huʼa atesayafeʼmo hauʼnisiyana lama ge vekamo maiʼnigeno aigofe gemo aipafiʼmo alagi ohaneʼniye. 
JHN.7.19	Moseseʼa keʼaepa gemo ago alino lapamiʼniyaʼmonanafa lapakaepatiʼmo magoke vekamoʼa ani gemo alagi akame osuʼniye. Na kava huʼnogetapaeʼmo kamiti namagisayafeʼmo nehae, huno apafi geʼnigeʼapaeʼmo 
JHN.7.20	muki asole vayaʼmogimo huʼapaeʼmo, kaipafiʼmo hosu aune vekamo maiʼniye. Ina laʼmo kamagisiyafeʼmo nehiye, huʼa afi geʼnagenoʼaeʼmo, 
JHN.7.21	nagaemo magoke aliʼyaʼmo aliʼnogetapa agetetapaeʼmo muki vayaʼamogitapamo ageta lapau aiʼnae. 
JHN.7.22	Moseseʼa hunoʼaeʼmo, ve mafaʼnetapimogi apakufamo lagauta apateyo, huno lapa paiʼniye. Moseseʼa ani kavaʼmo alino aepa ofaiʼnifa lapakinago vayaʼmogigeʼmo hogoteʼa aliʼa aepa faiʼnae. Moseseʼa hunoʼaeʼmo, apakufamo lagauta apateyo, huno lapa paiʼniyaʼmofeʼmo Sapati afinaʼmo mafaʼne anagaʼai apakufamo lagauta neʼapatae. 
JHN.7.23	Lapakaemo Mosese keʼaepa gemo amagitapa oʼatalesayafeʼmo mafaʼne anagaʼai apakufamo lagauta neʼapatae. Sapati afinaʼmo apakufamo lagauta neʼapatayaʼmonanafa nagaemo Sapati afinaʼmo mago vekamo muki agufaʼamo alagi aliʼna alagepa huʼna ateʼnovaʼmofeʼmo na kava higetapaeʼmo lapaipamo letapa neʼnatae. 
JHN.7.24	Amega apakufaʼalekeʼmo apaketetapa alita fako osutapa apaketa alagepa hutetapaekeʼmo alita fako hiyo.
JHN.7.26	Ageyo, huʼa, agaemo afole yateʼmo maiʼnenoʼaeʼmo gemo aeno hakalo huno hapa nepaigeʼapaeʼmo gemo nosae. Mesaiya vekamo maiʼniye, huʼa ageʼnafiye. 
JHN.7.27	Hiyaʼmonanafa Mesaiya vekamo esigeʼapaeʼmo haiya kotegatiʼmo eʼnifi huʼa afaʼa oʼagegayaʼmonanafa muki vayaʼamogita ani vekamo eʼniya koʼamo ago ageʼnone, huʼa huʼnae. 
JHN.7.28	Yesuʼa alopa mono nopiʼmo alino apaya malenoʼaeʼmo alopa gefatiʼmo hapa painoʼaeʼmo, nagetetapa emineʼnova koʼmo ago ageʼnafiye. Nagaiʼnimo nagesamo afiʼna eminoʼmeʼnofa alino nateʼnigeʼna emineʼnova vekamo lama geʼageʼmo nehiya vekamo lapakaemo alagi oʼageʼnae. 
JHN.7.29	Agaemo alino nateʼnigeʼna agaetegatiʼmo emiʼneʼnovaʼmofeʼmo ageʼnove, huno hapa paiʼnigeʼapaeʼmo 
JHN.7.30	atafauʼa kalavusi huʼa atesayafeʼmo huʼnayaʼmonanafa agae afinaʼmo afole oʼaiʼniyaʼmofeʼmo mago vekamoʼa atafausiya kaʼmo ohaneʼniye. 
JHN.7.31	Asole ve aʼnemogimo agaefeʼmo apakesamo afiʼa fatago huteʼapaeʼmo, Mesaiya vekamo enoʼaeʼmo magoʼe huno noʼagona agufa aune kavaʼmo huteno ani vekamo aeno agasegaifiye, huʼa huʼnae.
JHN.7.32	Ani agufa gemo huteʼa sumi huʼa nehageʼapaeʼmo Falasi mono vayaʼmogimo afiʼnae. Afiteʼapaeʼmo apakaeʼe mono huʼa neʼapataya vayaʼaiteʼmo yagaiʼa neʼapataya vayaʼmogiʼeʼmo ati vayaʼmogi kalavusi huʼa atesayafeʼmo aliʼa apateʼnageʼa uʼnae.
JHN.7.34	Nagesayafeʼmo kahauya hugayaʼmonanafa oʼnagegae. Uʼna haiʼna maisuva koteʼmo afaʼa utapa ohaigae, huno hapa paiʼnigeʼapaeʼmo 
JHN.7.35	Yu vayaʼmogi apakaiʼapimo huʼapaeʼmo, haiya kotegamo visiyafe hunoʼaeʼmo kahauya hutapa oʼnagegae, huno nehiye. Agaemo vayatimo atagu faeʼa uʼa Galiki nofi vayaʼeʼmo lokaeʼa maiʼnaya kotegamo uno alino apaya malesiyafeʼmo nehifiye. 
JHN.7.36	Agaemo hunoʼaeʼmo, kahauya hutapa nagesayafeʼmo hugayaʼmonanafa kahauya hutapa oʼnagegae. Uʼna haiʼna maisuva kotegamo afaʼa uta ohaigae, huno huʼniya gemo aepaʼamo na agufa gemo huʼniye, huʼa huteʼa ge huge afige huʼa maiʼnae.
JHN.7.38	Nagaefeʼmo apakesamo afiʼa fatago nehaya vayaʼai apaipafatiʼmo alopa aniʼmo afaʼa maisaya yaʼmo alino neʼapamiya aniʼmo havai teteno aino vali lamigiye, huno aeno hakalo huno hapa paiʼniye. 
JHN.7.39	Yesuʼa Goti Aunemeʼamo agaefeʼmo apakesamo afiʼa fatago nehaya vayaʼmogi alisaya Aunemeʼaeʼmo ava gemo huno hapa paiʼniye. Ani afinaʼmo Yesuʼa he tino kokuʼnapiʼmo uno haino ha le konali yaʼamo oʼaliʼniyaʼmofeʼmo Goti Aunemeʼamo emi noʼmeʼniya afinaʼmae. 
JHN.7.40	Asole vayaʼmogi ani gemo afiteʼapaeʼmo, lama ge nehune, huʼa, Gotitegati gemo alinineno aeno hakalo huno hapa nepaiya vekamo egaiye, huʼa huʼnaya vekamo ani vekamo maiʼniye, huʼa huʼnae. 
JHN.7.41	Mago vayaʼamogi huʼapaeʼmo, Mesaiya vekamo maiʼniye, huʼa huʼnageʼapaeʼmo mago vayaʼamogi huʼapaeʼmo, haʼao, Mesaiya vekamo Galeliya kotegatiʼmo oʼmegaiye. 
JHN.7.42	Goti mukufiʼmo avoʼmo kae maleʼniya gemoʼmo hunoʼaeʼmo, Mesaiya vekamo yagaino neʼapateya kini vekamo Nevini vayapati vekamo maiʼneno Metelehamu taonifiʼmo Neviniʼa maiʼniya taonifatikeʼmo afole aigiye, huno huʼniye, huʼa huʼnae. 
JHN.7.43	Ani gemo huteʼa aliʼa fako huʼa apaote apaote huʼa maiʼnae. 
JHN.7.44	Mago vayaʼmogi huʼapaeʼmo, atafaugune, huʼa huʼnayaʼmonanafa magoke vekamoʼa oʼatafauʼniye.
JHN.7.46	ani vekamoʼa aeto agufa gemo huʼniya agufa gemo muki vayaʼmogimo nosae, huʼa hapa paiʼnageʼapaeʼmo 
JHN.7.47	Falasi vayaʼmogi huʼapaeʼmo, lapakaeʼeʼmo lapakesamo faiʼnifiye. 
JHN.7.48	Monoteʼmo yagaiʼa neʼapataya vayapati vayaʼmogimofi Falasi mono vayapati vayaʼmogimofi huʼa geʼamo neʼafigetapa apakeʼnafiye. 
JHN.7.49	Lagaemo geʼamo noʼafunaʼmonanafa afa vayaʼmo keʼaepa gemo aepaʼamo oʼafiʼnaya vayaʼmo lifana huno apateʼniya vayane, huʼa huʼnae. 
JHN.7.50	Mago Falasi vekamo apakaeʼeʼmo magokepi lokaeno maiʼniya vekamoʼa hogoteno Yesutegamo uʼniya vekamo Nikonimasiʼa hunoʼaeʼmo, 
JHN.7.51	Lagaemo keʼaepa getimo akame hisunafeʼmo fiku agoti huta atetetaeʼmo, hosu kavaʼmo huʼniye, huta osisuna agufa kavaʼmo haneʼniye. Hogoteta avayafatiʼmo hisiya gemo afiteta nehiya kavaʼmo ageteta alita fako hisuna agufa kavaʼmo haneʼniye, huno hapa paiʼnigeʼapaeʼmo 
JHN.7.52	Kagaemo Galeliya kotega vekamo maiʼnapiye. Magoke vekamo Gotitegati gemo alinineno aeno hakalo huno hapa nepaiya vekamoʼa Galeliya kotegatiʼmo afole oʼaiʼniye. Kagaemo kahauya huka ageka lekana paika afiyo, huʼa ha paiteʼa 
JHN.7.53	ataleʼa noʼapilegamo uʼeʼa huʼnae.
JHN.8.2	Egaʼamo kotilamiyapiʼmo halate atagi nenuno Yulusalemu taonifi alopa mono nopiʼmo uno haino maiʼnigeʼapaeʼmo agaetegamo eʼa aliʼa anupa huʼa maiʼnageno itopaleʼmo maiʼnenoʼaeʼmo aepa faino alino apaya maleʼniye. 
JHN.8.3	Alino apaya neʼmalegeʼapaeʼmo keʼaepa gemo avoʼmo kaeʼa aliʼa apaya neʼmalaya vayaʼe Falasi vayaʼmogiʼeʼmo mago a kanomo kumai kavaʼmo huʼnigeʼa ageʼnaya a kanomo avaleliʼeʼa muki vayaʼai apaulagaleʼmo aliʼa he tiʼa ateʼnae. 
JHN.8.4	Ateʼneʼapaeʼmo, Tisao, huʼa, mani a kanomoʼa kumai kavaʼmo huʼnigeta ageʼnone. 
JHN.8.5	Moseseʼa keʼaepa gemo hunoʼaeʼmo, ani agufa kavaʼmo hisaya aʼne anagaʼaina yafa kayotetiʼmo kamiti apamagiyo, huno huʼniyana kagaemo na agufa gemo hugane, huʼa ge huʼa afi geʼnae. 
JHN.8.6	Amalageka huʼa afiteʼapaeʼmo hosu gemo huʼniye, huʼa huteʼa agoti huʼa atesaya geeʼmo kahauya hisayafeʼmo ge huʼa afi geʼnayaʼmonanafa ape huno maiʼneno ati yagaina ayatetiʼmo mopaleʼmo avoʼmo kaeno maiʼniye. 
JHN.8.7	He tiʼa maiʼneʼa magoʼe magoʼe huʼa ge huʼa afi geʼnagenoʼaeʼmo he tino maiʼneno hapa painoʼaeʼmo, lapakaepatiʼmo magoke hosu kavaʼmo alagi osuʼnisiya vekamokeʼmo hogoteno yafa kayotetiʼmo amagigiye, huno hapa paiteno 
JHN.8.8	halate ape huno mopaleʼmo avoʼmo kaeno maiʼniye. 
JHN.8.9	Ani gemo afiʼnagenoʼaeʼmo yuʼilaga vekaʼapimoʼa hosu kavaʼapimo alino apave liʼnigeʼapaeʼmo muki vayaʼamo ataleʼa ute ute huʼnae. Hogoteʼa asole kafugamo maiʼnaya vayaʼmo utageʼapaeʼmo henagaʼamo aise kafugamo maiʼnaya vayaʼmo magoke magoke vayaʼmo ute ute huʼa uʼnae. Ataleʼa utageno Yesuʼa agaiʼageʼmo maiʼnigeno ani a kanomo he tino maiʼniye. 
JHN.8.10	Yesuʼa he tino ageyana ani a kanomo agaiʼageʼmo maiʼnigeno agetenoʼaeʼmo, agoti huʼa katesayafeʼmo huʼnaya vayaʼmo haiyate maiʼnae. Mago vekamoʼa hosu a kanomo maiʼnane, huno huʼniya vekamo oʼmaiʼnifiye, huno afi geʼnigenoʼaeʼmo, 
JHN.8.11	Ala kava nene, huno, mago vekamo oʼmaiʼniye, huno ha paiʼnigeno Yesuʼa hunoʼaeʼmo, nagaeʼeʼmo hosu a kanomo maiʼnane, huʼna osuguve. Kagaemo afaʼa ataleka uteka halate magoʼe huka hosu kavaʼmo osuvo, huno ha paiʼniye.
JHN.8.13	Falasi vayaʼmogimo huʼapaeʼmo, kagaikaekeʼmo ani faigoko gemo huka kaha maeka nehana gemoʼmo alagi kanale nosiye, huʼa ha paiʼnageno 
JHN.8.14	Yesuʼa hunoʼaeʼmo, nagaiʼniekeʼmo ani faigoko gemo huʼna naha maeʼna nehuvaʼmonanafa he alagi lama gemo nehuve. Haiya kotegatiʼmo eʼnofi haiya kotegamo visufi huʼna ago ageʼnovaʼmofeʼmo alagi lama gemo nehuve. Lapakaemo haiya kotegatiʼmo eʼnofi haiya kotegamo visufi hutapa oʼnageʼnae. 
JHN.8.15	Lapakaemo apakufaʼalekeʼmo apaketetapa alita fako hutapa neʼapatae. Nagaemo mago vayaʼmo aliʼna fako huʼna noʼapatove. 
JHN.8.16	Nagaiʼnigeʼmo oʼmaiʼnofa Afoʼnimoʼmo alino nateʼnigeʼna emineʼnova vekaʼeʼmo magokepi lokaetaʼa maiʼnoʼaʼmofeʼmo aliʼna fako huʼna apatesuvana alagepa huʼnageʼmo aliʼna fako huʼna apategauve. 
JHN.8.17	Lapakae keʼaepa gemoʼa hunoʼaeʼmo, lole vekalaʼmoganimo magoke agufa gegeʼmo nehisaʼana alagi lama gemo nehaʼae, hutapa nehae, huno hapa paiʼniye. 
JHN.8.18	Nagaemo nagaiʼniekeʼmo ani faigoko gemo huʼna naha maeʼna nehugeno Afoʼnimoʼa alino nateʼnigeʼna emineʼnova vekamoʼeʼmo nagaefeʼmo faigoko geʼnimo huno naha maesiya gemo nehiye, huno hapa paiʼnigeʼapaeʼmo, 
JHN.8.19	Afokamoʼmo haiyate maiʼniye, huʼa ge huʼa afi geʼnagenoʼaeʼmo, lapakaemo nagaemo nagetapa aeto osuʼnayaʼmofeʼmo Afoʼnimo agetapa aeto osuʼnae. Nagetapa aeto huʼnaesinana Afoʼnimoʼeʼmo agetapa aeto huʼnaesine, huno hapa paiʼniye. 
JHN.8.20	Yesuʼa alopa mono nopiʼmo ofalini monimo neʼmalaya kesimo haneʼniya nopiʼmo uno haino alino apaya maletenoʼaeʼmo ani gemo hapa paiʼniye. Afinaʼamo afole oʼaiʼniyaʼmofeʼmo atafauʼa kalavusi huʼa oʼateʼnae.
JHN.8.22	Yu vayaʼmogimo apakaiʼapimo huʼapaeʼmo, visuva koteʼmo oʼugae, huno huʼniya gemo aepaʼamo na agufa gemo huʼniye. Agaiʼamo aneʼmu aesiyafeʼmo huʼnifi, huʼa huʼnae. 
JHN.8.23	Yesuʼa hunoʼaeʼmo, lapakaemo afelagatiʼmo eʼnageʼna nagaemo anagatiʼmo emiʼneʼnove. Lapakaemo ma mopafi vayaʼmo maiʼnae. Nagaemo ma mopafi vekamo oʼmaiʼnove. 
JHN.8.24	Ani kavatefeʼmo huʼnaeʼmo, hosu kavatapifikeʼmo maiʼnetapaeʼmo faligae, huʼna ago lapa paiʼnove. He, lapakaemo hutapaeʼmo, agaemo muki afinaʼmo neʼmaiya vekamo maiʼniye, hutapa nagaefeʼmo lapakesamo afita fatago osisayana hosu kavatapifikeʼmo maiʼnetapaeʼmo faligae, huno hapa paiʼniye. 
JHN.8.25	Apakaemo huʼapaeʼmo, ina lagae, huʼa afi geʼnagenoʼaeʼmo, aliʼyaʼnimo aepa faiʼna aliʼnova afinatetiʼmo ago lapa paime lapa paime eʼna hemeniʼeʼmo ani agufa gegeʼmo huʼna lapa nepauve. 
JHN.8.26	Nagaemo asole kavatapieʼmo agoti huʼna lapatesuva kavafeʼmo lapa paisuva gemo haneʼniyaʼmonanafa alino nateʼnigeʼna emiʼneʼnova vekamoʼa alagi lama gemo nehigeʼna afiteʼnaeʼmo ma mopafi vayaʼaifeʼmo hapa nepauve. 
JHN.8.27	Apakaemo muki yaʼmo afoʼamofeʼmo ani gemo nehiye, huʼa oʼafiʼnae. 
JHN.8.28	Inagi Yesuʼa hunoʼaeʼmo, lapakaemo Vemo Mafaʼnemo alita he titapa atetetapaeʼmo, Mesaiya vekamo maiʼniye, hutapa agegae. Agaiʼamo agesafatiʼmo agesa afino mago kavaʼmo osuʼnifa muki yaʼmo Afoʼamoʼa alino aya maleʼniya gemo hapa paiʼniye, hutapa nagegae. 
JHN.8.29	Nagaemo muki afinaʼmo alino nateʼnigeʼna emiʼneʼnova vekamoʼa hauʼniya agufa kavaʼageʼmo nehuvaʼmofeʼmo nataleno noʼvifa nagaeʼeʼmo magokepi lokaeno neʼmaiye, huno hapa paiʼniye. 
JHN.8.30	Asole vayaʼmogimo ani gemo afiteʼapaeʼmo agaefeʼmo apakesamo afiʼa fatago huʼnae.
JHN.8.31	Inagi Yesuʼa Yu vayaʼmogi agaefeʼmo apakesamo afiʼa fatago nehaya Yu vayaʼaifeʼmo hunoʼaeʼmo, geʼnifiʼmo maime maime neʼvisayana lama ge vayaʼmo geʼnimo neʼafiya vayaʼmo maiʼnae. 
JHN.8.32	Lama geʼamo afitapa aeto hisageno lama geʼaletiʼmo hatu maeno lapatesigetapa afa vayaʼmo maigae, huno hapa paiʼniye. 
JHN.8.33	Hapa paiʼnigeʼapaeʼmo, Emalehamu aginago vayaʼamo maiʼnonageʼapaeʼmo kalavusi huʼa olateʼnae. Na kava higekaeʼmo, afa vayaʼmo maigae, huka nehane, huʼa afi geʼnagenoʼaeʼmo 
JHN.8.34	alagi lama gemo lapa nepauve, huno, haiya vayaʼmogi hosu kavaʼmo nehisafigeno hosu kavaʼapimoʼa kalavusi huno apateʼnigeʼa aliʼyaʼamo neʼaliya vayaʼmo maiʼnae. 
JHN.8.35	Kalavusi aliʼyaʼmo neʼaliya vekamoʼa aliʼyaʼmo afoʼamo nopiʼmo uno haino alagi oʼmaigiyaʼmonanafa aliʼyaʼmo afoʼamo mafaʼneʼamokeʼmo noʼafiʼmo alagi maigiye. 
JHN.8.36	Goti Mafaʼneʼamokeʼmo hatu maeno lapatesigetapa alagi afa vayaʼmo maigae. 
JHN.8.37	Lapakeʼnovana Emalehamu aginago vayaʼamo maiʼnageʼna lapakeʼnovaʼmonanafa geʼnimo lapaipafiʼmo afitapa oʼmaleʼnayaʼmofeʼmo namagisayafeʼmo nehae. 
JHN.8.38	Nagaemo Afoʼnimoʼa alino nave liʼnigeʼna ageʼnova kavafeʼmo ava gemo huʼna lapa nepauvaʼmonanafa lapakaemo afotapimoʼa hiyo, huno nehiya gegeʼmo akame hutapa nehae, huno hapa paiʼnigeʼapaeʼmo, 
JHN.8.39	Emalehamuʼa afotimoʼmo maiʼniye, huʼa ha paiʼnagenoʼaeʼmo, Emalehamu mafaʼneʼamo lama ge mafaʼneʼamo maiʼnaesinana Emalehamuʼa huʼniya agufa kavakeʼmo nehaesine. 
JHN.8.40	Gotiʼa naha paiʼnigeʼna afiteʼnaeʼmo alagi lama gemo lapa nepauvaʼmonanafa lapakaemo namagisayafekeʼmo nehae. Emalehamuʼa ani agufa kavaʼmo osuʼniye. 
JHN.8.41	Lapakaemo afotapimoʼa nehiya agufa kavaʼmo nehae, huno hapa paiʼnigeʼapaeʼmo, Afotimoʼmo magoke vekamo Gotiʼa maiʼniye. Megusa mafaʼnemo oʼmaiʼnone, huʼa ha paiʼnagenoʼaeʼmo, 
JHN.8.42	Nagaiʼnimo nagesamo afiʼna eminoʼmeʼnofa Gotiʼa alino nateʼnigeʼna eʼnove. Gotitegatiʼmo emiʼneʼnovaʼmofeʼmo Gotiʼa afotapimoʼa maiʼniyesinana nagaefeʼmo lapau lapayamopafiʼmo lapauʼniyesine. 
JHN.8.43	Na kava higetapaeʼmo geʼnimo afitapa aeto nosae. Geʼnieʼmo olapauʼniyaʼmofeʼmo geʼnimo afaʼa oʼafigae. 
JHN.8.44	Afotapimoʼmo Sataniʼa maiʼnigetapaeʼmo mafaʼneʼamo maiʼnetapaeʼmo afotapimoʼmo hauʼniya kavaʼmo akame nehae. Aepa faiʼniya afinatetiʼmo vayaʼmo neʼapamagiya vekamo maiʼniye. Lama gemo aipafiʼmo alagi ohaneʼniyaʼmofeʼmo lama gelefeʼmo kame nehiye. Aigofe gemo aepa vekamo maiʼniyaʼmofeʼmo aipafatiʼmo alagi aigofe gemo nehiye. 
JHN.8.45	Maiʼniyaʼmonanafa nagaemo lama gemo lapa nepauvaʼmofeʼmo nagaefeʼmo alagi lama gemo nehiye, hutapa lapakesamo afita fatago nosae. 
JHN.8.46	Lapakaepatiʼmo haiya vekamoʼa hosu kavaʼnimo alino nave ligiye. Lama gemo nehisuvana na kava higetapaeʼmo alagi lama gemo nehiye, hutapa nosae. 
JHN.8.47	Gotiʼa alino apateʼniya mafaʼneʼamogimo Goti geʼamo neʼafiye. Lapakaemo Gotiʼa alino olapateʼniyaʼmofeʼmo Goti geʼamo noʼafiye, huno hapa paiʼniye.
JHN.8.49	mago hosu aune vekamo naipafiʼmo oʼmaiʼniye. Nagaemo Afoʼnimo agiʼaleʼmo aliʼna asaga huʼna neʼatovaʼmonanafa lapakaemo nagiʼnileʼmo alita afepi neʼnatae. 
JHN.8.50	Vayaʼmogi nagiʼnileʼmo aliʼa asaga huʼa natesayafeʼmo aliʼyaʼmo noʼalufa mago vekamo alino fako huno neʼapateya vekamokeʼmo nagiʼnileʼmo alino asaga huno atesiyafeʼmo aliʼyaʼmo neʼaliye. 
JHN.8.51	Lama gemo lapa nepauve, huno, Geʼnimo akame nehaya vayaʼmo ofaligae, huno hapa paiʼnigeʼapaeʼmo, 
JHN.8.52	Hemenimo lagaemo afiʼnonana hosu aune vekamo kaipafiʼmo maiʼniye, huta ago afiʼnone. Emalehamuʼa ago faliʼnigeʼa Gotitegati gemo alini eʼa aeʼa hakalo huʼa hapa nepaiya vayaʼmo ago faliʼnayaʼmonanafa kagaemo hukaeʼmo, geʼnimo akame nehaya vayaʼmo ofaligae, huka nehane. 
JHN.8.53	Kagaemo laginago vekamo Emalehamuʼmo ago aeka agaseʼnapiye. Agaemo ago faliʼniye. Gotitegati gemo alini eʼa aeʼa hakalo huʼa hapa nepaiya vayaʼeʼmo ago faliʼnae. Kagaemo ina laʼnae, huka kagesa neʼafine, huʼa afi geʼnageno 
JHN.8.54	Yesuʼa hunoʼaeʼmo, nagaiʼni nagiʼnileʼmo aliʼna asaga huʼna neʼnatovesinana ina agufa yakana huno haneʼniyesine. Lapakaemo Afoʼnimofeʼmo hutapaeʼmo, Gotitimoʼmo maiʼniye, hutapa nehaya vekamoʼa nagiʼnileʼmo alino asaga huno neʼnate. 
JHN.8.55	Gotitimoʼmo maiʼniye, hutapa nehayaʼmonanafa oʼageʼnageʼna nagaekeʼmo ageʼnove. Oʼageʼnove, huʼna nehuvesinana lapakaekana huʼna aigofe gemo nehuva vekamo maiʼnovesine. Nagaemo ago ageʼnovaʼmofeʼmo geʼamo akame nehuve. 
JHN.8.56	Lapakinago vekamo Emalehamuʼa nagaemo afole aisugeno nagesiyafeʼmo hauʼnigeno avayagunagu huno nagava maiʼniye. Nagetenoʼaeʼmo amogaga aiʼniye, huno hapa paiʼnigeʼapaeʼmo 
JHN.8.57	Kagaemo fifitiʼa kafugamo oʼmaiʼnanagi Emalehamuʼa ageʼnapiye, huʼa afi geʼnagenoʼaeʼmo, 
JHN.8.58	alagi lama gemo lapa nepauve, huno, Emalehamuʼa itaʼamoʼmo alino oʼateʼniya afinatetiʼmo nagaemo hogoteʼna muki afinaʼmo alagi maiʼnova vekamo maiʼnove, huno hapa paiʼnigeʼapaeʼmo 
JHN.8.59	yafa kayotetiʼmo yaga auʼa amagisayafeʼmo neʼaligenoʼaeʼmo Yesuʼa alopa mono nopatiʼmo ataleno apakae folagapiʼmo uno lamiʼnigeʼa oʼamagiʼnageno uno lamino uʼniye.
JHN.9.1	Yesuʼa unoʼaeʼmo ageyana mago vekamo itaʼamoʼmo alino ateʼniya afinatetiʼmo aulagalaʼmo alagi aeno agufa heʼniya vekamo maiʼnigeno ageʼniye. 
JHN.9.2	Geʼamo neʼafiya vayaʼmogimo huʼapaeʼmo, Tisao, huʼa, ina laʼmo huʼniya hosu kavaʼmoʼa itaʼamoʼmo alino ateʼniya afinatetiʼmo aulagamo aeno agufa heʼniya vekamo maiʼniye. Ani kavaʼmo aepaʼamo agaiʼamo huʼniya hosu kavaʼmoʼa huʼnifi itaʼafoʼalaʼmoganimo huʼnaʼa hosu kavaʼanimoʼa ani agufa kavaʼmo huʼniye, huʼa afi geʼnagenoʼaeʼmo 
JHN.9.3	Yesuʼa hunoʼaeʼmo, ani kavaʼmo aepaʼamo haneʼniyana agaiʼamo huʼniya hosu kavaʼmoʼa ohanege itaʼafoʼalaʼmogani huʼnaʼa hosu kavaʼanimoʼa ohanege huʼniyaʼmonanafa Goti himamuʼamo agaeteʼmo afole aisigeʼa muki vayaʼmogi agesayafeʼmo ani kavaʼmo huʼniye. 
JHN.9.4	Muki felugaʼamo nagaemo alino nateʼnigeʼna emiʼneʼnova vekamo hauʼniya aliʼyaʼamo aliguve. Haniʼmo hisigeʼapaeʼmo muki vayaʼmogimo aliʼyaʼmo afaʼa oʼaligae. 
JHN.9.5	Ma mopafiʼmo maiʼneʼnaeʼmo ma mopafi vayaʼai ha le yaʼapigana huʼna maiʼneʼna aeʼna ha leʼna neʼapatove, huno hapa paiteno 
JHN.9.6	Yesuʼa mopa atanamo alino avenatuʼnaʼmo heteno alino hapa hatiteno aulagalateʼmo faleno ateʼniye. 
JHN.9.7	Faleno atetenoʼaeʼmo, uka Silomi ani kotupiʼmo aniʼmo faleka kalo pao, huno ha paiʼniye. Ani Silomi ani kotune agimo aepaʼamo haneʼniyana alino ateʼnigeno uʼniya ani kotune. Ani vekamo uno anipiʼmo faleno kalo paeteno aulagalaʼmo ageno ayaketeno noʼalegamo uʼniye. 
JHN.9.8	Uʼnigeʼapaeʼmo noʼale vayaʼe hogoteno itopaleʼmo fai maiʼneno monieʼmo aukaya nehigeʼa ageʼnaya vayaʼmogiʼeʼmo huʼapaeʼmo, itopale maiʼneno muki afinaʼmo monieʼmo aukaya nehiya vekamofiye, huʼa ge huʼa apafi geʼnae. 
JHN.9.9	Mago vayaʼamogimo huʼapaeʼmo, ani vekamae, huʼa hapa paiʼnageʼapaeʼmo mago vayaʼamogimo huʼapaeʼmo, haʼao, huʼa, agaekana agufa vekamo maiʼniyana alu vekamo maiʼnegaiye, huʼa huʼnae. Agaiʼamo hunoʼaeʼmo, ani vekamo nagaekeʼmo maiʼnove, huno hapa paiʼnigeʼapaeʼmo, 
JHN.9.10	haiya kava huka kaulagamo ageka ayakeʼnane, huʼa afi geʼnagenoʼaeʼmo, 
JHN.9.11	mago vekamo agiʼamo Yesuʼa mopa atanamo alino hapa hatiteno naulagalateʼmo faleno natetenoʼaeʼmo, Uka Silomi ani kotupiʼmo faleka kalo pao, huno naha paiʼnigeʼna uʼna faleʼna kalo paeteʼnaeʼmo naulagamo ageʼna ayakeʼnove, huno hapa paiʼniye. 
JHN.9.12	Ani vekamo haiyate maiʼniye, huʼa afi geʼnagenoʼaeʼmo, oʼageʼnove, huno hapa paiʼniye.
JHN.9.13	Apakaemo ani vekamo avaleliʼa Falasi mono vayaʼaitegamo uʼnae. 
JHN.9.14	Yesuʼa mopa atanamo alino hapa hatiteno aulagalateʼmo faleno ateteno alino ayakeno ateʼniya afinaʼmo Sapati afinaʼmae. 
JHN.9.15	Inagi Falasi vayaʼmogimo halate huʼapaeʼmo, haiya agufa kavaʼmo huʼnigeka kaulagalaʼmo ageka ayakeʼnane, huʼa loka huʼa afi geʼnagenoʼaeʼmo, agaemo hapamo alino naulagalateʼmo faleno nateʼnigeʼna uʼna anipiʼmo faleʼna kalo paeteʼnaeʼmo naulagalaʼmo ageʼna ayakeʼnove, huno hapa paiʼniye. 
JHN.9.16	Mago Falasi vayaʼamogimo huʼapaeʼmo, Sapati afina keʼaepa gemo akame nosiyaʼmofeʼmo Gotitegatiʼmo emiʼnoʼmeʼniye, huʼa huʼnageʼapaeʼmo mago vayaʼamogimo huʼapaeʼmo, haiya agufa kavaʼmo huno hosu kavaʼmo nehisiya vekamoʼa ani agufa noʼagona agufa aune kavaʼmo afaʼa hugiye, huʼa huʼnae. Ani gemo huteʼa aliʼa fako huʼa lole nofi vayaʼmo maiʼnae. 
JHN.9.17	Falasi vayaʼmogimo halate magoʼe huʼa, kaulagalaʼmo alino ayakeno kateʼniya vekaeʼmo na agufa gemo hugane, huʼa loka huʼa ge huʼa afi geʼnagenoʼaeʼmo, Gotitegati gemo alinineno aeno hakalo huno hapa nepaiya vekamo maiʼniye, huno hapa paiʼniye. 
JHN.9.18	Yu vayaʼmogimo aulagalaʼmo aeno agufa heʼnigeno ohaneʼniya vekamo aulagalaʼmo alo huno ateʼniya kavafeʼmo ava gemo afiteʼapaeʼmo, lama ge nehiye, huʼa apakesa oʼafiʼnayaʼmofeʼmo itaʼafoʼalaʼmoganifeʼmo ge huʼnageʼana eʼnaʼageʼanaeʼmo, 
JHN.9.19	mani vekamo mafaʼnetanimo maiʼnifiye. Lanakaemo hutanaeʼmo, alitaʼa ateʼnoʼa afinatetiʼmo aulagalaʼmo aeno agufa heʼnigeno ohaneʼniya mafaʼnemo maiʼniye, hutana nehaʼaʼmofeʼmo hemenimo haiya kava huʼnigeno aulagalaʼmo ageno ayakeʼniye, huʼa anafi geʼnageʼanaeʼmo 
JHN.9.20	itaʼafoʼalaʼmoganimo huʼanaeʼmo, ago ageʼnoʼana mafaʼnetiʼamo maiʼneno alitaʼa ateʼnoʼa afinatetiʼmo aulagalaʼmo aeno agufa heʼnigeno ohaneʼniya mafaʼnemo maiʼnigetaʼa ageʼnoʼae. 
JHN.9.21	Hemenimo haiya kava huno aulagalaʼmo ageno ayakeʼnifi, ina laʼmo alino ayakeno ateʼnifi, hutaʼa alagi oʼageʼnoʼae. Ani kavafeʼmo agaiʼaeʼmo loka huta afi gegenoʼao alopa vekamo maiʼniyaʼmofeʼmo agaiʼamo lapa paino, huʼana hapa paiʼnaʼae. 
JHN.9.22	Itaʼafoʼalaʼmoganimo Yu vayaʼaifeʼmo koli huʼnaʼaʼmofeʼmo ani agufa gemo huʼnaʼae. Apakaemo hogoteʼa vege huʼapaeʼmo, ina lagimo Yesufeʼmo, Kalaisi vekamo maiʼniye, huʼa hisafigeta mono nopatiʼmo alita hapafaita apatalegaune, huʼa ge hu maleʼnae. 
JHN.9.23	Huʼa ge hu maleʼnayaʼmofeʼmo itaʼafoʼalaʼmoganimo, alopa vekamo maiʼniyanagi agaiʼaeʼmo ge hutapa afi gegeno lapa paino, huʼana hapa paiʼnaʼae. 
JHN.9.24	Apakaemo halate ani hogoteno aulagalaʼmo ageno aya okeʼniya vekaeʼmo ge huʼnageno eʼnigeʼapaeʼmo, kagaemo kagaikageʼmo Gotiʼmo ala agiʼamo amiyo. Lagaemo ani vekamo ago ageʼnonana hosu kavaʼmo nehiya vekamo maiʼnigeta ageʼnone, huʼa ha paiʼnagenoʼaeʼmo, 
JHN.9.25	nagaemo hosu kavaʼmo nehisiya vekamo maiʼnisifi huʼna oʼageʼnove. Magoke kavaʼamo alagi ageʼnovana hogoteʼna naulagalaʼmo ageʼna aya okeʼnova vekamo maiʼnovaʼmonanafa hemenimo ageʼna ayakeʼnove, huno hapa paiʼnigeʼapaeʼmo, 
JHN.9.26	kagaetegamo na agufa kavaʼmo huʼniye. Haiya kava huno kaulagalaʼmo alino ayakeno kateʼniye, huʼa afi geʼnagenoʼaeʼmo, 
JHN.9.27	ago lapa paiʼnovaʼmonanafa oʼafiʼnae. Na kava higetapaeʼmo halate magoʼe hutapa afigefeʼmo nehae. Afole oʼaiʼniyesina agufa kavaʼmo hemenimo ago afole aiʼnigetapaeʼmo geʼamo neʼafiya vayaʼmo maisayafeʼmo nehafiye, huno hapa paiʼnigeʼapaeʼmo, 
JHN.9.28	kagaemo ani vekamo geʼamo neʼafina vekamo maiʼnanaʼmonanafa lagaemo Mosese geʼamo neʼafuna vayaʼmo maiʼnone. 
JHN.9.29	Ago afiʼnonana Gotiʼa Mosesefeʼmo ha paiʼniye, huta afiʼnonaʼmonanafa ani kanomo haiyategatiʼmo eʼnifi huta oʼafiʼnone, huʼa ha paiʼnagenoʼaeʼmo, 
JHN.9.30	aeto agufa gemo nehageʼnaeʼmo ani gemo afiʼna nahau neʼauve. Haiyategatiʼmo eʼnifi hutapa oʼafiʼnayaʼmonanafa naulagamo alino ayakeno nateʼniye. 
JHN.9.31	Afiʼnonana Gotiʼa hosu kavaʼmo nehaya vayaʼai geʼapimo noʼafiyaʼmonanafa agaefeʼmo mono huteʼa hauʼniya agufa kavaʼageʼmo nehaya vayaʼai geʼapimo neʼafiye, huta afiʼnone. 
JHN.9.32	Akeyaʼvilaga afinatetiʼmo eno hemenimo maiʼnona afinaʼmo muki vayaʼmogimo itaʼamoʼmo alino ateʼniya afinatetiʼmo mago vekamoʼa aulagalaʼmo aeno agufa heʼniya vekamo aulagalaʼmo alino ayakeno ateʼniya ava gemo oʼafiʼnae. Muki vayaʼmogimo ma mopamo alo huʼniya afinatetiʼmo ani agufa kavafeʼmo ava gemo oʼafiʼa maime maime eʼnae. 
JHN.9.33	Ani vekamo Gotitegatiʼmo emiʼnoʼmeʼniyesinana magoke alagepa kavaʼmo afaʼa osuʼniyesine, huno hapa paiʼnigeʼapaeʼmo 
JHN.9.34	Itakamoʼmo alino kateʼnigekaeʼmo hosu kavapikeʼmo maiʼnanagi hemenimo kagaemo alika laya malesanafeʼmo nehapiye, huʼa huteʼa mono nopatiʼmo aliʼa hafaiʼa ataleʼnae.
JHN.9.35	Yesuʼa aliʼa hafaiʼa ataleʼnaya kavafeʼmo ava gemo afiteno uno kahauya huno agetenoʼaeʼmo, kagaemo Goti mafaʼneʼaeʼmo kagesamo afika fatago nehapiye, huno afi geʼnigenoʼaeʼmo, 
JHN.9.36	Ala nene, huno, ani vekamo ina laʼae. Naha paigeʼnao agaefeʼmo nagesamo afiʼna fatago huguve, huno ha paiʼnigeno, 
JHN.9.37	ageʼnanageno hemenimo ge kaha nepaiya vekamo agaemae, huno ha paiʼnigenoʼaeʼmo, 
JHN.9.38	Ala kava nene, huno, nagesamo afiʼna fatago nehuve, huno ha paiteno agaefeʼmo mono huʼniye.
JHN.9.40	Mago Falasi vayaʼmo agaeʼeʼmo magokepi lokaeʼa maiʼnaya vayaʼmogi ani gemo afiteʼapaeʼmo, lagaeʼeʼmo laulagamo ali huʼnifiye, huʼa afi geʼnagenoʼaeʼmo, 
JHN.9.41	lapaulagamo ali huʼniya vayaʼmo maiʼnaesinana hosu kavatapimo ohaneʼniyesinaʼmonanafa ageʼnone, hutapa nehayaʼmofeʼmo hosu kavatapimo afaʼa haneʼniye, huno hapa paiʼniye.
JHN.10.1	Yesuʼa hunoʼaeʼmo, alagi lama gemo lapa nepauve. Mago vekamoʼa sipisipi anagaʼmogi kegiʼya yuʼilagamo haleno haisiyafeʼmo hunoʼaeʼmo kipatetiʼmo uno ohaino kegiʼya afafafatiʼmo aeno haleno nehaisiya vekamo kumaya vekamo maiʼneno vayaʼmo apamagiteno kumayaʼmo neʼaliya vekamo maiʼniye. 
JHN.10.2	Kipatetiʼmo uno nehaiya vekamoʼmo sipisipileʼmo neʼyagaiya vekamo maiʼniye. 
JHN.10.3	Sipisipi anagaʼmogi kipateʼmo yagaiʼniya vekamoʼa kitamo yakino apateʼnigeʼa uʼa nehaiye. Haitenoʼaeʼmo agaiʼa sipisipiʼaeʼmo apaki nehigeʼapaeʼmo agemo neʼafiye. Hogoteno kumatega uno nelaminoʼaeʼmo apaki aeno apaki hulino uno nelamiye. 
JHN.10.4	Agaemo sipisipi anagaʼamo kumatega apavalelinuno hogoteʼnigeʼapaeʼmo sipisipi anagaʼamogi agemo afiʼa aeto nehayaʼmofeʼmo akame huʼa neʼvae. 
JHN.10.5	Sipisipi anagaʼmogi oʼageʼnaya vekamo afaʼa akame huʼa oʼugae. Oʼageʼnaya vekamoʼmo agemo afiʼa aeto osuʼnayaʼmofeʼmo apaune hegae, huno hapa paiʼniye. 
JHN.10.6	Yesuʼa mani gemo aeno kalafefa gemo huno hapa paiʼniyaʼmonanafa afiʼa aeto osuʼnae.
JHN.10.7	Afiʼa aeto osuʼnayaʼmofeʼmo Yesuʼa halate hapa painoʼaeʼmo, alagi lama gemo lapa nepauve. Nagaemo sipisipi anagaʼmogi kipaʼapimo maiʼnove. 
JHN.10.8	Nagaemo emiʼnoʼmeʼnogeʼapaeʼmo hogoteʼa kumayaʼmo alige vayaʼmo apamagiteʼa kumayaʼmo alige huʼnaya vayaʼmo eʼnayaʼmonanafa sipisipi anagaʼmogi apakemo afiʼa aeto osuʼnae. 
JHN.10.9	Nagaekeʼmo kipaʼapimo maiʼnove. Gotiʼa nagaetetikeʼmo kegiʼya yuʼilagamo eno hainesiya vekamo agufamo alino katino atesigeno alagepa huno maigiye. Eno haineteno uno lamiteno nehunoʼaeʼmo neʼyaʼmo neteno alagepa huno maigiye. 
JHN.10.10	Kumayaʼmo neʼaliya vekamoʼa kumayaʼmo alige sipisipimo apamagige alino hosu huno apatege hisiyafekeʼmo neʼe. Nagaemo sipisipimo magoʼe huʼa alagepa huʼa maige maige huʼa afaʼa maisayafeʼmo emiʼneʼnove. 
JHN.10.11	Nagaemo alagepa vekamo sipisipileʼmo yagaiʼna neʼapatova vekamo maiʼnove. Alagepa huno yagaino neʼapateya vekamoʼa sipisipilefeʼmo agaiʼamo afaʼa maisiya yaʼamo ataleteno faligiye. 
JHN.10.12	Miyaʼmo alisiyafekeʼmo aliʼyaʼmo neʼaliya vekamoʼa sipisipileʼmo yagaino neʼapateya vekamo maige sipisipimo afoʼamoʼmo maige osuʼniyaʼmofeʼmo afela kalamo neʼegenoʼaeʼmo apataleno aune hetaleno uʼnigenoʼaeʼmo afela kalamoʼa hapaeno hanilino neʼvigeʼapaeʼmo ataleʼa atagu faeʼa uʼeʼa nehae. 
JHN.10.13	Miyaʼmo alisiyafeʼmo aliʼyaʼmo neʼaliya vekamoʼa miyaʼmo alisiyafekeʼmo agesa afiteno sipisipi anagaʼaifeʼmo agesamo noʼafiyaʼmofeʼmo ataleno aune hetaleno uʼniye. 
JHN.10.14+JHN.10.15	Nagaemo alagepa vekamo sipisipileʼmo yagaiʼna neʼapatova vekamo maiʼnove. Afoʼnimoʼmo nageʼnigeʼna afoʼnimoʼmo ageʼnova kava huʼna nagaemo sipisipi anagaʼnimo apakeʼnogeʼa nagaemo nageʼnae. Ani kava huʼna sipisipi anagaʼnilefeʼmo afaʼa maisuva yaʼnimo ataleʼna faliguve. 
JHN.10.16	Mago nagae sipisipimo mani kegiʼyafiʼmo hai eʼa oʼmaiʼnae. Nagaemo apakaemo apavaleliʼna egauve. Nagemo aisugeʼapaeʼmo afiʼa aeto huteʼa eʼa magoke sipisipi anagaʼmo maisageno magoke vekamo sipisipileʼmo yagaino apatesiya vekamo maigiye. 
JHN.10.17	Afaʼa maisuva yaʼnimo alisuvafeʼmo afaʼa maisuva yaʼnimo atalegauvaʼmofeʼmo Afoʼnimoʼmo nagaefeʼmo hau ayamopafiʼmo hauʼniye. 
JHN.10.18	Mago vekamoʼmo afaʼa maisuva yaʼnimo nayapatiʼmo naha faleno oʼatalegaiyaʼmonanafa nagaiʼnimo nagesa afiteʼna atalegauve. Afaʼa maisuva yaʼnimo ataleteʼna halate alisuvafeʼmo himamuʼnimo ago aliʼnove. Afoʼnimoʼa ani kavaʼmo huvo huno naha paiʼniyaʼmofeʼmae, huno hapa paiʼniye. 
JHN.10.19	Ani gemo afiʼnagenoʼaeʼmo halate alino fako huno apateʼniye. 
JHN.10.20	Asole vayaʼmogi huʼapaeʼmo, hosu aune vekamo aipafiʼmo maiʼnigenoʼaeʼmo negi gemo nehiye. Na kava higetapaeʼmo geʼamo neʼafiye, huʼa huʼnageʼapaeʼmo 
JHN.10.21	mago vayaʼamogi huʼapaeʼmo, hosu aune vekamo aipafiʼmo maiʼnisiya vekamoʼa ani agufa gemo afaʼa osugiye. Hosu aune vekamoʼa aulagamo ali huʼnisiya vekamo aulagamo afaʼa alino ayakeno oʼategaiye, huʼa huʼnae.
JHN.10.22+JHN.10.23	Yulusalemu taonifiʼmo hopa afinaʼmo alopa mono no kitamo yakiʼnaya afinafeʼmo apakesamo afisayafeʼmo hopa afinaʼmo afole aiʼniye. Ani afinaʼmo yasimo neʼaliya afinaʼmogeno Yesuʼa ani alopa mono noʼmo kapaʼamo osuʼnaya noʼmo agiʼamo Salomoni hiyato nopiʼmo uneno huno maiʼniye. 
JHN.10.24	Uneno nehigeʼapaeʼmo Yu vayaʼmogi faiʼa ku aiʼa ateʼneʼapaeʼmo, lole lagesa neʼafunagi na magi afinaʼmo laha opaika afaʼa maigane. Kalaisi vekamo maiʼnisanana huka haleka laha paiyo, huʼa ha paiʼnagenoʼaeʼmo, 
JHN.10.25	ago lapa paiʼnovana oʼafiʼnae. Afoʼnimo agiʼalefeʼmo nehuva kavaʼmoʼa nagaefeʼmo faigoko geʼnimo huno naha maeno nehiya gemo nehiye. 
JHN.10.26	Ge nehiyaʼmonanafa lapakaemo sipisipi anagaʼnimo oʼmaiʼnayaʼmofeʼmo lapakesamo afita fatago nosae. 
JHN.10.27	Nage neʼaugeʼapaeʼmo sipisipi anagaʼnimogi nagemo neʼafiye. Apakeʼna aeto huʼnogeʼa nakame nehae. 
JHN.10.28	Nagaemo maige maige huʼa maisaya yaʼmo aliʼna neʼapamuvanageʼa alagi ofaligae. Mago vayaʼmogi eʼa nayapatiʼmo aliʼa naha faleʼa oʼapatalegae. 
JHN.10.29	Afoʼnimoʼa sipisipi anagaʼamo apavalelineno neʼnamiya vekamoʼmo muki vayaʼaina ago aeno apakaseʼniyanageʼa muki vayaʼmogi Afoʼnimo ayapatiʼmo afaʼa aliʼa ha ofalegae. 
JHN.10.30	Nagaeʼe Afoʼnimoʼeʼmo magoke aiyaya vekalaʼmo maiʼnoʼae, huno hapa paiʼnigeʼapaeʼmo 
JHN.10.31	Yu vayaʼmogimo halate yafa kayotetiʼmo amagisayafeʼmo huʼnae. 
JHN.10.32	Yesuʼa hunoʼaeʼmo, Nagaemo asole alagepa kavaʼmo Afoʼnimoʼmo huvo, huno naha paiʼniya kavaʼmo huʼna lapave liʼnove. Muki nehuva kavapatiʼmo haiya agufa kavatefeʼmo lapakesa afitetapaeʼmo namagisayafeʼmo nehae, huno apafi geʼnigeʼapaeʼmo, 
JHN.10.33	alagepa kavaʼmo huʼnanaʼmofeʼmo kamagisunafeʼmo nosunaʼmonanafa Gotifeʼmo huka faipa huka neʼatanaʼmofeʼmo kamagisunafeʼmo nehune. Ina agufa vekamo maiʼnanaʼmonanafa Gotiʼnamo maiʼnove, huka nehanaʼmofeʼmae, huʼa ha paiʼnagenoʼaeʼmo, 
JHN.10.34	Gotiʼa lapakae keʼaepa gemo avoʼmo kae maleʼniya mukufiʼmo huʼniya gemoʼa hunoʼaeʼmo, 
JHN.10.35	Ago afiʼnonana Goti mukufi haneʼniya gemo alagi lama gemo hanege hanege huno haneʼneno hano osisiya agufa gemo haneʼniye. Goti mukufiʼmo haneʼniya gemoʼa Goti geʼamo alino apamiʼniya vayaʼaifeʼmo, gotikana hutapa maiʼnae, huno hapa paiʼniye. 
JHN.10.36	Gotiʼa ani gemo ma mopafi vayaʼaifeʼmo huʼniyaʼmonanafa nagaemo huʼnaeʼmo, Goti mafaʼneʼamo maiʼnove, huʼna huʼnovaʼmofeʼmo muki yaʼmo Afoʼamoʼmo aote vekamo lekana paino ateʼnenoʼaeʼmo alino ateʼnigeno emineʼniya vekaeʼmo, Gotifeʼmo huka faipa huka neʼatane, hutapa nehafiye. 
JHN.10.37	Nagaefeʼmo Afoʼnimoʼmo huvo huno naha paiʼniya kavaʼmo nosisuvana nagaefeʼmo aigofe gemo nehiye, hutapa hiyo. 
JHN.10.38	Nehisuvana nagaefeʼmo alagi lama gemo nehiye, hutapa hiyo. Nagaefeʼmo lapakesa afita fatago nosayaʼmonanafa Gotiʼa nehiya agufa kavaʼmo nehisuvana Afoʼamoʼa agaepiʼmo maiʼnigeno agaemo agaepiʼmo maiʼniye, hutapa hisayafeʼmo nehuva kavafeʼmo lapakesa afita fatago hiyo, huno hapa paiʼnigeʼapaeʼmo 
JHN.10.39	halate atafausayafeʼmo huʼnayaʼmonanafa ago faino kasalo paeno uʼniye.
JHN.10.41	Maiʼnigeʼapaeʼmo asole vayaʼmo agaetegamo eʼa apakaemo huʼapaeʼmo, Yoniʼa noʼagona agufa aune kavaʼmo osuʼniyaʼmonanafa muki geʼamo ani vekaeʼmo ava gemo huʼniya gemo alagi lama gemo huʼniye, huʼa huʼnae. 
JHN.10.42	Inagi ani haopalegatiʼmo asole vayaʼmogi agaefeʼmo apakesamo afiʼa fatago huʼnae.
JHN.11.2	Ani Maliyaʼa hogoteno alagepa atumo neʼaiya uvelimo Ala kava neʼmo aiyaleʼmo lakino faleno ateteno ayokatetiʼmo alino hau huno ateʼniye. Asaʼamoʼmo Layosiʼmo kaita hauʼniye. 
JHN.11.3	Asaʼalaʼmoganimo Yesutegamo ge huʼana atalaʼageno uʼniya gemo huʼanaeʼmo, Ala kava nene, huʼana, ani kahau kayamopafiʼmo kahauʼniya vekamo kaita hauʼniye, huʼana huteʼana mago vekamo aliʼana ateʼnaʼageno uʼniye. 
JHN.11.4	Yesuʼa ani gemo afitenoʼaeʼmo, ani kaitaʼmo falisiya agufa kaitaʼmo ohauʼnifa Goti ha le konali yaʼamo ageteʼapaeʼmo agiʼaleʼmo aliʼa asaga huge Goti mafaʼneʼamo agiʼaleʼeʼmo aliʼa asaga huge hisayafeʼmo ani kaitaʼmo hauʼniye, huno hapa paiʼniye.
JHN.11.5	Yesuʼa Mataʼagi aganaʼamoʼagi asaʼamoʼmo Layosifenagi huno hau ayamopafiʼmo hauʼnigenoʼaeʼmo 
JHN.11.6	kaita hauʼniye, huʼana huʼnaʼa gemo afitenoʼaeʼmo lole afinaʼmo ani maiʼniya kotegamo maiʼniye. 
JHN.11.7	Lole afinaʼmo utegenoʼaeʼmo Yesuʼa geʼamo neʼafiya vayaʼaifeʼmo, halate Yutiya kotegamo vigetao, huno hapa paiʼnigeʼapaeʼmo, 
JHN.11.8	Tisao, huʼa, ani kotega maiʼnaya Yu vayaʼmogimo yafa kayotetiʼmo kamagisayafeʼmo huʼnayana halate Yutiya kotegamo visanafeʼmo nehapiye, huʼa afi geʼnagenoʼaeʼmo, 
JHN.11.9	Magoke afinaʼmo yegemo tuolofuʼa aovamo letegeno haniʼmo nehiye. Vayaʼmogimo yegemo neleya afinaʼmo ma mopafiʼmo aeno ha leʼnigeʼa umenitata nehayaʼmofeʼmo nohapae. 
JHN.11.10	Hanipiʼmo umenitata nehisayaʼmoʼmo apaipafiʼmo ha le yaʼmoʼa aeno ha noleyaʼmofeʼmo nehapae. 
JHN.11.11	Lao vekamo Layosiʼmo ago au kaleno maiʼniyaʼmofeʼmo uʼna aupatiʼmo hauneʼna ategauve, huno hapa paiʼnigeʼapaeʼmo, 
JHN.11.12	Ala kava nene, huʼa, au kaleno maiʼnisiyana kanalene, huʼa ha paiʼnae. 
JHN.11.13	Yesuʼa Layosiʼmo ago faliʼniya kavafeʼmo au kaleno maiʼniye, huno hapa paiʼniyaʼmonanafa afaʼa au kaleno maiʼnigenoʼaeʼmo huʼniye, huʼa apakesamo afiʼnae. 
JHN.11.14	Yesuʼa huʼniya gemo afiʼa aeto osuʼnagenoʼaeʼmo Yesuʼa huno afole aino hapa painoʼaeʼmo, Layosiʼmo ago faliʼniye. 
JHN.11.15	Nagaemo agaeʼeʼmo ani afinaʼmo magokepi lokaeʼna oʼmaiʼnovaʼmofeʼmo lapakaetefeʼmo nagesamo afiteʼna namogaga neʼauve. Nagaefekeʼmo lapakesamo afitapa fatago hisayafeʼmae. Agaetegamo vigetao, huno hapa paiʼniye. 
JHN.11.16	Tomasifeʼmo lagoʼya mafaʼneyo, huʼa agi neʼaya vekamoʼa Yesu geʼamo neʼafiya vayaʼaifeʼmo hunoʼaeʼmo, agaegiʼeʼmo magokepi falisunafeʼmo lokaeta vigetao, huno hapa paiʼniye.
JHN.11.17	Yesuʼa uno avaʼyi huteno afiʼniyana Layosiʼmo ago faliʼnigeta kita ateʼnonageno loleʼe loleʼe afinaʼmo uʼniye, huʼa ha paiʼnageno afiʼniye. 
JHN.11.18	Metani taonimo Yulusalemu taonimo haopaleʼmo haneʼnigeno tali kilomita agufa aise afagiʼaleʼmo haneʼniye. 
JHN.11.19	Asole Yu vayaʼmo Mataʼe Maliyaʼeʼmo anasaʼanimoʼmo ago faliʼniya kavafeʼmo hapau huʼa anatesayafeʼmo anakaetegamo eʼnae. 
JHN.11.20	Yesuʼa neʼe, huʼa huʼnageno Mataʼa ani gemo afitenoʼaeʼmo kategamo neʼvisigeno esigeʼana fotu hisaʼafeʼmo uʼnigenoʼaeʼmo Maliyaʼa nopiʼmo maiʼniye. 
JHN.11.21	Mataʼa uno Yesuʼeʼmo fotu huteʼanaeʼmo, Ala kava nene, huno, manileʼmo maiʼnanesinana nasaʼnimoʼmo ofaliʼniyesinaʼmonanafa 
JHN.11.22	ago afiʼnovana hemenimo kagaemo Gotifeʼmo namiyo, huka ge huka afi gesanageno afaʼa alino kamigiye, huʼna nagesamo afiʼnove, huno ha paiʼnigeno 
JHN.11.23	Yesuʼa hunoʼaeʼmo, kasakamoʼmo halate he tigiye, huno ha paiʼnigenoʼaeʼmo, 
JHN.11.24	ago afiʼnovana ma mopamo hano hisiya afinaʼmo halate he tigiye, huʼna ago afiʼnove, huno ha paiʼnigenoʼaeʼmo, 
JHN.11.25	nagaemo faliʼnayatetiʼmo aliʼna he tiʼna apatege afaʼa maisaya yaʼmo apamige nehuve. Nagaefeʼmo apakesamo afiʼa fatago nehisaya vayaʼmo falisayana halate ago he tiʼa afaʼa maigae. 
JHN.11.26	Ina lagimo afaʼa maiʼneʼapaeʼmo nagaefeʼmo apakesamo afiʼa fatago nehisafigeʼa ofaliʼa afaʼa maige maige huʼa maigae. Geʼnieʼmo kagesamo afika fatago nehapiye, huno afi geʼnigenoʼaeʼmo, 
JHN.11.27	He, Ala kava nene, huno, kagaemo Kalaisi vekamo Goti Mafaʼneʼamo ma mopafiʼmo eminegaiye, huʼa huʼnaya vekamo maiʼnane, huʼna nagesamo afiʼna fatago nehuve, huno ha paiʼniye.
JHN.11.28	Mataʼa ani gemo hutenoʼaeʼmo halate aino atagi neno uno vayaʼmogimo oʼafisayafeʼmo aganaʼamoʼmo Maliyafeʼmo sumi huno ha painoʼaeʼmo, Tisa vekamo ago eno manileʼmo avaʼyi huteno kagaefeʼmo eno, huno ge nehiye, huno ha paiʼnigeno 
JHN.11.29	Maliyaʼa ani gemo afiteno malage huno he tino uno fotu hisaʼafeʼmo uno lamiʼniye. 
JHN.11.30	Yesuʼa taonifiʼmo uno avaʼyi osuʼnifa Mataʼeʼmo fotu huʼnaʼa yateʼmo maiʼniye. 
JHN.11.31	Maliyaʼeʼmo magokepiʼmo lokaeʼa maiʼneʼa hapau huʼa anateʼa maiʼnaya vayaʼmogi agayana Maliyaʼa malage huno he tino uno lamiʼnigeʼa ageteʼapaeʼmo kiʼa ateʼnaya kanolulegamo uno aviʼyaʼmo hisiyafeʼmo uʼniye, huʼa huteʼa akame huʼa uʼnae. 
JHN.11.32	Maliyaʼa Yesutegamo uno avaʼyi huteno aiyafiʼmo asagauno aino maiʼnenoʼaeʼmo, Ala kava nene, huno, manileʼmo maiʼnanesinana nasaʼnimoʼmo ofaliʼniyesine, huno ha paiʼnigenoʼaeʼmo 
JHN.11.33	Yesuʼa ageyana Maliyaʼa aviʼyaʼmo huʼnigeʼapaeʼmo agaeʼeʼmo magokepi eʼnaya vayaʼmogiʼeʼmo aviʼyaʼmo huʼnageno apaketenoʼaeʼmo lusi kava huno aipamoʼmo kana huʼniye. 
JHN.11.34	Agaemo hunoʼaeʼmo, haiyateʼmo kitapa ateʼnae, huno apafi geʼnigeʼapaeʼmo, Ala kava nene, huʼa, eka ago, huʼa ha paiʼnae. 
JHN.11.35	Yesuʼa aviʼyaʼmo huʼniye. 
JHN.11.36	Aviʼyaʼmo huʼnigeʼapaeʼmo Yu vayaʼmogi huʼapaeʼmo, Ageyo, huʼa, ani vekaeʼmo lusi kava huno hau ayamopafiʼmo hauʼniye, huʼa huʼnae. 
JHN.11.37	Mago vayaʼamogi huʼapaeʼmo, ani vekamoʼa aulagamo ageno yaʼnokeya vekamo aulagamo alino ayakeno ateʼniya vekamo eno manileʼmo maiʼniyesinana himamuʼaletiʼmo alino hageno atesigeno ofaliʼniyesipiye, huʼa huʼnae.
JHN.11.39	Yesuʼa hunoʼaeʼmo, ani yafaʼmo alitapa heleve hulitutapa ataleyo, huno hapa paiʼnigeno Mataʼa faliʼniya vekamo asaʼamoʼmo hunoʼaeʼmo, Ala kava nene, huno, faliʼnigeta kita ateʼnonageno loleʼe loleʼe afinaʼmo ago uʼniyaʼmofeʼmo ago kano atumo aiʼniye, huno ha paiʼniye. 
JHN.11.40	Yesuʼa hunoʼaeʼmo, kagesamo afika fatago huʼnisanaʼmoʼmo Goti ha le konali yaʼaʼe himamuʼaʼeʼmo agegane, huʼna kaha opaiʼnofiye, huno ha paiʼnigeʼapaeʼmo 
JHN.11.41	yafaʼmo aliʼa heleve huʼa ataleʼnagenoʼaeʼmo Yesuʼa alino maku huno kokuʼnategamo ageʼnenoʼaeʼmo, Afoʼnimogae, huno, geʼnimo ago afiʼnanaʼmofeʼmo kahao keʼmo nehove. 
JHN.11.42	Muki afinaʼmo geʼnimo neʼafine, huʼna ago afiʼnove. Afiʼnovaʼmonanafa manileʼmo nagaeʼeʼmo magokepiʼmo lokaeʼa maiʼnaya vayaʼmogimo afiteʼapaeʼmo, Gotiʼa alino ateʼnigeno emineʼniye, huʼa apakesamo afiʼa fatago hisayafeʼmo ani gemo nehuve, huno huteno 
JHN.11.43	alopa gefatiʼmo hunoʼaeʼmo, Layosiyo, huno, he tika emikeno, huno ge huʼniye. 
JHN.11.44	Kenaletiʼmo faliʼniya vekamo augosafiʼe aiya ayategaʼeʼmo hayaeʼa ateʼnaya vekamo he tino emineʼniye. Inagi Yesuʼa hunoʼaeʼmo, kenamo hakalu heta ategeno vino, huno hapa paiʼniye.
JHN.11.46	Huʼnayaʼmonanafa mago vayaʼamogimo uʼa Falasi vayaʼaifeʼmo Yesuʼa huʼniya kavafeʼmo ava gemo huʼa hapa paiʼnae. 
JHN.11.47	Afiteʼa kanisole vayanagi mono huʼa neʼapataya vayaʼaiteʼmo yagaiʼa neʼapataya vayanagi Falasi vayanagi huʼa aliʼa anupa huʼa maiʼneʼapaeʼmo, na agufa kavaʼmo hisune. Ani vekamoʼa noʼagona agufa asole aune kavaʼmo nehiye. 
JHN.11.48	Oʼatafauta afaʼa ageta ataleʼnisunageno ani agufa kavakeʼmo hulino neʼvisigeʼapaeʼmo muki asole vayaʼmogimo agaefekeʼmo lama gemo nehiye, huʼa huteʼa akame hugae. Lomu gamani vayaʼmogimo eʼa alopa mono notimo heʼa halagape vaiʼa ataleteʼa kame huʼa latesageta ataleta atagu faetuteta hugune, huʼa huʼnae. 
JHN.11.49	Apakaepatiʼmo mago vekamo agiʼamo Kaiyafasiʼa ani kafugamo mono huʼa neʼapataya vayaʼaiteʼmo yagaino neʼapateya vekamoʼa hunoʼaeʼmo, lapakaemo aiseʼamo oʼafiʼnae. 
JHN.11.50	Magoke vekamoʼa muki vayaʼmogitalefeʼmo falino latesigeta hano osuta afaʼa maisunafeʼmo kanalene, hutapa hutetapa lapakesa afifi hutapa noʼmaiye, huno hapa paiʼniye. 
JHN.11.51	Agaiʼamo ani gemo osuʼnifa ani kafugamo mono huʼa neʼapataya vayaʼaiteʼmo yagaino neʼapateya vekamo maiʼniyaʼmofeʼmo aune gemo huno Gotitegati gemo alinineno aeno hakalo huno hapa painoʼaeʼmo, Yesuʼa Yu nofi vayaʼaitefeʼmo falino apategaiye. 
JHN.11.52	Yu nofi vayaʼalefekeʼmo falino oʼapategaiyaʼmonanafa muki Goti mafaʼneʼamo atagu faeʼuʼeʼa huʼa maiʼnaya vayaʼmo apavalelineno alino anupa huno apateteno magoke nofi vayaʼmo alino ha maleno apategaiye, huno hapa paiʼniye. 
JHN.11.53	Ani afinatetiʼmo haiya kava huta amagisupi, huʼa huteʼa vege huʼnae. 
JHN.11.54	Huʼnayaʼmofeʼmo Yesuʼa magoʼe huno Yu vayaʼai apaulagaleʼmo umenitata osuno ataleno kaʼme kotegamo uno Ifalemu taonifiʼmo geʼamo neʼafiya vayaʼeʼmo maiʼniye.
JHN.11.56	Uʼa haiʼa alopa mono nopiʼmo he tiʼa maiʼneʼapaeʼmo Yesuʼa agesayafeʼmo apakaiʼapimo huʼapaeʼmo, na agufa yane, huta lapakesamo neʼafiye. Neʼyaʼmo nesayategamo oʼmegaiye, hutapa lapakesamo neʼafifiye, huʼa huʼnae. 
JHN.11.57	Mono huʼa neʼapataya vayaʼaiteʼmo yagaiʼa neʼapataya vayaʼe Falasi vayaʼmogiʼeʼmo huʼapaeʼmo, mago vekamogamo agesanaʼmoʼmo eka laha paigetao kalavusi huta ateno, huʼa hu maleʼnae.
JHN.12.2	Eʼnigeʼa une neʼyaʼmo alo huteʼa Mataʼa neʼyaʼmo fako huno apamiʼnigeʼa Layosigiʼeʼmo magokepi lokaeʼa maiʼneʼa neʼnae. 
JHN.12.3	Maiʼneʼapaeʼmo Maliyaʼa alopa moniletiʼmo miya nefaiya uvelimo alagepa atumo neʼaiya uvelimo lole kapufiʼmo haneʼniya agufa uvelimo alinineno Yesu aiyalateʼmo lakino faleno ateteno ayokatetiʼmo alino hau huno ateʼnigenoʼaeʼmo alagepa atuʼamoʼmo ani maiʼnaya nopiʼmo havai teʼniye. 
JHN.12.4	Yutasiʼa Isakaliyoti kotega vekamo Saimoni mafaʼnemo geʼamo neʼafiya vayapati vekamo kutulu yaʼmo alisiya vekamoʼa hunoʼaeʼmo, 
JHN.12.5	na kava higenoʼaeʼmo alagepa atumo neʼaiya uvelimo alino maketi hisigeʼa tali hataleti kinaletiʼmo miya faitesageno kagemi yaʼapimo ohaneʼnisiya vayaʼaina apamisiya yafeʼmo huʼniye, huno huʼniye. 
JHN.12.6	Kagemi yaʼapimo ohaneʼnisiya vayaʼaifeʼmo agesa oʼafiʼniyaʼmonanafa moni kuteʼmo neʼyagaiya vekamo maiʼneno kupatiʼmo kumayaʼmo neʼaliya vekamo maiʼniyaʼmofeʼmo ani gemo huʼniye. 
JHN.12.7	Yesuʼa hunoʼaeʼmo, afaʼa ateyo. Falisugeʼa kiʼa natesaya afinafeʼmo agesamo afiteno noʼafiʼmo maleʼniye. 
JHN.12.8	Kagemi yaʼapimo ohaneʼnisiya vayaʼmo muki afinaʼmo lapakaeʼeʼmo magokepi lokaetapa maigayaʼmonanafa nagaemo muki afinaʼmo lapakaeʼeʼmo magokepi lokaeta oʼmaigune, huno hapa paiʼniye.
JHN.12.10+JHN.12.11	Layosiʼmo afaʼa maiʼnigeʼa ageteʼa muki Yu vayaʼmogi Yesufeʼmo apakesa afiʼa fatago huʼnageʼapaeʼmo mono huʼa neʼapataya vayaʼaiteʼmo yagaiʼa neʼapataya vayaʼmogimo huʼapaeʼmo, Layosiʼeʼmo anamagigune, huteʼa vegemo huʼnae.
JHN.12.12	Egaʼamo asole vayaʼmo Pasova afinaʼmo eʼnaya vayaʼmogimo afiʼnayana, Yesuʼa Yulusalemu taonifiʼmo neʼe, huʼa huʼnaya gemo afiteʼapaeʼmo 
JHN.12.13	uʼa vayavekana yosamo akopaʼamo yageʼa aliteʼa uʼa fotu hisayafeʼmo neʼuʼapaeʼmo, laha mao.
JHN.12.13	Ala kava neʼmo agiʼaletiʼmo neʼeya vekamo Gotiʼa alino auleno ateʼniya vekae. Agaemo Isaleli vayaʼaiteʼmo yagaino neʼapateya kini vekamae, huʼa huʼnae.
JHN.12.15	Saiyoni taonifiʼmo maiʼnaya vayaʼmogitapamo koli osiyo. Ageyo, ala vekatapimo yagaino nelapateya kini vekatapimo aikeli noki afuleʼmo fai maiteno neʼe,
JHN.12.15	huno huʼniye. 
JHN.12.16	Ani afinaʼmo geʼamo neʼafiya vayaʼmogi ani kavaʼmo aepaʼamo ageʼa aeto osuʼnayaʼmonanafa Yesuʼa faliʼniyatetiʼmo alino he tino ateʼnigeno kokuʼnapiʼmo uno haino maiʼnigeʼapaekeʼmo Yesufeʼmo ava gemo huno avoʼmo kae maleʼniya ava geeʼmo apakesamo aino halo aiʼnigeʼapaeʼmo, he, ani kavaʼmo Yesutegamo ago afole aiʼniye, huʼa apakesa afiʼa ho huʼnae. 
JHN.12.17	Muki vayaʼmogi Yesuʼa Layosiʼmo alino he tino ateʼniya afinaʼmo agaeʼeʼmo lokaeʼa maiʼneʼa ageteʼapaeʼmo faigoko gemo huliʼa uʼeʼa huʼnae. 
JHN.12.18	Ani noʼagaya agufa aune kavaʼmo huʼniya kavafeʼmo ava gemo huʼnageʼa afiʼnayaʼmofeʼmo asole vayaʼmo agaeʼeʼmo uʼa fotu huʼnae. 
JHN.12.19	Falasi vayaʼmogi apakaiʼapimo huʼapaeʼmo, Lapakaemo ani vekamo aetapa oʼagaseʼnae. Ageyo, huʼa, muki ma mopafi vayaʼmogi akame nehae, huʼa huʼnae.
JHN.12.20	Hopa afinaʼmo Gotifeʼmo mono hisayafeʼmo Yulusalemu taonifiʼmo uʼa haiʼnaya vayapatiʼmo mago vayaʼamo Galiki nofi vayaʼmo maiʼnae. 
JHN.12.21	Apakaemo Filipiʼa Galeliya kotega Metasaita taonifi vekalegamo eʼa, lao vekae, huʼa, Yesuʼmo agesunafeʼmo nehune, huʼa afi geʼnageno 
JHN.12.22	Filipiʼa uno Eʼnalufeʼmo ha paitegeʼana Yesutegamo uʼana ha paiʼnaʼae. 
JHN.12.23	Yesuʼa geʼapileʼmo aeno atagaina huno hapa painoʼaeʼmo, hemenimo Vemo Mafaʼnemoʼa ala agiʼamo alisiya afinaʼmo afole aiʼniye. 
JHN.12.24	Lama gemo lapa nepauve, huno, Avina yaʼmo mopafiʼmo ohakaleʼnisayana magoke avina yaʼmo alagi hanegaiyaʼmonanafa hakale maleʼnisageno falitenoʼaeʼmo halate hageteno asole avina yaʼmo aegaiye. 
JHN.12.25	Muki vayaʼmogimo ma mopafi alagepa huʼa maisaya kavafeʼmo hapauʼnisiyaʼmoʼmo afaʼa maisaya yaʼapimo atalegae. Muki vayaʼmogimo ma mopafi alagepa huʼa maisaya kavafeʼmo apaini huʼnisiyaʼmoʼmo afaʼa maisaya yaʼapimo oʼataleʼa alagepa huʼa alagi maige maige huʼa maigae. 
JHN.12.26	Aliʼyaʼnimo alisayafeʼmo hisaya vayaʼmogi nagae nakamekeʼmo hiyo. Ani kavaʼmo huʼa aliʼyaʼnimo neʼalisaya vayaʼmogi nagae nakamekeʼmo huteʼa uʼna maisuva koteʼmo uʼa maigae. Inagi Afoʼnimoʼmo aliʼyaʼnimo neʼalisaya vayaʼai apakiʼapileʼmo alino asaga huno apategaiye, huno hapa paiʼniye.
JHN.12.28	Afo, huno, kagikaleʼmo alika asaga huvo, huno huʼnigeno kokuʼnapatiʼmo ge hunoʼaeʼmo, nagiʼnileʼmo aliʼna asaga huʼnovanageʼna halate magoʼe huʼna nagiʼnileʼmo aliʼna asaga huguve, huno huʼniye. 
JHN.12.29	Huʼnigeʼapaeʼmo asole vayaʼmo anileʼmo he tiʼa maiʼneʼa afiteʼapaeʼmo, hakalu huʼniye, huʼa huʼnageʼapaeʼmo mago vayaʼamogi, enisole vekamoʼa ha paiʼniye, huʼa huʼnayaʼmonanafa 
JHN.12.30	Yesuʼa hunoʼaeʼmo, ani gemo nagaefekeʼmo osuʼnifa lapakaeʼefeʼmo huʼniye. 
JHN.12.31	Hemenimo ma mopafi vayaʼai hosu kavaʼapimo afole aisigeno Gotiʼa alino fako huno apategaiye. Hemenimo ma mopafi vayaʼaiteʼmo yagaino neʼapateya vekamo alino hafaino atalegaiye. 
JHN.12.32	Apakaemo ma mopafiʼmo aliʼa he tiʼa natetesageʼnaeʼmo muki vayaʼamo nagaiʼnilegamo aiʼna apavayu huliʼna egauve, huno hapa paiʼniye. 
JHN.12.33	Agaemo haiya agufa kava huʼna faligufi, huno hapa paiʼniye. 
JHN.12.34	Asole vayaʼmogi huʼapaeʼmo, lagae keʼaepa gemoʼa hunoʼaeʼmo, Kalaisi vekamo alagi maige maige huno maigiye, huno huʼniyaʼmonanafa na kava higekaeʼmo Vemo Mafaʼnemo aliʼa he tiʼa ategae, huka nehane. Ani Vemo Mafaʼnemo ina laʼmae, huʼa afi geʼnae. 
JHN.12.35	Yesuʼa hunoʼaeʼmo, aise afinaʼmo ha le yaʼmo neʼapamiya vekamo lapakaeʼeʼmo magokepi lokaeno maiʼnenoʼaeʼmo aeno ha leno lapategaiye. Aeno ha leʼnisiya yategamo umenitata hiyo fiku yanageno hani lapaugiyanagi. Hanipiʼmo umenitata nehiya vekamoʼa haiya kateʼmo neʼufi huno oʼagegaiye. 
JHN.12.36	Ha le yaʼmo neʼapamiya vekamo lapakaeʼeʼmo magokepi lokaeno maiʼniyanagi agaefeʼmo lapakesamo afitapa fatago higenoʼao ha le vayaʼmo ha malegayanagi, huno hapa paiteno apataleno uno fala kino maiʼniye.
JHN.12.37	Yesuʼa asole noʼagaya agufa aune kavaʼmo apaulagaleʼmo huʼniyaʼmonanafa agaefeʼmo alagi apakesamo afiʼa fatago osuʼnae. 
JHN.12.38	Aiyeyaʼa Gotitegati gemo alinineno aeno hakalo huno hapa nepaiya vekamoʼa huʼniya gemo afole aisiyafeʼmo apakesa afiʼa fatago osuʼnae. Aiyeyaʼa ani kavafeʼmo hunoʼaeʼmo,
JHN.12.38	Ala kava nene, huno, ina laʼmo hapa paiʼnona gemo afiʼniye. Ala kava neʼmoʼa ina laʼmo himamuʼamoʼa agufamo alino katino atesiya himamuʼamo alino ave liʼniye,
JHN.12.38	huno avoʼmo kae maleʼniye. 
JHN.12.39+JHN.12.40	Aiyeyaʼa ani kavafeʼmo magoʼe gemo hunoʼaeʼmo,
JHN.12.39+JHN.12.40	Gotiʼa apaulagaletiʼmo oʼagege apaipafatiʼmo alagepa huʼa afiʼa aeto osuge hisayafeʼmo apaulagamo alino fali kaeno apateteno apaipamo alino yafakana huno lokiya vaino apateʼniye. Gotiʼa hunoʼaeʼmo, nagaetegamo aiʼa atagineʼa esageʼnaeʼmo aliʼna alagepa huʼna oʼapatesuvafeʼmae, huno huʼniye,
JHN.12.39+JHN.12.40	huno avoʼmo kae maleʼniye. Aiyeyaʼa ani gemo huno avoʼmo kae maleʼniyaʼmofeʼmo Yesuʼeʼmo magokepi lokaeʼa maiʼnaya vayaʼmogi apakesamo afiʼa fatago osuʼnae. 
JHN.12.41	Aiyeyaʼa Yesu ha le konali yaʼamo ageʼniyaʼmofeʼmo ani agufa gemo huno ava gemo huʼniye. 
JHN.12.42	Ani gemo huʼniyaʼmonanafa asole vayaʼmo yagaiʼa neʼapataya vayaʼmogimo Yesufeʼmo apakesamo afiʼa fatago huʼnayaʼmonanafa Falasi vayaʼmogimo mono nopatiʼmo aliʼa laha faiʼa latalegae, huʼa apakesa afiʼnayaʼmofeʼmo agiʼamo aeʼa hakalo huʼa hapa opaiʼnae. 
JHN.12.43	Apakaemo ma mopafi vayaʼmogi ala apakiʼapimo apamisayafekeʼmo lusi kava huno hapauʼniyaʼmonanafa Gotiʼa ala apakiʼapimo apamisiyafeʼmo aiseʼamo hapauʼniye.
JHN.12.45	Ina lagimo nageʼnafi ani kava huʼa alino nateʼnigeʼna emiʼneʼnova vekaʼeʼmo ageʼnae. 
JHN.12.46	Apakaemo nagaefeʼmo apakesamo afiʼa fatago nehaya vayaʼmo hanipiʼmo oʼmaisayafeʼmo ha le yakana huʼna ma mopafiʼmo emiʼneʼnove. 
JHN.12.47	Nagaemo geʼnimo afiteʼa akame nosisaya vayaʼmo agoti huʼna oʼapategauve. Nagaemo ma mopafi vayaʼmo agoti huʼna apatesuvafeʼmo emiʼnoʼmeʼnofa apakufamo aliʼna katiʼna apatesuvafeʼmo emiʼneʼnove. 
JHN.12.48	Mago vayaʼmogimo geʼnimo oʼafiʼa apakameʼyamo neʼnamisayana agoti huno apategaiye. Ma mopamo alino hano huno atalesiya afinaʼmo geʼnimokeʼmo agoti huno apategaiye. 
JHN.12.49	Nagaemo mani gemo nagaiʼni nagesafatiʼmo nagesamo afiʼna nosufa muki yaʼmo Afoʼamoʼmo alino nateʼnigeʼna emiʼneʼnova vekamoʼa ani gemo huvo, huno naha paiʼniya gemo nehuve. 
JHN.12.50	Afoʼnimoʼmo mani gemo huvo, huno naha paiʼniya gemo ago afiʼnovana alagepa huʼa maige maige huʼa maisaya yaʼmo neʼapamiya gemo haneʼnigeʼna afiteʼnaeʼmo hapa nepauve.
JHN.13.2+JHN.13.3	Sataniʼa Yutasiʼmo Isakaliyoti kotega vekamo Saimoni mafaʼnemoʼa Yesuʼmo avaleno hosu vayaʼai apayapiʼmo atesiya agesamo amiʼniye. Neʼyaʼmo neteʼapaeʼmo Yesuʼa ago ageʼniyana muki yaʼmo Afoʼamoʼmo muki vayaʼaiteʼe muki yateʼeʼmo yagaisuvafeʼmo lekana paino nateʼniye. Gotitegatiʼmo emiʼneʼnovanageʼna halate Gotitegamo uʼna haiguve, huno ago ageʼniye. 
JHN.13.4+JHN.13.5	Agetenoʼaeʼmo hiʼyalamutetiʼmo he tino kukenaʼamo asagino maleteno taoli kenamo alino hapiliʼneno yuvapafiʼmo aniʼmo laki maleʼneno geʼamo neʼafiya vayaʼai apaiyamo aepa faino sese huno apateteno hapiliʼniya taoliletiʼmo alino hau huno apateʼniye. 
JHN.13.6	Agaemo Saimoni Pita haopaleʼmo neʼegenoʼaeʼmo, Ala kava nene, huno, naiyamo sese huka natesanafeʼmo hapiye, huno afi geʼnigenoʼaeʼmo, 
JHN.13.7	hemenimo nagaemo nehuva kavaʼnimo aepaʼamo oʼageʼnananageka henagaʼageʼmo agegane, huno ha paiʼnigeno 
JHN.13.8	Pitaʼa hunoʼaeʼmo, hemeniʼe muki afinaʼeʼmo naiyamo sese huka oʼnategane, huno ha paiʼnigenoʼaeʼmo, kaiyamo sese huʼna okatesuvana hemenimo nafaluʼnimogamo oʼmaiʼnananageka hetamakamo oʼaligane, huno ha paiʼnigeno 
JHN.13.9	Saimoni Pitaʼa hunoʼaeʼmo, Ala kava nene, huno, naiyaʼageʼmo sese huka oʼnateka nayaʼe nagenopaʼeʼmo sese huka nato, huno ha paiʼnigeno 
JHN.13.10	Yesuʼa hunoʼaeʼmo, ago aniʼmo faleʼna apateʼnisuva vayaʼmo muki apakufaʼalegamo oʼaniʼya ofaino afaʼa alagepa huno haneʼniyaʼmofeʼmo halate aniʼmo faleʼna olapategauvaʼmonanafa lapaiyaʼageʼmo sese hugae. Mukiʼamogitapamo oʼaniʼyatapimo ofaiʼniyaʼmonanafa lapakaepatiʼmo magoke vekamo oʼaniʼyaʼamo faiʼniya vekamo maiʼniye. 
JHN.13.11	Yesuʼa agaiʼamo avaleno hosu vayaʼaina apamisiya vekamo ago ageʼniyaʼmofeʼmo lapakaepatiʼmo oʼaniʼyaʼamo faiʼniya vekamo maiʼniye, huno hapa paiʼniye.
JHN.13.12	Yesuʼa apaiyamo sese huno apatetenoʼaeʼmo kukenaʼamo halate alino vaiteno hiʼyalamuteʼmo uno haino siyateʼmo fai maiʼnenoʼaeʼmo, nagaemo lapaiyamo sese huʼna lapateʼnova kavaʼmo aepaʼamo ageʼnafiye. 
JHN.13.13	Lapakaemo nagaefeʼmo nagi aetapaeʼmo, Tisao, hutapa nagi aege, Ala kava nene, hutapa nagi aege nehaya gemo he, ani agufa vekamo maiʼnovaʼmofeʼmo alagi lama gemo nehae. 
JHN.13.14	Nagaemo Ala kava vekatapimo maige tisa vekatapimo maige huʼneʼnaeʼmo lapaiyamo sese huʼna lapateʼnovaʼmofeʼmo konagatapimogi apaiyamo sese hutapa apateyo. 
JHN.13.15	Mani hemenimo hugetapa agaya agufa kavaʼmo hisayafeʼmo huʼna lapave liʼnovanagi mani agufa kavaʼmo hiyo. 
JHN.13.16	Lama gemo lapa nepauve, huno, Mago aliʼyaʼmo neʼaliya vekamoʼa aliʼyaʼmo afoʼamoʼmo aeno noʼagase. Ani kava huno apa vekamoʼa alino ateʼnigeno uʼniya vekamo aeno noʼagase. 
JHN.13.17	Lapakaemo ani gemo afita alagepa huʼnetapa ani kavaʼmo nehisayana Goti aulagaleʼmo alagepa hutapa maiʼnayanagetapa afaʼa lapamogaga aigae. 
JHN.13.18	Nagaemo mani gemo mukiʼamogitapaeʼmo nosuve. Lekana paiʼna lapateʼnova vayaʼmo ago lapakeʼnovaʼmonanafa Goti mukufiʼmo hu maleʼniya gemo afole aisiyafeʼmo lekana paiʼna ateʼnove. Ani gemoʼa hunoʼaeʼmo, 
JHN.13.19	Ani agufa kavaʼmo nagaetegamo afole oʼaiʼnigeʼnaeʼmo ago hogoteʼna mani gemo lapa nepauve. Afole aisigetapaeʼmo nagaefeʼmo, muki afinaʼmo neʼmaiya vekamo maiʼniye, hutapa lapakesamo afita fatago hisayafeʼmo hemenimo mani gemo lapa nepauve. 
JHN.13.20	Lama gemo lapa nepauve, huno, Ina lagimo aliʼna apateʼnogeʼa neʼvaya vayaʼaina aliʼa falu fala huʼa neʼapatesafigeʼa ani kava huʼa nagaeʼeʼmo aliʼa falu fala huʼa neʼnatae. Ina lagimo nagaemo aliʼa falu fala huʼa neʼnatesafigeʼa ani kava huʼa alino nateʼnigeʼna emiʼneʼnova vekaʼeʼmo aliʼa falu fala huʼa neʼatae, huno hapa paiʼniye.
JHN.13.22	Geʼamo neʼafiya vayaʼmogimo ani gemo afiteʼapaeʼmo, lagaepatiʼmo ina lafeʼmo huʼnifi, huʼa apakesamo afiteʼa alino aulu haegeno aulu haegeno huʼnae. 
JHN.13.23	Mago vekamo geʼamo neʼafiya vekaeʼmo Yesuʼa hau ayamopafiʼmo hauʼniya vekamo Yesu haopaleʼmo maiʼniye. 
JHN.13.24	Saimoni Pitaʼa aulama huteno, ina lafeʼmo nehane, huka ge huka afi go, huno huʼnigeno 
JHN.13.25	Yesu haifiʼyaleʼmo havaeno ape huno maiʼnenoʼaeʼmo, Ala kava nene, huno, ina lafeʼmo nehane, huno afi geʼnigenoʼaeʼmo 
JHN.13.26	Yesuʼa hunoʼaeʼmo, peleti maya atupamo aliʼna anipiʼmo aeteʼna amisuva vekamae, huno ha paiteno peleti maya atupamo alino anipiʼmo aeteno Yutasiʼa Isakaliyoti kotega vekamo Saimoni mafaʼnemo amiʼniye. 
JHN.13.27	Yutasiʼa peleti maya atupamo aliʼnigenoʼaeʼmo Sataniʼa agae aipafiʼmo faleno haiʼniye. Yesuʼa Yutasifeʼmo hunoʼaeʼmo, huguve, huka nehana kavaʼmo malage huka huvo, huno ha paiʼniye. 
JHN.13.28	Hiʼyalamuteʼmo siyateʼmo fai maiʼnaya vayaʼmogimo Yesuʼa na agufa kavafeʼmo ani gemo huʼnifi huʼa oʼafiʼnae. 
JHN.13.29	Yutasiʼa moni kuteʼmo neʼyagaiya vekamo maiʼniyaʼmofeʼmo mago geʼamo neʼafiya vayaʼmogi, uka hopa afinaʼmo nesuna neʼyaʼmo miya faiyo, huno huʼnifi, kagemi yaʼapimo ohaneʼnisiya vayaʼaina alika fako huka apamiyo, huno huʼnifi, huʼa apakesa afiʼnae. 
JHN.13.30	Yutasiʼa peleti mayamo afa aliteno malage huno kumategamo uno lamiʼniye. Haniʼilaga folaguʼmo uno lamiʼniye.
JHN.13.32	Agaemo Goti ha le konali yaʼamo alino apave lisigenoʼaeʼmo Gotiʼa agaiʼamo Vemo Mafaʼnemoʼmo ha le konali yaʼamo alino apave ligiye. He, hemenimo malage huno alino apave ligiye. 
JHN.13.33	Mafaʼneʼnimogitapae, huno, aise afinaʼmo lapakaeʼeʼmo magokepi lokaeʼna maiguve. Kahauya hutapa nagesayafeʼmo hugayaʼmonanafa oʼnagegae. Yu vayaʼaifeʼmo huʼnaeʼmo, visuva koteʼmo afaʼa oʼugae, huʼna hapa paiʼnovanageʼna hemeniʼeʼmo lapakaeʼeʼmo ani agufa gemo huʼna lapa nepauve. 
JHN.13.34	Hemenimo mago saufa keʼaepa gemo lapa nepauve. Konagatapimogifeʼmo lapau lapayamopafiʼmo lapaino. Lapakaefeʼmo nahau nayamopafiʼmo nahauʼniya kava huno konagatapimogifeʼmo lapau lapayamopafiʼmo lapaino. 
JHN.13.35	Konagatapimogifeʼmo lapau lapayamopafiʼmo lapausigeʼapaeʼmo muki vayaʼmogimo lapaketeʼapaeʼmo, Yesu geʼamo neʼafiya vayaʼmo maiʼnae, huʼa hugae, huno hapa paiʼniye.
JHN.13.37	Ala kava nene, huno, na kava hinageʼna afaʼa kakame huʼna oʼuguve. Kagaetefeʼmo falisuvafeʼmo alo huʼnove, huno ha paiʼnigenoʼaeʼmo, 
JHN.13.38	nagaetefeʼmo falisanafeʼmo alo huʼnapiye. Alagi lama gemo kaha nepauve, kokolemoʼmo age oʼaiʼnisigekaeʼmo nagaefeʼmo oʼageʼnova vekae, huka huteka kakameʼyamo namigane, huno ha paiʼniye.
JHN.14.2	Afoʼnimoʼmo maiʼniya koteʼmo maisaya noʼmo asole nokoʼmo haneʼniye. Ohaneʼniyesinana haneʼniye, huʼna lapa opauvesine. Lapakaemo haitapa maisaya noʼmo nagaemo alo hisuvafeʼmo uʼna haiguve. 
JHN.14.3	Haiʼna notapimo alo huʼna lapateteʼnaeʼmo nagaegiʼeʼmo magokepi uta haita lokaeta maisunafeʼmo emiʼneʼna lapavalesugeta uta haigune. 
JHN.14.4	Visuva koʼmo ago agege visuva kaʼmo ago agege huʼnae, huno hapa paiʼnigeno 
JHN.14.5	Tomasiʼa hunoʼaeʼmo, Ala kava nene, huno, visana koʼmo lagaemo oʼageʼnonaʼmofeʼmo haiya kava huta visana kaʼmo agegaune, huno afi geʼnigenoʼaeʼmo, 
JHN.14.6	Nagaemo kaʼmo maiʼneʼna lama gemo aepa vekamo maiʼneʼnaeʼmo vayaʼmo afaʼa maisaya yaʼmo aepa vekamo maiʼnove. Muki vayaʼmogimo muki yaʼmo Afoʼamotegamo apakaiʼapimo afaʼa oʼugafa nagaeteʼmo eteʼapaekeʼmo muki yaʼmo Afoʼamotegamo afaʼa ugae. 
JHN.14.7	Nageta alagepa hutapa nageʼnaesinana ani kava hutapa Afoʼnimoʼmo ageta alagepa hutapa nageʼnaesine. Ageʼnayaʼmofeʼmo hemenimo mani afinatetiʼmo aepa faitapa Afoʼnimoʼmo agetapa alagepa hugae, huno hapa paiʼnigeno 
JHN.14.8	Filipiʼa hunoʼaeʼmo, Ala kava nene, huno, Muki yaʼmo Afoʼamoʼmo alika lave lisanageta agetetaeʼmo alagine huteta maino, huno ha paiʼnigeno 
JHN.14.9	Yesuʼa hunoʼaeʼmo, Filipigamo lapakaeʼeʼmo yatala afinaʼmo magokepi lokaeʼna maiʼnovana nageka aeto osuʼnapiye. Nageʼniya vekamoʼa muki yaʼmo Afoʼamoʼmo ago ageʼniyaʼmofeʼmo na kava higekaeʼmo muki yaʼmo Afoʼamoʼmo alika lave liyo, huka nehane. 
JHN.14.10	Nagaemo muki yaʼmo Afoʼamopiʼmo maiʼnogeno muki yaʼmo Afoʼamoʼmo nagaepiʼmo maiʼniye, huka kagesamo afika fatago osuʼnapiye. Lapa nepauva gemo nagaiʼni nagesafatiʼmo nagesa afiʼna lapa nopauvaʼmonanafa agaemo muki yaʼmo Afoʼamoʼmo nagaepiʼmo maiʼnenoʼaeʼmo aliʼyaʼamo neʼaliye. 
JHN.14.11	Muki yaʼmo Afoʼamopiʼmo maiʼnogeno muki yaʼmo Afoʼamoʼmo nagaepiʼmo maiʼniye, huʼna nehuva geeʼmo lapakesamo afita fatago hiyo. Nehuva geeʼmo lapakesa afita fatago nosisayana lokiya kavaʼmo nehuva kavaʼmo agetetapaeʼmo lapakesa afita fatago hiyo. 
JHN.14.12	Lama gemo lapa nepauve, huno, nagaefeʼmo apakesa afiʼa fatago nehaya vayaʼmogimo nagaemo nehuva agufa kavaʼmo afaʼa hugae. Afoʼnimotegamo uʼna haiguvaʼmofeʼmo nagaemo nehuva kavaʼmo ago aeʼa nagaseʼa magoʼe kavaʼmo hugae. 
JHN.14.13	Lapakaemo nagiʼniletiʼmo na agufa kavafeʼmo nunumuʼmo hutapa nafi gesafi Afoʼnimo ha le konali yaʼamo aliʼna lapave lisuvafeʼmo ani kavaʼmo afaʼa huguve. 
JHN.14.14	Nagiʼniletiʼmo muki kavafeʼmo ge huta nafi gesayana ani kavaʼmo afaʼa huguve.
JHN.14.16	Nagaemo muki yaʼmo Afoʼamofeʼmo nunumuʼmo hisugeno magoʼe huno lapa maesiya vekamo emineno lapakaeʼeʼmo muki afinaʼmo alagi magokepi lokaeno maisiyafeʼmo lapamigiye. 
JHN.14.17	Gotiʼa Aunemeʼamo alagi lama geʼage aepa Aunemeʼamo lapamigiye. Ma mopafi vayaʼmogimo agaemo oʼageʼnayaʼmofeʼmo ageʼa aeto osuʼnayanageʼa afaʼa oʼagegayaʼmonanafa lapakaeʼeʼmo maiʼniyaʼmofeʼmo ago ageʼnae. Agaemo lapakaeʼeʼmo ago maiʼniyanageno lapakaepiʼmo maigiye. 
JHN.14.18	Megusa mafaʼnegana hutapa oʼmaisayafeʼmo lapakaetegamo emiʼnegauve. 
JHN.14.19	Aise afinaʼmo utesigeʼapaeʼmo ma mopafi vayaʼmogimo halate oʼnagegayaʼmonanafa lapakaemo halate nagegae. Maige maige huʼna neʼmauva vekamo maiʼnovaʼmofeʼmo lapakaemo ani kava hutapa afaʼa maigae. 
JHN.14.20	Ani afinaʼmo afole aisigetapaeʼmo agetapaeʼmo Afoʼamopiʼmo maiʼnigeta agaepiʼmo maiʼnonageno lagaepiʼmo maiʼniye, hutapa nagegae. 
JHN.14.21	Vayaʼmogi keʼaepa geʼnimo ma kava hiyo, ina kava osiyo, huʼna hapa nepauva gemo afiteʼa akame nehaya vayaʼmogi nagaefeʼmo hapau apayamopafiʼmo nehapaiya vayaʼmo maiʼnae. Afoʼnimoʼmo nagaefeʼmo hapau apayamopafiʼmo nehapaiya vayaʼaifeʼmo ani kavakeʼmo huno hau ayamopafiʼmo hauʼnisigeʼna nagaeʼeʼmo ani kavakeʼmo huʼna nahau nayamopafiʼmo nahauʼnisigeʼna nagaiʼnimo aliʼna apave lisugeʼa nagegae, huno hapa paiʼnigeno 
JHN.14.22	Yutasiʼa Isakaliyoti kotega vekamo hamoʼamoʼmo hunoʼaeʼmo, Ala kava nene, huno, na kava higekaeʼmo kagaikamo kagesunafeʼmo lagaekeʼmo alika lave liganaʼmonanafa ma mopafi vayaʼmo alika apave oligane, huno afi geʼnigenoʼaeʼmo 
JHN.14.23	Yesuʼa geʼaleʼmo aeno atagaina huno ha painoʼaeʼmo, nagaefeʼmo hapau apayamopafiʼmo nehapaiya vayaʼmogimo geʼnimo akame hugae. Akame hisageno Afoʼnimoʼa apakaefeʼmo hau ayamopafiʼmo hauʼnisigetaʼa agaeʼe nagaeʼeʼmo apakaemo maiʼnisayategamo emitetaʼa magokepi lokaetaʼa maige maige huta maigune. 
JHN.14.24	Nagaefeʼmo hapau apayamopafiʼmo nohapaiya vayaʼmogimo geʼnimo alagi akame nosae. Nagesafatiʼmo nagesamo afiʼna mani gemo lapa nopaufa muki yaʼmo Afoʼamoʼmo alino nateʼnigeʼna emiʼneʼnova vekalegatiʼmo mani gemo aliʼna lapa nepauve. 
JHN.14.25	Lapakaeʼeʼmo magokepi lokaeʼna maiʼneʼnaeʼmo mani gemo lapa nepauve. 
JHN.14.26	Hemenimo lapa nepauvaʼmonanafa muki yaʼmo Afoʼamoʼmo aote Aunemeʼamoʼmo lapa maesiya vekamo nagiʼniletiʼmo alino atesigeno lapakaetegamo emineno muki geʼamo alino lapaya maleteno lapaipa lapakesamo alino he tino lapatesigetapa lapa nepauva geeʼmo lapakesa afita ho hugae. 
JHN.14.27	Naipamoʼmo falu huʼnigeʼna maiʼnova kava hutapa lapaipamoʼmo falu huʼnisigetapa maisayafeʼmo nelapamuve. Ma mopafi vayaʼmogi neʼapamiya kava huʼna nolapamuve. Lapausoli hutetapa lapaipamoʼmo atete huʼnisigetapa koli osiyo. 
JHN.14.28	Nagaemo huʼnaeʼmo, lapataleʼna haiteʼnaeʼmo halate emiʼnegauve, huʼna lapa paiʼnogetapa ago afiʼnae. Nagaefeʼmo lapau lapayamopafiʼmo lapauʼniyesinana Afoʼnimoʼmo ago aeno nagaseʼniya vekalegamo uʼna haisuvafeʼmo lapamogaga neʼaiyesine. 
JHN.14.29	Ani kavaʼmo afole aisigetapaeʼmo lapakesa afita fatago hisayafeʼmo hemenimo lapa nepauve. 
JHN.14.30	Ma mopafi vayaʼaiteʼmo yagaino neʼapateya vekamo ago neʼeyaʼmofeʼmo yatala gemo lapa opaiguve. Ago neʼeyaʼmonanafa agae yaʼmo naipafiʼmo ohaneʼniyaʼmofeʼmo afaʼa yagaino oʼnategaiye. 
JHN.14.31	Ma mopafi vayaʼmogi muki yaʼmo Afoʼamofeʼmo nagaemo nahau nayamopafiʼmo nahauʼniya kavaʼmo agesayafeʼmo muki yaʼmo Afoʼamoʼmo, ina kava huvo, huno naha paiʼniya kavaʼmo akame huʼna nehuve. Mani nopatiʼmo ataleta he tita vigetao.
JHN.15.1	Yesuʼa hunoʼaeʼmo, nagaemo lama ge alagamo neʼaeya nofikana huʼna maiʼnove. Afoʼnimoʼmo ani nofi hoyamo afoʼamoʼmo maiʼneno neʼyagaiye. 
JHN.15.2	Agaemo nagaepatiʼmo aeʼniya nofi akopamoʼmo alagamo noʼaeya nofi akopamo hatagauno alino alagepa nehiye. Ani agufa kavakeʼmo huno alagamo neʼaeya nofi akopafatiʼmo magoʼe huno alagamo aesiyafeʼmo hatagauno alino alagepa nehiye. 
JHN.15.3	Nagaemo hatagauʼna aliʼna alagepa hugekana huʼna aliʼna lapaya maleʼnova geletiʼmo hosu kavatapimo sese huʼna lapateʼnogetapa yaveyave vayaʼmo maiʼnae. 
JHN.15.4	Nagaepiʼmo aeta hanitapa maigeʼnao nagaemo lapakaepiʼmo alagi maino. Nofi akopamoʼmo nofiʼafiʼmo aeno ohaniʼnigeno alagamo noʼaeya agufa kavaʼmo hutapa nagaepiʼmo alagi oʼmaiʼnisayaʼmoʼmo alagamo alagi oʼaegae.
JHN.15.6	Mago vekamoʼa nagaepiʼmo aeno hanino oʼmaiʼnisiyaʼmoʼmo akopamo hatagauno ataleʼnisigeno leno vaitesigeʼa aliʼa anupa huteʼa atafiʼmo aliʼa yaga auʼa kaesageno leno sagaligiye. 
JHN.15.7	Lapakaemo nagaepiʼmo aeta hanitapa maiʼnisageno geʼnimo lapaipafiʼmo haneʼninagetapa lapauʼnisiya yafeʼmo Gotifeʼmo ge hutapa afi gesagenoʼaeʼmo afaʼa lapamigiye. 
JHN.15.8	Lapakaemo asole alagamo aeʼnetapaeʼmo Afoʼnimoʼmo ala agiʼamo amisaya kavatetiʼmo geʼnimo neʼafiya vayaʼmo maigae. 
JHN.15.9	Afoʼnimoʼmo nagaefeʼmo hau ayamopafiʼmo hauʼniya kava huno lapakaefeʼmo nahau nayamopafiʼmo nahauʼniye. Nahau nayamopafiʼmo nahauʼniya kavapiʼmo aeta hanitapa maiyo. 
JHN.15.10	Geʼaepa geʼnimo akame hisayana nahau nayamopafiʼmo nahauʼniya kavapiʼmo aita hapaitapa maigae. Ani kava huʼna Afoʼnimo keʼaepa geʼamo akame nehuʼnaeʼmo Afoʼnimoʼmo hau ayamopafiʼmo hauʼniya kavapiʼmo alagi maiʼnove. 
JHN.15.11	Namogaga neʼauva kavaʼmoʼa lapaipafiʼmo havai tesigetapaeʼmo lapamogaga aisayafeʼmo mani gemo lapa nepauve. 
JHN.15.12	Geʼaepa geʼnimo haneʼniyana lapakaefeʼmo nahau nayamopafiʼmo nahauʼniya kava huno konagatapieʼmo lapau lapayamopafiʼmo lapaino. 
JHN.15.13	Mago vekamoʼa ao vayaʼaifeʼmo hau ayamopafiʼmo hauʼninageno falino apatesaiyana ani agufa hau ayamopafiʼmo hauʼniya kavaʼamoʼmo muki vayaʼmogimo hapau apayamopafiʼmo hapauʼniya kavaʼapimoʼa ago aeno agaseʼniye. 
JHN.15.14	Lapakaefeʼmo muki gemo mani kava hiyo, ina kava osiyo, huʼna lapa paiʼnova geʼnimo akame nehisayaʼmoʼmo nao vayaʼmo maiʼnae. 
JHN.15.15	Aliʼyaʼmo afoʼamoʼmo aliʼyaʼamo neʼaliya vayaʼmo muki aliʼyaʼamo alisayafeʼmo aliʼyaʼmo aepaʼamo alino apave noliyaʼmonanafa aliʼyaʼnimo neʼaliya vayaʼageʼmo maiʼnayaʼmofeʼmo hemenimo magoʼe huʼna ge osuguve. Afoʼnimotegatiʼmo muki geʼamo afiʼnova gemo ago lapa paiʼnovaʼmofeʼmo nao vayaʼmo maiʼnae, huʼna nehuve. 
JHN.15.16	Lapakaemo lekana paitapa oʼnateʼnafa nagaekeʼmo lekana paiʼna lapateʼnovanagetapa alagamo hanege hanege huno hanesiya alagamo aesayafeʼmo lekana paiʼna lapateʼnove. Afoʼnimofeʼmo nagiʼniletiʼmo muki kavafeʼmo ge hutapa afi gesayana afaʼa lapamigiye. 
JHN.15.17	Inagi ani keʼaepa geeʼmo lapa paiʼnaeʼmo, konagatapieʼmo lapau lapayamopafiʼmo lapaino, huʼna ago lapa paiʼnove, huno hapa paiʼniye.
JHN.15.19	Lapakaemo ma mopafi vayaʼmo maiʼnaesinana ma mopafi vayaʼmogimo vayaʼapieʼmo hapauʼniya agufa kavaʼmo huʼa lapakaefeʼmo hapau apayamopafiʼmo hapauʼniesine. Hapauʼniyesinaʼmonanafa nagaemo ma mopafi vayapatiʼmo lekana paiʼna lapateʼnogetapa ma mopafi vayapiʼmo oʼmaiʼnayaʼmofeʼmo lapakaefeʼmo apaini nehae. 
JHN.15.20	Nagaemo, mago aliʼyaʼamo neʼaliya vekamoʼmo aliʼyaʼmo afoʼamoʼmo aeno noʼagase, huʼna lapa paiʼnova geeʼmo lapakesamo afiyo. Apakaemo apaini huʼa natesaya agufa kava huʼa lapakaeʼeʼmo apaini huʼa lapategae. Apakaemo geʼnimo afiʼnisayana getapimo afigae. 
JHN.15.21	Apakaemo alino nateʼnigeʼna emiʼneʼnova vekamo oʼageʼnayanageʼa vayaʼnimo maiʼnayaʼmofeʼmo lapakaetegamo muki ani agufa kavakeʼmo hugae. 
JHN.15.22	Emiʼneʼna hapa opaiʼnovesinana apakameʼyamo oʼnamisageno hosu kavaʼapimo afaʼa ohaneʼniyesine. Ago hapa paiʼnovaʼmofeʼmo hosu kavatimo oʼageʼnone, huʼa alagi osugae. 
JHN.15.23	Ina lagimo nagaefeʼmo apaini nehafi ani kava huʼa Afoʼnimoʼefeʼmo apaini nehae. 
JHN.15.24	Nagaemo apakaetegamo emineʼna vayaʼmogi nosaya agufa kavaʼmo osuʼnovesinana apakameʼyamo oʼnamisageno hosu kavaʼapimo ohaneʼniyesinaʼmonanafa huʼnova kavaʼmo ago ageteʼapaeʼmo nagaeʼe Afoʼnimoʼefeʼmo apaini huʼnae. 
JHN.15.25	Apakae keʼaepa gemoʼmo hunoʼaeʼmo, 
JHN.15.26	Nagaemo lapa maesiya vekamo alagi lama gemo aepa Aunemeʼamo Afoʼnimotegatiʼmo aliʼna atesugeno emineno nagaefeʼmo faigoko geʼnimo hugiye. 
JHN.15.27	Lapakaemo aliʼyaʼnimo aepa faiʼna aliʼnova afinatetiʼmo nagaeʼeʼmo magokepi lokaeta maime maime etapa hemeniʼeʼmo maiʼnayaʼmofeʼmo lapakaeʼeʼmo nagaefeʼmo faigoko geʼnimo aeta hakalo hugae, huno hapa paiʼniye.
JHN.16.1	Asagautapa oʼaisayafeʼmo mani gemo lapa nepauve. 
JHN.16.2	Apakaemo mono nokoʼapifatiʼmo aliʼa lapa faiʼa lapatalete lapataletekeʼmo hugae. Mago afinaʼmo afole aisigeʼapaeʼmo kamiti lapamagiteʼapaeʼmo, Goti aliʼyaʼamo alagi neʼalune, huʼa apakesamo afigae. 
JHN.16.3	Muki yaʼmo Afoʼamoʼmo ageʼa alagepa osuʼnaya kava huʼa nagaemo nageʼa alagepa osuʼnayaʼmofeʼmo ani agufa kavaʼmo lapakaetegamo hugae. 
JHN.16.4	Ani kavaʼmo afole aisigetapaeʼmo, ani agufa kavafeʼmo laha paiʼniya kavaʼmo hemenimo afole aiʼniye, hutapa lapakesamo afita ho hisayafeʼmo mani gemo lapa nepauve.
JHN.16.4	Hogoteʼna lapakaeʼeʼmo magokepi lokaeʼna maiʼnova afinaʼmo mani gemo lapa opaiʼnovaʼmonanafa 
JHN.16.5	hemenimo alino nateʼnigeʼna emiʼneʼnova vekalegamo uʼna haisuvafeʼmo nehuʼnaeʼmo mani gemo lapa nepauve. Lapa nepauvaʼmonanafa lapakaepatiʼmo magoke vekamoʼa haiyategamo ugane, huno alagi loka huno ge huno nafi okeʼniye. 
JHN.16.6	Mani gemo lapa nepauvaʼmofeʼmo lapaipamoʼmo lusi kava huno kana huʼniya kavaʼmo lapaipafiʼmo havai teʼniyaʼmonanafa 
JHN.16.7	lama gemo lapa nepauve, huno, lapa maesugetapa magoʼe huta alagepa hutapa maisayafeʼmo lapataleʼna uʼna haiguve. Lapataleʼna ohaisuvana lapa maesiya vekamo aliʼna atesugeno lapakaetegamo emi noʼmegaiyaʼmonanafa lapataleʼna uʼna haisuvaʼmoʼmo lapa maesiya vekamo aliʼna atesugeno eminegaiye. 
JHN.16.8	Emiʼnenoʼaeʼmo ma mopafi vayaʼai hosu kavaʼapigi fatago kavaʼnigi agoti huʼna apatesuva kavaʼnigi huno alino apave lisigeʼa agegae. 
JHN.16.9	Nagaefeʼmo apakesamo afiʼa fatago nosayaʼmofeʼmo hosu kavaʼapimo alino apave lisigeʼa agegae. 
JHN.16.10	Nagaemo Afoʼnimotega uʼna haisugetapaeʼmo alagi oʼnagegayaʼmofeʼmo fatago kavaʼnimo alino apave lisigeʼa agegae. 
JHN.16.11	Nagaemo ma mopafi vayaʼaiteʼmo yagaino neʼapateya vekamo ago agoti huʼna ateʼnovaʼmofeʼmo agoti huʼna apatesuva kavaʼmo alino apave lisigeʼa agegae. 
JHN.16.12	Nagaemo magoʼe gemo lapa paisuva gemo haneʼniyaʼmonanafa kana huʼniya gemo haneʼniyaʼmofeʼmo oʼafigae. 
JHN.16.13	Hemenimo oʼafigayaʼmonanafa Aunemeʼamo lama gemo aepa vekamo eminenoʼaekeʼmo muki lama geʼamo alino lapave ligiye. Agaiʼamo agesafatiʼmo agesa afino ani gemo osugifa afiʼniya gemo lapa paiteno afole aisiya kavafeʼmo ava gemo huno lapa paigiye. 
JHN.16.14	Agaemo ha le konali yaʼnimo alino lapave liteno nagiʼnileʼmo alino asaga huno nategaiye. 
JHN.16.15	Afoʼnimo muki yaʼamo nagaiʼni yaʼageʼmo haneʼniyaʼmofeʼmo ani gemo huʼnaeʼmo, Goti Aunemeʼamoʼmo ha le konali yaʼnimo alino lapave ligiye, huʼna ago lapa paiʼnove.
JHN.16.17	Geʼamo neʼafiya vayapatiʼmo magoʼamogimo ani gemo afiteʼapaeʼmo, aise afinaʼmo utesigetapa oʼnagegayaʼmonanafa halate magoʼe huno aise afinaʼmo utesigetapa nagegae, huno laha paige Afoʼnimotega uʼna haiguvaʼmofeʼmae, huno laha paige huʼniya gemo aepaʼamo na agufa gemo huʼniye. 
JHN.16.18	Aise afinane, huno huʼniya gemo aepaʼamo na agufa gemoʼmo huʼniye. Na agufa kavafeʼmo ani gemo huʼnifi huta oʼafiʼnone, huʼa huʼnae. 
JHN.16.19	Inagi Yesuʼa loka huʼa ge huʼa nafi gesayafeʼmo nehae, huno apaketenoʼaeʼmo, nagaemo huʼnaeʼmo, aise afinaʼmo utesigetapa oʼnagegayaʼmonanafa halate magoʼe huno aise afinaʼmo utesigetapa nagegae, huʼna lapa paiʼnova geeʼmo gemo huge afige hutapa maiʼnafiye. 
JHN.16.20	Alagi lama gemo lapa nepauve, huʼna, lapakaemo aviʼyaʼmo hugayaʼmonanafa ma mopafi vayaʼmogimo apamogaga aigae. Yulagefa aitetapaeʼmo halate aitapa afe letapa lapamogaga aigae. 
JHN.16.21	Aʼnemogimo mafaʼnemo aliʼa apatesayafeʼmo huʼnaya afinaʼmo apakafu kiʼnigeʼapaeʼmo yulagefa neʼaiyaʼmonanafa aliʼa apateteʼapaeʼmo apakafu kiʼniya kavafeʼmo apakesa oʼafiʼa mafaʼneʼapiekeʼmo apamogaga neʼaiye. 
JHN.16.22	Ani kava hutapa hemenimo yulagefa neʼaiyaʼmonanafa halate eʼna lapakesugetapaeʼmo lapaipafiʼmo lapamogaga aigae. Mago vekamoʼmo ani lapamogaga aisaya kavatapimo afaʼa alino oʼatalegaiye. 
JHN.16.23	Ani afinaʼmo afole aisigetapaeʼmo mago kavafeʼmo loka huta nafi okegae. Alagi lama gemo lapa nepauve, huʼna, lapakaemo Afoʼnimofeʼmo nagiʼniletiʼmo muki yafeʼmo afi gesagenoʼaeʼmo afaʼa lapamigiye. 
JHN.16.24	Hogotetapa nagiʼniletiʼmo ge hutapa afi okeʼnae. Afaʼa ge hutapa afi gegenoʼao lapamisigeno lapaipafiʼmo lapamogaga aisaya kavaʼmo havai tegaiye, huno hapa paiʼniye.
JHN.16.26	Ani afinaʼmo afole aisigetapaeʼmo nagiʼniletiʼmo nunumuʼmo huta ge huta afi gegae. Lapakaemo nagiʼniletiʼmo ge hutapa afi gegayaʼmofeʼmo Afoʼnimofeʼmo ge huʼna afigeʼna lapa maesuva kavaʼmo ohanegaiye. 
JHN.16.27	Lapakaemo nagaefeʼmo lapau lapayamopafiʼmo lapauʼnigetapaeʼmo Gotitegatiʼmo emineʼniye, hutapa lapakesamo afita fatago nehayaʼmofeʼmo Afoʼnimoʼmo agaiʼamo lapakaefeʼmo hau ayamopafiʼmo hauʼniye. 
JHN.16.28	Nagaemo Afoʼnimotegatiʼmo ma mopafiʼmo emiʼneʼnove. Halate ma mopamo ataleʼna Afoʼnimotegamo uʼna haiguve, huno hapa paiʼnigeʼapaeʼmo 
JHN.16.29	geʼamo neʼafiya vayaʼmogimo, vae, huʼa, hemenimo aeka kalafefa gemo huka laha nopaipa huka afole aika laha nepaine. 
JHN.16.30	Hemenimo lagaemo ago kageʼnonana mago vekamoʼa kagaefeʼmo mago geeʼmo loka huno kafi gesiyafeʼmo agava oʼmaika hogoteka vayaʼai apaipafiʼmo neʼapakanageta kageʼnone. Muki kavaʼmo neʼaganaʼmofeʼmo kagaefeʼmo Gotitegatiʼmo emikeʼnane, huta lagesa afita fatago nehune, huʼa ha paiʼnagenoʼaeʼmo, 
JHN.16.31	Hemenimo lapakesa afita fatago nehafiye. 
JHN.16.32	Afiyo, huʼna, ani afinaʼmo alagi ago hogo huʼniyaʼmonanafa hemenimo ago afole aiʼniyanagetapa nataletapa atagu faetapa notapilegamo utetapa hisageʼna nagaiʼnigeʼmo maiguve. Maiguvaʼmonanafa muki yaʼmo Afoʼamoʼmo nagaeʼeʼmo magokepi lokaeno maiʼniyaʼmofeʼmo nagaiʼnigeʼmo oʼmaiguvaʼmonanafa muki yaʼmo Afoʼamoʼeʼmo magokepi lokaetaʼa maiguʼae. 
JHN.16.33	Lapakaemo nagaepiʼmo maiʼnetapaeʼmo lapaipamoʼmo falu hisiyafeʼmo mani gemo lapa nepauve. Ma mopafiʼmo maiʼnetapaeʼmo hanageke yaʼmo alitapa maigayaʼmonanafa nagaemo kame huʼna ma mopafi kavaʼmo ago aeʼna agaseʼnovaʼmofeʼmo lapakaemo lokiya vaita maiyo, huno hapa paiʼniye.
JHN.17.2	Kagaemo muki ma mopafi vayaʼaiteʼmo yagaino apatesiyafeʼmo lekana paika ateʼnane. Apavaleka amiʼnana vayaʼmo afaʼa maige maige huʼa maisaya yaʼmo alino apamisiyafeʼmo himamuʼamo ago amiʼnane. 
JHN.17.3	Kagaemo lama geʼageʼmo nehana Gotigaʼe Yesu Kalaisiʼmo alika ateʼnanageno emineʼniya vekaʼeʼmo anakeʼa alagepa huʼnaya vayaʼmogimo maige maige huʼa maisaya yaʼmo ago aliʼnae. 
JHN.17.4	Nagaemo ma mopafi maiʼneʼnaeʼmo kagikaleʼmo aliʼna asaga huʼna kateʼnove. Kagaemo aliʼyaʼmo aliyo, huka naha paiʼnana aliʼyakamo ago alagi aliʼna hano huʼnove. 
JHN.17.5	O Afo, huno, kagaeʼeʼmo magokepi lokaeʼna maiʼneʼnaeʼmo kaulagaleʼmo ha le konali yaʼnimo ma mopamo alo osuʼnana afinatetiʼmo aliʼnova ha le konali yaʼnimo alika namiyo.
JHN.17.6	Nagaemo ma mopafi vayapatiʼmo apavaleka namiʼnana vayaʼmo kagikamo aepaʼamo aliʼna apave liʼnove. Ani vayaʼmo vayakamo maiʼnageka ago apavaleka namiʼnane. Apakaemo kagae gemo aliteʼa gekaleʼmo yagaiʼa ateʼneʼa akame huʼnae. 
JHN.17.7	Hemenimo apakaemo ago ageʼnayana muki namiʼnana yaʼmo kagaetegatikeʼmo eʼniye, huʼa ageʼnae. 
JHN.17.8	Ani kavaʼmo huʼna namiʼnana gemo apamiʼnogeʼa aliteʼapaeʼmo, Gotitegatiʼmo emineʼniye, huʼa nageteʼapaeʼmo Gotiʼa alino ateʼnigeno emineʼniye, huʼa apakesa afiʼa fatago nehae. 
JHN.17.9	Nagaemo nunumuʼmo huʼna neʼapatove. Nagaemo ma mopafi vayaʼaifeʼmo nunumuʼmo huʼna noʼapatofa apavaleka namiʼnana vayaʼmo vayakamo maiʼnayaʼmofeʼmo nunumuʼmo huʼna neʼapatove. 
JHN.17.10	Muki vayaʼnimo vayakamo maiʼnae. Ani kavaʼmo huʼa vayakamo vayaʼnimo maiʼnae. Apakaemo ha le konali yaʼnimo aliʼa apave liteʼa nagiʼnileʼmo aliʼa asaga huʼa neʼnatae. 
JHN.17.11	Hemenimo ma mopafiʼmo magoʼe huʼna oʼmaiʼna ataleʼna kagaetegamo uʼna haiguvaʼmonanafa apakaemo ma mopafiʼmo maiʼnae. Afo, huʼna, kaote vekamo maiʼneka alagepa kavaʼageʼmo nehana vekae, huʼna, ani kavaʼmo hutaʼa magokeʼageʼmo maiʼnoʼa kava huʼa apavaleka namiʼnana vayaʼmo magokeʼageʼmo maiʼnayanageʼa ani kava huʼa maisayafeʼmo himamukaletiʼmo yagaika apato. 
JHN.17.12	Nagaemo ma mopafiʼmo apakaeʼeʼmo magokepi lokaeʼna maiʼneʼnaeʼmo kagikaletiʼe himamukaletiʼeʼmo yagaiʼna apateʼnogeʼa afaʼa maiʼnayaʼmonanafa magoke vekaeʼmo kagae mukufi gemoʼmo hunoʼaeʼmo, afela hegaiye, huno huʼniya gemo afole aisiyafeʼmo alagi afela heʼniye. 
JHN.17.13	Hemenimo nagaemo kagaetegamo uʼna haisuvafeʼmo nehuʼnaeʼmo ma mopafi maiʼneʼnaeʼmo namogaga neʼauva kava huʼa apamogaga aisaya kavaʼmo apaipafiʼmo havai tesiyafeʼmo mani gemo huʼna nunumuʼmo huʼna neʼapatove. 
JHN.17.14	Nagaemo kagae gemo aliʼna apamiʼnogeʼa aliʼnageʼapaeʼmo ma mopafi vayaʼmogimo apakaefeʼmo apaini huʼnae. Ma mopafi vayaʼmo oʼmaiʼnayaʼmofeʼmo apakaefeʼmo apaini huʼnae. 
JHN.17.15	Nagaemo huʼnaeʼmo, ma mopafatiʼmo apavalelika uka haiyo, huʼna ge nosufa hosu vekamoʼmo apakaetegamo hosu kavaʼmo osisiyafeʼmo yagaika apato, huʼna nunumuʼmo huʼna neʼapatove. 
JHN.17.16	Nagaemo ma mopafi vekamo oʼmaiʼnova kava huʼa ma mopafi vayaʼmo oʼmaiʼnae. 
JHN.17.17	Lama gekaletiʼmo apavaleka apaote apato. Gekamo alagi lama geʼageʼmo haneʼniye. 
JHN.17.18	Kagaemo ma mopafi vayaʼaitegamo alika nateʼnanageʼna emiʼneʼnova kava huʼna ma mopafi vayaʼaitegamo aliʼna apateʼnogeʼa uʼnae. 
JHN.17.19	Kagaemo lama gekaletiʼmo apavaleka apaote apatesanafeʼmo nagaemo aliʼyakamo alisuvafeʼmo aliʼna naote nateʼnove.
JHN.17.20	Nagaemo mani vayaʼaifekeʼmo nunumuʼmo huʼna noʼapatofa geʼapiletiʼmo nagaefeʼmo apakesamo afiʼa fatago hisaya vayaʼefeʼmo nunumu huʼna neʼapatove. 
JHN.17.21	Apakaemo mukiʼamogi magokeʼageʼmo maiʼneʼa Afoʼnimogamo nagaepiʼmo maiʼnanageʼna kagaepiʼmo maiʼnova kava huʼa laʼagaepiʼmo magokeʼageʼmo maisayafeʼmo nunumuʼmo huʼna neʼapatove. Magokeʼageʼmo maiʼnisageʼapaeʼmo ma mopafi vayaʼmogi apaketeʼapaeʼmo nagaefeʼmo, Gotiʼa alino ateʼnigeno emineʼniye, huʼa apakesamo afiʼa fatago hisayafeʼmo nunumuʼmo huʼna neʼapatove. 
JHN.17.22	Magokeʼageʼmo maiʼnoʼa kava huʼa magokeʼageʼmo maisayafeʼmo namiʼnana ha le konali yaʼnimo apamiʼnove. 
JHN.17.23	Nagaemo apakaepiʼmo maiʼnogeka nagaepiʼmo maiʼnanaʼmofeʼmo magokeʼageʼmo maisayafeʼmo nunumuʼmo huʼna neʼapatove. Magokeʼageʼmo maiʼnisageʼa ma mopafi vayaʼmogimo apaketeʼapaeʼmo, Gotiʼa alino ateʼnigeno emineʼniye. Gotiʼa Mafaʼneʼaeʼmo hau ayamopafiʼmo hauʼniya kava huno apakaefeʼmo hau ayamopafiʼmo hauʼniye, huʼa hisayafeʼmo nunumuʼmo huʼna neʼapatove. 
JHN.17.24	Afo, huʼna, nahauʼniyanagi apavaleka namiʼnana vayaʼnimo nagaetegamo eʼa maiʼneʼa namiʼnana ha le konali yaʼnimo agesayafeʼmo nahauʼniye. Ma mopamo alo osuʼnana afinaʼmo nagaefeʼmo kahau kayamopafiʼmo kahauʼniyaʼmofeʼmo ha le konali yaʼnimo namiʼnane. 
JHN.17.25	O Afo, huʼna, fatago kavaʼageʼmo nehana vekamogae, huʼna, ma mopafi vayaʼmogimo okageʼnayaʼmonanafa nagaemo kageʼnogeʼapaeʼmo mani vayaʼmogi kageteʼapaeʼmo, Gotiʼa Afoʼamoʼmo alino ateʼnigeno emineʼniye, huʼa afiʼnae. 
JHN.17.26	Nagaefeʼmo kahau kayamopafiʼmo kahauʼniya kavakamo apakaepiʼmo hanesigeʼna apakaepiʼmo maisuvafeʼmo kagikamo aepaʼamo aliʼna apave liʼnovanageʼna magoʼe huʼna aliʼna apave liguve, huno nunumuʼmo huʼniye.
JHN.18.2	Apakaemo muki afinaʼmo uʼa ani haopalega aliʼa anupa huʼa maiteʼa eteʼa huʼnayaʼmofeʼmo Yutasiʼa kutulu yaʼmo aliʼniya vekamoʼmo ago ageʼniye. 
JHN.18.3	Yosa hoyafiʼmo maiʼnageʼapaeʼmo mono huʼa neʼapataya vayaʼaiteʼmo yagaiʼa neʼapataya vayanagi Falasi vayanagi gamani ati vayanagi alopa mono noteʼmo neʼyagaiya ati vayanagi huʼa aliʼa apateʼnageʼa uʼnae. Ata kani aeʼa alige lamufi kani aeʼa alige kayoʼmo alige naipemo alige hutageno Yutasiʼa apavalelino eʼniye. 
JHN.18.4	Eʼa avaʼyi huʼnagenoʼaeʼmo Yesuʼa agaiʼa agufaleʼmo afole aisiya kavaʼmo ago ageʼniyaʼmofeʼmo apakaetegamo uno hapa painoʼaeʼmo, Lapakaemo ina laʼmo agesayafeʼmo kahauya hulita neʼae, huno ge huno apafi geʼnigeʼapaeʼmo, 
JHN.18.5	Yesuʼa Nasalasa taonifi vekamo agesunafeʼmo neʼone, huʼa ha paiʼnagenoʼaeʼmo, ani vekamo nagaemo maiʼnove, huno hapa paiʼniye. Yutasiʼa kutulu yaʼmo aliʼniya vekaʼeʼmo magokepi he tiʼa maiʼnae. 
JHN.18.6	Yesuʼa hunoʼaeʼmo, ani vekamo nagaemo maiʼnove, huno hapa nepaigeʼapaeʼmo apakamelegatiʼmo apaune heʼa uʼa mopafiʼmo asagauʼa aiʼnae. 
JHN.18.7	Halate Yesuʼa hunoʼaeʼmo, ina laʼmo agesayafeʼmo kahauya hulitapa neʼae, huno apafi geʼnigeʼapaeʼmo, Yesuʼa Nasalasa taonifi vekamo agesunafeʼmo neʼone, huʼa ha paiʼnagenoʼaeʼmo, 
JHN.18.8	Nagaemo, ani vekamo maiʼnove, huʼna ago lapa paiʼnove. Lapakaemo nagaemo nagesayafeʼmo eʼnayaʼmofeʼmo mani vayaʼmo afaʼa apatalegeʼa viyo, huno hapa paiʼniye. 
JHN.18.9	Yesuʼa hogoteno nunumuʼmo hunoʼaeʼmo, apavaleka namiʼnana vayapatiʼmo magoke vekamo ataleʼnogeno uno afela oseʼnifa mukiʼamo afaʼa maiʼnae, huno huʼniya gemo afole aisiyafeʼmo ani gemo huʼniye. 
JHN.18.10	Saimoni Pitaʼa naipeʼamo asagino hogote vekamo mono huʼa neʼapataya vayaʼaiteʼmo yagaino neʼapateya vekamo aliʼyaʼamo neʼaliya vekamo lamaga haopale agesamo heno lafe huno ataleʼniye. Ani vekamo agiʼamo Malakasiʼae. 
JHN.18.11	Yesuʼa Pitafeʼmo hunoʼaeʼmo, naipekamo halate anoʼafiʼmo faika falu kao. Afoʼnimoʼmo namiʼniya kapufi aniʼmo oʼnesufiye, huno ha paiʼniye.
JHN.18.12	Inagi gamani ati vayanagi apakaeteʼmo yagaino neʼapateya vekagi alopa mono noteʼmo neʼyagaiya ati vayanagi huʼa Yesuʼmo atafauʼa ayatalateʼmo nofi kiʼa ateʼnae. 
JHN.18.13	Hogoteʼa Anasi notegamo avaleliʼa uʼnae. Ani kafugamo hogote vekamo mono huʼa neʼapataya vayaʼaiteʼmo yagaino neʼapateya vekamo agiʼamo Kaiyafasiʼae. Kaiyafasi ayemoʼamoʼmo Anasiʼae. 
JHN.18.14	Hogoteno Kaiyafasiʼa Yu vayaʼmogimo hisaya kavafeʼmo, magoke vekamoʼa muki vayaʼmogitalefeʼmo falino latesigeta hano osuta afaʼa maisunana kanale hugiye, huno hapa paiʼniye.
JHN.18.16	Pitaʼa kegiʼya malaga hiʼyanaleʼmo maiʼnigeno alu vekamo hogote vekamo mono huʼa neʼapataya vayaʼaiteʼmo yagaino neʼapateya vekamoʼa alu vekamo ageʼniyaʼmofeʼmo ani vekamo Yesuʼeʼmo kegiʼya yuʼilagamo uʼana haiʼnaʼae. Ani vekamoʼa halate lamino hiʼyanale neʼyagaiya aʼmafaʼneʼeʼmo ha paiteno Pitaʼa avalelino uno haiʼniye. 
JHN.18.17	Ani aʼmafaʼnemoʼa Pitafeʼmo hunoʼaeʼmo, kagaemo ani vekamo geʼamo neʼafina vekamo maiʼnapiye, huno afi geʼnigenoʼaeʼmo Pitaʼa, haʼao, huno ha paiʼniye. 
JHN.18.18	Yasimo hapauʼnigeʼapaeʼmo aliʼyaʼmo neʼaliya vayaʼe alopa mono noteʼmo neʼyagaiya ati vayaʼeʼmo hokanufa atamo kaeteʼa he tiʼa loto huʼa maiʼnae. Pitaʼeʼmo uno magokepi he tiʼa ataleʼmo loto huʼa maiʼnae.
JHN.18.19	Kumatega maiʼnageno hogote vekamoʼmo Yesufeʼmo ge huno afinoʼaeʼmo, gekamo neʼafiya vayaʼmo haiya agufa vayaʼmo maiʼnae, huno ge huno afi ge, na agufa gemo alika apaya neʼmalane, huno ge huno afi ge huʼnigenoʼaeʼmo 
JHN.18.20	muki afinaʼmo vaya apaulagaleʼmo maiʼneʼnaeʼmo aeʼna hakalo huʼna hapa paiʼnove. Nagaemo aliʼa anupa huʼa maiʼnayategamo uʼna alopa mono nopinagi muki asole mono nopinagi huʼna aliʼna apaya maleʼnove. Mago gemo fala okiʼna muki geʼamo huʼna afole aiʼna hapa paiʼnove. 
JHN.18.21	Na kava higekaeʼmo ge huka nafi nekane. Geʼnimo aliʼna apaya maleʼnova vayaʼmogimo ani gemo ago afiʼnayanagi ge huka apafi go, huno ha paiʼnigeno 
JHN.18.22	mago ati vekamoʼa ayaʼmo alino ataleliʼneno amagitenoʼaeʼmo, hogote vekaeʼmo ani agufa gemo nehapiye, huno huʼniye. Yesuʼa geʼaleʼmo aeno atagaina huno ha painoʼaeʼmo, hosu gemo huʼnisuvana ani hosu geʼnimo aeka hakalo huvo. 
JHN.18.23	Alagepa gemo huʼnisuvana na kava higekaeʼmo neʼnamagine, huno ha paiʼniye. 
JHN.18.24	Inagi Yesu ayateʼmo nofi kiʼa ateʼnagenoʼaekeʼmo hogote vekamo Anasiʼa Kaiyafasitegamo alino ateʼnigeno uʼniye.
JHN.18.25	Yesufeʼmo ge huno afi geʼnigenoʼaeʼmo Pitaʼa ataleʼmo he tino loto huno maiʼniye. Apakaemo huʼapaeʼmo, kagaeʼeʼmo geʼamo neʼafiya vayapati vekamo maiʼnapiye, huʼa afi geʼnagenoʼaeʼmo, haʼao, nagaemo ani vayapati vekamo oʼmaiʼnove, huno hapa paiʼniye. 
JHN.18.26	Mago vekamo hogote vekamo aliʼyaʼamo neʼaliya vekamo agesamo Pitaʼa heno lafe huʼniya vayapati vekamoʼmo Pitafeʼmo hunoʼaeʼmo, agaeʼeʼmo yosa hoyafiʼmo maiʼnanageʼna kageʼnofiye, huno afi geʼnigenoʼaeʼmo 
JHN.18.27	halate, haʼao, huno ha nepaigenoʼaeʼmo kokolemoʼmo age aiʼniye.
JHN.18.28	Saufamo kotilamiyapiʼmo Kaiyafasi notegatiʼmo Yesuʼmo avaleliʼa ala gamani vekamo notegamo uʼnayaʼmonanafa hopa afinaʼmo Pasova neʼyaʼmo nesayafeʼmo apakesa afiteʼapaeʼmo, fiku yanageno lagufamo alino hosu huno lategaiye. Yu nofi vekamo oʼmaiʼniyaʼmofeʼmo noʼafiʼmo uta ohaigune, huʼa huteʼa agotimo nehaya nopiʼmo uʼa ohaiʼnae. 
JHN.18.29	Inagi Pailatiʼa kumatega uno lamino, ani vekamo na agufa kavatetifeʼmo agoti hutapa atesayafeʼmo nehae, huno apafi geʼnigeʼapaeʼmo, 
JHN.18.30	hosu kavaʼmo osuʼniyesinana kagaetegamo afaʼa avalelita oʼmeʼnonesine, huʼa ha paiʼnagenoʼaeʼmo, 
JHN.18.31	Pailatiʼa hunoʼaeʼmo, kanalenagi avalelitutapa keʼaepa getapiletiʼmo agoti hutapa ateyo, huno hapa paiʼnigeʼapaeʼmo, gamani vayaʼmogitapamo, agoti hutapa apatetetapaeʼmo kamiti oʼapamagiyo, hutapa laha paiʼnae. Lagae agotilegageʼmo apavalelitapa eyo, hutapa ago laha paiʼnae, huʼa ha paiʼnae. 
JHN.18.32	Yesuʼa hogoteno hunoʼaeʼmo, ani agufa kavaʼmo huʼna faliguve, huno huʼniya gemo afole aisiyafeʼmo ani agufa kavaʼmo afole aiʼniye. 
JHN.18.33	Pailatiʼa halate agoti nopiʼmo uno haino Yesufeʼmo hunoʼaeʼmo, Yu vayaʼaiteʼmo alaʼapimo yagaika neʼapatana kini vekamo maiʼnapiye, huno afi geʼnigenoʼaeʼmo, 
JHN.18.34	Kagaikamo kagesa afika ani gemo nehapi Yu vayaʼmogimo nava gemo huʼa kaha paiʼnagekaeʼmo nehane, huno afi geʼnigeno 
JHN.18.35	Pailatiʼa hunoʼaeʼmo, Yu nofi vekamo maiʼnofiye. Haʼao, Yu vekamo oʼmaiʼnove. Kagae nofi vayaʼmogiʼe mono huʼa neʼapataya vayaʼaiteʼmo yagaiʼa neʼapataya vayaʼmogiʼeʼmo kalavusi huʼa kateteʼa kavaleliʼa eʼnagi kagaemo na agufa kavaʼmo huʼnane, huno afi geʼnigeno 
JHN.18.36	Yesuʼa hunoʼaeʼmo, Ma mopafi vayaʼmogi ala vayaʼapimo maiʼneʼa yagaiʼa neʼapataya kava huʼna yagaiʼna noʼapatove. Ani agufa kavaʼmo huʼna yagaiʼna neʼapatovesinana aliʼyaʼnimo neʼaliya vayaʼmogimo navaleli eʼa Yu vayaʼmo oʼapamisayafeʼmo kamemo huʼnaesinaʼmonanafa ma mopafi vayaʼmogi ala vayaʼapimo yagaiʼa neʼapataya agufa kavaʼmo huʼna yagaiʼna oʼapateʼnove, huno ha paiʼnigeno 
JHN.18.37	Pailatiʼa hunoʼaeʼmo, ani gemo huʼnanaʼmofeʼmo ala vekaʼapimo yagaika neʼapatana kini vekamo maiʼnapiye, huno afi geʼnigenoʼaeʼmo, he, ani gemo alagi lama gemo nehane. Itaʼnimoʼmo alino nateʼnigeʼnaeʼmo magoke kavaʼmo huʼna lama geleʼmo ha maesuvafeʼmo ma mopafiʼmo afole aiʼnove. Muki vayaʼmo lama gemo ao vayaʼmogi geʼnimo neʼafiye, huno ha paiʼnigeno 
JHN.18.38	Pailatiʼa hunoʼaeʼmo, ani lama gemo na agufa geeʼmo huʼnane, huno afi genoʼaeʼmo Pailatiʼa halate kumatega uno lamino Yu vayaʼaifeʼmo, amagisuva kavaʼmo aepaʼamo oʼageʼnove. 
JHN.18.39	Oʼageʼnovaʼmonanafa lapakaemo amuse hisayafeʼmo nagaemo Pasova afinaʼmo kafugaʼae kafugaʼaeʼmo kalavusi huʼnaya vayapatiʼmo magoke vekamo hatu maeʼna ateʼnogeno ute ute nehae. Nehuvaʼmofeʼmo nagaemo alatapimo yagaino nelapateya kini vekamo afaʼa atesugeno lapakaetegamo visifiye, huno apafi geʼnigeʼapaeʼmo 
JHN.18.40	alopa gefatiʼmo huʼapaeʼmo, agaemo alagi ategeno oʼvisigeka Malamasikeʼmo ategeno vino, huʼa ha paiʼnae. Malamasiʼa vayaʼmo apamagiteno kumaya neʼaliya vekamo maiʼniye.
JHN.19.1	Inagi Pailatiʼa ati vekaeʼmo hunoʼaeʼmo, nofi kayotetiʼmo amagiyo, huno ha paiʼnigeno amagiʼniye. 
JHN.19.2	Ati vayaʼmogimo uʼa aufe nofiʼmo aliʼa kalagiteʼa agenopaleʼmo kakolitamo maleʼa ateteʼa haesa kenaletiʼmo alonokuʼmo maleʼa ateteʼapaeʼmo, 
JHN.19.3	Yu vayaʼaiteʼmo yagaika neʼapatana kini vekamo maiʼnananagi alagepa huka maiyo, huʼa huteʼa apayaʼmo aliʼa ataleli eʼa amagite amagite huʼnae.
JHN.19.5	Yesuʼa aufe nofi kakolitamo agenopaleʼmo maleʼa ateteʼa haesa kenaletiʼmo alonokuʼmo maleʼa ateʼnaya yaʼmo alinino kumatega emineʼnigeno Pailatiʼa hunoʼaeʼmo, ani vekamo maiʼniyanagi ageyo, huno hapa paiʼniye. 
JHN.19.6	Mono huʼa neʼapataya vayaʼaiteʼmo yagaiʼa neʼapataya vayaʼe alopa mono noteʼmo neʼyagaiya ati vayaʼmogiʼeʼmo ageteʼapaeʼmo, malipu yosaleʼmo nili aiteka alika he tika ato. Malipu yosaleʼmo nili aiteka alika he tika ato, huʼa alopa gefatiʼmo huʼnagenoʼaeʼmo Pailatiʼa hunoʼaeʼmo, amagisuva kavaʼmo aepaʼamo oʼageʼnovanagi lapakaitapigeʼmo avalelituta malipu yosaleʼmo nili aitetapa alita he tita ateyo, huno hapa paiʼniye. 
JHN.19.7	Yu vayaʼmogi huʼapaeʼmo, agaemo Goti mafaʼneʼamo maiʼnove, huno huʼniyaʼmofeʼmo keʼaepa getimoʼmo hunoʼaeʼmo, ago faligiye, huno huʼniye, huʼa ha paiʼnae. 
JHN.19.8	Pailatiʼa ani gemo afitenoʼaeʼmo magoʼe huno koli huʼniye. 
JHN.19.9	Halate Pailatiʼa agoti nopiʼmo uno haino Yesufeʼmo hunoʼaeʼmo, haiyategatiʼmo eʼnane, huno afi geʼnigenoʼaeʼmo Yesuʼa ge osuno afaʼa maiʼniye. 
JHN.19.10	Pailatiʼa hunoʼaeʼmo, nagaefeʼmo naha opaigapiye. Nagaefeʼmo yagaika apatesana vekamo maigane, huʼa lekana paiʼa nateʼnayaʼmofeʼmo afaʼa ateyo, huʼna hisugeʼa katesageka afaʼa ugane. Amagiyo, huʼna hisuvana malipu yosaleʼmo nili aiteʼa aliʼa he tiʼa kategae, huno ha paiʼnigeno 
JHN.19.11	Yesuʼa hunoʼaeʼmo, Gotiʼmo namagisana agufa himamukamo okamiʼniyesinana nagaetegamo mago kavaʼmo afaʼa osanesine. Huʼniyaʼmofeʼmo navalelineno kamiʼniya vekamo hosu kavaʼamoʼmo kagae hosu kavaʼmo ago aeno agaseʼniye, huno ha paiʼniye. 
JHN.19.12	Pailatiʼa ani gemo afitenoʼaeʼmo Yesuʼmo afaʼa atesigeno visiya kafeʼmo kahauya huʼniyaʼmonanafa Yu vayaʼmogimo huʼapaeʼmo, atesanageno visiyana Sisaʼa hogote vekamo ala vekaʼapimo yagaino neʼapateya vekamo ao vekamo oʼmaiʼnane. Ala vekaʼapimo yagaiʼna neʼapatova kini vekamo maiʼnove, huʼa nehaya vayaʼmo Sisa kameʼamo maiʼnae, huʼa alopa gefatiʼmo huʼnae. 
JHN.19.13	Pailatiʼa ani gemo afitenoʼaeʼmo Yesuʼmo kumatega avalelino uno lamino fai maiʼneno agoti huno neʼapateya siyateʼmo fai maiʼniye. Asole latapa yafaʼmo mopafi maleʼnaya yafateʼmo siyamo maleteno fai maiʼniya yatefeʼmo Himulu gefatiʼmo agiʼamo Gamatagayagae, huʼa agi aeʼnae.
JHN.19.14	Ani afinaʼmo Pasova neʼyaʼmo alo nehaya afinaʼmo haneʼniye. Yegemo haine neʼegenoʼaeʼmo Pailatiʼa hunoʼaeʼmo, ageyo, huno, yagaino nelapateya kini vekatapimo maiʼniye, huno hapa paiʼnigeʼapaeʼmo, 
JHN.19.15	malipu yosaleʼmo nili aiyo, nili aiyo, huʼa huteʼa nili aiteka alika he tika ato, huʼa alopa gefatiʼmo huʼnae. Pailatiʼa hunoʼaeʼmo, yagaino nelapateya kini vekatapimo malipu yosaleʼmo nili aiteʼna aliʼna he tiʼna atesufiye, huno apafi geʼnigeʼapaeʼmo mono huʼa neʼapataya vayaʼaiteʼmo yagaiʼa neʼapataya vayaʼmogimo, Sisakeʼmo yagaino nelateya kini vekatimo maiʼniye, huʼa ha paiʼnae. 
JHN.19.16	Inagi Pailatiʼa Yesuʼmo malipu yosaleʼmo nili aiteʼa aliʼa he tiʼa atesayafeʼmo avaleno apamiʼnigeʼa avaleliʼa uʼnae.
JHN.19.17	Avaleli uʼnagenoʼaeʼmo agaiʼamo malipu yosaʼamo alino kofilino uno taonimo alino ataleno malaga mago aupilaga agiʼamo Anuʼayamufagayagamo uno avaʼyi huʼniye. Himulu gefatiʼmo agiʼamo Gogata haopalene. 
JHN.19.18	Ani haopalegamo malipu yosaleʼmo nili aiteʼa aliʼa he tiʼa ateʼnae. Lole vekalaʼeʼmo malipu yosaleʼmo nili aiteʼa aluga aluga haopalateʼmo aliʼa he tiʼa anateʼnageno Yesuʼa folagapiʼmo maiʼniye. 
JHN.19.19	Pailatiʼa mago gemo avoʼmo kaeteno mago vekamo amiʼnigeno agenopaleʼmo malipu yosaleʼmo nili ai maleʼniye. Ani gemoʼmo hunoʼaeʼmo, Yesuʼa Nasalasa vekamo Yu vayaʼaiteʼmo ala vekaʼapimo yagaino neʼapateya kini vekamae, huno avoʼmo kae maleʼniye. 
JHN.19.20	Yesuʼa malipu yosaleʼmo nili aiteʼa aliʼa he tiʼa ateʼnaya yategamo taoni haopaleʼmo haneʼniyaʼmofeʼmo muki Yu vayaʼmogimo ani kae maleʼniya avoʼmo lekana paiʼa ageʼnae. Ani gemo Himulu gefatiʼmo avoʼmo kaege Galiki gefatiʼmo kaege Lomu gefatiʼmo kaege hu maleʼniye. 
JHN.19.21	Inagi mono huʼa neʼapataya vayaʼaiteʼmo yagaiʼa neʼapataya vayaʼmogimo Pailatifeʼmo huʼapaeʼmo, Yu vayaʼaiteʼmo ala vekaʼapimo yagaino neʼapateya kini vekamae, huka avoʼmo okaeka Yu vayaʼaiteʼmo yagaiʼna neʼapatova kini vekaʼapimo maiʼnove, huno huʼniye, huka avoʼmo kao, huʼa ha paiʼnageno 
JHN.19.22	Pailatiʼa hunoʼaeʼmo, haʼao, huno, avoʼmo ago kae maleʼnovaʼmofeʼmo ani gemo alagikeʼmo kae maleʼnove, huno hapa paiʼniye.
JHN.19.23	Ati vayaʼmogimo Yesuʼmo malipu yosaleʼmo nili aiteʼa aliʼa he tiʼa ateteʼapaeʼmo kukenaʼamo aliʼa fako huʼa loleʼe loleʼe hetamamo maleteʼa apamete apamete huʼa aliʼnae. Yesuʼa agufaleʼmo vaino neʼaliya siotiʼamo ofakaniʼniya siotimo asagiʼa maleʼneʼapaeʼmo, 
JHN.19.24	alita apake oʼaigetao, huteʼa yokalo lesunageno aeno lagasesiya vekamoʼa ani siotimo aligiye, huʼa huʼnae. Goti mukufiʼmo hu maleʼniya gemo afole aisiyafeʼmo ani kavaʼmo huʼnae. Ani gemoʼmo hunoʼaeʼmo,
JHN.19.24	Kukenaʼnimo aliʼa fako huʼa magoke magoke huʼa aliʼnae. Yokalo leteʼa mago aeno apakaseʼniya vekamoʼa yatala kukenaʼnimo aliʼniye,
JHN.19.24	huno huʼniye.
JHN.19.26	Yesuʼa anakeyana itaʼamoʼe hauʼniya vekamo geʼamo neʼafiya vekaʼeʼmo eʼana maiʼnaʼageno anaketenoʼaeʼmo itaʼamofeʼmo hunoʼaeʼmo, Ane, huno, agaemo mafaʼnekamae, huno ha paiteno 
JHN.19.27	geʼamo neʼafiya vekaeʼmo hunoʼaeʼmo, agaemo itakamoʼmae, huno ha paiʼnigeno ani vekamoʼmo ani afinaʼmo noʼalegamo avalelino uno alagepa huno yagaino ateʼniye.
JHN.19.29	Mago yuvapafiʼmo nofi alagafati aniʼmo atu neheya aniʼmo haneʼnigeʼa kanipa kayoteʼmo faiʼa lanu paiteʼa ani anipiʼmo kakiʼnofagana yaʼmo aliʼa aeteʼa alini uʼa Yesuʼa nesiyafeʼmo amiʼnae. 
JHN.19.30	Ani aniʼmo netenoʼaeʼmo, aliʼyaʼnimo ago aliʼna hano huʼnove, huno huteno ape huno maiʼnenoʼaeʼmo aunemeʼamo ataleteno faliʼniye.
JHN.19.32	Ati vayaʼmogi uʼa lole vekalaʼani anaiyalaʼmo aiʼa lo aeteʼapaeʼmo 
JHN.19.33	Yesuʼmo agayana ago faliʼnigeʼa ageteʼa aiyamo aiʼa lo oʼaeʼnayaʼmonanafa 
JHN.19.34	mago ati vekamoʼa hayoletiʼmo haopafiʼmo faiʼnigenoʼaeʼmo malage huno kolaʼe aniʼeʼmo emineʼniye. 
JHN.19.35	Apakesamo afiʼa fatago hisayafeʼmo ani kavaʼmo ageʼniya vekamoʼmo faigoko gemo huno hapa paiʼniye. Agaemo hunoʼaeʼmo, lama gemo nehuve, huno, ago ageʼnove, huno hapa paiʼniye. 
JHN.19.36	Goti mukufiʼmo hu maleʼniya gemo aliʼa afole aiʼa atesayafeʼmo ani kavaʼmo huʼnae. Mago gemoʼmo hunoʼaeʼmo, 
JHN.19.37	Magoʼe huno Goti mukufi gemoʼmo hunoʼaeʼmo, 
JHN.19.39	Nikonimasiʼa hogoteno mago haniʼilagamo Yesutegamo eʼniya vekamoʼmo lole yosalapati aniʼmoʼa alagepa atumo neʼaiya malasini aniʼmoʼa agufaʼamo okasalino afaʼa hanesiya anitalamogani anakiʼanimo meyaʼe atosiʼeʼmo lusi kava huno kana huʼniya kuʼmo alinino eʼniye. Kana huʼniya yaʼamoʼmo 34 kilo agufa kana huʼniya yaʼmo haneʼniye. 
JHN.19.40	Lole vekalaʼmogani Yesu agufaʼamo aliʼana alagepa yaveyave kenafiʼmo hayaeteʼana alagepa atumo neʼaiya malasinimo aliʼana folagapiʼmo maleteʼana hayaeʼnaʼae. Ani kavaʼmo Yu vayaʼmogi nehaya agufa kavaʼmo huʼnaʼae. 
JHN.19.41	Malipu yosaleʼmo nili aiteʼa aliʼa he tiʼa ateʼnaya haopaleʼmo mago yosa hoyamo haneʼnigeno mago saufa yafa kaʼmo haneʼnigeʼa mago vekamo kiʼa oʼateʼnaya yafa kaʼmo haneʼniye. 
JHN.19.42	Yu vayaʼmogi Pasova neʼyaʼmo alo huʼa neʼmalaya hopa afinaʼmo ago hogo huʼnigeno ani yafa kaʼmo haopaleʼmo haneʼniyaʼmofeʼmo alini eʼana yafa kapiʼmo kiʼana ateʼnaʼae.
JHN.20.1	Hogote afinaʼmo kotino alino ha oleʼnigenoʼaeʼmo Maliyaʼa Maganala kotega a kanomo kanolulega uno ageyana yafa kaʼmo avayaleʼmo aiʼana akani maleʼnaʼa yafaʼmo avayaleʼmo ohaneʼnifa aluyatega haneʼnigeno ageʼniye. 
JHN.20.2	Ageteno nagu nagu huno uno Saimoni Pitaʼe mago geʼamo neʼafiya vekamo Yesuʼa hauʼniya vekaʼeʼmo maiʼnaʼategamo unoʼaeʼmo, apakaemo Ala kava neʼmo agufaʼamo yafa kapatiʼmo alini uʼa haiyaʼaleʼmo maleʼnafi huta oʼageta ataleta eʼnone, huno hana paiʼnigeʼana 
JHN.20.3	Pitaʼe alu vekamo geʼamo neʼafiya vekaʼeʼmo kanolulega uʼnaʼae. 
JHN.20.4	Magokepi nagu nagu huʼana uʼanaeʼmo alu vekamoʼa Pitaʼmo ago aeno agaseno hogoteno uno yafa kateʼmo avaʼyi huteno 
JHN.20.5	ape huno ageʼniyana Yesuʼa hayaeʼana ateʼnaʼa kenaʼageʼmo haneʼnigeno ageʼniyana faleno uno ohaiʼniye. 
JHN.20.6+JHN.20.7	Saimoni Pitaʼa akame huno eno yafa kapiʼmo faleno uno haino ageʼniyana Yesuʼa hayaeʼana ateʼnaʼa kenaʼageʼmo haneʼnigeno ageʼniye. Agenopaleʼmo kino neʼaliya akasipimo kenaʼeʼmo magokepi ohaneʼnifa lo aeno aote maleʼnigeno haneʼniye. 
JHN.20.8	Alu vekamo geʼamo neʼafiya vekamo hogoteno nagu nagu huno uno avaʼyi huʼniya vekamoʼa yafa kapiʼmo uno haino agetenoʼaeʼmo agesa afino fatago huʼniye. 
JHN.20.9	Huʼniyaʼmonanafa ani afinaʼmo Goti mukufi gemoʼa hunoʼaeʼmo, faliteno he tigiye, huno hu maleʼniya geʼaeʼmo anakesamo oʼafiʼnaʼae. 
JHN.20.10	Inagi geʼamo neʼafiʼa vekalaʼmo ateʼana noʼanilegamo uʼnaʼae.
JHN.20.11	Uʼnaʼaʼmonanafa Maliyaʼa eno yafa kaʼmo avayaleʼmo he tino maiʼneno aviʼyaʼmo nehunoʼaeʼmo ape huno yafa kapiʼmo ageʼniyana 
JHN.20.12	lole enisole vekalaʼmo yaveyave kukena vailiʼnaʼa vekalaʼmo maiʼnaʼageno anakeʼniye. Yesuʼmo alini uʼa haiʼana maleʼnaʼa yateʼmo mago vekamo agenopaleʼmo maiʼnigeno mago vekamo aiyalegamo maiʼniye. 
JHN.20.13	Anakaemo huʼanaeʼmo, Ane, huʼana, na kava higekaeʼmo aviʼyaʼmo nehane, huʼana ge huʼana afi geʼnaʼageno Ala kava vekaʼnimo alini uʼa haiyaʼaleʼmo maleʼnafi huʼna oʼagove, huno hana paiteno 
JHN.20.14	aino afe leno ageʼniyana Yesuʼa he tino maiʼnigeno ageʼniyana Yesuʼmae, huno oʼageʼniye. 
JHN.20.15	Yesuʼa hunoʼaeʼmo, Ane, huno, na kava higekaeʼmo aviʼyaʼmo nehane. Ina lafeʼmo kahauya nehane, huno afi geʼnigeno Maliyaʼa hoyafiʼmo aliʼyaʼmo neʼaliya vekamo maiʼniye, huno agesa afitenoʼaeʼmo, kagaemo haiya kava hane, huno huteno, kahao ke hovanagi agufaʼamo alinika uka maleʼnisana yategaeʼmo naha paiyo. Uʼna aliniʼna ugesuve, huno afi geʼnigeno 
JHN.20.16	Yesuʼa hunoʼaeʼmo, Maliyao, huno huʼnigeno aino afe leno Himulu gefatiʼmo hunoʼaeʼmo, Lamonai, ina ge huno, Tisao, huno huʼnigenoʼaeʼmo, 
JHN.20.17	afoʼnimotegamo uʼna ohaiʼnovaʼmofeʼmo nanu okiyo. Naganaʼnimogifeʼmo uka hapa paikaeʼmo, kokuʼnapi Afoʼnimoʼmo Gotiʼnimotegamo Afotapimoʼmo Gotitapimotegamo uʼna haiguve, huno huʼniye, huka uka hapa paiyo, huno ha paiʼniye. 
JHN.20.18	Maliyaʼa Maganala kotega aʼmoʼa uno geʼamo neʼafiya vayaʼaifeʼmo hunoʼaeʼmo, Ala kava neʼmo ago ageʼnove, huno hapa paiteno Yesuʼa ha paiʼniya gemo hapa paiʼniye.
JHN.20.20	aya agusalaʼmo alino ataleno apave liteno haopamo alino apave liʼniye. Ageteʼapaeʼmo geʼamo neʼafiya vayaʼmogi apamogaga aiʼnae. 
JHN.20.21	Yesuʼa halate hunoʼaeʼmo, lapaipamoʼmo falu hino, huteno, Afoʼnimoʼmo alino nateʼnigeʼna emiʼneʼnova kava huʼna aliʼna lapatesugetapa ugae, huno hapa paiteno 
JHN.20.22	apakaeteʼmo avamusaʼmo aitenoʼaeʼmo, Aote Aunemeʼamo aliyo, huno hapa paiteno, 
JHN.20.23	Lapakaemo mago vayaʼaifeʼmo, Gotiʼa hosu kavatapimo alino ataleʼniye, hutapa hapa paisagenoʼaeʼmo ago alino ataleʼniyanageno hosu kavaʼapaimo ohanegaiye. Ani ge hutapa mago vayaʼaifeʼmo Gotiʼa hosu kavatapimo alino oʼataleʼniye, hutapa hapa paisagenoʼaeʼmo alino oʼataleʼniyanageno hosu kavaʼapimo afaʼa hanegaiye, huno hapa paiʼniye.
JHN.20.25	Oʼmaiʼniyaʼmofeʼmo geʼamo neʼafiya vayaʼmogi Tomasifeʼmo huʼapaeʼmo, Ala kava neʼmo ago ageʼnone, huʼa ha paiʼnagenoʼaeʼmo, ayatalapiʼmo nili aiʼnaya kaʼmo oʼagege ati yagaina nayatetiʼmo ayatalapi nili aiʼnaya kapiʼmo oʼvaige haopafiʼmo hayo aeʼnaya kapiʼmo nayaʼmo oʼvaige hisuvana, he tiʼniye, huʼna nagesa oʼafiguve, huno hapa paiʼniye. 
JHN.20.26	Anaga hogote salefiʼmo halate geʼamo neʼafiya vayaʼmo nopiʼmo Tomasiʼeʼmo magokepi lokaeʼa maiʼnae. Kitaleʼmo loki ae maleʼnayaʼmonanafa Yesuʼa aliʼa anupa huʼa maiʼnaya folagapiʼmo he tino maiʼnenoʼaeʼmo, lapaipamoʼmo falu hino, huno hapa paiteno 
JHN.20.27	Tomasifeʼmo hunoʼaeʼmo, ati yagaina kayaʼmo nayatalapiʼmo vaika ago. Kayaʼmo alika ataleʼneka ati yagaina kayatetiʼmo hayoletiʼmo nahaopafiʼmo aeʼnaya kapiʼmo vaiyo. Vaiteka kagesamo afika fatago nosana kavakamo ataleka kagesa afika fatago huvo, huno ha paiʼnigeno 
JHN.20.28	Tomasiʼa hunoʼaeʼmo, Ala kava neʼnimo Gotiʼnimogae, huno ha paiʼnigenoʼaeʼmo, 
JHN.20.29	kagaemo nageʼnanaʼmofeʼmo kagesamo afika fatago nehapiye. Oʼnageʼnayaʼmonanafa nagaefeʼmo apakesamo afiʼa fatago huʼnaya vayaʼmo aulena vayaʼmo maiʼnae, huno ha paiʼniye.
JHN.20.31	Lapakesamo afita fatago hutetapaeʼmo, Yesuʼa Kalaisi vekamo Goti Mafaʼneʼamo maiʼniye, hutetapa maiʼnetapaeʼmo agiʼaletiʼmo alagepa hutapa maige maige hutapa maisayafeʼmo mani gemo huʼna avoʼmo kae maleʼnove.
JHN.21.1	Henagaʼamo geʼamo neʼafiya vayaʼmo mago ani kotuʼmo agiʼamo Taipiliyasi ani kotu agiʼnaleʼmo maiʼnageno Yesuʼa halate afole aiʼniye. Ina kavaʼmo huno apakaetegamo afole aiʼniye. 
JHN.21.2	Saimoni Pitaʼagi Tomasifeʼmo lagoʼya mafaʼae, huʼa agi neʼaya vekagi Natanieloʼa Kena taonimo Galeliya kotega vekagi Sepeti mafaʼnelanagi magoʼe lole vekalaʼmo geʼamo neʼafiʼa vekalanagi huʼa magokepi lokaeʼa maiʼnae. 
JHN.21.3	Saimoni Pitaʼa muki vayaʼaifeʼmo hunoʼaeʼmo, uʼna umenimo maleʼneʼna noyamemo aligesuve, huno hapa paiʼnigeʼapaeʼmo, mukiʼamo magokepi lokaeta ugune, huʼa ha paiteʼa sipifiʼmo uʼa haiʼa maiteʼa uʼnayana muki haniʼilagamo noyamemo oʼaliʼnae. 
JHN.21.4	Yegemo haineʼnigenoʼaeʼmo Yesuʼa ani agiʼnaleʼmo he tino maiʼnigeʼapaeʼmo Yesuʼa maiʼniye, huʼa oʼageʼnae. 
JHN.21.5	Yesuʼa hunoʼaeʼmo, neya ve anagane, huno, mago noyame aliʼnafiye, huno apafi geʼnigeʼapaeʼmo, haʼao, oʼaliʼnone, huʼa ha paiʼnagenoʼaeʼmo, 
JHN.21.6	umenimo alita sipimo lamaga haopaleʼmo yaga auta maleyo, huno, noyamemo aligayanagi, huno hapa paiʼnigeʼa umenimo aliʼa yaga auʼa maleʼnageno asole noyamemo eʼa haiʼeʼa havai teʼnageʼa heʼa halauʼnayana lusi kava huno kana huʼnigeʼa heʼa ohalauʼnae. 
JHN.21.7	Yesuʼa agaefeʼmo hauʼniya vekamo geʼamo neʼafiya vekamoʼa Pitafeʼmo hunoʼaeʼmo, ani vekamo Ala kava neʼmae, huno ha paiʼnigeno Pitaʼa ani gemo afitenoʼaeʼmo aliʼyaʼmo alisiyafeʼmo kukenaʼamo asagino maleʼniyatetiʼmo alino vaiteno anipiʼmo asagauno aiʼniye. 
JHN.21.8	Sipimo afagiʼaleʼmo oʼmaleʼnafa ani agiʼnaleʼmo maleʼnayaʼmofeʼmo mago geʼamo neʼafiya vayaʼmo sipifi maiʼneʼa umenimo heʼa halauliʼa eʼnae. 
JHN.21.9	Mopafiʼmo emiʼeʼa ageʼnayana mago noyameʼe peleti mayaʼeʼmo ata hokanufaleʼmo kae maleʼnigeʼa ageʼnae. 
JHN.21.10	Yesuʼa hunoʼaeʼmo, hemenimo aliʼnaya noyamefatiʼmo mago aliteyo, huno hapa paiʼnigeno 
JHN.21.11	Saimoni Pitaʼa sipifiʼmo uno haino umenimo heno halaulino eno ani agiʼnaleʼmo maleʼniye. Mukiʼamo alopa noyamemo 153ʼamo uʼa haiʼa maiʼnayaʼmonanafa umenimo aino kapalu oʼaeʼniye. 
JHN.21.12	Yesuʼa hunoʼaeʼmo, etapa neʼyaʼmo alita neyo, huno hapa paiʼnigeʼapaeʼmo geʼamo neʼafiya vayaʼmogi huʼapaeʼmo, Ala kava nekeʼmae, huʼa ageʼnayaʼmofeʼmo ina lagamae, huʼa afi gesayafeʼmo koli huteʼa ge huʼa afi okeʼnae. 
JHN.21.13	Inagi Yesuʼa eno peleti mayamo alino apamiteno noyameʼeʼmo ani kava huno alino apamiʼniye. 
JHN.21.14	Yesuʼa faliʼniyatetiʼmo halate he tinoʼaeʼmo napa tali afinaʼmo geʼamo neʼafiya vayaʼai apaulagaleʼmo afole aiʼnigeʼa ageʼnae.
JHN.21.16	Halate napa tu afinaʼmo Yesuʼa hunoʼaeʼmo, Yoni mafaʼneʼamo Saimoniyo, huno, nagaefeʼmo kahau kayamopafiʼmo kahauʼnifiye, huno afi geʼnigenoʼaeʼmo, Ala kava nene, huno, he ago nageʼnanana kagaefeʼmo nahauʼniye, huno ha paiʼnigenoʼaeʼmo, nagae sipisipi vayaʼaiteʼmo yagaika apato, huno ha paiʼniye. 
JHN.21.17	Halate napa tali afinaʼmo Yesuʼa hunoʼaeʼmo, Yoni mafaʼneʼamo Saimoniyo, huno, nagaefeʼmo kahauʼnifiye, huno afi geʼnigenoʼaeʼmo Pitaʼa Yesuʼmo napa tali afinaʼmo nagaefeʼmo kahauʼnifiye, huno afi geʼniyaʼmofeʼmo aipamoʼmo kana huʼnigenoʼaeʼmo, Ala kava nene, huno, kagaemo muki kavaʼamo ago ageʼnanana kagaefeʼmo nahauʼniye, huno ha paiʼnigenoʼaeʼmo, nahauʼniya sipisipi vayaʼaina neʼyaʼmo apamiyo. 
JHN.21.18	Alagi lama gemo kaha nepauve, neya vekamo maiʼnekaeʼmo kukenakamo kagaikamo alika vaitekaeʼmo kagesa afiʼnana kotegamo afaʼa utaleka neʼane. Henagaʼamo kosuna letekaeʼmo kayaʼmo aeka hayo huʼnisanageno kukenakamo vaino kateteno visanafeʼmo okahauʼnisiya kotegamo kavalelino ugiye, huno ha paiʼniye. 
JHN.21.19	Yesuʼmo Pitaʼa haiya agufa kavaʼmo huno falisifigeno Gotiʼa agiʼaleʼmo alino asaga huno atesiya kavafeʼmo alino ave lisiyafeʼmo ani gemo huʼniye. Ani gemo hutenoʼaeʼmo Pitafeʼmo hunoʼaeʼmo, nakame huvo, huno ha paiʼniye.
JHN.21.21	Pitaʼa ageteno Yesufeʼmo hunoʼaeʼmo, ani vekalegamo na agufa kavaʼmo afole aigiye, huno afi geʼnigeno 
JHN.21.22	Yesuʼa hunoʼaeʼmo, afaʼa maiʼnisigeʼna emiʼnegauve, huʼna hisuvana kagae yaʼmo ohaneʼniye. Kagaemo nakame huvo, huno ha paiʼniye. 
JHN.21.23	Yesuʼa ani gemo huʼniyaʼmofeʼmo ani konaga vayaʼmogi apakaiʼapimo ge huʼapaeʼmo, ani vekamo ofalisiyafeʼmo huʼniye, huʼa huʼnae. Huʼnayaʼmonanafa Yesuʼa hunoʼaeʼmo, ofaligiye, huno osuʼnifa afaʼa maiʼnisigeʼna emiʼnegauve, huʼna hisuvana kagae yaʼmo ohaneʼniye, huno huʼniye. 
JHN.21.24	Ani vekamoʼmo ani gemo ago avoʼmo kae maleʼnigeno hemenimo ani kavafeʼmo faigoko geʼamo nehiye. Lagaemo huʼniya gemo afitetaeʼmo lama gemo huʼniye, huta afiʼnone. 
JHN.21.25	Yesuʼa magoʼe huno muki kavaʼamo huʼniyaʼmonanafa muki huʼniya kavaʼamo avoʼmo kaesunana asole mukumo hanesigeno ma mopafiʼmo hanesiya kaʼmo ohaneʼniye, huʼna nagesamo afiʼnove.
ACT.1.3	Yesuʼa faliʼniyatetiʼmo he tinoʼaeʼmo apaulagaleʼmo fotiʼa afinapatiʼmo alu afina alu afinaʼmo afole aite afole aite huʼniye. Agaemo muki afinaʼmo muki kavaʼamo apaulagaleʼmo huʼnigeʼa ageteʼapaeʼmo, ago he tino afaʼa maiʼniye, huʼa magoke apakesamo afiʼnae. Afole aino maiʼnenoʼaeʼmo Gotiʼa yagaino neʼapateya kavafeʼmo alino apaya maleʼniye. 
ACT.1.4	Yesuʼe apa vayaʼaʼeʼmo aliʼa anupa huʼa maiʼneʼapaeʼmo hapa painoʼaeʼmo, Yulusalemu taonifatiʼmo ataletapa oʼuta maiʼniyo. Afoʼnimoʼmo hunoʼaeʼmo, lapakaetegamo aliʼna atesugeno emiʼnegaiye, huno naha paiʼnigeʼna ava gemo huʼna lapa paiʼnova vekaeʼmo agava maiyo. 
ACT.1.5	Yoniʼa anilafapiʼmo aniʼmo faleno apatetenoʼaeʼmo aise afinaʼmo utesigeʼna Goti Aunemeʼaletiʼmo aniʼmo faleʼna lapategauve, huno hapa paiʼniye.
ACT.1.7	Afoʼnimoʼmo lekana pai maleʼniya afinaʼe kanaleʼeʼmo agaiʼa yanageno hainu afinaʼmo afole aisifigetapa oʼafigae. 
ACT.1.8	Oʼafigayaʼmonanafa Goti Aunemeʼamo aote Aunemeʼamo lapakaeteʼmo emineno lokiya vaino lapatesigetapa Yulusalemu taonifinagi muki Yutiya kotegagi Sameliya kotegagi muki ma mopamo loleʼe loleʼe atupalegagi hutapa nava gemo aeta hakalo hutapa hapa paimale hapa paimale hugae, huno hapa paitegenoʼaeʼmo 
ACT.1.9	Gotiʼa kokuʼnapiʼmo avalelino uno haino hiyapiʼmo faleʼnigeʼa ageʼnageno uno haino faleʼniye. 
ACT.1.10	Kokuʼnapiʼmo aulu heʼa ageʼa maiʼnageʼanaeʼmo lole vekalaʼmo yaveyave kukena vailiʼnaʼa vekalaʼmo malage huʼana afole aiteʼanaeʼmo apakaeʼeʼmo magokepi he tiʼana maiʼnaʼae. 
ACT.1.11	Maiʼneʼanaeʼmo, Galeliya vayane, huʼana, Na kava higetapaeʼmo kokuʼnapiʼmo aulu nehae. Ani vekamo Yesuʼa lapakae folagapatiʼmo Gotiʼa kokuʼnapiʼmo avalelino uno haiʼnigetapa ageʼnaya kava huno halate eminegaiye.
ACT.1.13	Uʼa avaʼyi huteʼapaeʼmo nehavaya nopiʼmo anagamo aeno hanagi maleʼniya nopilagamo uʼa haiʼa maiʼnae. Ani nopiʼmo maiʼnaya vayaʼai apakiʼapimo Pitaʼagi, Yoniʼagi, Yemisiʼagi, Eʼnaluʼagi, Filipiʼagi, Tomasiʼagi, Matolomiyuʼagi, Matiyuʼagi, Alifiyasi mafaʼnemo Yemisiʼagi, Yu vayaʼmo apakaiʼapileʼmo yagaisayafeʼmo hauʼniya vekamo Saimoniʼagi, Yemisi mafaʼnemo Yutasiʼagi huʼa maiʼnae. 
ACT.1.14	Ani vayanagi mago aʼne anaganagi Yesu itaʼamoʼmo Maliyaʼagi Yesu aganaʼamogimogi huʼa magoke apaipa apakesamo aliteʼa aliʼa anupa huʼa maiʼneʼa nunumuʼmo huge ge huʼa afige huʼa maiʼnae.
ACT.1.15	Ketogufaʼa afinaʼmo utegeʼapaeʼmo ani konaga vayaʼmo vani hataleti tuvetiʼa vayaʼmo aliʼa anupa huʼa maiʼneʼapaeʼmo Pitaʼa he tino hapa painoʼaeʼmo, 
ACT.1.16	Vayaʼnimogitapae, huno, Goti Aunemeʼamoʼmo akeyaʼvilaga Yutasiʼa Yesuʼmo atafauʼa kalavusi huʼa atesaya vayaʼmo kaʼmo alino ho huno apave liʼniya vekamoʼmo hisiya kavafeʼmo ava gemo laginago vekamo Nevinifeʼmo ha paiʼnigeno avoʼmo ago kae maleʼniye. Ani avoʼmo kae maleʼniya gemo ago afole aiʼniye. 
ACT.1.17	Yesuʼa lekana paino ateʼnigeno lagaeʼeʼmo magokepi lokaeno aliʼyaʼmo alino maiʼniye, huno hapa paiʼniye. 
ACT.1.18	Yutasiʼa ani agufa hosu kavaʼmo hisiyafeʼmo miyaʼmo amiʼnae. Miyaʼmo aliteno uno mago mopamo miya faiteno ani mopaleʼmo asagauno aiʼnigeno aipamo aino lakufaeno asagauno aiʼniye. 
ACT.1.19	Muki Yulusalemu taonifi maiʼnaya vayaʼmogi ani gemo afiteʼapaeʼmo ani mopamo agiʼamo Kola mopae, huʼa agi ateʼnae. Yu gefatiʼmo agiʼamo, Aikelatamagayagae, huʼa agi ateʼnae. 
ACT.1.20	Pitaʼa magoʼe gemo hunoʼaeʼmo, Ani vekaeʼmo ava gemo Samu Mukufiʼmo avoʼmo kae maleʼniya gemoʼmo hunoʼaeʼmo,
ACT.1.20	Mago vekamoʼmo agae nopiʼmo uno haino oʼmaisigeno afaʼa hanegaiye,
ACT.1.20	huno avoʼmo kae maleteno magoʼe gemo Samu Mukufiʼmo avoʼmo kae maleʼniya gemoʼmo hunoʼaeʼmo,
ACT.1.20	Mago alu vekamoʼmo agae aimuʼyaleʼmo eno aliʼyaʼmo aligiye,
ACT.1.20	huno avoʼmo kae maleʼniye. 
ACT.1.21+ACT.1.22	Avoʼmo kae maleʼniyaʼmofeʼmo lagaepatiʼmo mago vekamoʼmo Yesuʼa faliʼniyatetiʼmo he tiʼniya kavafeʼmo faigoko geʼamo huno aeno hakalo huno hapa paisiyafeʼmo lekana paita ategaune. Yoniʼa aniʼmo faleno apateʼniya afinatetiʼmo maime maime eno Yesuʼa kokuʼnapiʼmo avalelino uno haiʼniya afinaʼmo maiʼniya vekamo Yesuʼe lagaeʼeʼmo magokepi lokaeno umenitata huno maiʼniya vekamo lekana paita ategaune, huno hapa paiʼniye. 
ACT.1.23	Lole vekalaʼmo Yosefeʼa alu agiʼamo Masamasiʼa magoʼe huno alu agiʼamo Yasatasiʼmo lekana paiʼa atete Mataiyasiʼa lekana paiʼa atete huʼnae. 
ACT.1.24	Lekana paiʼa anateʼneʼana nunumuʼmo huʼapaeʼmo, Ala kava nene, huʼa, Muki vayaʼai apaipafiʼmo neʼapakane. Mani lole vekalapatiʼmo lekana paika ateʼnisana vekamo alika lave liyo. 
ACT.1.25	Yutasiʼa aliʼyaʼamo ataleno uno faliteno koʼalegamo lamino maiʼniyaʼmofeʼmo lekana paika ateʼnisana vekamoʼmo Yutasi aimuʼyaleʼmo eno apa vekamo maiʼneno Yutasiʼa aliʼniya agufa aliʼyaʼmo aligiye, huʼa nunumuʼmo huʼnae. 
ACT.1.26	Anakiʼanimo alu ya alu yateʼmo avoʼmo kaeteʼa maleʼnageno Mataiyasi agimo afole aiʼnigeʼa apakaemo leveniʼa apa vayaʼeʼmo aliʼa magokepi ateʼnae.
ACT.2.2	Maiʼnagenoʼaeʼmo malage huno kokuʼnapatiʼmo lusi yasimo aliteno age aigekana huteno maiʼnaya nopiʼmo uno haino havai teʼniye. 
ACT.2.3	Agayana ata vaikana yaʼmoʼa aino atagu faeno aote aote huno muki vayaʼai apakufaleʼmo leʼnigeʼa ageʼnae. 
ACT.2.4	Goti Aunemeʼamo aote Aunemeʼamoʼmo muki vayaʼai apaipafiʼmo faleno uno haino havai teteno apavenafuʼnamo alino afe leʼnigeʼapaeʼmo alu apake alu apakemo aepa faiʼa aiʼnae. 
ACT.2.5	Ani afinaʼmo Yu vayaʼmo mono nehaya afinaʼmogeʼa muki kotegatiʼmo ete ete huʼa Yulusalemu taonifiʼmo maiʼnae. 
ACT.2.6	Alu apake alu apakemo aiʼnageʼa asole vayaʼmogi afiteʼapaeʼmo eʼa aliʼa anupa huʼa maiʼnageʼapaeʼmo keʼapifati keʼapifatiʼmo huʼnageʼa afiteʼapaeʼmo, na agufa kavaʼmo afole aiʼnifi, huʼa huteʼa alu apakesa alu apakesamo afiʼnae. 
ACT.2.7	Afiteʼa hapau aiteʼapaeʼmo ani aiʼnaya apakeeʼmo apakesa afifi huʼnigeʼapaeʼmo, Ani apakemo neʼaiya vayaʼmo Galeliya kotega vayaʼmo maiʼnayana 
ACT.2.8	haiya kava huʼnigeʼapaeʼmo itati afotimogi gefatiʼmo nehageta muki vayaʼamogita lagaiti getifati getifatiʼmo neʼafune. 
ACT.2.9	Lagaemo Patiya vayaʼmo eta maige Mitiya vayaʼmo eta maige Elami vayaʼmo eta maige Mesopotemiya vayaʼmo eta maige Yutiya vayaʼmo eta maige Kapanosiya vayaʼmo eta maige Ponitasi vayaʼmo eta maige Esiya vayaʼmo eta maige 
ACT.2.10	Filisiya vayaʼmo eta maige Pamifiliya vayaʼmo eta maige Isipi vayaʼmo eta maige Sailini taoni haopalega Lipiya kotega vayaʼmo eta maige Lomu vayaʼmo eta maige huʼnone. 
ACT.2.11	Lagaemo Yu vayaʼe alu nofi vayaʼmogita Yu mono kavaʼmo akame nehuna vayaʼeʼmo eta maiʼnone. Lagaepatiʼmo Kaliti vayaʼmo eta maige Alapi vayaʼmo eta maige huʼnonaʼmonanafa lagae gefatiʼmo Gotiʼa lokiya kavaʼmo himamuʼaletiʼmo huʼniya kavafeʼmo ava gemo nehageta neʼafune, huʼa huʼnae. 
ACT.2.12	Muki vayaʼmogi afiʼa hapau aiteʼa apakesa alaʼamo afiteʼapaeʼmo apakaiʼapi apakaiʼapimo huʼapaeʼmo, Ani kavaʼmo aepaʼamo na agufa kavane, huʼa ge huʼa apafige apafige huʼa maiʼnae. 
ACT.2.13	Huʼa maiʼnayaʼmonanafa mago vayaʼamogi huʼapaeʼmo, Lusi aniʼmo neteʼapaeʼmo negi nagi nehae, huʼa huteʼa huʼa faipa huʼa apateʼnae.
ACT.2.14	Ani gemo huʼnagenoʼaeʼmo Pitaʼa leveniʼa apa vayaʼeʼmo lokaeno maiʼneno he tino muki vayaʼaifeʼmo aepa faino alopa gefatiʼmo hapa painoʼaeʼmo, Yu vayaʼnimogitapaʼe Yulusalemu taonifiʼmo maiʼnaya vayaʼmogitapaʼeʼmo geʼnimo afiyo. Ani kavaʼmo aepaʼaeʼmo lapa paiguvanagi afiyo. 
ACT.2.15	Lapakaemo hutapaeʼmo, Ani vayaʼmogi aniʼmo neteʼa negi nagi nehae, hutapa lapakesamo neʼafiyaʼmonanafa hemenimo netepiʼmo yegemo ago leno hakale huʼniya afinaʼmogeʼa negi nagi nosae. 
ACT.2.16	Negi nagi nosafa mago vekamo agiʼamo Yoveliʼa Gotitegati gemo alinineno aeno hakalo huno hapa nepaiya vekamoʼmo avoʼmo kae maleʼniya gemo hemenimo ago afole aiʼniye. Yoveliʼa hapa painoʼaeʼmo,
ACT.2.17	Gotiʼa hunoʼaeʼmo, Hano hisiya afinaʼmo Nauneʼnameʼmo aniʼmo lakigekana huʼna muki ve aʼnemo apamiguve. Mafaʼnetapimogiʼe aʼmafaʼnetapimogiʼeʼmo nagae gemo aeʼa hakalo hugae. Neya vayatapimogimo alagamuna agegegana huʼa agegae. Kosu vayatapimogimo alagamuna agegae. 
ACT.2.18	He, aliʼyaʼnimo neʼaliya ve aʼneʼmo Nauneʼnameʼmo aniʼmo lakigekana huʼna apamisugeʼa aliʼneʼa nagae gemo alini uʼa aeʼa hakalo huʼa hapa paigae. 
ACT.2.19+ACT.2.20	Noʼagaya agufa kavaʼmo kokuʼnapati huteʼna aliʼna apave liguve. Ma mopafiʼmo alu kavaʼmo huʼna apave liguve. Atamo leteno halina aisigeno yegemo olegaiye. Kaimoʼa haesaʼage huteno kolakana nehisigeno Ala kava neʼmo afinaʼmo hogote afinaʼamo afole aigiye. 
ACT.2.21	Afole aisigeʼapaeʼmo muki vayaʼmogi Ala kava neʼmo agiʼamo aesaya vayaʼai apakufamo alino katino apategaiye,
ACT.2.21	huno huʼniye. 
ACT.2.22	Isaleli vayaʼmogitapamo geʼnimo afiyo. Yesuʼa Nasalasa kotega vekaeʼmo ava gemo huʼna lapa paisuvafeʼmo huve. Gotiʼa Yesutetiʼmo lokiya kavaʼmo huge noʼagaya agufa aune kavaʼmo huge alu kavaʼmo huge huʼniya kavatetiʼmo hunoʼaeʼmo, nagaetegatiʼmo emineʼniya vekae huno alino lapave liʼniye. Yesuʼa lapakae folagapiʼmo ani kavaʼmo ago huʼnigetapa ageʼnae. 
ACT.2.23	Hogoteno Gotiʼa agesa afitenoʼaeʼmo, ani kavaʼmo afaʼa afole aigiye, huno ge hu maleʼnenoʼaeʼmo ago alino lapayapiʼmo ateʼniye. Ateʼnigetapa avalelitutapa hosu vayaʼmo keʼaepa gemo akame nosaya vayaʼai apayapiʼmo ateʼnae. Lapakaemo ani vayaʼai apayapatiʼmo Yesuʼmo malipu yosaleʼmo nili aitetapa alita he tita atetetapa kamitimo amagiʼnae. 
ACT.2.24	Faliʼnigenoʼaeʼmo Gotiʼa faliʼniya nofipatiʼmo hatu maeno ateteno kanolufatiʼmo ago alino he tino ateʼniye. Faliʼniya kavaʼmoʼa alagi afaʼa atafauno oʼategaiye. 
ACT.2.25	Laginago vekamo Neviniʼa Yesufeʼmo ava gemo hunoʼaeʼmo,
ACT.2.25	Nagaemo muki afinaʼmo Ala kava neʼmo naulagaleʼmo maiʼnigeʼna ageʼnove. Lamaga nayateʼmo maiʼniyaʼmofeʼmo atete osuguve. 
ACT.2.26	Maiʼniyaʼmofeʼmo naipafiʼmo namogaga neʼauve. Navayafatiʼmo namogaga neʼauve. Navayagunagu huʼna agava neʼmauvanageno nagufaʼnimo alagepa huno hanesigeʼna maiʼna haga legauve. 
ACT.2.27	Kagaemo ani kavatefeʼmo nagupi mafaʼnemo kanolufiʼmo afaʼa oʼnatalegane. Kagaemo hukaeʼmo aote vekaʼnimo agufamo atalesugeno okasaligiye, huka huʼnane. 
ACT.2.28	Kagaemo maige maige huʼna maisuva kaʼmo ago alika nave liʼnane. Kaulagaleʼmo naipafiʼmo namogaga neʼaiya kavaʼnimo alika maleka havaiteka nategane,
ACT.2.28	huno avoʼmo kae maleʼniye. 
ACT.2.29	Vayaʼnimogitapae, huno, Neviniʼa ani gemo huʼniyaʼmonanafa laginago vekamo Neviniʼa faliʼnigeʼapaeʼmo kiʼa ateʼnaya kanoluʼamo hemenimo lagaetegamo afaʼa haneʼniye. 
ACT.2.30	Neviniʼa aune vekamo maiʼnigenoʼaeʼmo Gotiʼa ha painoʼaeʼmo, kaginago vayapatiʼmo Kalaisi vekamo aliʼna afole aiʼna atesugeno kini vekamo maiʼneka yagaiʼnana kava huno kini vekamo maiʼneno yagaino apategaiye. Lama gemo nehuve, huno hu maleʼniye. 
ACT.2.31	Neviniʼa afole aisiya kavaʼmo ageʼnenoʼaeʼmo Kalaisi vekamo faliʼniyatetiʼmo he tisiya kavafeʼmo hunoʼaeʼmo, nagupi mafaʼnemo kanolufiʼmo oʼnatalegane, huno huʼniyaʼmofeʼmo Kalaisi agufaʼamo okasaliʼniye. 
ACT.2.32	Gotiʼa mani vekamo Yesuʼmo ago alino he tino ateʼnigeta ageteta aeta hakalo huta hapa nepauna vayaʼmo maiʼnone. 
ACT.2.33	Gotiʼa ago alino he tino ateteno kokuʼnapiʼmo avalelino uno haino lamaga haopaleʼmo ateʼnigeno maiʼniye. Muki yaʼmo Afoʼamoʼmo hogoteno, kamiguve, huno ha paiʼniya Aunemeʼamo ago amiʼnigeno Yesuʼa Goti Aunemeʼamo aniʼmo lakigekana huno alino ateʼnigeno emineʼnigetapaeʼmo hemenimo lapakaemo ani afole aiʼniya kavaʼmo ago agetetapa afiʼnae. 
ACT.2.34+ACT.2.35	Neviniʼa kokuʼnapiʼmo uno ohaiʼniyaʼmonanafa ani gemo hunoʼaeʼmo,
ACT.2.34+ACT.2.35	Ala kava neʼmoʼa ala kava neʼnieʼmo ha painoʼaeʼmo, Lamaga nahaopaleʼmo fai maiʼnegeʼnao kame vayakamo apamagiteʼna aliʼna kaiya afeʼalumelagamo apategauve,
ACT.2.34+ACT.2.35	huno avoʼmo kae maleʼniye. 
ACT.2.36	Ani gemo huʼniyaʼmofeʼmo muki Isaleli vayaʼmogitamo ani kavafeʼmo magoke laipa lagesamo aligetao. Lapakaemo ani vekamo Yesuʼmo yosaleʼmo ago nili aiʼnaya vekaeʼmo Gotiʼa hunoʼaeʼmo, Ala kava nene, huno ateteno Kalaisiʼae, huno lekana paino ateʼniye.
ACT.2.38	Pitaʼa hunoʼaeʼmo, Lapaipamo alita afe letetapa Yesu agiʼaletiʼmo aniʼmo falegenoʼao Gotiʼa hosu kavatapimo alino ataleteno Aunemeʼamo fikumo lapamaeno lapamino. 
ACT.2.39	Gotiʼa hunoʼaeʼmo, Nauneʼnameʼmo lapamiguve, huno huʼniya polomasi geʼamo lapakaefenagi mafaʼne anagatapiʼenagi afagitegamo maiʼnaya vayafenagi huno hapa paiʼniye. Ala kava netimo Gotiʼa eyo, huno muki keya aeno ge hisiya vayaʼaifeʼmo ani gemo hapa paiʼniye. 
ACT.2.40	Huno hapa paitenoʼaeʼmo Pitaʼa magoʼe gemo huno apakesamo huno halo aino aeno hakalo huno hapa paitenoʼaeʼmo, Ehetapiye, huno, Gotiʼa hosu kavaʼmo nehaya vayaʼmo kayoʼmo apamisiyategatiʼmo ataletapa lapaune hetaletapa vigenoʼao lapakufamo alino katino lapateno, huno hapa paiʼniye. 
ACT.2.41	Hapa paiʼniya geʼaeʼmo apakesamo afiʼa fatago huteʼa apamogaga aiʼnageʼapaeʼmo aniʼmo faleʼa apateʼnae. Ani afinaʼmo asole vayaʼmo tali tauseniʼa vayaʼmo Goti mafaʼnemo hamaleʼnageno Gotiʼa siosi vayaʼaʼeʼmo magokepi alino anupa huno apateʼniye. 
ACT.2.42	Apa vayaʼmogimo Goti geʼamo alagepa huʼa aliʼa apaya maleʼnageʼa afige apakaeʼeʼmo afalu afalu kavaʼmo huʼa alagepa huʼa magokepi lokaeʼa maige Ala kava neʼmo kaveʼmo nege nunumuʼmo huge huteʼapaeʼmo atafauʼa alagi huʼa maiʼnae.
ACT.2.44	Muki apakesamo afiʼa fatago huʼnaya vayaʼmo magokepi lokaeʼa maiʼneʼa kagemi yaʼapimo aliʼa fako huʼa apakaiʼapimo apamiteʼapaeʼmo nagaiʼni yaʼmo haneʼniye, huʼa osuʼa maiʼnae. 
ACT.2.45	Kagemi yaʼapiʼe mopaʼapiʼeʼmo maketi huʼa moni aliteʼa apakae vayapatiʼmo mago yaʼapimo ohaneʼniya vayaʼmo ani aliʼnaya monimo apamiʼnae. 
ACT.2.46	Muki afinaʼae afinaʼaeʼmo magoke apaipa apakesamo aliʼa maiʼneʼa Yu vayaʼai alopa mono nopiʼmo uʼa haiʼa aliʼa anupa huʼa maige apaote apaote huʼa noʼapifiʼmo Yesu kaveʼmo nege magokepiʼmo lokaeʼa maiʼneʼa nege huʼa maiʼnae. Neʼyaʼmo neʼneʼapaeʼmo apamogaga aiteʼa yagu yaga apaipamo kaliʼa maiʼneʼa 
ACT.2.47	Goti agiʼaleʼmo aliʼa asaga huʼa maiʼnae. Muki vayaʼmogimo Goti mafaʼneʼaifeʼmo hapao ke heʼnageʼapaeʼmo alagepa huʼa maiʼnae. Ala kava neʼmoʼa muki afinaʼae afinaʼaeʼmo mago vayaʼai apakufamo alino katino apateteno siosi vayaʼaʼeʼmo magokepi alino anupa huno apateʼniye.
ACT.3.2	Mago vekamo itaʼamoʼmo alino ateʼniya afinatetiʼmo aiyalaʼmo hosuʼniya vekamo muki afinaʼae afinaʼaeʼmo avaleli uʼa alopa mono no kipateʼmo ateʼnageno maiʼnenoʼaeʼmo mono nopiʼmo uʼa haite haite huʼnaya vayaʼaifeʼmo monieʼmo aukaya huge huge huno maiʼniye. Ani kipafeʼmo hapaʼye nehiya kipaʼmo haneʼniyaʼmofeʼmo agiʼamo aeto agufa kanale kipane, huʼa ateʼnae. 
ACT.3.3	Agaemo anakeyana Pitaʼe Yoniʼeʼmo mono nopiʼmo eʼana haisaʼafeʼmo eʼnaʼageno anaketenoʼaeʼmo, monimo mago namiʼao, huno aukaya huʼniye. 
ACT.3.4	Pitaʼe Yoniʼeʼmo aulu haeʼana ageʼneʼanaeʼmo Pitaʼa hunoʼaeʼmo, Laʼago, huno ha paiʼnigenoʼaeʼmo, 
ACT.3.5	mago yaʼmo namisaʼafeʼmo haʼae, huno agesa afiteno neʼanakegeʼanaeʼmo, 
ACT.3.6	Pitaʼa hunoʼaeʼmo, monimo alagi oʼaliʼnovaʼmonanafa aliʼnova yaʼmo kamiguve. Yesu Kalaisiʼa Nasalasa taonifi vekamo agiʼaletiʼmo he tika umenitata huvo, huʼna kaha nepauve, 
ACT.3.7	huno huteno lamaga huno ayateʼmo alino he tino ateʼniye. Alino he tino ateʼnigeno aiyaʼe aiya auʼaʼeʼmo lokiya vaiʼnigeno 
ACT.3.8	aeno hailo huno he titeno aepa faino ka umenitata huʼniye. Anakaeʼeʼmo alopa mono nopiʼmo uno nehainoʼaeʼmo aeno hailo huge kaʼmo umenitata huge Goti agiʼaleʼmo alino asaga hume hume uge huʼniye. 
ACT.3.9	Huʼnigeʼapaeʼmo muki vayaʼmogimo ageʼnayana umenitata nehuno Goti agiʼaleʼmo alino asaga hume hume uʼnigeʼa ageteʼapaeʼmo, 
ACT.3.10	Vaehae, huʼa, aeto agufa kanale kipane, huʼa agi ateʼnaya kipateʼmo maiʼneno aukaya huge huge huno neʼmaiya vekamae. Hemenimo alagepa huno maiʼniye, huʼa huteʼa apakesa alaʼamo afiteʼa hapau aiʼnae.
ACT.3.11	Agaemo Pitaʼe Yoniʼeʼmo ananu kiʼnigeʼapaeʼmo hapau aiteʼa Salomoni hiyato none, huʼa agi neʼaya nopiʼmo maiʼnaya vayaʼaitegamo nagu nagu huʼa eʼnae. 
ACT.3.12	Pitaʼa apaketenoʼaeʼmo, Isaleli vayaʼmogitapae, huno, Na kava higeta lapau aitetapa lagaefeʼmo aulu nelahae. Lapakaemo lapakesa afitapaeʼmo lokiyatiʼaletiʼe alagepa kavatiʼaletiʼeʼmo mani vekamo alitaʼa alagepa hutaʼa ateʼnoʼageno umenitata nehiye, hutapa lapakesamo neʼafifiye. 
ACT.3.13	Haʼao, Gotiʼa Emalehamuʼagi Aisikiʼagi Yekopuʼagi huʼa laginago vayaʼmogi Gotiʼapimo aliʼyaʼamo neʼaliya vekamo Yesu agiʼaleʼmo alino asaga huno ateʼniye. Lapakaemo gamani vayaʼai apayapiʼmo avalelitetapa ateʼnageno Pailatiʼa afaʼa ategauve, huno lapa paiʼniyaʼmonanafa Pailati aulagaleʼmo lapakameʼyamo amiʼnae. 
ACT.3.14	Agaemo aote fatago vekamo maiʼniyaʼmonanafa lapakameʼyamo amitetapa vayaʼmo apamagiʼniya vekaeʼmo lahapauʼnigetapa Pailatifeʼmo hutapaeʼmo, Lagaetefeʼmo afaʼa ato, 
ACT.3.15	hutapa ha paitetapa afaʼa maisaya yaʼmo neʼapamiya vekamo amagiʼnageno faliʼniyaʼmonanafa Gotiʼa ago alino he tino ateʼniye. Ago he tiʼnigeta ageʼnonaʼmofeʼmo hemenimo aeta hakalo huta hapa nepauna vayaʼmo maiʼnone. 
ACT.3.16	Laʼagaemo agaemo himamuʼaletiʼmo agiʼalefeʼmo agesamo afino fatago huʼniya kavatetiʼmo mani ageʼnaya vekamo ayamufamo alitaʼa lokiya vaitaʼa ateʼnoʼae. He, huno, agaetetiʼmo afole aiʼniya kavafeʼmo agesamo afino fatago huʼniya kavatetiʼmo alagi alitaʼa lokiya vaitaʼa ateʼnoʼageno lapaulagaleʼmo maiʼniye. 
ACT.3.17	Vayaʼnimogitapae, huʼna, Inagi nagaemo afiʼnovana lapakaeʼe ala vayatapimo neʼyagaiya vayatapiʼeʼmo Yesuʼmo agetapa aeto osutapa fikumo amagiʼnae. 
ACT.3.18	Amagiʼnayaʼmonanafa Gotiʼa akeyaʼvilaga agaetegati gemo alini eʼa aeʼa hakalo huʼa hapa nepaiya vayaʼmo muki agaiʼa vayaʼai apavayafatiʼmo hunoʼaeʼmo, Kalaisi vekamo agafu kisigeno faligiye, huno huʼniya gemo hemenimo ago afole aiʼniye. 
ACT.3.19	Ani kavaʼmo huʼniyaʼmofeʼmo lapaipamo alitapa afe legenoʼao Gotiʼa hosu kavatapimo alino ataleteno aipamoʼmo falu huno lapateno. 
ACT.3.20	Lapakaemo ani kavaʼmo higenoʼao Gotiʼa aeno hakalo huno lapa paiʼniya vekamo Yesu Kalaisiʼa alino atesigeno emineno. 
ACT.3.21	Agaemo hogoteno kokuʼnapiʼmo maime maime neʼvisigenoʼaeʼmo muki yaʼamo saufa yaʼmo alino hamaleno atesiya afinakeʼmo afole aisigenoʼaeʼmo eminegaiye. Ani kavatefeʼmo Gotiʼa akeyaʼvilaga apaote vayaʼmogi agaetegati gemo alini eʼa aeʼa hakalo huʼa hapa nepaiya vayaʼai apavayafatiʼmo huʼniye. 
ACT.3.22	Moseseʼa laginago vayaʼaifeʼmo lama gemo hapa painoʼaeʼmo, 
ACT.3.23	Gotiʼa ani vekamo geʼamo oʼafisaya vayaʼmo vayaʼafatiʼmo alino hapa faino apataleteno alino apagoʼya lagauno apatalegaiye, huno hapa paiʼniye. 
ACT.3.24	He, muki vayaʼmo Gotitegati gemo alini eʼa aeʼa hakalo huʼa hapa nepaiya vayaʼmo Samiyoʼe Samiyo akamelegatiʼmo eʼnaya vayaʼmogiʼeʼmo hemenimo afole aiʼniya kavafeʼmo hogoteʼa ava gemo huʼa hapa paiʼnae. 
ACT.3.25	Lapakaemo Gotitegati gemo alini eʼa aeʼa hakalo huʼa hapa nepaiya vayaʼai apakinago vayaʼmo maiʼnae. Gotiʼa kotalakemo lapakinago vayaʼaifekeʼmo osuʼnifa lapakaeʼefeʼmo huʼniye. Gotiʼa kotalakemo Emalehamufeʼmo hunoʼaeʼmo, 
ACT.3.26	Gotiʼa aliʼyaʼamo aliʼniya vekamo Yesuʼa alino afole aino ateteno alino ateʼnigeno hogoteno lapakaetegamo ago emineʼniye. Agaemo alino auleno lapatesiyafeʼmo alino aino afe leno lapatesigetapa hosu kavategatiʼmo ataletapa egae, huno hapa paiʼniye.
ACT.4.2	Lole apa vekalaʼmoganimo hapa paiʼanaeʼmo, Yesuʼmo faliʼniyatetiʼmo ago he tiʼniyaʼmofeʼmo muki faliʼnaya vayaʼmo he tigae, huʼana aliʼana apaya maleʼnaʼageʼapaeʼmo hosu apaipamo kaliʼa anateʼnae. 
ACT.4.3	Anateteʼapaeʼmo kalavusi huʼana anateʼnae. Yegemo uno lamino falegefe huʼniyaʼmofeʼmo egamo maisaʼafeʼmo kalavusi huʼana anateʼnae. 
ACT.4.4	Ani kavaʼmo huʼnayaʼmonanafa asole vayaʼmogimo geʼamo afiteʼapaeʼmo apakesamo afiʼa fatago huʼnageno vayaʼe ani afinaʼmo apakesamo afiʼa fatago huʼnaya vayaʼeʼmo napaʼapimo faefu tauseniʼa vayaʼmo maiʼnae. 
ACT.4.5	Egaʼamo Yu vayaʼaiteʼmo yagaiʼa neʼapataya vayanagi vayatama vayanagi keʼaepa gemo avoʼmo kaeʼa aliʼa apaya neʼmalaya vayanagi huʼa Yulusalemu kotegamo magokepi aliʼa anupa huʼa maiʼnae. 
ACT.4.6	Apakaegi Anasiʼa mono huʼa neʼapataya vayaʼaiteʼmo yagaino neʼapateya vekagi Kaiyafasiʼagi Yoniʼagi Alekasanaʼagi magoʼe vayanagi mono huʼa neʼapataya vayaʼaiteʼmo yagaiʼa neʼapataya vayanagi huʼa aliʼa anupa huʼa maiʼnae. 
ACT.4.7	Maiʼneʼapaeʼmo apa vekalaʼmo folagapiʼmo aliʼana he tiʼana anateʼneʼapaeʼmo, Haiya agufa himamutaniletiʼe ina la agiʼaletiʼeʼmo ani kavaʼmo huʼnaʼae, huʼa anafi geʼnagenoʼaeʼmo 
ACT.4.8	Goti Aunemeʼamoʼmo Pita aipafiʼmo haino havai teʼnigenoʼaeʼmo Pitaʼa geʼapileʼmo aeno atagaina huno hapa painoʼaeʼmo, Ala vayaʼmo neʼyagaiya vayaʼmogitapaʼe vayatama vayaʼmogitapaʼene, huno, 
ACT.4.9	Lapakaemo alagepa kavaʼmo hutaʼa aiyalaʼmo hosuʼniya vekamo alitaʼa api aitaʼa ateʼnoʼa kavatefeʼmo ge hutapa laʼafi nekesayaʼmoʼmo lapakaeʼe muki Isaleli vayaʼmogiʼeʼmo hisuva gemo afaʼa afigae. 
ACT.4.10	Inagi afiyo, huʼna, Yesu Kalaisiʼa Nasalasa taonifi vekamo himamuʼaletiʼe agiʼaletiʼeʼmo ani vekamo alitaʼa api aitaʼa ateʼnoʼageno lapaulagaleʼmo he tino maiʼniye. Lapakaemo malipu yosaleʼmo nili aiʼnageno faliʼniyaʼmonanafa Gotiʼa ago alino he tino ateʼniye. 
ACT.4.11	Goti mukufi gemoʼa hunoʼaeʼmo, 
ACT.4.12	Mago alu vekamoʼmo lapakufamo alino katino lapatesiya vekamo oʼmaiʼnifa agaekeʼmo magokeʼage maiʼniye. Mago alu agiʼe vekamo oʼmaiʼniyaʼmofeʼmo Gotiʼa magoke vekamo agiʼamo ma mopafi vayaʼaina apamiʼniyanageʼa agimo aeʼa ge hisageno hapa maeno, huno hapa paiʼniye. 
ACT.4.13	Kanisole vayaʼmogimo anakayana Pitaʼe Yoniʼeʼmo sukulu osuʼnaʼa vekalaʼmo maiʼnaʼaʼmonanafa lokiya gefatiʼmo huʼana hapa paiteʼanaeʼmo koli osuʼana afaʼa maiʼnaʼageʼapaeʼmo anaketeʼanaeʼmo, ae, huʼa, hogoteʼana Yesuʼeʼmo lokaeʼana maiʼnaʼa vekalane, huʼa apakesa afiteʼa hapau aiʼnae. 
ACT.4.14	Agayana aliʼana api aiʼana ateʼnaʼa vekamo anakaeʼeʼmo eno magokepi he tino maiʼnigeʼa ageʼnayaʼmofeʼmo geʼapimo alagi ohaneʼnigeʼa ge osuʼa maiʼnae. 
ACT.4.15	Inagi anakaefeʼmo huʼapaeʼmo, kumatega utana lamiʼao, huʼa hana paiteʼapaeʼmo, 
ACT.4.16	Mani vekalaʼanitegamo na kava hisune, huʼa apakaiʼapi apakaiʼapimo ge huge afige huʼa maiʼnae. Apakaemo huʼapaeʼmo, Muki Yulusalemu kotega maiʼnaya vayaʼmogimo anakeʼnageʼana noʼagaya agufa lokiya anaune kavaʼmo huʼnaʼageʼa ageʼnayaʼmonanafa osuʼnaʼae, huta afaʼa osugune. 
ACT.4.17	Ani gemo magoʼe huno aino atagu ofaesiyafeʼmo lokiya gemo huta hana paigune. Halate Yesu agiʼamo aetana hapa opaiʼao, huta hana paigune, huʼa huʼnae. 
ACT.4.18	Huteʼa ge huʼnageʼana hai eʼana maiʼnaʼageʼapaeʼmo, Lanakaemo magoʼe hutana Yesu agiʼamo alagi aetana hapa opaige alitana apaya oʼmalege hiʼao, huʼa hana paiʼnae. 
ACT.4.19	Huʼa hana paiʼnayaʼmonanafa Pitaʼe Yoniʼeʼmo geʼapileʼmo aeʼana atagaina huʼana hapa paiʼanaeʼmo, Laʼagaemo Goti geʼamo amagitaʼa ataletetaʼa lapakae gemo akame hisuʼa kavaʼmoʼa Goti aulagaleʼmo alagepa kavapi hosu kavane. Lapakaitapimo alita fako huta lapatetetapa alagepa hutapa lapakesamo afiyo. 
ACT.4.20	Ageʼnoʼa kavaʼe afiʼnoʼa geʼeʼmo hapa paitaʼa hano huguʼae, huʼana hapa paiʼnaʼae. 
ACT.4.21	Kanisole vayaʼmogi ani gemo afiteʼapaeʼmo anamagisayafe huʼnayana muki vayaʼmogi afole aiʼniya kavafeʼmo Goti agiʼaleʼmo aliʼa asaga huʼnayaʼmofeʼmo anakufaleʼmo mago hosu hanageke yaʼmo anamisaya kaʼmo oʼageʼa anataleʼnageʼana uʼnaʼae. 
ACT.4.22	Ani aliʼana api aiʼana ateʼnaʼa vekamoʼmo fotiʼa kafugamo aeno agaseno maiʼniye.
ACT.4.23	Anateʼnageʼanaeʼmo Pitaʼe Yoniʼeʼmo vayaʼanilegamo atagi neʼuʼana mono huʼa neʼapataya vayaʼaiteʼmo yagaiʼa neʼapataya vayaʼe yagaiʼa neʼapataya vayatama vayaʼmogiʼeʼmo hana paiʼnaya gemo hapa paiʼnaʼae. 
ACT.4.24	Ani gemo afiteʼapaeʼmo magoke apaipa apakesamo aliʼneʼa Gotifeʼmo nunumuʼmo huʼapaeʼmo, Ala kava nene, huʼa, kokuʼnanagi mopagi solovala aninagi kokuʼnapi haneʼniya yanagi ma mopafi haneʼniya yanagi solovala anipi haneʼniya yanagi huka alo huʼnana vekae, huʼa, 
ACT.4.25	Akeyaʼvilagamo Kaunekameʼmoʼa laginago vekamo Neviniʼa aliʼyakamo neʼaliya vekamo avayafatiʼmo ge hunoʼaeʼmo,
ACT.4.25	Na kava hisayafeʼmo malaga alu nofi vaya alu nofi vayaʼmogimo apavamusamo valeteʼa apano aeʼnae. Apakaemo huʼapaeʼmo, ani kavaʼmo hugune, huʼa apakesamo afiʼnayaʼmonanafa afaʼa osuʼnae. 
ACT.4.26	Ala vayaʼe kini vayaʼapiʼeʼmo Ala kava netegaʼe uveliletiʼmo lekana paino ateʼniya vekalegaʼeʼmo kame huʼa anatesayafeʼmo aliʼa anupa huʼa maiʼnae,
ACT.4.26	huno huʼniye. 
ACT.4.27	He, lama gemo huʼniye. Helotiʼagi Ponitiyasi Pailatiʼagi alu nofi vayanagi Isaleli vayanagi huʼa aliʼyakamo alisiyafeʼmo lekana paika ateʼnanageno alagepa kavaʼageʼmo huʼniya vekaʼeʼmo kame huʼa atesayafeʼmo aliʼa anupa huʼa maiʼnae. 
ACT.4.28	Kagesa afiteka himamukaletiʼmo alika afole aika ateʼnana kavaʼmo hisayafeʼmo aliʼa anupa huʼa maiʼnae. 
ACT.4.29	Ala kava nene, huʼa, Hemenimo lokiya gemo lamagisaya kavafeʼmo laha paiʼnaya gemo afiyo. Afiteka lokiya vaika lategetao aliʼyakamo neʼaluna vayaʼmogita gekamo aeta hakalo huta hapa paino. 
ACT.4.30	Himamukamo alika apave liteka kaita hapauʼniya vayaʼmo alika hapageka apato. Alagepa kavaʼageʼmo huʼniya vekamo aliʼyakamo neʼaliya vekamo Yesu agiʼaletiʼmo noʼagaya agufa lokiya aune kavaʼmo hisunafeʼmo alagepa huka laha mao, huʼa nunumuʼmo huʼnae. 
ACT.4.31	Nunumuʼmo huʼnagenoʼaeʼmo aliʼa anupa huʼa maiʼnaya noʼmoʼa uti uti aiʼniye. Goti Aunemeʼamo aote Aunemeʼamoʼmo apaipafiʼmo haino maiʼnigeʼapaeʼmo koli osuʼa aepa faiʼa Goti geʼamo lokiya vaiʼa aeʼa hakalo huʼnae.
ACT.4.33	Apa vayaʼmogimo Ala kava neʼmo Yesuʼa faliʼniyatetiʼmo he tiʼniya kavafeʼmo magoʼe huʼa himamuʼaletiʼmo ava gemo huʼnagenoʼaeʼmo Gotiʼa alagepa huno fiku hapa maeno apamiʼnigeʼapaeʼmo apakiʼapileʼmo aliʼa asaga huʼa apateʼnae. 
ACT.4.34	Magoʼamogimo mopaʼapiʼe noʼapiʼeʼmo maketi huʼnageʼa miya faiʼnageʼapaeʼmo monimo alini eʼa apa vayaʼmo apamiʼnageʼapaeʼmo aliʼa fako huʼa kagemi yaʼapimo ohaneʼniya vayaʼmo apamiʼnae. 
ACT.4.35	Apamiʼnayaʼmofeʼmo ani vayapatiʼmo mago vayaʼamogimo kafu osuʼnae. 
ACT.4.36	Magoke vekamo agiʼamo Yosefeʼa Livai nofi vayapati vekamo Saipalasi ani agoʼnanenafi vekamo maiʼniye. Apa vayaʼmogimo agiʼamo Manamasiʼae huʼa ateʼnae. Manamasiʼae agimo aepaʼamo ina kavaʼmo huno alino lokiya vaino neʼapateya vekamae. 
ACT.4.37	Agae mopamo maketi huʼnigeʼa miya faiʼnageno monimo alinineno apa vayaʼmo apamiʼniye.
ACT.5.3	Pitaʼa hunoʼaeʼmo, Ananaiyasiyo, huno, Na kava higeka Sataniʼmo ateʼnanageno kaipafiʼmo faleno uno haiʼnigeka mago vekamoʼmo mago mopamo miya faiʼniya monimo alika fako huka maleteka eka Goti Aunemeʼaeʼmo aigofe gemo huʼnane. 
ACT.5.4	Hogoteka maketi osuʼnana afinaʼmo kagaika mopamo haneʼniye. Maketi hu maleʼnanageno miya faiʼniya monimo kagaika yaʼmo haneʼniyaʼmonanafa na kava higeka ani agufa hosu kaipa kagesa afiʼnane. Kagaemo vayaʼaifeʼmo aigofe gemo osuʼnanaʼmonanafa Gotifeʼmo aigofe gemo huʼnane, huno ha paiʼniye. 
ACT.5.5	Ananaiyasiʼa ani gemo afitenoʼaeʼmo mopafiʼmo asagauno aiteno faliʼniye. Ani kavafeʼmo ava gemo afiʼnaya vayaʼmogimo lusi kava huʼa koli huʼnae. 
ACT.5.6	Faliʼnigeʼapaeʼmo mago neya vemogi eʼa aliʼa hayaeteʼa hiʼyopa maleʼa alini uʼa kiʼa ateʼnae. 
ACT.5.7	Aise afinaʼmo loleʼe magoʼe aovamo utegeno aʼamoʼmo ani afole aiʼniya kavafeʼmo ava gemo oʼafino afaʼa eʼniye. 
ACT.5.8	Pitaʼa hunoʼaeʼmo, Naha paiyo, huno, Lanakae mopamo maketi hu maleʼnaʼageno miya faiʼnigetana aliʼnaʼa monimo alagipi mago haneʼnegaiye, huno afi geʼnigenoʼaeʼmo, haʼao, huno, magoʼe monimo oʼaliʼnoʼae, huno ha paiʼniye. 
ACT.5.9	Pitaʼa hunoʼaeʼmo, Na kava higetana aigofe gemo huguʼae, hutana hu maleʼnetana Goti Aunemeʼaeʼmo amalageka hutana neʼataʼae. Anaukamoʼmo faliʼnigeʼa alini uʼa kiʼa ateʼnaya vayaʼmo kipate neʼayanageʼa hiyopa alini uʼa kiʼa kategae, huno ha nepaigenoʼaeʼmo 
ACT.5.10	malage huno mopafiʼmo asagauno aiteno faliʼniye. Neya vemogimo eʼa agayana ago faliʼnigeʼa hiʼyopa alini uʼa anauʼamoʼeʼmo lokaeʼa kiʼa anateʼnae. 
ACT.5.11	Muki siosi vayaʼmogiʼe ani kavafeʼmo ava gemo afiʼnaya vayaʼmogiʼeʼmo lusi kava huʼa koli huʼnae.
ACT.5.13	Muki malaga vayaʼmogimo Goti mafaʼnemogi apakiʼapileʼmo aliʼa asaga huʼa apateʼnayaʼmonanafa eʼa magokepi aliʼa anupa huʼa maisayafekeʼmo koli huʼnae. 
ACT.5.14	Magoʼe magoʼe huʼa lusi ve aʼnemogimo Ala kava nefeʼmo apakesamo afiʼa fatago huʼnageno Gotiʼa magokepi alino anupa huno apateʼnigeʼapaeʼmo aliʼa anupa huʼa maiʼnae. 
ACT.5.15	Maiʼnayaʼmofeʼmo kaita hapauʼniya vayaʼmo apavaleliʼuʼa kateʼmo apateʼneʼa hipaleʼmo havaeʼa apatege yakaikonamo aiteʼa havaeʼa apatege huʼneʼapaeʼmo, Pitaʼa uneno nehisigenoʼaeʼmo yege auneʼamoʼmo apakufaleʼmo visigeno kaitaʼapimo alino hapagegaiye, huʼa apakesa afiʼnae. 
ACT.5.16	Asole vayaʼmo Yulusalemu haopalega muki taoniʼafatiʼmo kaita hapauʼniya vayaʼe hosu apaune vayaʼmo apaipafiʼmo maiʼniya vayaʼeʼmo apavaleli ete ete huʼa apateʼnageno muki alu kaita alu kaitaʼapimo hapageʼnigeʼa he tiʼnae.
ACT.5.18	He tiʼa apa vayaʼmo apavaleli uʼa gamani kalavusifiʼmo kalavusi huʼa apateʼnae. 
ACT.5.19	Apateʼnayaʼmonanafa mago Ala kava neʼmo enisole vekamoʼmo haniʼilagamo emineno kalavusi nopi kitamo yakino apavalelino uno lamino kumateʼmo apateʼnenoʼaeʼmo, 
ACT.5.20	Utapa alopa mono nopiʼmo uta haitapa he tita maiʼnetapa ani saufa kavafeʼmo ava gemo aetapa hakalo hutapa hapa paiyo, huno hapa paiʼniye. 
ACT.5.21	Apa vayaʼmogimo geʼamo afiteʼa akame huʼa kotilamiyapiʼmo uʼa alopa mono nopiʼmo uʼa haiʼa aliʼa apaya maleʼnae. Mono huʼa neʼapataya vayaʼaiteʼmo yagaino neʼapateya vekaʼe vayaʼamogiʼeʼmo muki Yu vayaʼaiteʼmo yagaiʼa neʼapataya vayatama vayaʼaifeʼmo ge huʼnageʼa eʼa kanisole vayaʼeʼmo aliʼa anupa huʼa maiʼnae. Maiʼneʼapaeʼmo ati vayaʼaifeʼmo huʼapaeʼmo, uta kalavusi nopatiʼmo apavalelitapa eyo, huteʼa aliʼa apateʼnageʼa uʼnae. 
ACT.5.22	Uʼa kalavusi noteʼmo avaʼyi huteʼa apakayana apa vayaʼmo oʼmaiʼnageʼa ataleʼa aiʼa atagi neʼa eʼapaeʼmo, 
ACT.5.23	ago uta avaʼyi huteta agonana kalavusi nopiʼmo oʼmaiʼnageʼa yagaiʼa neʼapataya vayakeʼmo yagaiʼa maiʼnae. Kitamo yakituta haita agonana afaʼa haneʼnigeta ageʼnone, huʼa hapa paiʼnae. 
ACT.5.24	Hogote vekamo mono huʼa neʼapataya vayaʼaiteʼmo yagaino neʼapateya vekagi alopa mono noteʼmo neʼyagaiya ati vayaʼaiteʼmo yagaiʼa neʼapataya vayanagi mono huʼa neʼapataya vayaʼaiteʼmo yagaiʼa neʼapataya vayanagi huʼa ani gemo afiteʼapaeʼmo, Haiya agufa kava huteʼa haiya katetiʼmo uʼa maiʼnae, huʼa huʼnae. 
ACT.5.25	Mago vekamo enoʼaeʼmo, Afiyo, huno, Lapakaemo kalavusi hutapa apateʼnaya vayaʼmo alopa mono nopiʼmo uʼa haiʼa maiʼneʼapaeʼmo aliʼa apaya neʼmalae, huno hapa paiʼniye. 
ACT.5.26	Ati vayaʼaiteʼmo yagaino neʼapateya vekaʼe ati vayaʼaʼeʼmo uʼa apa vayaʼmo apavaleliʼa eʼnae. Apakaemo huʼapaeʼmo, fiku yanageʼa vayaʼmogimo yafa kayotetiʼmo lamagigae, huʼa apakesamo afiteʼa oʼapamagiʼa afaʼa vase huʼa apavaleliʼa eʼnae. 
ACT.5.27	Apakaemo apavaleliʼeʼa kanisole vayaʼai apaulagaleʼmo aliʼa he tiʼa apateʼnageno mono huʼa neʼapataya vayaʼaiteʼmo yagaino neʼapateya vekamoʼmo loka huno apafi geʼniye, 
ACT.5.28	Ani vekamo agiʼalefeʼmo alita apaya oʼmaleyo, huta lokiya gemo huta lapa opaiʼnopiye. Ago lapa paiʼnonaʼmonanafa ani getapimoʼmo aino atagu faeno uneno huno Yulusalemu taonifiʼmo havai teʼniye. Lapakaemo aigofe gemo hutapaeʼmo, apakaemo ani vekamo amagiʼnae, hutapa lagaepikeʼmo alita faita nelatae, huno hapa paiʼniye.
ACT.5.30	Lapakaemo Yesuʼa malipu yosaleʼmo nili aitetapa alita he titapa ateʼnagenoʼaeʼmo laginago vayaʼmogi Gotiʼapimoʼmo faliʼniyatetiʼmo ago alino he tino ateʼniye. 
ACT.5.31	Gotiʼa agaemo ala agiʼamo amiteno avalelino uno haino lamaga haopaleʼmo atetenoʼaeʼmo, hogote vekamo yagaino apatesiya vekamo maiʼneno apakufamo alino katino neʼapateya vekae, huno lekana paino ateʼniye. Agaemo Isaleli vayaʼmogita laipamo alita afe lesuna kavaʼmo lamige hosu kavatimo alino atalege haisiyafeʼmae. 
ACT.5.32	Lagaemo ani kavafeʼmo ava gemo huta aeta hakalo huta hapa nepauna vayaʼmo maiʼnone. Lagaeʼe Goti geʼamo akame nehaya vayaʼaina fiku hapa maeno apamiʼniya Aunemeʼamoʼeʼmo ava gemo nehune, huʼa hapa paiʼnae.
ACT.5.34	Apakaepatiʼmo mago vekamo Falasi vayapati vekamo agiʼamo Gameliʼeliʼa keʼaepa gemo alino apaya neʼmaleya vekamo maiʼniye. Muki vayaʼmogi agiʼaleʼmo aliʼa neʼasagaya vekamoʼmo he tino kanisole vayaʼaifeʼmo hunoʼaeʼmo, Ani vayaʼmo kumatega apavalelitapa uta lamiyo, huno hapa paiteno 
ACT.5.35	kanisole vayaʼaifeʼmo hunoʼaeʼmo, Isaleli vayaʼmogitapae, huno, Ani vayaʼaitegamo na agufa kava hugune, hutapa osuʼnetapa hogotetapa alagepa hutapa lapakesamo afiyo. 
ACT.5.36	Akeyaʼvilaga mago vekamo agiʼamo Tiyunasiʼa afole aitenoʼaeʼmo, ala vekamo maiʼnove, huno hapa paiʼnigeʼa fo hataletiʼa agufa ve anagaʼmogi akame huʼnae. Mago vayaʼmogi eʼa amagiʼnageno faliʼnigeʼapaeʼmo akame huʼnaya vayaʼmo ataleʼa atagu faeʼuʼeʼa huʼnageno aliʼyaʼamo ago hano huʼniye. 
ACT.5.37	Henagaʼamo mago Galeliya kotega vekamo agiʼamo Yutasiʼa apaki alisaya afinaʼmo afole aiʼnigenoʼaeʼmo asole vayaʼmogi eʼa akame hisayafeʼmo apayateʼmo aliʼniye. Agaemo faliʼnigeʼa muki akame huʼnaya vayaʼmo ataleʼuʼeʼa huʼnae. 
ACT.5.38	Huʼnayaʼmofeʼmo nagaemo huʼnaeʼmo, ma mopafi vayaʼmogi aepa faiʼnisayaʼmoʼmo afaʼa hano hugiye. 
ACT.5.39	Inagi Gotiʼa alino aepa faiʼnisiyaʼmoʼmo lapakaemo alitapa hano hutapa oʼatalegae. Fiku yanagetapa lapakaemo Goti kameʼamo maigae. Mago kavaʼmo apakaetegamo osutapa afaʼa apataleyo, huʼna lapa nepauve, huno hapa paiʼniye. 
ACT.5.40	Kanisole vayaʼmogimo ani gemo afiteʼapaeʼmo akame huʼa apa vayaʼaifeʼmo keya aeʼnageʼa eʼnageʼapaeʼmo nofi kayotetiʼmo apamagiteʼapaeʼmo, Yesu agiʼalefeʼmo gemo osiyo, huʼa hapa paiteʼa aliʼa apataleʼnageʼa uʼnae. 
ACT.5.41	Apa vayaʼmo kanisole vayaʼai nopatiʼmo ataleʼa kumatega uʼa nelamiʼapaeʼmo, Vae, huʼa, Gotiʼa lagaefeʼmo hunoʼaeʼmo, Yesu agiʼalefeʼmo apavagage hisaya yaʼmo afaʼa alisaya agufa kavaʼmo huʼa maiʼnae, huno agesa afiʼniye, huʼa huteʼa lusi kava huʼa apamogaga aiʼnae. 
ACT.5.42	Apa vayaʼmogimo muki afinaʼae afinaʼaeʼmo alopa mono nopiʼe muki nopiʼeʼmo Yesuʼa Kalaisi vekamo maiʼniye, huʼa aliʼa apaya malege aeʼa hakalo huʼa hapa paige huʼa maiʼnae.
ACT.6.2	Inagi tuolofuʼa apa vayaʼmogi muki geʼamo neʼafiya vayaʼaifeʼmo ge huʼnageʼa eʼnageʼapaeʼmo, Lagaemo fiku Goti geʼamo aeta hakalo huta hapa nepauna aliʼyatimo ataleta monimo alita fako huta apamisunana kanale osugiye. 
ACT.6.3	Vayatimogitapae, huʼa, Lapakaitapigeʼmo lapakaepati mago seveniʼa vayaʼmo lekana paitapa apateyo. Kanale vayaʼmo Goti Aunemeʼamoʼmo apaipafiʼmo havai teʼnisiya vayaʼmogi alagepa huʼa apakesa neʼafiya vayaʼmo lekana paita apateteta aliʼa fako huʼa apamisaya aliʼyaʼmo apamigune. 
ACT.6.4	Lagaemo magoke aliʼyaʼageke alita maiʼnetaeʼmo muki afinaʼmo nunumuʼmo huge Goti gemo aeta hakalo huta hapa paige huta maigune, huʼa hapa paiʼnae. 
ACT.6.5	Hapa paiʼnageʼapaeʼmo muki vayaʼmogimo amuse huteʼapaeʼmo, kanalene, huʼa huteʼa Sitiveniʼa Gotifeʼmo alagepa huno agesamo afino fatago huʼnigeno Goti Aunemeʼamoʼmo aipafiʼmo havai teʼniya vekagi Filipiʼagi Polokolasiʼagi Naikenaʼagi Taimoniʼagi Pamenasiʼagi Nikolasiʼagi huʼa lekana paiʼa apateʼnae. Nikolasiʼa Atiyoki kotega vekamo Yu vayapati vekamo oʼmaiʼniyaʼmonanafa Yu mono gemo afiteno Yu vayapiʼmo eno maiʼniya vekamae. 
ACT.6.6	Apakaemo apavaleliʼeʼa apa vayaʼai apaulagaleʼmo he tiʼnageʼa apakufaleʼmo apayaʼmo maleʼneʼa nunumuʼmo huʼa apateʼnae.
ACT.6.9	Mago vayaʼmo Yu vayaʼai mono nopiʼmo aliʼa anupa huʼa maiʼnae. Ani mono noʼmo agiʼamo vayaʼmo kalavusi aliʼyaʼmo neʼaligeʼapaeʼmo hatu maeʼa apateʼnageʼa afaʼa uʼnaya vayaʼai mono none, huʼa agi ateʼnae. Ani vayaʼmo Yu vayapatiʼmo Sailini kotega vayaʼe Alekasani kotega vayaʼeʼmo maiʼnae. Apakaegi Silisiya kotega vayanagi Esiya kotega vayanagi huʼa Sitiveniʼa huʼniya geletiʼmo he tiʼa ge vaiʼnae. 
ACT.6.10	Goti Aunemeʼamoʼmo alagepa agesa afi yaʼmo amiʼnigeʼa Sitiveniʼa huʼniya geleʼmo ge huʼa aeʼa oʼagaseʼnae. 
ACT.6.11	Apakaemo mago vayaʼmogi eʼa aigofe gemo hisayafeʼmo kesi katetiʼmo uʼa aliʼa he tiʼa apateʼnageʼa eʼa hapa paiʼapaeʼmo, Ago afiʼnonana Moseseʼe Gotiʼefeʼmo huno faipa huno anateʼniye, huʼa hapa paiʼnageʼa 
ACT.6.12	afiteʼapaeʼmo muki vayanagi yagaiʼa neʼapataya vayatama vayanagi keʼaepa gemo aliʼa apaya neʼmalaya vayanagi huʼa he ti uʼa Sitiveniʼmo atafauʼa kanisole vayaʼaitegamo avaleliʼa uʼnae. 
ACT.6.13	Apakaemo mago vayaʼmogimo aigofe faigoko gemo hisayafeʼmo apavaleliʼeʼa apateʼnageʼapaeʼmo, Mani vekamoʼmo lagae mono noʼe keʼaepa geeʼmo huno faipa huno ateʼniye. 
ACT.6.14	Geʼamo afiʼnonana ani Nasalasa taonifi vekamo Yesuʼa alopa mono notimo heno halagape vaiteno Mosese keʼaepa gemo alino ataleteno alu gemo malegaiye, huno huʼnigeta afiʼnone, huʼa hapa paiʼnae. 
ACT.6.15	Kanisole vayaʼai nopiʼmo maiʼnaya vayaʼmogimo aulu haeʼa ageʼnayana Sitiveni augosamoʼmo enisole vekamo augosagana huʼnigeʼa ageʼnae.
ACT.7.1	Hogote vekamo mono huʼa neʼapataya vayaʼaiteʼmo yagaino neʼapateya vekamoʼmo Sitivenifeʼmo loka hunoʼaeʼmo, Kagaefeʼmo ina hosu gemo nehiye, huʼa huʼnaya gemo lama gemo nehafiye, huno ge huno afi geʼnigenoʼaeʼmo 
ACT.7.2	Sitiveniʼa hunoʼaeʼmo, Naganaʼnimogitapaʼe afoʼnimogitapaʼeʼmo afiyo, huno, Akeyaʼvilaga laginago vekamo Emalehamuʼa Mesopotemiya kotegamo maiʼnenoʼaeʼmo Helani kotegamo oʼuʼnigenoʼaeʼmo aulagaleʼmo ha le konali yaʼaʼe vekamo Gotiʼa afole aitenoʼaeʼmo, 
ACT.7.3	 huno ha paiʼniye. 
ACT.7.4	Ha paiʼnigenoʼaeʼmo Emalehamuʼa Kalatiya kotegatiʼmo ataleno uno Helani kotegamo maiʼniye. Emalehamuʼa Helani kotegamo maiʼnigenoʼaeʼmo afoʼamoʼmo falitegeno Gotiʼa alino ateʼnigeno eno lagaemo maiʼnona koteʼmo maiʼniye. 
ACT.7.5	Gotiʼa mago hoyamo vaisiyafeʼmo aise mopamo oʼamiʼniyaʼmonanafa Emalehamuʼa anamo vekamo maiʼnigenoʼaeʼmo ani mopamo kamisugeʼapaeʼmo kaginago vayaʼmogimo aligae, huno ha paiʼniye. 
ACT.7.6	Gotiʼa ha painoʼaeʼmo, Kaginago vayaʼmogimo ani mopamo atale uʼa alu nofi vayaʼai mopaleʼmo kalaga hageʼa maigae. Maiʼnisageʼapaeʼmo ani alu nofi vayaʼmogimo apavaleʼa kalavusi aliʼyateʼmo apateteʼa lusi kana yaʼmo apamisageʼa fo hataletiʼa kafugamo kalavusi aliʼyaʼmo aliʼa maigae. 
ACT.7.8	Mago kotalakemo hu maleʼnisugeno ani kotalakemo alagena kavaʼamo haneʼnisigeka ve mafaʼnekamo agufamo lagauvo, huno ha paiʼnigeno Emalehamuʼa Aisikiʼmo alino ateʼnigeno eitiʼa afinaʼmo utegenoʼaeʼmo agufamo lagauʼniye. Aisikiʼa Yekopuʼmo alino atetenoʼaeʼmo agufamo lagauʼnigeno ani kavaʼmo huno Yekopuʼa mafaʼne anagaʼamo tuolofuʼa nofi vayaʼmogi aepa vayaʼmo alino apateteno apakufamo lagaute lagaute huʼniye. 
ACT.7.9	Henagaʼamo ani nofi vayaʼai aepa vayaʼmogimo Yosefefeʼmo apaipa kafamo haeteʼapaeʼmo avaleʼa maketi huʼa alu kotega vayaʼmo apamiʼnageʼa miya faiʼa avaleliʼuʼa Isipi kotegamo ateʼnageno afa aliʼyaʼmo alino maiʼniye. 
ACT.7.10	Maiʼniyaʼmonanafa Gotiʼa alagepa huno ha maeteno hosu kavategatiʼmo hatu maeno ateʼniye. Ha maeteno alagepa aipa agesamo amiʼnigeno Feloʼa Isipi kote kini vekamoʼmo agenoʼaeʼmo alagepa aipa agesa vekamo maiʼniye, huno agetenoʼaeʼmo, Isipi koteʼe muki yaʼnileʼeʼmo yagaino apategaiye, huno huteno lekana paino ateʼniye. 
ACT.7.11	Henagaʼamo neʼyafeʼmo lusi kava huʼa kafu huʼnaya afinaʼmo afole aiʼnigeno muki Isipi kotega vayaʼe Kenani kotega vayaʼeʼmo neʼyafeʼmo lusi kava huʼa kafu huteʼapaeʼmo laginago vayaʼmogimo neʼyafeʼmo kahauya huʼnayaʼmonanafa oʼageʼnae. 
ACT.7.12	Mago vayaʼmogimo huʼapaeʼmo, Isipi kotegamo neʼyaʼmo haneʼniye, huʼa Yekopufeʼmo ha paiʼnageno afitenoʼaeʼmo mafaʼne anagaʼamo laginago vayaʼmo alino apateʼnigeʼa hogote afinaʼmo uʼnae. 
ACT.7.13	Uteʼa aiʼa atagi neʼeʼa maiteʼa halate lole afinaʼmo uʼnagenoʼaeʼmo Yosefeʼa nepuʼamogifeʼmo hunoʼaeʼmo, nagaemo Yosefeʼnamo maiʼnove, huno hapa paiʼnigeno Feloʼa Yosefe nepuʼamogimo apakeʼniye. 
ACT.7.14	Yosefeʼa nepuʼamogifeʼmo hunoʼaeʼmo, utapa Afotimofeʼmo ha paitapaeʼmo, Kagaeʼe vayakaʼeʼmo Isipi kotegamo nagaetegamo emiteyo, hutapa ha paiyo, huno hapa paiʼniye. Yekopuʼeʼmo Isipi kotegamo eʼnaya vayaʼmo seveti faefuʼa vayaʼmo eʼa maiʼnae. 
ACT.7.15	Ani kavaʼmo huʼa Yekopuʼe laginago vayaʼeʼmo eʼa Isipi kotegamo maiʼneʼa faliʼnae. 
ACT.7.16	Faliʼnageʼapaeʼmo apakufaʼamo aliniʼuʼa Sekemi kotegamo kiʼa apateʼnae. Emalehamuʼa Hamo nofi vayaʼai mopamo miya faiʼniya mopafiʼmo kiʼa apateʼnae.
ACT.7.18	Maiʼnagenoʼaeʼmo alu vekamo Yosefeʼmo oʼageʼniya vekamoʼmo Isipi kotegamo kini vekamo maiʼneno yagaino apateʼniye. 
ACT.7.19	Agaemo laginago vayaʼaifeʼmo humi apateteno ve mafaʼneʼapimo apatalesageʼa falisayafeʼmo aini huno apateʼniye. 
ACT.7.20	Aini huno neʼapategenoʼaeʼmo Moseseʼa afole aiʼniye. Gotiʼa Mosesefeʼmo hunoʼaeʼmo, Alagi kanale mafaʼnemo maiʼniye, huno amuse huno ateʼniye. Itaʼafoʼalaʼmoganimo loleʼe magoʼe kaimo noʼanifiʼmo fala kiʼana ateʼneʼana yagaiʼana ateʼana maiʼneʼana kumateʼmo avaleliʼuʼana lamiʼana ateʼnaʼae. 
ACT.7.21	Ateʼnaʼageno Felo aʼmafaʼnemoʼmo eno agetenoʼaeʼmo noʼalegamo avalelinuno, nagaiʼni mafaʼnemo maigiye, huno huteno yagaino ateʼniye. 
ACT.7.22	Isipi vayaʼmogimo muki nehaya kavaʼapimo Moseseʼmo aliʼa aya maleʼnageno ageteno himamuʼaletiʼmo ge huge lokiya kavaʼmo huge huno maiʼniye. 
ACT.7.23	Moseseʼa ko sino alopa vekamo fotiʼa kafugamo maitenoʼaeʼmo, Nagaemo Isaleli vayaʼnimo uʼna haiya kava huʼa maiʼnafi huʼna apaketeʼna hapa maegauve, huno agesamo afiʼniye. 
ACT.7.24	Felo notegatiʼmo ataleno uno ageyana mago Isipi vekamoʼmo Isaleli vekamo neʼamagigeno agetenoʼaeʼmo Isaleli vekamo ha maeno anonale Isipi vekamo amagiʼnigeno faliʼniye. 
ACT.7.25	Moseseʼa hunoʼaeʼmo, vayaʼnimogimo nageteʼapaeʼmo Gotiʼa Moseseʼmo lekana paino ateʼniyanageno laha maeno hatu maeno latesigeta afaʼa ugune, huʼa apakesa afigae, huno agesamo afiʼniyaʼmonanafa ani kavaʼmo huʼa apakesa oʼafiʼnae. 
ACT.7.26	Egaʼamo Moseseʼa uno anakeyana lole Isaleli vekalaʼmo kaveta nehaʼageno anaketenoʼaeʼmo alino kugu huteno alino nanu aeno anatesiyafeʼmo hunoʼaeʼmo, Mani vekalana afiʼao, huno, Lanakaemo konagalaʼmo maiʼnaʼana na kava higetanaeʼmo kaveta nehaʼae, huno anafi geʼnigeno 
ACT.7.27	konagaʼamoʼeʼmo kaveta huʼniya vekamoʼmo eno Moseseʼa alino agoʼya faino ataletenoʼaeʼmo, 
ACT.7.28	Egamo Isipi vekamo ago kamitimo amagiʼnanageno faliʼniya kava huka nagaemo namagigapiye, huno afi geʼniye. 
ACT.7.29	Moseseʼa ani gemo afitenoʼaeʼmo Isipi kotegatiʼmo aune hetaleno Mitiyani kotegamo uno noʼmo kiteno maiʼnenoʼaeʼmo lole mafaʼnelaʼmo alino anateʼniye.
ACT.7.31	Moseseʼa ani atamo ageno hau aitenoʼaeʼmo ageno alagepa hisiyafeʼmo yosa aepamo haopaʼaleʼmo uno maiʼnigeno Ala kava neʼmoʼa ha painoʼaeʼmo, 
ACT.7.32	 huno ha paiʼnigeno Moseseʼa atete hauʼnigeno magoʼe huno agesiyafeʼmo koli huʼniye 
ACT.7.34	Apakeʼnovana Isipi vayaʼmogimo vayaʼnilegamo asole hosu kavaʼmo nehageʼna apakeʼnove. Kage kage nehageʼna afiteʼna apakufamo aliʼna katiʼna apatesuvafeʼmo emiʼneʼnove. Eka afiyo, huno, Isipi kotegamo aliʼna katesugeka ugane, huno ha paiʼniye. 
ACT.7.35	Ani gemo ha paiʼniyaʼmonanafa Isaleli vayaʼmogimo Mosesefeʼmo huʼapaeʼmo, 
ACT.7.36	Agaemo noʼagaya agufa lokiya aune kavaʼmo Isipi kotegagi Haesa anitenagi kaʼme kotegagi huno fotiʼa kafugamo hutenoʼaeʼmo Yu vayaʼmo Isipi kotegatiʼmo apavalelino uʼniye. 
ACT.7.37	Ani vekamo Moseseʼa Isaleli vayaʼaifeʼmo hunoʼaeʼmo, 
ACT.7.38	Ani vekamo Moseseʼa Isaleli vayaʼeʼmo kaʼme kotega aliʼa anupa huʼa maiʼnae. Moseseʼa Sainai avefiʼmo uno haino maiʼnigeno mago enisole vekamoʼmo apauneʼapameʼmo neʼapamiya gemo ha paiʼnigeno afiteno emineno laginago vayaʼaifeʼmo hapa paiʼnigeʼa lagaefeʼmo laha paiʼnae. 
ACT.7.39	Huno hapa paiʼniyaʼmonanafa huʼniya geeʼmo ohapauʼnigeʼapaeʼmo, halate atagi neta Isipi kotegamo ugune, huʼa apakesamo afiʼnae. 
ACT.7.40	Apakaemo mono huno neʼapateya vekamo Elonifeʼmo huʼapaeʼmo, 
ACT.7.41	aikeli pulumakamo auneʼamo alo huteʼa yuna afumo avaleli eʼa amagiʼa amiteʼa apayatetiʼmo alo huʼnaya yatefekeʼmo apamogaga aiʼnae. 
ACT.7.42	Gotiʼa hunoʼaeʼmo, apatalesugeʼa kanefitefenagi kailefenagi yegelefenagi huʼa mono hugae, huno huʼniye. Ani kavafeʼmo Gotiʼa akeyaʼvilaga agaetegati gemo alinineno aeno hakalo huno hapa paiʼniya vekaeʼmo ha paiʼnigeno avoʼmo kae maleʼniye. Avoʼmo kae maleʼniya gemoʼmo hunoʼaeʼmo,
ACT.7.42	Isaleli vayaʼmogitapae, huno, kaʼme kotega fotiʼa kafugamo maiʼnetapaeʼmo pulumakaʼe sipisipiʼeʼmo amagitapa nagaefekeʼmo mono hutetapa ofalinimo oʼnamigafa aigofe gotitapimogigeʼmo ofalinimo apamiʼnae. 
ACT.7.43	Mago aigofe gotiʼa agiʼamo Moloki seli noʼamo alinitapa uge mago aigofe gotiʼa kanefiʼmo auneʼamo agiʼamo Lefaniʼa alinitapa uge hutetapa mono huʼnae. Ani kava huʼnayaʼmofeʼmo aliʼna lapa faitalesugetapa afagi kotega Mamiloni kotegamo ugae,
ACT.7.43	huno hapa paiʼniye.
ACT.7.45	Henagaʼamo Yasuvaʼe laginago vayaʼmogiʼeʼmo ani seli noʼmo aliʼniʼuʼa alu nofi vayaʼmo aliʼa hapa faiʼa apataleteʼa mopaʼapimo aliteʼa maiʼnae. Ani seli noʼmo haneme haneme neʼegenoʼaeʼmo Neviniʼa afole aiʼniye. 
ACT.7.46	Nevinifeʼmo Gotiʼa hao ke heʼniya vekamoʼmo Gotifeʼmo hunoʼaeʼmo, Mago noʼmo kiʼna kategesugi kanalepiye, huno ge huno afi geʼnigenoʼaeʼmo, Haʼao, huno ha paiʼnigenoʼaeʼmo 
ACT.7.47	Salomoniʼa Nevini mafaʼnemoʼmo kiʼniye. 
ACT.7.48	Ki maleʼniyaʼmonanafa anaga hogote vekamoʼmo ma mopafi vayaʼmogi nekiya nopiʼmo noʼmaiye. Mago vekamo Gotitegati gemo alinineno aeno hakalo huno hapa nepaiya vekamoʼmo ani kavafeʼmo hunoʼaeʼmo,
ACT.7.49	Kokuʼnapiʼmo yagaiʼna neʼapatova siyakana huno haneʼnigeʼna fai maiʼneʼna naiyamo mopafiʼmo aeʼna neʼmauve. Na agufa noʼmo kitapa nategae. Havaesuva noʼmo haiyategamo haneʼniye. 
ACT.7.50	Nagaiʼnigeʼmo muki yaʼamo alo huʼnove, huno huʼniye,
ACT.7.50	huno avoʼmo kae maleʼniye. 
ACT.7.51	Lapaipa lapakesamo akaniʼniya vayaʼmogitapae, huno, Goti geʼamo noʼafiya nofi vayakana hutapa maiʼnageno Goti geʼamo afisayafeʼmo lapaipa lapakesamo aino halo noʼaiye. Lapakinago vayaʼmogi huʼnaya kava hutapa muki afinaʼmo Goti Aunemeʼamoʼmo lapakaefeʼmo ge nehiya gemo ataletapa maitapa halove nehae. 
ACT.7.52	Lapakinago vayaʼmogi Gotitegati gemo alini eʼa aeʼa hakalo huʼa hapa nepaiya vayaʼaifeʼmo muki vayaʼmogi apaini huʼa apateʼnae. Goti aliʼyaʼamo neʼaliya vayaʼmogi, Alagepa kavaʼageʼmo nehiya vekamo eminegaiye, huʼa huʼnageʼapaeʼmo lapakinago vayaʼmogi apamagiʼnageʼa ago faliʼnae. Hemenimo lapakaeʼeʼmo kutulu yaʼmo alitetapa ava gemo huʼnaya vekamo ago amagiʼnageno faliʼniye. 
ACT.7.53	Enisole vayaʼmogimo Goti keʼaepa geʼamo alini emiʼeʼa lapamiʼnayana akame osuʼnae, huno hapa paiʼniye.
ACT.7.55	Goti Aunemeʼamoʼmo Sitiveni aipafiʼmo haino havai teʼnigenoʼaeʼmo Sitiveniʼa kokuʼnapiʼmo aulu heno ageyana Goti ha le konali yaʼamoʼmo aeno ha leʼnigeno Yesuʼa Goti lamaga haopaleʼmo he tino maiʼnigeno ageʼniye. 
ACT.7.56	Agetenoʼaeʼmo, Ageyo, huno, Kokuʼnaʼmo halo aiʼnigeʼna ageʼnovana Vemo Mafaʼnemo Goti lamaga haopaleʼmo he tino maiʼnigeʼna ageʼnove, huno hapa paiʼniye. 
ACT.7.57	Apakaemo alopa gefatiʼmo huteʼa apakesaleʼmo aliʼa akaniliʼa Sitivenitegamo nagu nagu huʼa uʼa 
ACT.7.58	taonifatiʼmo heʼa halauliʼuʼa yafa kayotetiʼmo amagiʼnae. Agoti huʼa ateʼnaya vayaʼmogi kukenaʼapimo asagiʼa neya vekamo Soloʼmo yagaino maisiyafeʼmo aiyafiʼmo maleʼnae. 
ACT.7.59	Apakaemo yafa kayotetiʼmo Sitiveniʼa neʼamagigenoʼaeʼmo Ala kava nefeʼmo hunoʼaeʼmo, Ala kava neʼmo Yesuo, huno, nauneʼnameʼaleʼmo aliyo, huno ha paiʼniye. 
ACT.7.60	Neʼamagigenoʼaeʼmo aleʼya faiʼneno alopa gefatiʼmo hunoʼaeʼmo, Ala kava nene, huno, mani hosu kavaʼapimo anonaʼapileʼmo apamisanafeʼmo kagesamo oʼafiyo, huno huteno au kaleʼniye.
ACT.7.60	Soloʼa amagiʼnageno faliʼniya kavafeʼmo aipafiʼmo kanalene, huno agesamo afiʼniye.
ACT.8.2	Mago mono neʼafiya vayaʼmogi Sitiveniʼmo aliniʼuʼa kiʼa ateteʼapaeʼmo lusi kava huʼa yulagefa aiʼnae.
ACT.8.5	Filipiʼa Sameliya kotega taonifiʼmo uno Kalaisife ava gemo aeno hakalo huno hapa paiʼniye. 
ACT.8.6	Muki vayaʼmogimo geʼamo afige noʼagaya agufa lokiya aune kavaʼmo huʼnigeʼa agege huteʼapaeʼmo muki ve aʼnemogimo magoke apaipa apakesamo aliʼneʼa Filipiʼa huʼniya gemo alagepa huʼa afiʼnae. 
ACT.8.7	Agaemo lokiya kavaʼmo huʼnigeʼapaeʼmo hosu apaune vayaʼmo muki vayaʼai apaipafatiʼmo emiʼeʼapaeʼmo alopa gefatiʼmo ge hu maleʼa ataleʼa apaune heʼnae. Agaemo muki kanage kanaga osuʼa neʼmaiya vayaʼmo alino he tino apatege apaiyamo hosuʼniya vayaʼmo alino api aino apatege huʼnigeʼapaeʼmo 
ACT.8.8	muki Sameliya taonifi vayaʼmogimo ageteʼa lusi kava huʼa amuse huteʼa apamogaga aiʼnae. 
ACT.8.9	Mago ani taonifiʼmo maiʼniya vekamo agiʼamo Saimoniʼa hogoteno hapa painoʼaeʼmo, ala vekamo maiʼnove, huno hapa paiteno hosu apaune vayaʼai himamuʼapiletiʼmo noʼagaya aeto agufa aune kavaʼmo huge huge huno maiʼnigeʼapaeʼmo Sameliya vayaʼmogi hapau aiʼnae. 
ACT.8.10	Muki ala apaki vayaʼmogiʼe apaki ohaneʼniya vayaʼmogiʼeʼmo geʼamo alagepa huʼa afiteʼapaeʼmo, Vae, huʼa, ani vekamo lokiya vekamo gotiʼa maiʼniye, huʼa huʼnae. 
ACT.8.11	Yatala afinaʼmo hosu apaune vayaʼai himamuʼapiletiʼmo noʼagaya aeto agufa aune kavaʼmo huno alino apave liʼnigeʼapaeʼmo hapau aiteʼa alagepa huʼa geʼamo afiʼnae. 
ACT.8.12	Saimoni geʼamo afiʼnayaʼmonanafa Filipiʼa alagepa gemo Gotiʼa neʼyagaiya kavafeʼmo ava gemo huge Yesu Kalaisifeʼmo ava gemo huge huʼnigeʼa afiteʼapaeʼmo apakesamo afiʼa fatago huʼnaya ve aʼnemo aniʼmo faleno apateʼniye. 
ACT.8.13	Saimoniʼeʼmo agesamo afino fatago huʼnigeno aniʼmo faleno ateʼnigenoʼaeʼmo Filipiʼeʼmo lokaeno maiʼneno ageyana Filipiʼa noʼagaya agufa himamu kavaʼmo huʼnigeno agetenoʼaeʼmo lusi kava huno hau aiʼniye.
ACT.8.14	Mago vayaʼmogi huʼapaeʼmo, Sameliya vayaʼmogimo Goti geʼamo alagepa huʼa afiteʼa aliʼnae, huʼa apava gemo huʼnageʼa apa vayaʼmogi afiteʼapaeʼmo Pitaʼe Yoniʼeʼmo aliʼa anateʼnageʼana apakaetegamo uʼnaʼae. 
ACT.8.15	Emiʼeʼana avaʼyi huteʼanaeʼmo apakesamo afiʼa fatago huʼnaya vayaʼmogimo Goti Aunemeʼamo alisayafeʼmo nunumuʼmo huʼnaʼae. 
ACT.8.16	Ala kava neʼmo Yesu agiʼalefeʼmo aniʼmo faleʼa apateʼnayaʼmonanafa Goti Aunemeʼamo oʼaliʼnae. 
ACT.8.17	Pitaʼe Yoniʼeʼmo anayaʼmo apakufaleʼmo maleʼneʼana nunumuʼmo huʼana apateʼnaʼageno Gotiʼa Aunemeʼamo apamiʼniye.
ACT.8.18	Apa vekalaʼmoganimo apakufaleʼmo anayaʼmo maleʼnaʼageno Gotiʼa Aunemeʼamo apamiʼnigeno Saimoniʼa agetenoʼaeʼmo monimo anamisiyafeʼmo hunoʼaeʼmo, 
ACT.8.19	Ani himamuʼamo alitana namiʼageʼnao nayaʼmo vayaʼai apakufaleʼmo malesugeʼa Goti Aunemeʼamo aliyo, huno hana paiʼnigeno 
ACT.8.20	Pitaʼa hunoʼaeʼmo, Gotiʼa fikumo hapa maeno neʼapamiya yafeʼmo kagaemo, moniletiʼmo miya faiguve, huka kagesa neʼafinaʼmofeʼmo kagaeʼe monikaʼeʼmo ata kopiʼmo utana lamigaʼae. 
ACT.8.21	Goti aulagaleʼmo kaipamoʼmo kanale osuʼniyaʼmofeʼmo mani aliʼyaʼmo kagae aliʼyaʼmo ohaneʼniye. 
ACT.8.22	Kaipamo alika afe leteka hosu gemo huʼnove, huka huteka ataleka kakameʼyamo amiteka Gotifeʼmo hukaeʼmo, hosu nagesa afiteʼna hosu gemo huʼnovanagi alika atalo, huka nunumuʼmo huvo. Gotiʼa alino atalesifi alino oʼatalesifi huka amalageka huka ago. 
ACT.8.23	Kageʼnovana kaipa kafa nehanageno atuofa yakana yaʼmo kaipafiʼmo haneʼniye. Hosu kavakamoʼmo yagaino nekateyaʼmofeʼmae, huno ha paiʼniye. 
ACT.8.24	Saimoniʼa Pitaʼe Yoniʼefeʼmo hunoʼaeʼmo, huʼnaʼa kavaʼmo nagufaleʼmo afole oʼaisiyafeʼmo nunumuʼmo hutana nateʼao, huno hana paiʼniye. 
ACT.8.25	Anakaemo Yesu Kalaisiʼa huʼnigeʼana ageʼnaʼa kavaʼmo huge Ala kava neʼmo geʼamo aeʼana hakalo huʼana hapa paige huteʼanaeʼmo apataleʼana atagi neʼana Yulusalemu taonifiʼmo uʼnaʼae. Neʼuʼanaeʼmo Sameliya kotega alu taonifiʼe alu taonifiʼeʼmo alagepa faigoko gemo aeʼana hakalo huʼana hapa paimale hapa paimale huliʼana uʼnaʼae.
ACT.8.26	Mago Ala kava neʼmo enisole vekaʼamoʼa Filipifeʼmo, Kagaemo he tika Yulusalemu kotegatiʼmo mago kaʼmo uno lamino Gasa taoni haopalegamo kaʼme kotegamo vayaʼmo oʼmaiʼnaya kotega uno lamino uʼniya kateʼmo uvo, huno ha paiʼnigeno 
ACT.8.27	Filipiʼa he tino uʼniye. Neʼvigenoʼaeʼmo mago alopa gamani vekamo meku vekamo Itiyopiya vayaʼmogi kuvini a kanomo monileʼmo neʼyagaiya vekamo noʼalega ugefeʼmo uʼniye. 
ACT.8.28	Agaemo Gotifeʼmo mono huteno Yulusalemu taonifatiʼmo eno aino atagi neno hosimoʼmo halaulino uʼniya talalafiʼmo uno haino maiteno neʼunoʼaeʼmo Goti Mukufiʼmo Aiyeyaʼa avoʼmo kae maleʼniya gemo lekana pailino uʼniye.
ACT.8.29	Goti Aunemeʼamoʼmo Filipifeʼmo hunoʼaeʼmo, Uka talala haopaleʼmo lokaeka uvo, huno ha paiʼnigeno 
ACT.8.30	Filipiʼa nagu nagu hununo afiyana Aiyeya Mukufiʼmo lekana nepaigeno afitenoʼaeʼmo, lekana nepaina gemo aepaʼamo afiʼnapiye, huno afi geʼnigenoʼaeʼmo, 
ACT.8.31	Mago vekamoʼmo ani gemo aepaʼamo naha opaisiyana haiya kava huʼna afiguve. Eka haikeno, huno ha paiʼniye. 
ACT.8.32	Goti Mukufiʼmo lekana paiʼniya gemoʼa hunoʼaeʼmo,
ACT.8.32	Sipisipigana huno maiʼnigeʼa avaleli eʼa amagiʼnae. Vayaʼmogimo aikeli sipisipimo ayokaʼmo lagauʼnagenoʼaeʼmo age noʼaiya sipisipigana huno maiʼnenoʼaeʼmo ge osuno afaʼa maiʼniye. 
ACT.8.33	Agiʼaleʼmo aliʼa afepi ateteʼa alagepa huʼa aliʼa fako huʼa agoti huʼa oʼateʼnae. Apakaemo huʼapaeʼmo, Ma mopafiʼmo afaʼa oʼmaigiye. Falitesigeʼapaeʼmo agae vayapatiʼmo magoʼe huʼa afole oʼaigae, huʼa huteʼa amagiʼnageno faliʼniye,
ACT.8.33	huno huʼniye.
ACT.8.34	Meku vekamoʼmo Filipifeʼmo hunoʼaeʼmo, Naha paiyo, huno, Gotitegati gemo alinineno aeno hakalo huno hapa nepaiya vekamoʼmo agaiʼaeʼmo ava gemo huno avoʼmo kae maleʼnifi alu vekaeʼmo ava gemo huno avoʼmo kae maleʼniye, huno loka huno afi geʼnigenoʼaeʼmo 
ACT.8.35	Filipiʼa lekana paiʼniya gefatiʼmo Yesufeʼmo ava gemo aeno hakalo huno ha paiʼniye. 
ACT.8.36	Kategamo neʼuʼanaeʼmo mago ani kotuʼmo haneʼniya yateʼmo uʼana avaʼyi nehuʼanaeʼmo meku vekamoʼmo hunoʼaeʼmo, Manile ani kotuʼmo haneʼniye. Natafauno natesiya yaʼmo haneʼnifi afaʼa aniʼmo faleka nategane, huno afi geʼnigenoʼaeʼmo 
ACT.8.37	Filipiʼa hunoʼaeʼmo, Muki kaipa kagesafatiʼmo alagi kagesamo afika fatago nehisanaʼmoʼmo afaʼa aniʼmo faleʼna kategauve, huno ha paiʼnigenoʼaeʼmo, Ago ani gemo kaha nepauve, huno, Yesu Kalaisiʼmo Goti mafaʼneʼamo maiʼniye, huʼna nagesamo afiʼna fatago nehuve, huno ha paiʼniye.
ACT.8.38	Gamani vekamoʼmo hosimo talalafiʼmo maiʼneno kaʼmo alino ho huno atelino uʼniya vekaeʼmo, Manile maigunanagi atafauka ategetao, huno ha paiʼnigeno atafauno ateʼnigeno meku vekaʼe Filipiʼeʼmo ani kotupiʼmo lamiʼana aniʼmo faleno ateʼniye. 
ACT.8.39	Anipatiʼmo ataleʼana hai eʼnaʼagenoʼaeʼmo Goti Aunemeʼamoʼmo Filipiʼmo avalelino uʼniye. Meku vekamoʼmo amogaga aime aime neʼunoʼaeʼmo Filipiʼmo magoʼe huno oʼageʼniye. 
ACT.8.40	Goti Aunemeʼamoʼmo Filipiʼmo avalelinuno ateʼnigenoʼaeʼmo, Asatoti taonifiʼmo maiʼnove, huno agetenoʼaeʼmo muki taoniʼafi taoniʼafiʼmo aeno hakalo huno hapa paimale hapa paimale hulinuno Sisaliya taonifiʼmo uno avaʼyi huʼniye.
ACT.9.2	mago avoʼmo kaeka namiyo. Nagaemo ani avoʼmo alininuʼna Namasakasi taonifiʼmo mono huʼa neʼapataya vayaʼaiteʼmo yagaiʼa neʼapataya vayaʼmo apamisugeʼa ageteʼa naha maesageʼna Yesu kateʼmo neʼvaya ve aʼneʼmo apakeʼna apavaleʼna kalavusi huʼna apateteʼna Yulusalemu taonifiʼmo apavaleliʼna egauve, huno ha paiʼniye.
ACT.9.3	Soloʼa Namasakasi kateʼmo uno avaʼyi hugefeʼmo uno taoni haopaleʼmo hogo nehigenoʼaeʼmo kokuʼnapatiʼmo mago ha le yaʼmoʼa agufaleʼmo aeno ha leʼnigeno ageʼniye. 
ACT.9.4	Agetenoʼaeʼmo mopafiʼmo asagauno aino agoʼya faino maiʼnigenoʼaeʼmo, Solo, Solo, huno, Na kava higekaeʼmo nagaefeʼmo kaini huka neʼnatane, huno ha paiʼnigenoʼaeʼmo, 
ACT.9.5	Ala kava nene, huno, kagaemo ina lagae, huno afi geʼnigenoʼaeʼmo, Nagaemo Yesuʼnamo kaini huka neʼnatana vekamo maiʼnove. 
ACT.9.6	Hosimoʼmo aeno fayopayo hiyategamo akoʼya kayoteʼmo aiyamo aeno lanu paiʼnigeno agafu nekiya agufa kavaʼmo nehane, huno ha paiʼnigeno afitenoʼaeʼmo hau aiteno atete nehunoʼaeʼmo, Ala kava nene, huno, na kava hisuvafeʼmo kahauʼniye, huno afi geʼnigeno Ala kava neʼmoʼa hunoʼaeʼmo, He tika taonifilagamo ugenoʼao mago vekamoʼmo hisana kavafeʼmo kaha paigiye, huno ha paiʼniye. 
ACT.9.7	Soloʼeʼmo lokaeʼa uʼnaya vayaʼmogi ani huʼniya gemo afiʼnayaʼmonanafa mago vekamo oʼageʼnayaʼmofeʼmo ge osuʼa afaʼa he tiʼa maiʼnae. 
ACT.9.8	Soloʼa mopafatiʼmo he tino aulagamo ageno ayakeʼniyana aulagafatiʼmo haniʼage huʼniye. Huʼnigeʼa vayaʼamogi ayate aliniʼa Namasakasi taonifiʼmo uʼnae. 
ACT.9.9	Soloʼa loleʼe magoʼe afinaʼmo mago yaʼmo oʼagege aniʼmo oʼnege neʼyaʼmo oʼnege huno maiʼniye. 
ACT.9.10	Mago vekamo agiʼamo Ananaiyasiʼa Yesu geʼamo neʼafiya vekamo Namasakasi taonifiʼmo maiʼniye. Agaemo alagamuna ageʼniyana Ala kava neʼmoʼa hunoʼaeʼmo, Ananaiyasiyo, huno huʼnigenoʼaeʼmo, Ala kava nene, huno, maiʼnove, huno ha paiʼnigenoʼaeʼmo, 
ACT.9.11	Alo huka mago kaʼmo agiʼamo api kateʼmo uvo. Uka Yutasi nopiʼmo maiʼniya vekamo Tasasi taonifi vekamo agiʼamo Soloʼa kahauya huka ago. Afiyo, huno, agaemo nunumuʼmo nehiye. 
ACT.9.12	Alagamuna kageʼniyana Ananaiyasigageʼmo eka kayaʼmo agufaleʼmo maleʼneka alika ayakeka ateʼnanageno kageʼniye, huno ha paiʼniye. 
ACT.9.13	Ananaiyasiʼa hunoʼaeʼmo, Ala kava nene, huno, Muki vayaʼmogimo ani vekaeʼmo ava gemo ago huʼnageʼna afiʼnova vekamae. Agaemo Yulusalemu taonifi vayakamo lusi kava huno hanageke yaʼmo apamiʼniye, huʼa ava gemo huʼnageʼna afiʼnove. 
ACT.9.14	Ani vekamoʼmo kagikalefeʼmo nunumuʼmo nehaya vayaʼmo kalavusi huno apatesiyafeʼmo mago avoʼmo mono huʼa neʼapataya vayaʼaiteʼmo yagaiʼa neʼapataya vayaʼaitetiʼmo aliteno mani taonifiʼmo eʼniye, huno ha paiʼnigenoʼaeʼmo 
ACT.9.15	Ala kava neʼmoʼa hunoʼaeʼmo, Nagaemo aliʼyaʼnieʼmo uno nagiʼnimo alu nofi vayaʼaifenagi yagaiʼa neʼapataya vayaʼaifenagi Isaleli vayaʼaifenagi huno aeno hakalo huno hapa paisiyafeʼmo lekana paiʼna ateʼnovanagi afaʼa uvo. 
ACT.9.16	Nagiʼnilefeʼmo agafu kisiya kavaʼmo aliʼna ave lisugeno aliʼyaʼnimo aligiye, huno ha paiʼniye.
ACT.9.17	Ha paiʼnigeno Ananaiyasiʼa uno ani nopiʼmo uno haino Solo agufaleʼmo ayaʼmo maleʼnenoʼaeʼmo, Solo konagaʼnimogae, huno, Ala kava neʼmo Yesuʼa kateʼmo neʼanageno kaulagaleʼmo afole aiʼnigeka ageʼnana vekamoʼmo nagaemo alino nateʼnigeʼna eʼnove. Nagaemo kaulagamo aliʼna ayakeʼna katesugeno Goti Aunemeʼamoʼmo kaipafiʼmo havai tesiyafeʼmo alino nateʼnigeʼna eʼnove, huno ha nepaigenoʼaeʼmo 
ACT.9.18	malage huno mago noyame hainanigana agufa yaʼmo aulagafatiʼmo asagauno aiʼnigenoʼaeʼmo aulagamo alagepa huno ageno ayakeʼniye. Agaemo he tiʼnigeno aniʼmo faleno ateʼniye. 
ACT.9.19	Aniʼmo faleno atetegenoʼaeʼmo neʼyaʼmo neʼnigeno lokiya vaino ateʼniye.
ACT.9.20	Soloʼa Goti geʼamo neʼafiya vayaʼeʼmo Namasakasi taonifiʼmo mago afinaʼmo maiʼniye. Malage huno Yu vayaʼai mono noʼale noʼaleʼmo uneno huno Kalaisifeʼmo hunoʼaeʼmo, Ani vekamo Goti mafaʼneʼamo maiʼniye, huno aeno hakalo huno hapa paiʼniye. 
ACT.9.21	Muki vayaʼmogimo ani gemo afiʼa hapau aiteʼapaeʼmo, Ani vekamoʼmo Kalaisi agiʼalefeʼmo nunumuʼmo nehaya vayaʼmo Yulusalemu taonifiʼmo maiʼnaya vayaʼmo apamagiʼniye. Hogoteno apamagitenoʼaeʼmo hemenimo kalavusi huno apateteno mono huʼa neʼapataya vayaʼaiteʼmo yagaiʼa neʼapataya vayaʼmo apavalelinuno apamisiyafeʼmo manileʼmo eʼniya vekamae, huʼa huʼnae. 
ACT.9.22	Soloʼa magoʼe magoʼe huno lokiya gefatiʼmo huno aeno hakalo huno hapa painoʼaeʼmo, Yesuʼa Kalaisi vekamo maiʼniye, huno alino apave liʼniye. Alagepa huno alino apave liʼniyaʼmofeʼmo Namasakasi taonifiʼmo maiʼnaya Yu vayaʼmogimo geʼaleʼmo afaʼa aeʼa atagaina huʼa osuʼnae. 
ACT.9.23	Yatala afinaʼmo utegeʼapaeʼmo Yu vayaʼmo aliʼa anupa huʼa maiʼneʼapaeʼmo, Soloʼmo amagigune, huʼa huʼnayaʼmonanafa 
ACT.9.24	Soloʼa ani gemo ago afiʼniye. Apakaemo Soloʼmo amagisayafeʼmo felugaʼe haniʼilagaʼeʼmo ani taonifiʼmo muki lafi kipaʼaleʼmo yagaiʼa maiʼnae. 
ACT.9.25	Yagaiʼa maiʼnayaʼmonanafa Kalaisi geʼamo neʼafiya vayaʼmogi haniʼilagamo avaleli uʼa yafa kegiʼyaleʼmo uʼa haiʼa ateʼneʼa hona yuvapagana yapiʼmo aliʼa ateteʼa nofi aeteʼa aliʼneʼa ataleʼnageno Soloʼa uno lamino kegiʼya malaga mopafiʼmo asagauno aiteno uʼniye.
ACT.9.27	Koli nehagenoʼaeʼmo Manamasiʼa eno ha maeno apa vayaʼaitegamo avalelino uʼniye. Manamasiʼa apa vayaʼaifeʼmo hunoʼaeʼmo, Soloʼa kategamo neʼunoʼaeʼmo Ala kava neʼmo ageʼnigeno Ala kava neʼmoʼa ha paiʼniye. Inagi Soloʼa uno Yesu agiʼalefeʼmo Namasakasi kotegamo lokiya himamuʼaletiʼmo aeno hakalo huno hapa paiʼniye, huno hapa paiʼniye. 
ACT.9.28	Hapa paiʼnigenoʼaeʼmo Soloʼa apakaeʼeʼmo magokepi lokaeno maiʼneno muki Yulusalemu haopalega apakaeʼeʼmo magokepi lokaeno uneno huʼniye. 
ACT.9.29	Soloʼa koli osuno lokiya gemo huno Ala kava neʼmo Yesu agiʼalefeʼmo aeno hakalo huno hapa paiʼniye. Galiki apakemo neʼaiya Yu vayaʼeʼmo ge huge afige huʼa maiʼneʼa hapa paiʼnigeʼapaeʼmo amagisayafeʼmo huʼnae. 
ACT.9.30	Konagaʼamogi ani gemo afiteʼapaeʼmo Sisaliya kotegatiʼmo avaleli uʼa Tasasi kotegamo aliʼa ateʼnageno uʼniye. 
ACT.9.31	Ani afinaʼmo Goti mafaʼneʼamo aliʼa anupa huʼa maiʼnaya vayaʼmo Yutiya kotegagi Galeliya kotegagi Sameliya kotegagi huʼa maiʼnaya siosi vayaʼmogimo apaipamoʼmo falu huʼnigeʼa apayamufa huʼa maiʼnae. Gotifeʼmo koli huʼa maiʼnagenoʼaeʼmo Goti Aunemeʼamoʼmo alagepa huno hapa maeʼnigeʼa alagepa huʼa maiʼnageʼapaeʼmo magoʼe magoʼe huʼa asole vayaʼmo Goti mafaʼneʼamo hamaleʼnae.
ACT.9.32	Pitaʼa muki haopalega umenitata nehunoʼaeʼmo Lita kotega maiʼnaya Goti mafaʼneʼalegamo uʼniye. 
ACT.9.33	Lita kotega maiʼnenoʼaeʼmo ageyana mago vekamo agiʼamo Iniyasiʼa eitiʼa kafugamo kanage kanaga osuno muki afinaʼmo neʼmaiya vekamo hipaʼaleʼmo havaeno maiʼnigeno ageʼniye. 
ACT.9.34	Agetenoʼaeʼmo Iniyasiyo, huno, Yesu Kalaisiʼa alino kahageno kateʼnigi he tika yakaikonakamo alika alagepa huka maiyo, huno ha paiʼnigeno malage huno he tiʼniye. 
ACT.9.35	Muki Lita kotega maiʼnaya vayaʼe Saloni kotega maiʼnaya vayaʼmogiʼeʼmo agaemo ageteʼapaeʼmo apaipamo aliʼa afe leteʼa Ala kava netegamo uʼnae.
ACT.9.36	Mago a kanomo agiʼamo Tamaitaʼa Yopa taonifiʼmo maiʼneno Goti geʼamo neʼafiya a kanomo maiʼniye. Galiki gefatiʼmo Nokasiʼae huʼa agi aeʼnae. Muki afinaʼmo alagepa kavaʼageʼmo huno kagemi yaʼapimo ohaneʼniya vayaʼmo hapa maeno apamige apamige huno maiʼniya a kanoe. 
ACT.9.37	Pitaʼa Lita taonifiʼmo maiʼnigenoʼaeʼmo ani a kanomo kaita hauʼnigeno ago faliʼniye. Faliʼnigeʼa agufaʼamo sese hutaleʼa anaga aeno hanagi maleʼniya nopiʼmo maleʼnae. 
ACT.9.38	Yopa taonimo Lita taonimo haopaleʼmo haneʼniyaʼmofeʼmo Pitaʼa Lita taonifiʼmo maiʼniye, huʼa huʼnaya gemo Yopa taonifiʼmo mago vayaʼmo geʼamo neʼafiya vayaʼmogi ani gemo afiteʼapaeʼmo lole vekalaʼmo aliʼa anateʼnageʼana uʼana Pitafeʼmo huʼanaeʼmo, Malage huka lagaetegamo eno, huʼana ha paiʼnaʼae. 
ACT.9.39	Pitaʼa ani gemo afitenoʼaeʼmo anakaeʼeʼmo uno avaʼyi huʼnigeʼapaeʼmo avaleliʼuʼa anaga aeno hanagi maleʼniya nopiʼmo uʼa haiʼnae. Muki kogu aʼne anagaʼmogimo eʼa Pita haopaleʼmo lokaeʼa maiʼneʼa aviʼyaʼmo nehuʼapaeʼmo Nokasiʼa apakaeʼeʼmo magokepi lokaeno maiʼniya afinaʼmo alo huʼniya siotiʼe kukenaʼeʼmo aliʼa ave liʼnae. 
ACT.9.40	Ave liʼnagenoʼaeʼmo Pitaʼa hunoʼaeʼmo, kumatega uta lamiyo, huno hapa paiʼnigeʼa uʼa lamiʼnageno aleʼya faino maiʼneno nunumuʼmo huteno aino afe leno agufaleʼmo ageʼnenoʼaeʼmo, Tamaitao, huno, he tiyo, huno nehigenoʼaeʼmo aulagamo ageno ayakeno Pitaʼmo agetenoʼaeʼmo he tino fai maiʼniye. 
ACT.9.41	Pitaʼa ayateʼmo alino he tino ateʼnigeno he tiʼniye. Pitaʼa apaote vayaʼe kogu aʼne anagaʼeʼmo ge huʼnigeʼa eʼa hai eʼa maiʼnagenoʼaeʼmo Pitaʼa hunoʼaeʼmo, afaʼa maiʼniye, huno alino apaveliʼnigeʼa ageʼnae. 
ACT.9.42	Ani kavafeʼmo ava gemo muki Yopa haopalegamo aino atagu faenuneno huʼnigeʼapaeʼmo asole vayaʼmogi Ala kava nefeʼmo apakesamo afiʼa fatago huʼnae. 
ACT.9.43	Pitaʼa yatala afinaʼmo Yopa taonifiʼmo mago vekamoʼmo afu agufaletiʼmo alu ya alu yaʼmo alo hisayafeʼmo heno kalo paeno alino api neʼaiya vekamo agiʼamo Saimoni nopiʼmo havaeno maiʼniye.
ACT.10.2	Agaemo mono huno maiʼnigeʼa agaeʼe konaga vayaʼaʼeʼmo Gotifeʼmo koli huteʼa mono huʼa maiʼnae. Agaemo Yu vayaʼmo monimo apamige hapa maege huno maiʼnenoʼaeʼmo muki afinaʼmo Gotifeʼmo nunumuʼmo huno maiʼniye. 
ACT.10.3	Yegemo uno lamino falesiyafeʼmo nehigenoʼaeʼmo alagamuna agegekana huno ageyana Goti enisole vekaʼamo agaetega emineno, Koniliyasiyo, huno huʼnigenoʼaeʼmo, 
ACT.10.4	Ala kava nene, huno, na agufa yane, huno afi geʼnigenoʼaeʼmo, Nunumuʼmo huge kagemi yaʼapimo ohaneʼniya vayaʼmo hapa maeka apamige nehana kavakamo Goti aulagaleʼmo afole aiteno agesaleʼmo haneʼniye. 
ACT.10.5	Kagaemo mago vayaʼmo alika apategeʼapao Yopa taonifilagamo viyo. Uʼa mago vekamo agiʼamo Saimoniʼmo mago agiʼamo Pitafeʼmo ge hisageno eno. Agaemo hamoʼamo Saimoni nopiʼmo agaeʼeʼmo maiʼniye. 
ACT.10.6	Hamoʼamoʼmo afu agufaletiʼmo alu ya alu yaʼmo alo hisayafeʼmo heno kalo paeno alino api neʼaiya vekamo noʼamo ani haigifiʼmo haneʼniye. Agaemo hunoʼaeʼmo, ina kava huka maiyo, huno kaha paigiye, huno ha paitenoʼaeʼmo 
ACT.10.7	enisole vekamo ataleno uʼniye. Inagi Koniliyasiʼa noʼafiʼmo aliʼyaʼmo neʼaliʼa vekalaʼe ami ati vekamo mono nehiya vekamo agaeʼeʼmo muki afinaʼmo lokaeno neʼmaiya vekaʼefeʼmo ge huʼnigeʼa eʼnageno 
ACT.10.8	afole aiʼniya kavafeʼmo ava gemo huno hapa paiteno alino apateʼnigeʼa Yopa taonifiʼmo uʼnae. 
ACT.10.9	Egaʼamo Yopa haopalega kateʼmo neʼagenoʼaeʼmo Pitaʼa felugakukuʼmo nehavaeya noʼmo nokatoʼmuʼmo otu nokatoʼmumo haneʼnigeno nunumuʼmo hisiyafeʼmo uno haiʼniye. 
ACT.10.10	Lusi kava huno aga teʼnigeno neʼyaʼmo nesiyafeʼmo neʼyaʼmo nekaegenoʼaeʼmo alagamuna agegekana huno ageʼniye. 
ACT.10.11	Ageʼniyana kokuʼnaʼmo halo aiʼnigeno alopa latapa kenamo mopa afafaleʼmo emineʼniye. Loleʼe loleʼe atupaleʼmo nofi aeteno ataleʼnigeno emineʼniye. 
ACT.10.12	Ani kenafiʼmo muki alu afu alu afugi afela afugi nagaloʼyavegi namagi huʼa maiʼnae.
ACT.10.13	Mago vekamoʼmo hunoʼaeʼmo, Pitao, huno, He tika amagika kaeka no, huno ha paiʼnigenoʼaeʼmo, 
ACT.10.14	Ala kava nene, huno, Haʼao. Lagaefeʼmo Yu mono keʼaepa gemoʼa hunoʼaeʼmo, alu hosu afumo ameʼamo oʼneyo, huno huʼnigeʼna mosiʼnova yane, huno ha paiʼnigenoʼaeʼmo, 
ACT.10.15	Gotiʼa alino auleno apateʼniya yafeʼmo hosu yaʼmo haneʼniye, huka osuvo, huno ha paiʼniye. 
ACT.10.16	Loleʼe magoʼe afinaʼmo ani kavaʼmo afole aiʼnigeno agetegenoʼaeʼmo kokuʼnapiʼmo alino vayu hulino uno haiʼniye. 
ACT.10.17	Pitaʼa alagamuna agegekana huno ageʼniya kavaʼmo aepaʼaeʼmo agesa alaʼamo neʼafigeʼapaeʼmo Koniliyasiʼa alino apateʼnigeʼa eʼnaya vayaʼmo Saimoni nofeʼmo kahauya hume hume eʼa ageteʼa kegiʼya kipateʼmo he tiʼnae. 
ACT.10.18	Apakaemo huʼapaeʼmo, Saimoni Pitaʼa eno maiʼnifi oʼmaiʼniye, huʼa ge huʼa afi geʼnae.
ACT.10.20	he tika uka lamiyo. Nagaemo aliʼna apateʼnogeʼa neʼagi lole kagesa oʼafika apakaeʼeʼmo afaʼa uvo, huno ha paiʼniye. 
ACT.10.21	Pitaʼa he tino uno lamino Koniliyasiʼa alino apateʼnigeʼa eʼnaya vayaʼaifeʼmo hunoʼaeʼmo, Lapakaemo nagaefeʼmo eta kahauya nehaya vekamo maiʼnove. Na agufa yafeʼmo nagaetegamo neʼae, huno apafi geʼnigeʼapaeʼmo, 
ACT.10.22	Ami ati vayaʼaiteʼmo yagaino neʼapateya vekamo agiʼamo Koniliyasiʼa kagaetegamo alino lateʼnigeta neʼone. Agaemo kanale vekamo Gotifeʼmo mono nehiya vekamo maiʼniye. Muki Yu vayaʼmogimo huʼapaeʼmo, kanale vekae, huʼa nehaya vekamo maiʼnigeno Goti enisole vekaʼamoʼmo agaefeʼmo hunoʼaeʼmo, Pitafeʼmo ge hugenoʼao eno kaha paisigeka geʼamo afigane, huno ha paiʼniye, huʼa ha paiʼnagenoʼaeʼmo, 
ACT.10.23	Haitetapa mani nopiʼmo havaeyo afaʼa yagaiʼna lapategauvanagi, huno hapa paiʼniye.
ACT.10.23	Egaʼamo Pitaʼa he tino uʼnigeʼapaeʼmo agaeʼe mago Yopa taonifi konaga vayaʼaʼeʼmo magokepi uʼnae. 
ACT.10.24	Egaʼamo Sisaliya taonifiʼmo uʼa avaʼyi huʼnae. Koniliyasiʼa agaiʼa nofi vayaʼe ao vayaʼeʼmo ge huʼnigeʼa eʼa aliʼa anupa huʼa Pitafeʼmo agava maiʼnae. 
ACT.10.25	Pitaʼa eno nopiʼmo uno haisiyafeʼmo nehigenoʼaeʼmo Koniliyasiʼa eno aiyafiʼmo agoʼya faiteno ape huno maiʼneno agaefeʼmo mono nehigenoʼaeʼmo 
ACT.10.26	Pitaʼa alino he tino atetenoʼaeʼmo, He tiyo, huno, nagaeʼe kagaeʼeʼmo vayalafatalaʼmo maiʼnoʼae, 
ACT.10.27	huno ha paitenoʼaeʼmo magokepi uʼa haiʼanaeʼmo Pitaʼa apakeyana asole vayaʼmo aliʼa anupa huʼa maiʼnageno apakeʼniye. 
ACT.10.28	Apaketenoʼaeʼmo, Lagae keʼaepa gemoʼa hunoʼaeʼmo, Yu vayaʼe alu nofi vayaʼeʼmo magokepi lokaetapa oʼmaiyo, huno huʼnigetapa ago afiʼnae. Huʼniyaʼmonanafa Gotiʼa hunoʼaeʼmo, Mago vekaeʼmo hukaeʼmo, hosu vekamo maiʼniyanageʼna agaeʼeʼmo magokepi lokaeʼna oʼmaiguve, huka osuvo, huno ago alino nave liʼniye. 
ACT.10.29	Alino nave liʼniyaʼmofeʼmo nagaefeʼmo eno hutapa ge huʼnageʼnaeʼmo mago gemo osuʼna afaʼa eʼnove. Nagaefeʼmo na agufa yafeʼmo ge huʼnae, huno apafi geʼnigenoʼaeʼmo 
ACT.10.30	Koniliyasiʼa hunoʼaeʼmo, Ega olagamo neʼyaʼmo oʼneʼna mosiʼna maime maime neʼeʼnaeʼmo yegemo uno lamino nefaleya agufa kanaleʼmo noʼnifiʼmo nunumuʼmo huʼna maiʼnogeno malage huno mago vekamo alave alaveʼage nehiya kukenamo vailiʼniya vekamo naulagaleʼmo afole aitenoʼaeʼmo, 
ACT.10.31	Koniliyasiyo, huno, Nunumuʼmo huge kagemi yaʼapimo ohaneʼniya vayaʼmo hapa maeka apamige nehana kavakamo Goti aulagaleʼmo afole aiteno agesaleʼmo haneʼniye. 
ACT.10.32	Kagaemo mago vayaʼmo alika apategeʼa Yopa taonifilagamo viyo. Mago vekamo agiʼamo Saimoniʼa mago alu agiʼamo Pitafeʼmo ge hisageno eno. Agaemo hamoʼamo Saimoni nopiʼmo agaeʼeʼmo lokaeno maiʼniye. Hamoʼamoʼmo afu agufaletiʼmo alu ya alu yaʼmo alo nehiya vekamo noʼamo ani haigileʼmo haneʼniye. Enoʼaeʼmo kaha paigiye, huno naha paiʼniyaʼmofeʼmo 
ACT.10.33	malage huʼna kagaefeʼmo ge huʼnogeka alagepa kava huka nagaetegamo eʼnane. Gotiʼa ani gemo hapa paiyo, huno kaha paiʼniya gemo laha paisanageta afisunafeʼmo hemenimo Goti aulagaleʼmo eta alita anupa huta maiʼnone, huno ha paiʼniye.
ACT.10.35	Gotiʼa alu nofi vaya alu nofi vayapatiʼmo agaefeʼmo koli huteʼa alagepa kavaʼmo nehaya vayaʼaifeʼmo hapao keʼmo nehe. 
ACT.10.36	Gotiʼa mago alagepa gemo Yu vayaʼmogitalegamo alino ateʼnigeno emineʼniye, huʼa huʼnagetapa ago afiʼnae. Ani gemoʼmo hunoʼaeʼmo Yesu Kalaisiʼa muki ma mopafi vayaʼaiteʼmo yagaino neʼapateya vekamoʼmo ma mopafi vayaʼe Gotiʼeʼmo alino nanu aeno apateteno alino magoke apaipamo kalino apateʼniye. 
ACT.10.37	Ani alagepa gemo Yoniʼa aniʼmo faleno apateʼniya afinatetiʼmo Galeliya kotegamo afole aiteno muki Yutiya kotegaʼeʼmo aino atagu faeno uneno huʼniye. 
ACT.10.38	Lapakaemo Yesuʼa Nasalasa taonifi vekamo ava gemo ago afiʼnae. Gotiʼa uvelimo lakino atetenoʼaeʼmo Aunemeʼamo amitenoʼaeʼmo ayamufa huno ateʼniye. Agaemo muki haopalega umenitata nehunoʼaeʼmo alagepa kavaʼmo huno vayaʼmo hapa maeteno Sataniʼa yagaino apateʼnigeʼa kana yaʼmo aliʼa maiʼnaya vayaʼmo alino alagepa huno apateʼniye. Gotiʼa agaeʼeʼmo lokaeno maiʼniyaʼmofeʼmo ani kavaʼmo huʼniye. 
ACT.10.39	Agaemo Yulusalemu taonifiʼe muki Yu vayaʼai kotegaʼeʼmo huʼniya kavaʼmo agetetaeʼmo aeta hakalo huta hapa nepauna vayaʼmo maiʼnone. Apakaemo malipu yosaleʼmo nili aiʼnageno faliʼniyaʼmonanafa 
ACT.10.40	loleʼe magoʼe afinaʼmo utegeno Gotiʼa ago alino he tino ateteno lagae laulagaleʼmo alino afole aino ateʼniye. 
ACT.10.41	Agaemo muki vayaʼai apaulagaleʼmo afole oʼaiʼnifa ageteta aeta hakalo huta hapa paisunafeʼmo Gotiʼa lekana paino lateʼniya vayaʼmogita laulagalekeʼmo afole aiʼniye. He tino maiʼnigetaeʼmo agaeʼeʼmo aniʼmo nege neʼyaʼmo nege huta maiʼnone. 
ACT.10.42	Agaemo hunoʼaeʼmo, Nagaefeʼmo nava gemo hutapa hapa paitapaeʼmo Gotiʼa afaʼa maiʼnaya vayaʼe faliʼnaya vayaʼeʼmo agoti huno apatesiya vekae, huno huteno lekana paino ateʼniye, hutapa aeta hakalo hutapa hapa paiyo, huno laha paiʼniye. 
ACT.10.43	Muki laginago vayaʼmogi Gotitegati gemo alini eʼa aeʼa hakalo huʼa hapa nepaiya vayaʼmogimo ava gemo huʼapaeʼmo, Gotiʼa ani vekamo agiʼaletiʼmo agaefeʼmo apakesamo afiʼa fatago nehaya vayaʼai hosu kavaʼapimo alino atalegaiye, huʼa avoʼmo kae maleʼnae, huno hapa paiʼniye.
ACT.10.45+ACT.10.46	Yu vayaʼmo apakesamo afiʼa fatago huʼnaya vayaʼmo Pitaʼeʼmo Yopa taonifatiʼmo eʼa maiʼnaya vayaʼmogimo ani kavaʼmo ageteʼapaeʼmo hapau aiʼnae. Alu apake alu apakemo aiteʼapaeʼmo Goti agiʼaleʼmo aliʼa asaga huʼnageʼa afiʼnae. Afiteʼapaeʼmo Gotiʼa fiku hapa maeno neʼapamiya Aunemeʼamo alu nofi vayaʼmo apamiʼniyaʼmofeʼmo hapau aiʼnae. 
ACT.10.47	Pitaʼa hunoʼaeʼmo, Lagaemo Gotiʼa Aunemeʼamo ago lamiʼniya kava huno mani vayaʼmo ago apamiʼniyaʼmofeʼmo aniʼmo faleta apatesuna kavateʼmo mago vekamoʼmo ka akanino oʼategaiye. 
ACT.10.48	Yesu agiʼalefeʼmo aniʼmo faletapa apateyo, huno hapa paiʼniye. Aniʼmo faleʼa apatetageʼapaeʼmo Pitafeʼmo huʼapaeʼmo, Magoʼe afinaʼmo lagaeʼeʼmo lokaeka maiyo, huʼa ha paiʼnae.
ACT.11.1	Alu nofi vayaʼmogi Goti geʼamo afiteʼa aliʼa apaipafiʼmo maleʼnae, huʼa huʼnaya gemo apa vayaʼe Yutiya kotega konaga vayaʼmogiʼeʼmo afiʼnae. 
ACT.11.2	Pitaʼa Yulusalemu taonifiʼmo uno avaʼyi huʼnigeʼapaeʼmo mago vayaʼmogi huʼapaeʼmo, lapakufamo lagaiyo, huʼa nehaya vayaʼmogi Pitafeʼmo ge hauʼapaeʼmo, 
ACT.11.3	Kagaemo uka alu nofi vayaʼmo apakufamo nolagaya vayaʼai nopiʼmo uka haika apakaeʼeʼmo magokepi maiʼneka neʼyaʼmo neʼnane, huʼa ge hauʼnae. 
ACT.11.4	Inagi Pitaʼa aepa faino hapa paiʼniya afinatetiʼmo afole aite afole aite huʼniya kavafeʼmo ava gemo huno hapa paiʼniye.
ACT.11.6	Aulu heʼna agovana muki agufa afugi afela afugi nagaloʼyavegi afela namagi huʼa maiʼnageʼna ageʼnove. 
ACT.11.7	Ageteʼna afiʼnogenoʼaeʼmo mago gemo naha painoʼaeʼmo, Pitao, huno, He tika amagika kaeka no, huno naha paiʼnigeʼnaeʼmo 
ACT.11.8	Ala kava nene, huʼna, haʼao. Lagaefeʼmo Yu mono keʼaepa gemoʼa hunoʼaeʼmo, alu hosu afumo ameʼamo oʼneyo huno huʼnigeʼna mosiʼnova yane, huʼna ha paiʼnogenoʼaeʼmo 
ACT.11.9	halate naha painoʼaeʼmo, Gotiʼa alino auleno apateʼniya yafeʼmo hosu yane, huka osuvo, huno naha paiʼniye. 
ACT.11.10	Loleʼe magoʼe afinaʼmo ani gemo huteno muki yaʼamo kokuʼnapiʼmo halate alino vayu hulino uno haiʼniye. 
ACT.11.11	Neʼagogeʼapaeʼmo loleʼe magoʼe vayaʼmo Sisaliya taonifatiʼmo alino apateʼnigeʼa eʼnaya vayaʼmo maiʼnova noteʼmo eʼa avaʼyi huʼnae. 
ACT.11.12	Goti Aunemeʼamoʼmo hunoʼaeʼmo, Lole kagesamo oʼafika apakaeʼeʼmo afaʼa uvo, huno naha paiʼniye. Nagaeʼe Yopa taonifi vayaʼmo sigisiʼa konagaʼnimogiʼeʼmo magokepi lokaeta uta Sisaliya taonifiʼmo uta agae nopiʼmo uta haita maiʼnone. 
ACT.11.13	Agaemo hunoʼaeʼmo, Noʼnifiʼmo maiʼneʼna ageʼnovana mago enisole vekamo he tino maiʼnenoʼaeʼmo, Kagaemo mago vayaʼmo alika apategeʼa uʼa Saimoni Pitafeʼmo ge hisageno eno. 
ACT.11.14	Eno mago gemo lapa paisigetapa kagaeʼe muki konaga vayakaʼeʼmo ani gemo afisageno Gotiʼa geʼaletiʼmo lapakufamo alino katino lapategaiye, huno naha paiʼniye, huno naha paiʼniye. 
ACT.11.15	Nagaemo aepa faiʼna gemo hapa nepaugenoʼaeʼmo Goti Aunemeʼamo hogoteno lagaeteʼmo emineʼniya kava huno apakaeteʼmo emineʼniye. 
ACT.11.16	Ageteʼnaeʼmo Ala kava neʼmoʼa hunoʼaeʼmo, Yoniʼa aniʼaletikeʼmo faleno apateʼniyaʼmonanafa nagaemo Goti Aunemeʼaletiʼmo faleʼna lapategauve, huno laha paiʼniya geʼaeʼmo nagesa afiʼna ho huʼnove. 
ACT.11.17	Lagaemo Yesu Kalaisi Ala kava nefeʼmo lagesamo afita fatago huʼnonagenoʼaeʼmo Gotiʼa Aunemeʼamo lamiʼniya kava huno alu nofi vayaʼmo apamiʼniyaʼmofeʼmo nagaemo ina agufa vekamogeʼna Goti kaʼmo afaʼa akaniʼna oʼategauve, huno hapa paiʼniye. 
ACT.11.18	Ani gemo afiteʼapaeʼmo mago gemo osuʼa Goti agiʼalekeʼmo aliʼa asaga huteʼapaeʼmo, Gotiʼa alu nofi vayaʼmo ofaliʼa afaʼa maisayafeʼmo apaipamo aliʼa afe lesaya kavaʼmo alino apamiʼniyanageʼa afaʼa maigae, huʼa huʼnae.
ACT.11.20	Hapa paiʼnayaʼmonanafa mago vayaʼmo Saipalasi kotegati vayaʼe Sailini kotegati vayaʼeʼmo uʼa Atiyoki taonifiʼmo Galiki apakemo neʼaiya vayaʼaifeʼmo Yesuʼa Ala kava neʼmo ava gemo aeʼa hakalo huʼa hapa paiʼnae. 
ACT.11.21	Gotiʼa lokiya vaino apateʼnigeʼapaeʼmo asole vayaʼmogimo ani gemo afiteʼa apakesamo afiʼa fatago huteʼa Ala kava netegamo aiʼa afe leʼa eʼnae.
ACT.11.23	Uno apakeyana Gotiʼa fiku hapa maeno apamiʼnigeno apaketenoʼaeʼmo lusi kava huno amogaga aiteno hapa painoʼaeʼmo, alagepa hutapa lapakesamo afitetapa lokiya vaita maiʼnetapaeʼmo Ala kava neʼmo akame huteta oʼatalegaune, hutapa hiyo, huno apaipa apakesamo alino lokiya vaino apateʼniye. 
ACT.11.24	Manamasiʼa alagepa vekamo Goti Aunemeʼamoʼmo aipafiʼmo havai teʼnigeno lokiya vaino agesa afino fatago huʼniya vekamoʼmo asole vayaʼmo apayate alinino Ala kava netegamo eʼniye. 
ACT.11.25	Inagi Manamasiʼa apatalenuno Solofeʼmo kahauya huno agesiyafeʼmo Tasasi taonifiʼmo uno 
ACT.11.26	ageteno avalelino Atiyoki taonifiʼmo eʼniye. Anakaemo mago kafugamo siosi vayaʼeʼmo aliʼana anupa huʼana maiʼneʼanaeʼmo asole vayaʼmo aliʼana apaya maleʼnaʼae. Atiyoki taonifi vayaʼmogimo geʼamo neʼafiya vayaʼaifeʼmo apakiʼapimo Kalisitini vayane huʼa hogote afinaʼapimo apakimo apateʼnae.
ACT.11.28	Ani vayapatiʼmo mago vekamo agiʼamo Agamasiʼa he tino Goti Aunemeʼaletiʼmo mago gemo hapa painoʼaeʼmo, Muki haopalegamo kafu kavaʼmo afole aigiye, huno hapa paiʼniye. Ala vekamo Kilotiyasiʼa vayaʼaiteʼmo yagaino neʼapateya afinaʼmo ani agufa kafu hu kavaʼmo afole aiʼniye. 
ACT.11.29	Geʼamo neʼafiya vayaʼmogimo ani gemo afiteʼapaeʼmo, Yutiya kotega maiʼnaya konagatimogi hapa maeta na magi monimo maleʼnopigeta ani kavaʼmo huta magoke magoke huta apamigune, huʼa huʼnae. 
ACT.11.30	Ani kavaʼmo huteʼa Manamasiʼe Soloʼeʼmo monimo anamiʼnaʼageʼana alini uʼana Yulusalemu taonifi Goti mafaʼneʼaiteʼmo yagaiʼa neʼapataya vayatama vayaʼmo apamiʼnaʼae.
ACT.12.1	Ani afinaʼmo alaʼapimo yagaino neʼapateya kini vekamo Helotiʼa siosi vayaʼmo lusi kava hanageke yaʼmo apamiʼniye. 
ACT.12.2	Agaemo ati vekaeʼmo hunoʼaeʼmo, Uka Yoni aganaʼamo Yemisiʼmo lugoʼamo heka hatagauvo, huno ha paiʼnigeno uno naipeletiʼmo lugoʼamo heno hatagauʼnigeno faliʼniye. 
ACT.12.3	Yu vayaʼmogimo ani kavafeʼmo amuse huʼa ateʼnageno Helotiʼa afitenoʼaeʼmo Yu vayaʼai hopa afinaʼmo ko nosiya peleti mayamo neʼnaya afinaʼmo Pitaʼmo atafauno kalavusi huno ateʼniye. 
ACT.12.4	Kalavusi huno ateʼnigeʼapaeʼmo loleʼe loleʼe ati vayaʼmogi yagaiʼa ateʼa maigeʼa utesageʼapaeʼmo halate loleʼe loleʼe ati vayaʼmogi yagaiʼa ateteʼa hisayafeʼmo sigisitiniʼa ati vayaʼmo avaleno apamiʼnigeʼa yagaiʼa ateʼa maiʼnae. Helotiʼa agesa afinoʼaeʼmo, Pasova hopa afinaʼmo hano hutesigeʼnaeʼmo muki vayaʼai apaulagaleʼmo Pitaʼa avaleliʼneʼna ategauve, huno agesa afiʼniye. 
ACT.12.5	Pitaʼa kalavusifiʼmo maiʼnigeʼa ati vayaʼmogimo yagaiʼa ateʼa maiʼnageʼapaeʼmo muki siosi vayaʼmogimo Gotiʼa ha maesiyafeʼmo lusi kava huʼa nunumuʼmo huʼa ateʼnae.
ACT.12.7	Ala kava neʼmo enisole vekaʼamo afole aiʼnigenoʼaeʼmo maiʼniya kalavusi nopiʼmo aeno ha leʼniye. Enisole vekamoʼmo Pita haopaleʼmo amagino hauneno atetenoʼaeʼmo, Malage huka he tiyo, huno ha paiteno aupatiʼmo alino he tino ateʼnigenoʼaeʼmo lole seli nofitalaʼmo ayapatiʼmo aino hatu maeno asagauno aiʼniye. 
ACT.12.8	Enisole vekamoʼmo hunoʼaeʼmo, Mapalukamo alika aeteka sukamo alika vaiyo, huno ha paiʼnigeno ani kavaʼmo huʼnigenoʼaeʼmo, Alapaʼage siotikamo alika vaiteka nakame huka emikeno, huno ha paiʼnigeno 
ACT.12.9	Pitaʼa akame huno kalavusi nopatiʼmo uno lamiʼniye. Pitaʼa hunoʼaeʼmo, Afaʼa neʼofi alagamuna neʼagofi, huno agesa afiʼniye. 
ACT.12.10	Anakaemo ati vayaʼmo yagaiʼa maiʼnaya vayaʼmo uʼana aeʼana apakaseʼana uʼana magoʼe ati vayaʼmo yagaiʼa maiʼnaya vayaʼmo aeʼana apakaseʼana taonifilagamo neʼvaya kate aeni kegiʼya hiʼyanaleʼmo uʼana avaʼyi nehaʼagenoʼaeʼmo aeni kitamo agaiʼamo aino yakiʼnigeʼana malaga uʼana lamiʼnaʼae. Anakaemo kateʼmo neʼuʼanaeʼmo enisole vekamo malage huno ago ataleno uʼniye.
ACT.12.11	Ataleno uʼnigenoʼaeʼmo Pitaʼa agesamo aino halo aiʼnigenoʼaeʼmo, Alagi ago afole aiʼniye. Ala kava neʼmoʼa enisole vekaʼamo alino ateʼnigeno emineno Heloti ayapatiʼe Yu vayaʼmogimo ani kavaʼmo hugune, huʼa huʼnaya kavapatiʼeʼmo nagufamo ago alino katino nateʼniye, huno agesamo afiʼniye. 
ACT.12.12	Ani kavafeʼmo agesa afitenoʼaeʼmo Yoni Maki itaʼamoʼmo Maliya notegamo uʼniye. Asole vayaʼmo ani nopiʼmo aliʼa anupa huʼa maiʼneʼapaeʼmo nunumuʼmo huʼa maiʼnae. 
ACT.12.13	Pitaʼa uno kegiʼya kitaleʼmo hakalu hakalu huno amagiʼnigenoʼaeʼmo aliʼyaʼmo neʼaliya aʼmafaʼnemo agiʼamo Lotaʼa afiteno emineʼniye. 
ACT.12.14	Emineno Pitaʼa agemo aiʼnigeno afitenoʼaeʼmo, Pitaʼa ago eno maiʼniye, huno huteno lusi kava huno amogaga aitenoʼaeʼmo kitamo oʼyakino aino atagi neno nagu nagu huno haino, Pitaʼa kegiʼya kipateʼmo ago eno maiʼniye, huno hapa paiʼniye. 
ACT.12.15	Hapa paiʼnigeʼapaeʼmo, Negi gemo nehane, huʼa huʼnagenoʼaeʼmo, Haʼao, alagi lama gemo nehuve, huno magoʼe magoʼe huno huʼnigeʼapaeʼmo Pita enisoleʼamo eno maiʼnegaiye, huʼa huʼnae.
ACT.12.16	Pitaʼa magoʼe huno hakalu hakalu huno kitaleʼmo amagino maiʼnigeʼa afiteʼa uʼa lamiʼa kitamo yakiʼa Pitaʼmo ageteʼapaeʼmo lusi kava huʼa hapau aiʼnae. 
ACT.12.17	Pitaʼa ayatetiʼmo hunoʼaeʼmo, ge osiyo, huno hapa paitenoʼaeʼmo Ala kava neʼmoʼa kalavusi nopatiʼmo avalelino eʼniya kavafeʼmo ava gemo huno hapa paitenoʼaeʼmo, Utapa ani gemo Yemisiʼe muki konagatimogiʼefeʼmo hapa paiyo, huno hapa paiteno apataleno alu kotegamo uʼniye.
ACT.12.19	Helotiʼa hunoʼaeʼmo, kahauya hutapa ageyo, huno hapa paiʼnigeʼapaeʼmo uʼeʼa huʼa lusi kava huʼa kahauya huʼnayaʼmonanafa oʼageʼnae. Agaemo Pitateʼmo yagaiʼa maiʼnaya ati vayaʼaifeʼmo ge huno apafi genoʼaeʼmo, apamagigeʼa faliyo, huno hapa paiʼniye. Agaemo apatalenuno Yutiya kotegatiʼmo uno lamino Sisaliya taonifiʼmo maiʼniye.
ACT.12.21	Mago lekana pai maleʼniya afinaʼmo Helotiʼa yagaino neʼapateya kukenaʼamo alino vaiteno yagaino neʼapateya siyateʼmo uno haino maiʼnenoʼaeʼmo asole gemo hapa paiʼniye. 
ACT.12.22	Hapa paiʼnigeʼa afiteʼapaeʼmo, vaehae, huʼa, vayalafaʼmoʼa laha nopaifa mago gotitimokeʼmo ani gemo laha nepaiye, huʼa alopa gefatiʼmo huʼnae. 
ACT.12.23	Nehagenoʼaeʼmo Ala kava neʼmo enisole vekaʼamo emineno Helotiʼmo amagiʼnigeno hagifamoʼmo agufafiʼmo neʼnigeno faliʼniye. Agaemo Goti agiʼaleʼmo alino asaga huno oʼateʼniyaʼmofeʼmo amagiʼnigeno faliʼniye. 
ACT.12.24	Inagi Goti geʼamo magoʼe magoʼe huno aino atagu faenuneno huʼnigeno magoʼe huno afole aiʼniye.
ACT.13.2	Ani vayaʼmogimo Ala kava nefeʼmo mono huge neʼyaʼmo mosige huʼa maiʼnagenoʼaeʼmo Goti Aunemeʼamo aote Aunemeʼamoʼmo hapa painoʼaeʼmo, Nagaemo Manamasiʼe Soloʼeʼmo aliʼyaʼnimo alisaʼafeʼmo keya aeʼna ge huʼnovanagi alitana anaote anategeʼanao, huno hapa paiʼniye. 
ACT.13.3	Ani gemo afiteʼapaeʼmo neʼyaʼmo oʼneʼa mosiʼa maiʼneʼa apayaʼmo anakufaleʼmo maleʼneʼa nunumuʼmo huteʼa aliʼa anaoteʼmo anateʼnageʼana uʼnaʼae.
ACT.13.5	Salamisi taonifiʼmo uʼana avaʼyi huteʼanaeʼmo muki Yu vayaʼai mono noʼafiʼeʼmo uʼeʼa huʼana Goti geʼamo aeʼana hakalo huʼana hapa paiʼnaʼae. Yoni Makiʼa hana maeno aliʼyaʼmo alisiyafeʼmo magokepi lokaeʼa maiʼnae. 
ACT.13.6	Apakaemo magayaga faliga ani haigifiʼmo haneʼniya taonimo aliʼa ataleʼa mugagaya ani agoʼnanenamo ani haigifiʼmo haneʼniya taonifiʼmo Pefosi kotegamo uʼa maiʼnae. Mago vekamo agiʼamo Ma Yesuʼa ani taonifiʼmo maiʼnigeʼa ageʼnae. Agaemo hosu apaune vayaʼai himamuʼapiletiʼmo noʼagaya aeto agufa aune kavaʼmo nehiya vekamo Yu nofi vekamo maiʼnenoʼaeʼmo, Gotitegati gemo aliniʼneʼna aeʼna hakalo huʼna hapa nepauva vekamo maiʼnove, huno hapa paiʼniyaʼmonanafa aigofe vekamo maiʼniye. 
ACT.13.7	Ani vekamo ani agoʼnanenafiʼmo haneʼniya koteʼmo yagaino neʼapateya vekamo agiʼamo Sesiʼasi Polasiʼa ao vekamo maiʼniye. Sesiʼasi Polasiʼa alagepa huno agesa afiʼniya vekamae. Agaemo Goti geʼamo afisiyafeʼmo Manamasiʼe Soloʼefeʼmo ge huʼnigeʼana eʼnaʼae. 
ACT.13.8	Eʼana maiʼnaʼagenoʼaeʼmo hosu apaune vayaʼai himamuʼapiletiʼmo noʼagaya aeto agufa aune kavaʼmo nehiya vekamo agiʼamo Galiki gefatiʼmo Elimasiʼa yagaino neʼapateya vekamoʼmo agesa afino fatago osisiyafeʼmo alino afepi anateʼniye. 
ACT.13.9	Ani kavaʼmo huʼniyaʼmofeʼmo Goti Aunemeʼamoʼmo Soloʼa alu agiʼamo Polo aipafiʼmo uno haino havai teʼnigenoʼaeʼmo aulu haeno agetenoʼaeʼmo, 
ACT.13.10	Satani mafaʼneyo, huno, Kagaemo alagepa kavaʼmo kameʼamo maiʼnane. Aigofe kavakamoʼe hosu kavakamoʼeʼmo kagae kaipafiʼmo havai teʼniye. Ala kava neʼmo fatago kavaʼamo alika kayagi kayaga huka neʼatane. 
ACT.13.11	Ala kava neʼmoʼa hemenimo kamagisigeno kaulagalaʼmo ali hisigeka mago afinaʼmo ha le yaʼmo oʼageka afaʼa maigane, huno ha nepaigenoʼaeʼmo aulagalaʼmo ago ali huʼnigeno hiyakana huno hani yaʼmoʼa aulagalapiʼmo aino ati kaeʼniye. Agaemo uno mago vekaeʼmo ge hisigeno ayate alinino visiyafeʼmo kahauya hisiyafeʼmo uʼniye. 
ACT.13.12	Yagaino neʼapateya vekamoʼmo ani kavaʼmo agetenoʼaeʼmo agesamo afino fatago huʼniye. Agaemo Ala kava neʼmo geʼamo afitenoʼaeʼmo hau aiʼniye.
ACT.13.14	Pega taonifiʼmo atale uʼana Atiyoki kotega taonimo Pisitiya kotegamo uʼana avaʼyi huteʼana Sapati afinaʼmo Yu vayaʼai mono nopiʼmo uʼana haiʼnaʼae. 
ACT.13.15	Mago vayaʼmogimo Goti Mukufatiʼmo Mosese keʼaepa gemo lekana paiteʼa Gotitegati gemo alini eʼa aeʼa hakalo huʼa hapa nepaiya vayaʼmogimo avoʼmo kae maleʼnaya geʼeʼmo lekana paiʼnae. Lekana paiʼa hano huteʼapaeʼmo monoteʼmo neʼyagaiya vayaʼmogimo mago vekamo aliʼa ateʼnageno anakaetegamo enoʼaeʼmo, Konagalane, huno, Mago geletiʼmo alitana he titana latesaʼageta akame hisuna agufa gemo haneʼnisiyaʼmoʼmo laha paiʼao, huno hana paiʼnigeno 
ACT.13.16	Poloʼa he tino ayaʼmo ataleteno aepa faino hapa painoʼaeʼmo, Isaleli vayaʼnimogitapaʼe alu nofi vayaʼmo Gotifeʼmo mono nehaya vayaʼmogitapaʼeʼmo geʼnimo afiyo. 
ACT.13.17	Isaleli vayaʼai Gotiʼapimoʼmo laginago vayaʼmo lekana paino apateteno Isipi kotega nata neʼuʼa maiʼnaya afinaʼmo asole vayaʼmo alino afole aino apateʼniye. Gotiʼa himamu lokiyaʼaletiʼmo Isipi kotegatiʼmo apavalelino eʼniye. 
ACT.13.18	Apakaemo fotiʼa kafugamo kaʼme kotega maiʼneʼapaeʼmo hosu kavaʼmo huʼnayaʼmonanafa oʼapataleno hapa maeʼniye. 
ACT.13.19	Gotiʼa hapa maeʼnigeʼapaeʼmo seveniʼa nofi vayaʼmogi Kenani kotega vayaʼmo hapafaiʼa hapaetaleʼa apakae mopamo aliʼnae. 
ACT.13.20	Agaemo agoti gemo neʼafiya vayaʼmo apavaleno apamiʼnigeʼapaeʼmo fo hataleti fifitiʼa kafugamo yagaiʼa apateme apateme neʼagenoʼaeʼmo Samiyoʼmo Gotitegati gemo alinineno aeno hakalo huno hapa nepaiya vekamo afole aiʼniye. 
ACT.13.21	Henagaʼamo apakaemo Gotifeʼmo huʼapaeʼmo, mago kini vekamoʼmo yagaino latesiyafeʼmo avaleka lamiyo, huʼa ge huʼnageno Gotiʼa yagaino apatesiya kini vekamo agiʼamo Soloʼa Kisi mafaʼnemo Menisameni nofi vayapati vekamo avaleno apamiʼnigeno fotiʼa kafugamo yagaino apateʼniye. 
ACT.13.22	Gotiʼa Soloʼmo ha faino ataleteno Neviniʼa yagaino apatesiyafeʼmo alino he tino ateʼniye. Gotiʼa Nevinifeʼmo ava gemo hunoʼaeʼmo, 
ACT.13.23	Gotiʼa hogoteno hunoʼaeʼmo, Nevini aginago vayapatiʼmo lapa maesiya vekamo aliʼna afole aiʼna ategauve, huno huʼniya gelefeʼmo akame huno Yesuʼa Nevini aginagomo Isaleli vayaʼai apakufamo alino katino apatesiya vekamo alino afole aino ateʼniye. 
ACT.13.24	Yesuʼa aliʼyaʼamo aepa faino oʼaliʼnigenoʼaeʼmo Yoniʼa muki Isaleli vayaʼaifeʼmo hunoʼaeʼmo, lapaipamo alita afe letetapa aniʼmo faleyo, huno aeno hakalo huno hapa paino maiʼniye. 
ACT.13.25	Yoniʼa aliʼyaʼamo alagi hogoʼamo hano hugefeʼmo huʼnigenoʼaeʼmo, Nagaefeʼmo ina laʼnae, hutapa lapakesa neʼafiye. Lapakaemo agava maiʼnaya vekamo oʼmaiʼnove. Afiyo, huno, nagae nakameʼmo huno egaiye. Nagaemo ina agufa vekamo maiʼnovanageʼna suʼmo nofiʼamo hakalu hesuva agufa kava huʼna oʼmaiʼnove, huno hapa paiʼniye. 
ACT.13.26	Konagaʼnimogitapae, huno, Emalehamu aginago vayaʼe alu nofi vayaʼmogitapa Gotifeʼmo mono nehaya vayaʼmogitapaʼeʼmo afiyo. Gotiʼa ani alagepa geʼamo vayaʼai apakufamo alino katino apatesiya gemo ago alino ateʼnigeno lapakaetegamo eʼniye. 
ACT.13.27	Yulusalemu taonifiʼmo maiʼnaya vayaʼe yagaiʼa neʼapataya vayaʼapimogiʼeʼmo Kalaisi vekamo maiʼniye, huʼa oʼageʼa Gotitegati gemo alini eʼa aeʼa hakalo huʼa hapa nepaiya vayaʼmogi avoʼmo kae maleʼnaya gemo muki sapati afinaʼmo lekana nepaiya gemo aepaʼamo oʼafiʼnayaʼmofeʼmo amagiyo, huʼa huʼnaya geletiʼmo hogoteʼa ago avoʼmo kae maleʼnaya gemo aliʼa afole aiʼa ateʼnae. 
ACT.13.28	Apakaemo amagisageno falisiya agufa hosu kavaʼamo oʼageʼnayaʼmonanafa Pailatifeʼmo huʼapaeʼmo, amagiyo, amagiyo, huʼa huʼnae. 
ACT.13.29	Goti Mukufiʼmo Yesufeʼmo ava gemo huʼapaeʼmo, Ani kavaʼmo afole aigiye, huʼa huʼnaya agufa kavaʼmo agaetegamo huteʼapaeʼmo nilimo aiʼa akaiʼa alini uʼa kiʼa ateʼnayaʼmonanafa 
ACT.13.30	Gotiʼa ago alino he tino ateʼniye. 
ACT.13.31	Agaemo Galeliya kotegati eʼa Yulusalemu taonifiʼmo lokaeʼa eʼnaya vayaʼai apaulagaleʼmo muki afinapatiʼmo alu afinaʼae alu afinaʼaeʼmo afole aite afole aite huʼnigeʼa ageʼnae. Ani vayaʼmogimo ageʼnaya kavafeʼmo ava gemo huʼa aeʼa hakalo huʼa hapa nepaiya vayaʼmo maiʼnae. 
ACT.13.32+ACT.13.33	Laʼagaemo alagepa faigoko gemo lapa paitaʼaeʼmo, Gotiʼa laginago vayaʼaifeʼmo polomasi gemo hapa paiʼniya gemo Yesuʼmo ago alino he tino ateʼniya kavatetiʼmo alino afole aino ateʼniye. Ani kavafeʼmo Goti mukufiʼmo napa tu Samu gemoʼa hunoʼaeʼmo,
ACT.13.32+ACT.13.33	Hemeni afinaʼmo aliʼna kateʼnogeka mafaʼneʼnimo maiʼnane, huno huʼniye,
ACT.13.32+ACT.13.33	huno Samu mukufiʼmo avoʼmo kae maleʼniye. 
ACT.13.34	Gotiʼa Yesu agufamo okasalisiyafeʼmo alino he tino ateʼniya kavafeʼmo hunoʼaeʼmo,
ACT.13.34	Afaʼa lapa maeteʼna aote yaʼmo hanege hanege huno hanesiya yaʼmo lapamiguve. Nevinifeʼmo kamiguve, huʼna ha paiʼnova yaʼmo lapamiguve, huno huʼniye,
ACT.13.34	huno avoʼmo kae maleʼniye. 
ACT.13.35	Neviniʼa magoʼe gemo Goti Mukufiʼmo avoʼmo kae maleʼniya gemoʼa hunoʼaeʼmo,
ACT.13.35	Aliʼyakamo neʼaliya vekamo aote vekamo oʼataleka ha maesanageno agufamo okasaligiye,
ACT.13.35	huno huʼniye. 
ACT.13.36	Neviniʼa Goti geʼamo akame huteno ma mopafiʼmo agaeʼeʼmo lokaeʼa maiʼnaya vayaʼmo hapa maeteno au kaleʼnigeʼa aginago vayaʼeʼmo kiʼa ateʼnageno agufaʼamo ago kasaliʼniye. 
ACT.13.37	Nevini agufaʼamo ago kasaliʼniyaʼmonanafa Gotiʼa alino he tino ateʼniya vekamo agufaʼamo okasaliʼniye. 
ACT.13.38+ACT.13.39	Konagaʼnimogitapae, huno, Gotiʼa alino he tino ateʼniyaʼmofeʼmo ani vekamo agiʼaletiʼmo hosu kavatapimo afaʼa alino atalegaiye, huʼna aeʼna hakalo huʼna lapa nepauve. Gotiʼa Mosese keʼaepa gemo akame nehaya kavatetiʼmo hosu kavatapimo afaʼa alino ataleteno naulagaleʼmo fatago vayaʼmo maiʼnae, huno osugiye. Osugiyaʼmonanafa Gotiʼa ani vekaeʼmo apakesamo afiʼa fatago nehaya vayaʼaifekeʼmo, muki hosu kavatapimo aliʼna ataleʼnogetapa naulagaleʼmo fatago vayaʼmo maiʼnae, huno hapa nepaiye. 
ACT.13.40	Ani gemo lapa nepauvaʼmofeʼmo Gotitegati gemo alini eʼa aeʼa hakalo huʼa hapa nepaiya vayaʼmogi Goti Mukufiʼmo avoʼmo kae maleʼnaya agufa kavaʼmo lapakufaleʼmo afole oʼaisiyafeʼmo ehetapiye. 
ACT.13.41	Ani gemo avoʼmo kae maleʼniya gemoʼa hunoʼaeʼmo,
ACT.13.41	Geʼnieʼmo huta faipa hutapa neʼataya vayaʼmogitapamo afiyo, huno, Nagaemo lapaulagaleʼmo nehuva kavafeʼmo ava gemo huʼa aliʼa lapaya neʼmalagetapaeʼmo lapakesamo afita fatago nosayaʼmofeʼmo lapau aitetapa faliyo, huno huʼniye,
ACT.13.41	huno avoʼmo kae maleʼniye, huno hapa paiʼniye. 
ACT.13.42	Yu vayaʼmo mono nopatiʼmo ataleʼa uʼa nelamigeʼapaeʼmo alu nofi vayaʼmogimo huʼapaeʼmo, Mago anaga Sapatifiʼmo etana ani gemo magoʼe hutana laha paiʼao, huʼa hana paiʼnaʼae. 
ACT.13.43	Aliʼa anupa huʼa maiʼnaya vayaʼmogimo afiʼnayana ani gemo aino atagu faeʼnigeʼa afiteʼa asole Yu vayaʼe alu nofi vayaʼmogi Yu mono gemo neʼafiya vayaʼmogiʼeʼmo Poloʼe Manamasiʼeʼmo anakame huʼnageʼanaeʼmo, Gotiʼa fikumo hapa maeno neʼapamiya kavafeʼmo ava gemo oʼataletapa atafauta alagi hutapa maime maime viyo, huʼana hapa paiʼnaʼageʼapaeʼmo, ani kavaʼmo hugune, huʼa apakesamo afiʼnae. 
ACT.13.44	Mago anaga sapatifiʼmo ani taonifiʼmo aise vayaʼatomo afaʼa maiʼnayaʼmonanafa asole vayaʼmogimo Ala kava neʼmo geʼamo afisayafeʼmo eʼnae. 
ACT.13.45	Asole vayaʼmo eʼa maiʼnageʼa Yu vayaʼmogi apaketeʼapaeʼmo apaipa kafamo hanaeʼnageʼa Polo geʼamo amagiʼa ataleteʼa Polofeʼmo huʼa faipa huʼa ateʼnayaʼmonanafa 
ACT.13.46	Poloʼe Manamasiʼeʼmo koli osuʼana lokiya gefatiʼmo hapa paiʼanaeʼmo, laʼagaemo Goti geʼamo hogotetaʼa lapa paisuʼa kavaʼmo haneʼniyaʼmonanafa Goti gelefeʼmo lapakameʼyamo amitetapaeʼmo ani kavaʼmo hutapa lapakaitapimo agoti hutapa lapatetetapaeʼmo, maige maige huta maisuna yaʼmo alisuna agufa kava huta oʼmaiʼnone, hutapa nehayaʼmofeʼmo lapataletutaʼa alu nofi vayaʼaifeʼmo hapa paiguʼae. 
ACT.13.47	Ala kava neʼmoʼa Mukuʼafiʼmo haneʼniya geʼaletiʼmo hunoʼaeʼmo, alu nofi vayaʼaitegamo utapa hapa paiyo, huno laha paiʼniye. Ani gemoʼa hunoʼaeʼmo,
ACT.13.47	Nagaemo ma mopafi muki haopalegamo maiʼnaya vayaʼai apakufamo alino katino apatesiyafeʼmo alu nofi vayaʼai ha le yaʼapigana huka maigane, huʼna aliʼna kateʼnove,
ACT.13.47	huno huʼniye. 
ACT.13.48	Alu nofi vayaʼmogimo ani gemo afiteʼa apamogaga aiteʼapaeʼmo, ani gemo Goti geʼamo alagepa gemo haneʼniye, huʼa huteʼa Ala kava neʼmo agiʼaleʼmo aliʼa asaga huʼa ateʼnae. Gotiʼa na magi vayaʼmo alagepa huʼa maige maige huʼa maisayafeʼmo lekana paino apateʼnisifigeʼa ani vayaʼmo apakesamo afiʼa fatago huʼnae. 
ACT.13.49	Ala kava neʼmo geʼamo ani haopalegamo aino atagu faenuneno huʼniyaʼmonanafa 
ACT.13.50	Yu vayaʼmo ala apaki vayaʼe mono nehaya aʼnemo apaki haneʼniya aʼnemogiʼeʼmo apakesa faiʼapaeʼmo, anamagigune, huʼa huteʼa aliʼa hana faitalaʼageʼana uʼnaʼae. 
ACT.13.51	Apa vekalaʼmoganimo apakaetegamo aune kavaʼmo huʼanaeʼmo mumusopamo anaiya agusalegatiʼmo aliʼana kalo paetaleʼana ataleʼana Aikoniyamu taonifiʼmo uʼnaʼae. 
ACT.13.52	Uʼnaʼageʼapaeʼmo Goti geʼamo neʼafiya vayaʼmogimo lusi kava huʼa apamogaga aiʼnagenoʼaeʼmo Goti Aunemeʼamoʼmo apaipafiʼmo haino havai teʼniye.
ACT.14.1	Atiyoki kotegamo afole aiʼniya agufa kavaʼmo huno Aikoniyamu kotegamo afole aiʼniye. Poloʼe Manamasiʼeʼmo Yu vayaʼai mono nopiʼmo uʼana haiʼana alagepa huʼana aeʼana hakalo huʼana hapa paiʼnaʼageʼapaeʼmo asole Yu vayaʼe alu nofi vayaʼmogiʼeʼmo apakesamo afiʼa fatago huʼnae. 
ACT.14.2	Huʼnayaʼmonanafa mago apakesa afiʼa fatago osuʼnaya Yu vayaʼmogimo apa vekalaʼanifeʼmo alu nofi vayaʼai apakesamo faiteʼa aliʼa he tiʼa apateʼnae. 
ACT.14.3	Apa vekalaʼmoganimo koli osuʼana yatala afinaʼmo maiʼneʼana Ala kava nefeʼmo ava gemo aeʼana hakalo huʼana hapa paiʼana maiʼnaʼae. Ala kava neʼmoʼa lokiya vaino anateʼnigeʼana noʼagaya agufa lokiya anaune kavaʼmo huʼnaʼae. Ala kava neʼmoʼa ani kavatetiʼmo fikumo hapa maeno neʼapamiya kavafeʼmo ava geeʼmo lama gemo haneʼniye, huno alino apave liʼniye. 
ACT.14.4	Ani taonifiʼmo maiʼnaya vayaʼmo aliʼa fako huʼa mago vayaʼamogimo Yu vayaʼai geʼapimo afiʼnageʼapaeʼmo mago vayaʼamogimo apa vekalaʼani geʼanimo afiʼnae. 
ACT.14.5	Ani afinaʼmo Yu vayanagi alu nofi vayanagi apakaeteʼmo yagaiʼa neʼapataya vayaʼapigi huʼa ge huge afige huteʼapaeʼmo, Anatafauta yafa kayotetiʼmo anamagigune, huʼa huʼnae. 
ACT.14.6	Apa vekalaʼmoganimo ani gemo afiteʼanaeʼmo anaune hetaleʼana Lisitiya taonifiʼe Nemi taonifiʼeʼmo uteʼanaeʼmo mago ani taonimo haopaleʼmo haneʼniya koʼmo agiʼamo Laikoni kotegamo uʼana maiʼneʼanaeʼmo 
ACT.14.7	alagepa faigoko gemo aeʼana hakalo huʼana hapa paiʼnaʼae.
ACT.14.9	Ani vekamo maiʼnenoʼaeʼmo Poloʼa huʼniya gemo afiʼnigeno Poloʼa agetenoʼaeʼmo, aliʼna he tiʼna atesuvafeʼmo agesamo afino fatago nehiyaʼmofeʼmo afaʼa aliʼna he tiʼna ategauve, huno agesa afiteno aulu haeno agetenoʼaeʼmo 
ACT.14.10	alopa gefatiʼmo hunoʼaeʼmo, He tika aeka apafe lo, huno ha paiʼnigenoʼaeʼmo malage huno he tino aeno hailo huno uneno huʼniye. 
ACT.14.11	Muki vayaʼmogimo Poloʼa huʼniya kavaʼmo ageteʼapaeʼmo Laikoni kotega vayaʼmogi apakeʼapifatiʼmo alopa gefatiʼmo huʼapaeʼmo, mago gotiganimo vayakana huʼana afole aiteʼana lagaetegamo emi eʼana maiʼnaʼae, huʼa huʼnae. 
ACT.14.12	Manamasifeʼmo apakaiʼapi gotiʼapimo agileʼmo Susiʼae huʼa agi ateteʼa Poloʼa hogoteno ge nehiya vekamo maiʼniyaʼmofeʼmo agiʼamo Hemesiʼae huʼa ateʼnae. 
ACT.14.13	Ani vayaʼai gotiʼapimo agiʼamo Susi mono noʼamo taoni haopaleʼmo haneʼnigeno Susitefeʼmo mono huno neʼapateya vekamoʼmo pulumakamo apavalege konali yaʼmo alige huteno apavalelino taoni kegiʼya hiʼyanaleʼmo eʼniye. Agaeʼe apakaeʼeʼmo pulumakamo amagiʼa ofalinimo anamiteʼana anakaetefeʼmo mono hisayafeʼmo eʼa maiʼnae. 
ACT.14.14	Manamasiʼe Poloʼeʼmo ani kavaʼmo ageteʼanaeʼmo ohanauʼnigeʼana kukenaʼanimo aliʼana apake aiteʼana ani vayaʼai folagapiʼmo nagu nagu huʼana uʼnaʼae. 
ACT.14.15	Alopa gefatiʼmo huʼanaeʼmo, Na kava higetapa ani agufa kavaʼmo hugefe nehae. Laʼagaemo lapakaekana hutaʼa vayalafatalaʼmo maiʼnoʼae. Laʼagaemo lapa paitaʼaeʼmo, Ani agufa kavaʼmo ina agufa kavaʼmo haneʼniyanageno lapa oʼmaegaiyanagi ataletapa Gotiʼa afaʼa maiʼniya vekamoʼmo kokuʼnanagi ma mopagi solovala aninagi muki ma mopafiʼmo haneʼniya yanagi kokuʼnate haneʼniya yanagi huno alo huʼniya Gotitegamo viyo, hutaʼa lapa paitetaʼa alagepa faigoko gemo aetaʼa hakalo hutaʼa lapa nepauʼae. 
ACT.14.16	Akeyaʼvilagamo muki afinaʼmo Gotiʼa afaʼa apakeno apataleʼnigeʼapaeʼmo apakaiʼapimo hapauʼniya kavaʼmo huʼnayaʼmonanafa 
ACT.14.17	Gotiʼa maiʼniye, huʼa apakesamo afisayafeʼmo alagepa kavaʼmo nehiye. Gotiʼa hunoʼaeʼmo, ko aiyo, huno nehigenoʼaeʼmo koʼmo neʼaigeno kanale neʼyaʼmo hoyafatiʼmo alino hageno ateʼnigeʼapaeʼmo aliʼa neteʼa apamogaga neʼaiye, huʼana hapa paiʼnaʼae. 
ACT.14.18	Ani gemo huʼnaʼaʼmonanafa muki vayaʼmogimo pulumakamo amagiʼa ofalinimo anamisayafeʼmo huʼnae. Ani kavaʼmo atalesayafeʼmo kana huʼniyaʼmonanafa hapa paiʼnaʼageʼapaeʼmo afaʼa ataleʼnae.
ACT.14.20	Ataleʼnageʼapaeʼmo apakesamo afiʼa fatago nehaya vayaʼmogimo eʼa faiʼa vego huʼa ateʼa maiʼnageno he tino atagi nenuno taonifiʼmo havaeʼniye. Egamo agaeʼe Manamasiʼeʼmo Nemi taonifiʼmo uʼnaʼae.
ACT.14.22	Goti geʼaletiʼmo muki taoniʼafi taoniʼafiʼmo geʼamo neʼafiya vayaʼmo aliʼana lokiya vaiʼana apateteʼanaeʼmo, Goti geʼaleʼmo atafautapa alagi huʼnetapa lapakesamo afita fatago hume hume utapa maiyo. Lusi hanageke yaʼmo alitetaekeʼmo Gotiʼa neʼyagaiya koteʼmo uta haita maigune, huʼana hapa paiʼnaʼae. 
ACT.14.23	Anakaemo muki siosiʼale siosiʼaleʼmo uʼeʼa huʼana nunumuʼmo huge neʼyaʼmo mosiʼana maige huʼana maiʼneʼanaeʼmo Goti vayaʼaleʼmo yagaiʼa apatesaya vayatama vayaʼmo lekana paiʼana apateʼnaʼae. Apateteʼanaeʼmo Ala kava neʼmoʼa alagepa huno yagaino apatesiyafeʼmo apakesamo afiʼa fatago nehaya Ala kava neʼmo ayamufaʼage vekamo ayapiʼmo apatemale apatemale huʼana umenitata huʼnaʼae.
ACT.14.24	Pisitiya kotegamo aliʼana ataleʼuʼana Pamifiliya kotegamo uʼana avaʼyi huteʼana 
ACT.14.25	Pega taonifiʼmo Goti geʼamo aeʼana hakalo huʼana hapa paiteʼana uʼana Ateliya taonifiʼmo solovala aniʼmo haneʼniya yategamo haneʼnigeʼana uʼana avaʼyi huteʼana sipifiʼmo uʼana haiʼana 
ACT.14.26	solovala aniʼmo lakaeʼana halate Atiyoki taonifiʼmo eʼnaʼae. Goti vayaʼamogimo ani taonifatiʼmo hogoteʼa Gotiʼa yagaino anatesiyafeʼmo aliʼa ayapiʼmo anateteʼa aliʼa anatageʼana uʼana Goti aliʼyaʼamo aliʼnaʼae. Ani aliʼyaʼmo ago aliʼana hano huteʼana eʼnaʼae. 
ACT.14.27	Eʼana Atiyoki taonifiʼmo avaʼyi huteʼana ge huʼnaʼageʼa siosi vayaʼmo eʼa aliʼa anupa huʼa maiʼnageʼanaeʼmo Gotiʼa anakaetetiʼmo muki kavaʼamo huʼniya kavafeʼmo ava gemo huʼana hapa paiʼanaeʼmo Gotiʼa mago saufa kaʼmo alu nofi vayaʼmogi apakesamo afiʼa fatago hisayafeʼmo kitamo ago yakino apateʼniye, huʼana hapa paiʼnaʼae. 
ACT.14.28	Anakaeʼe geʼamo neʼafiya vayaʼeʼmo yatala afinaʼmo maiʼnae.
ACT.15.2	Hapa nepaigeʼana Poloʼe Manamasiʼeʼmo afiteʼanaeʼmo, haʼao, huʼana, lapakaemo hosu gemo nehae, huʼana hapa paiteʼana lusi kava huʼana ge hapauʼnaʼae. Apakaemo Poloʼagi Manamasiʼagi mago Atiyoki kotega vayapatinagi huʼa lekana paiteʼa aliʼa apaya maleʼnaya gemo aliʼa alagepa huʼa atesayafeʼmo huʼapaeʼmo, Apa vayaʼaitegaʼe yagaiʼa neʼapataya vayatama vayaʼaitegaʼeʼmo utapa hapa paiyo, huʼa hapa paiteʼa aliʼa apateʼnageʼa Yulusalemu kotegamo uʼnae. 
ACT.15.3	Inagi aliʼa apateʼnageʼa Yulusalemu kotega kateʼmo uʼa Fonisiya kotegaʼe Sameliya kotegaʼeʼmo umenitata huʼapaeʼmo, Asole alu nofi vayaʼmogimo aiʼa afe leʼa Gotitegamo eʼnae, huʼa hapa paimale hapa paimale huʼnageʼapaeʼmo muki konaga vayaʼmogimo lusi kava huʼa apamogaga aiʼnae. 
ACT.15.4	Yulusalemu taonifiʼmo uʼa avaʼyi huʼnageʼapaeʼmo siosi vayanagi apa vayanagi yagaiʼa neʼapataya vayatama vayanagi huʼa aliʼa falu fala huʼa apateʼnageʼanaeʼmo Poloʼe Manamasiʼeʼmo Gotiʼa anakaetetiʼmo muki huʼniya kavafeʼmo ava gemo huʼana hapa paiʼnaʼae. 
ACT.15.5	Hapa paiʼnaʼageʼa afiteʼapaeʼmo mago Falasi vayapatiʼmo apakesamo afiʼa fatago huʼnaya vayaʼmogi he tiʼa huʼapaeʼmo, Haʼao, huʼa, Lapakufamo lagauʼa lapatetesagetapaekeʼmo Mosese keʼaepa gemo akame hiyo, hutapa hapa paiyo, huʼa hapa paiʼnae.
ACT.15.6	Apa vayaʼe yagaiʼa neʼapataya vayatama vayaʼmogiʼeʼmo ani gemo aliʼa alagepa huʼa atesayafeʼmo aliʼa anupa huʼa maiʼnae. 
ACT.15.7	Lusi kava huʼa ge huge afige huʼa maiʼneʼapaeʼmo Pitaʼa he tino, konagaʼnimogitapae, huno, Akeyaʼvilagamo Gotiʼa alagepa faigoko geʼamo alu nofi vayaʼaifeʼmo aeʼna hakalo huʼna hapa paisugeʼa afiteʼapaeʼmo apakesamo afiʼa fatago hisayafeʼmo lapakaepatiʼmo nagaemo lekana paino nateʼniye. 
ACT.15.8	Gotiʼa muki vayaʼai apaipafiʼmo neʼapakeya vekamoʼa kanalene, huno huteno Aunemeʼamo lamiʼniya agufa kavaʼmo huno apamiʼniye. 
ACT.15.9	Gotiʼa lagaetegamo mago alu kavaʼmo huge alu nofi vayaʼaitegamo mago alu kavaʼmo huge nosifa magoke aiyaya kavakeʼmo nehunoʼaeʼmo apakesamo afiʼa fatago nehaya kavatetikeʼmo apaipafatiʼmo aeno kalo paeno ataleʼniye. 
ACT.15.10	Gotiʼa ani kavaʼmo nehiyaʼmofeʼmo na kava higetapa Gotiʼmo amalageka hugefe nehae. Mosese keʼaepa gemo akame hisaya kavaʼmo lusi kava huno kana huʼniya gemo haneʼniye. Laginago vayaʼmogiʼe lagaeʼeʼmo afaʼa akame osuʼnone. Fiku yanageta kana huʼniya gemo geʼamo neʼafiya vayaʼaifeʼmo hapa paigune. 
ACT.15.11	Gotiʼa apakufamo alino katino apatesiya agufa kavaʼmo huno Ala kava neʼmo Yesu Kalaisiʼa fiku laha maeno lamiʼniya kavatetiʼmo lagufamo alino katino lategaiye, huta lagesamo afita fatago nehune, huno hapa paiʼniye. 
ACT.15.12	Hapa paiʼnigeʼa afiteʼapaeʼmo muki vayaʼmogimo ge osuʼa afaʼa maiʼneʼapaeʼmo Manamasiʼe Poloʼeʼmo Gotiʼa anakaetetiʼmo alu nofi vayaʼaitegamo noʼagaya agufa lokiya aune kavaʼmo huʼniya kavafeʼmo ava gemo huʼana hapa paiʼnaʼae. 
ACT.15.13	Gemo hapa paiʼana hano nehaʼagenoʼaeʼmo Yemisiʼa he tino hapa painoʼaeʼmo, Konagaʼnimogitapae, huno, geʼnimo afiyo. 
ACT.15.14	Saimoniʼa ago laha painoʼaeʼmo, Gotiʼa hogoteno alu nofi vayapatiʼmo mago vayaʼmo agaiʼa vayaʼamo maiʼneʼa agiʼaleʼmo aliʼa asaga huʼa atesayafeʼmo apavaleʼniye. 
ACT.15.15	Ani kava huʼa Gotitegati gemo alini eʼa aeʼa hakalo huʼa hapa nepaiya vayaʼmogi ani gemo huʼa avoʼmo kae maleʼnae. 
ACT.15.16	Avoʼmo kaeʼapaeʼmo,
ACT.15.16	Ala kava neʼmoʼa hunoʼaeʼmo, Henagaʼamo atagi neʼna eʼna Nevini seli noʼmo aino halagape vaiʼniya noʼmo halate aliʼna alagepa huʼna kiʼna ategauve. Asagauno aiteno haneʼniya yaʼamo halate aliʼna alagepa huʼna kiʼna ategauve. 
ACT.15.17	Muki alu nofi vaya alu nofi vayaʼmogimo vayaʼnimo maigae, huʼna lekana paiʼna apateʼnova vayaʼmogi Ala kava nefeʼmo kahauya huʼa agesayafeʼmo kiʼna ategauve. Ala kava neʼmoʼa ani kavaʼmo nehiya vekamoʼmo ani gemo huʼniye,
ACT.15.17	huʼa avoʼmo kae maleʼnae. 
ACT.15.18	Gotiʼa akeyaʼvilaga aliguve, huno hu maleʼniya aliʼyaʼamo ago ageʼniyaʼmofeʼmae, huno huteno, 
ACT.15.19	Yemisiʼa magoʼe gemo hunoʼaeʼmo, Nagesa afuvana lagaemo alu nofi vayaʼmogi Gotitegamo aiʼa afe leʼa neʼaya vayaʼmo kana yaʼmo alita apamisunana kanale osugiye. 
ACT.15.20	Mago avoʼmo kaeta atalegaune. Avoʼmo kaetaeʼmo, Neʼyaʼmo aigofe gotiʼapimogi neʼapamiya neʼyaʼmo oʼneyo. Kumai kavaʼmo osiyo. Lugoʼafiʼmo nofi aesageno falisiya afumoʼa agufafatiʼmo kola osuʼnisiya afumo oʼneyo. Muki yaʼmo kolaʼamo oʼneyo, huta avoʼmo kaegaune. 
ACT.15.21	Lagaemo ani Mosese keʼaepa gemo muki Yu vayaʼai taonifiʼmo uteta huta mono nopiʼe nopiʼeʼmo yatala afinaʼmo muki sapati afinaʼae afinaʼaeʼmo lekana paiteta alita apaya neʼmalone, huno hapa paiʼniye.
ACT.15.22	Apa vayanagi yagaiʼa neʼapataya vayatama vayanagi muki siosi vayanagi huʼa ani gemo afiteʼapaeʼmo, Mago vayaʼmo lekana paita apateteta Poloʼe Manamasiʼeʼmo alita apatesunageʼa Atiyoki taonifiʼmo lokaeʼa ugae, huʼa huteʼa Yutasiʼa alu agiʼamo Masamasiʼe Sailasiʼeʼmo lekana paiʼa anateʼnae. Ani vekalaʼmo muki konaga vayapatiʼmo hogote vekalane. 
ACT.15.23	Ani gemo avoʼmo kaeʼapaeʼmo,
ACT.15.23	Konagatimogitapae, huta, Alu nofi vayane. Atiyoki taonifiʼmo maiʼnaya vayaʼe Silisiya kotegamo maiʼnaya vayaʼmogitapaʼeʼmo ge lapamamaeʼnone. Lagaemo konagatapimogitamo apa vayaʼmogitaʼe yagaita neʼapatona vayatama vayaʼmogitaʼeʼmo avoʼmo kaeʼnone. 
ACT.15.24	Lagaemo mago gemo afiʼnonana mago lagaepati vayaʼmogimo lapakaetegamo uʼa hosu gemo kana huʼniya agufa gemo lapa paiʼapaeʼmo, lapakufamo lagautetapa keʼaepa gemo akame hiyo, huʼa lapa paiʼnagetapaeʼmo afitetapa atete huʼnae. Ani agufa gemo hutapa hapa paiyo, huta osuʼnonanafa apakaiʼapimo ani gemo lapa paiʼnae. 
ACT.15.25+ACT.15.26	Lagaemo alita anupa huta maiʼneta magoke laipa lagesamo aliʼneta lole vekalaʼmo lekana paita anateteta alita anateʼnonageʼana uʼnaʼae. Manamasiʼe Poloʼefeʼmo lahau layamopafiʼmo nelahaiya vekalaʼmo Ala kava neʼmo Yesu Kalaisi agiʼalefeʼmo vayaʼmogimo anamagisayafeʼmo huʼnayategamo uʼnaʼae. Anakaeʼe lekana paita anateʼnona vekalaʼeʼmo lapakaetegamo magokepi lokaeʼa ugae. 
ACT.15.27	Lagaemo ani lole vekalaʼmo Yutasiʼe Sailasiʼeʼmo alita anateʼnonanageʼana uʼana avoʼmo kaeʼnona gemo magoke agufa gemo lapa paigaʼae. 
ACT.15.28	Goti Aunemeʼamoʼe lagaeʼeʼmo magoke laipa lagesamo aliʼneta magoʼe huno kana huʼniya gemo lapa opaita ani kavaʼageʼmo hiyo, huta nehune. 
ACT.15.29	Nehutaeʼmo, Neʼyaʼmo aigofe gotiʼapimogi neʼapamiya neʼyaʼmo oʼneyo. Lugoʼafiʼmo nofi aesageno falisiya afumoʼa agufafatiʼmo kola osuʼnisiya afumo oʼneyo. Muki yaʼmo kolaʼamo oʼneyo. Kumai kavaʼmo osiyo, huta nehune. Ani kavaʼmo osisayana kanale hugiye. Maitalafiye, huʼa avoʼmo kaeʼnae.
ACT.15.30	Aliʼa apateʼnageʼapaeʼmo alini uʼa Atiyoki taonifiʼmo avaʼyi huteʼa eyo huʼa huʼnageʼa muki vayaʼmo eʼa aliʼa anupa huʼa maiʼnae. 
ACT.15.31	Ani hapa maesiya avoʼmo apamiʼnageʼa lekana paiʼa afiteʼapaeʼmo lusi kava huʼa apamogaga aiʼnae. 
ACT.15.32	Yutasiʼe Sailasiʼeʼmo Gotitegati gemo alini eʼana aeʼana hakalo huʼana hapa nepaiʼa vekalaʼmo maiʼnaʼaʼmofeʼmo muki gemo hapa paiteʼana aliʼana lokiya vaiʼana apateʼnaʼae. 
ACT.15.33	Magoʼe afinaʼmo maiʼnaʼageʼapaeʼmo konagaʼanimogi hana paiʼanaeʼmo, apa vayaʼaifeʼmo ge apamamaeʼnona gemo utana hapa paiʼao, huʼa hana paiteʼana aliʼa anateʼnageʼana uʼnaʼae. 
ACT.15.34	Uʼnaʼaʼmonanafa Sailasiʼa Atiyoki taonifiʼmo maisiyafeʼmo hauʼniye.
ACT.15.35	Poloʼe Manamasiʼeʼmo Atiyoki taonifiʼmo mago afinaʼmo maiʼnaʼae. Anakaeʼe muki vayaʼeʼmo Ala kava neʼmo gemo aliʼa apaya malege aeʼa hakalo huʼa hapa paige huʼa maiʼnae.
ACT.15.36	Mago afinaʼmo utegeno Poloʼa Manamasifeʼmo hunoʼaeʼmo, Halate muki taoniʼafiʼmo Ala kava neʼmo geʼamo aetaʼa hakalo hutaʼa hapa paiʼnoʼa taonifiʼmo ugetaʼao. Konagatiʼamogi alagepa huʼa maiʼnafigetaʼa utaʼa apakegauʼae, huno ha paiʼnigenoʼaeʼmo, 
ACT.15.37	He, huno, Laʼagaemo Yoni Makiʼa avalelitaʼa uguʼae, huno ha paiʼniye. 
ACT.15.38	Huno huʼniyana Poloʼa hunoʼaeʼmo, Haʼao, aliʼyatiʼamo alitaʼa hano osuʼnoʼageno Pamifiliya taonifatiʼmo ago laʼataleno aino atagi neno uʼniya vekae, huno huʼnigeʼana 
ACT.15.39	lusi kava huʼana ge vaiteʼana aliʼana fako huʼana Manamasiʼa Makiʼmo avalelino sipifiʼmo uno haino Saipalasi ani agoʼnanenafiʼmo uno maiʼniye. 
ACT.15.40	Poloʼa Sailasiʼmo lekana paino ateʼniye. Konagaʼanimogi Gotiʼa fikumo hana maeteno alagepa huno yagaino anatesiyafeʼmo aliʼa ayapiʼmo anateʼnageʼana uʼnaʼae. 
ACT.15.41	Poloʼe Sailasiʼeʼmo muki Siliya kotegaʼe Silisiya kotegaʼeʼmo u eʼana huʼana siosi vayaʼmo aliʼana lokiya vaiʼana apatemale apatemale huliʼana uʼnaʼae.
ACT.16.2	Lisitiya taonifi konaga vayaʼe Aikoniyamu taonifi konaga vayaʼmogiʼeʼmo huʼapaeʼmo, kanale vekamo maiʼniye, huʼa huʼnae. 
ACT.16.3	Yu vayaʼmogi ani gemo afiteʼapaeʼmo Timoti afoʼamoʼmo Galiki vekamo maiʼniye huʼa ago ageʼnayaʼmofeʼmo Poloʼa Timotifeʼmo, agufamo lagauʼna ateteʼna avaleliʼna uguve, huno huʼniye. 
ACT.16.4	Apakaemo taoniʼafi taoniʼafiʼmo umenitata nehuʼapaeʼmo Yulusalemu taonifi apa vayaʼmogiʼe yagaiʼa neʼapataya vayatama vayaʼmogiʼeʼmo ani kavaʼmo osiyo, huʼa huʼnaya keʼaepa geʼapimo hapa paiʼapaeʼmo, Ani kavaʼmo osiyo, huʼa hapa paimale hapa paimale huʼnae. 
ACT.16.5	Inagi muki siosiʼale siosiʼaleʼmo maiʼnaya vayaʼmogimo magoʼe magoʼe huʼa lokiya vaiʼa maiʼnageʼapaeʼmo muki afinaʼae afinaʼaeʼmo magoʼe vayaʼmo Goti mafaʼnemo hamaleteʼa eʼa magokepi lokaeʼa maiʼnae.
ACT.16.6	Apakaemo Filisiya kotegaʼe Galesiya kotegaʼeʼmo umenitata huʼa maiʼnagenoʼaeʼmo Goti Aunemeʼamoʼmo Esiya kotegamo uʼa Goti geʼamo aeʼa hakalo huʼa hapa opaisayafeʼmo ka akanino apateʼniye. 
ACT.16.7	Apakaemo Misiya haopalega uʼa avaʼyi huteʼa Pitiniya kotegamo uʼa haisayafeʼmo huʼnayaʼmonanafa Goti Aunemeʼamoʼmo ka akanino apateʼniye. 
ACT.16.8	Ka akanino apateʼnigeʼapaeʼmo Misiya kotegamo aeʼa agaseʼa uʼa Toloʼasi taonimo ani haigifiʼmo haneʼniya taonifiʼmo uʼa lamiʼa maiʼnae. 
ACT.16.9	Maiʼneʼapaeʼmo Poloʼa alagamuna agegekana huno ageʼniyana mago Masetoniya kotega vekamoʼmo he tino Polofeʼmo aukaya huno ge hunoʼaeʼmo, kahao ke hovanagi aniʼmo lakaeka Masetoniya kotegamo eka laha mao, huno ha paiʼnigeno ageʼniye. 
ACT.16.10	Ageteno laha paiʼnigetaeʼmo, Gotiʼa hunoʼaeʼmo, Masetoniya vayaʼaitegamo utapa alagepa faigoko geʼnimo aetapa hakalo hutapa hapa paiyo, huno laha paiʼniye, huta magoke laipa lagesamo aliteta Masetoniya kotegamo ugune, huta huʼnone.
ACT.16.11	Lagaemo sipifiʼmo uta haita maiteta Toloʼasi taonifatiʼmo ataleta aniʼmo lakaetuta Samotalesi ani agoʼnanenafiʼmo uta avaʼyi huteta havaetetaeʼmo ataleta Niyapolisi taonifiʼmo uta avaʼyi huʼnone. 
ACT.16.12	Ani taonifatiʼmo ataleta Filipai taonifiʼmo uta avaʼyi huteta maiʼnone. Filipai taonimo Masetoniya kotega hogote taonimo Lomu vayaʼmogimo ki maleʼnaya taonifiʼmo mago afinaʼmo maiʼnone. 
ACT.16.13	Lagaemo sapati afinaʼmo taonifatiʼmo ataleta ani haigifiʼmo nunumuʼmo nehaya yategamo uta lamiʼnone. Lamita aliʼa anupa huʼa maiʼnaya aʼne anagaʼaifeʼmo hapa paiʼnone. 
ACT.16.14	Mago a kanomoʼa getimo alagepa huno afiʼniya a kanomo agiʼamo Litiyaʼa Taiyataila taonifi a kanomo alopa moniletiʼmo miya nefaiya oko kenamo miya failineno maketi huʼnigeʼa miya nefaiya a kanomo maiʼniye. Ani a kanomoʼa Gotifeʼmo mono nehiya aʼmo maiʼnigeno Ala kava neʼmoʼa aipa agesamo alino halo aiʼnigeno Polo geʼamo alagepa huno afiʼniye. 
ACT.16.15	Lagaemo agaeʼe noʼafiʼmo maiʼnaya vayaʼeʼmo aniʼmo faleta apateʼnonagenoʼaeʼmo, Agaemo hunoʼaeʼmo, Nagaefeʼmo hutapaeʼmo, Ala kava nefeʼmo aigofe osuʼniyanageta afaʼa alita amufa amigune, hutapa lapakesamo afiʼnisayaʼmoʼmo mani taonifiʼmo maiʼnetapaeʼmo nagae nopiʼmo etapa maiyo, huno laha paiʼniye.
ACT.16.17	Ani aʼmafaʼnemoʼmo Poloʼe lagaeʼeʼmo lakame huno uneno nehunoʼaeʼmo alopa gefatiʼmo hunoʼaeʼmo, Ani vayaʼmogi Gotiʼa hogote vekamo anaga vekamo aliʼyaʼamo neʼaliya vayane. Gotiʼa lagufamo alino katino latesiya gemo aeʼa hakalo huʼa laha nepaiye, huno 
ACT.16.18	muki afinaʼae afinaʼaeʼmo ani agufa gemo huno hapa paige hapa paige huno maiʼniye. Poloʼa lusi kava huno alagaʼmo haeʼnigenoʼaeʼmo aino afe leno ani hosu aune vekaeʼmo hunoʼaeʼmo, Yesu Kalaisi agiʼaletiʼmo ani aʼmafaʼnemo ataleka emikeno, huʼna kaha nepauve, huno ha nepaigenoʼaeʼmo malage huno ataleno emineʼniye. 
ACT.16.19	Ani aʼmafaʼneleʼmo neʼyagaiya vayaʼmogimo ani kavaʼmo ageteʼapaeʼmo, Vaehae, huʼa, lagaemo magoʼe huta monimo oʼalisuna kava hiye, huʼa huteʼa Poloʼe Sailasiʼeʼmo anatafauʼana heʼa anavayu huliʼana uʼa haiʼa taoni folagapiʼmo aliʼa anupa huʼa neʼmaiya yateʼmo gamani vayaʼai apaulagaleʼmo anateʼnaʼae. 
ACT.16.20	Anateʼneʼanaeʼmo Lomu gamani vayaʼaifeʼmo, Ani vekalaʼmo Yu vekalaʼmo maiʼnaʼana lagae taonifiʼmo eʼana lusi hanageke kavaʼmo nehaʼae. 
ACT.16.21	Ani kavaʼmo hiyo, huʼana nehaʼaʼmonanafa lagaemo Lomu vayaʼmogita keʼaepa getimo amagita ataleteta alu gemo lagaemo akame osisuna agufa gemo laha nepaiʼae, huʼa hapa paiʼnae. 
ACT.16.22	Muki vayaʼmogimo ani gemo afiteʼapaeʼmo anamagisayafeʼmo eʼnae. Yagaiʼa neʼapataya vayaʼmogimo Poloʼe Sailasiʼeʼmo kukenaʼanimo aliʼa apake aiteʼa aliʼa asagiʼa ataleʼneʼapaeʼmo, kayotetiʼmo anamagiyo, huʼa hapa paiʼnageʼapaeʼmo 
ACT.16.23	lusi kava huʼa anamagiteʼa kalavusi huʼana anateteʼanaeʼmo kalavusi vayaʼaiteʼmo yagaino neʼapateya vekaeʼmo huʼapaeʼmo, kanale huka yagaika anato, huʼa ha paiʼnae. 
ACT.16.24	Kalavusi vayaʼaiteʼmo yagaino neʼapateya vekamoʼmo ani gemo afitenoʼaeʼmo kalavusi noʼmo folagapiʼmo aeʼa anagi maleʼnaya yapiʼmo alino anateteno anaiyalateʼmo yosaletiʼmo aino atafauno anateʼniye.
ACT.16.25	Haniʼilaga folaguʼmo Poloʼe Sailasiʼeʼmo nunumuʼmo huge mono yokemo huge huʼnaʼageʼapaeʼmo kalavusi huʼa apateʼnaya vayaʼmogimo afiʼa maiʼnae. 
ACT.16.26	Maiʼnagenoʼaeʼmo malage huno lusi imimaʼmo aliteno noʼmo faiʼa ateʼnaya yafaʼmoʼa lusi kava huno uti uti aiʼnigeno muki kitaʼamo malage huno ago aino yakiʼnigenoʼaeʼmo kalavusi huʼa apateʼnaya vayaʼai seli nofiʼmo aino hatu maeʼniye. 
ACT.16.27	Kalavusi vayaʼaiteʼmo yagaino neʼapateya vekamo aupatiʼmo he tino ageyana kitamo ago aino yakiʼnigeno agetenoʼaeʼmo, muki kalavusi vayaʼamo ago kumatega uʼa lamiteʼa apaune heʼa uʼnae, huno agesamo afitenoʼaeʼmo naipeʼamo asagino agaiʼa agufafiʼmo aeteno falisiyafeʼmo huʼniye. 
ACT.16.28	Aegefeʼmo nehigeno Poloʼa agetenoʼaeʼmo alopa gefatiʼmo hunoʼaeʼmo, kagaikamo kamitimo aeka kika katesanafeʼmo hananagi ani kavaʼmo osuvo. Lagaemo mukiʼamo afaʼa maiʼnone, huno ha paiʼniye. 
ACT.16.29	Kalavusi vayaʼaiteʼmo yagaino neʼapateya vekamoʼmo hunoʼaeʼmo, kani aeka namiyo, huno huteno alinino nagu nagu huno nopiʼmo uno haino Poloʼe Sailasiʼeʼmo anaiyafiʼmo asagauno aino agoʼya faiteno atete huʼniye. 
ACT.16.30	Agaemo nopatiʼmo anavalelino neʼunoʼaeʼmo, Ala vekalane, huno, Gotiʼa nagufamo alino katino natesiyafeʼmo na agufa kava hisuve, huno ge huno anafi geʼnigeʼanaeʼmo 
ACT.16.31	Ala kava neʼmo Yesu Kalaisifekeʼmo kagesa afika fatago hugenoʼao Gotiʼa kagaeʼe afamo anagakaʼeʼmo lapakufamo alino katino lapategaiye, huʼana ha pailiʼana uʼnaʼae. 
ACT.16.32	Uʼanaeʼmo agaeʼe noʼafiʼmo maiʼnaya vayaʼefeʼmo Ala kava neʼmo ava gemo hapa paiʼnaʼae. 
ACT.16.33	Ani afinaʼmo kalavusi vayaʼaiteʼmo yagaino neʼapateya vekamoʼmo anamagiʼnaya anamuteʼmo anitetiʼmo sese huno anateʼniye. Anakaemo agaeʼe muki afamo anagaʼaʼeʼmo aniʼmo faleʼana apateʼnaʼae. 
ACT.16.34	Agaemo Poloʼe Sailasiʼeʼmo noʼafiʼmo anavalelino uno haino neʼyaʼmo anamiʼniye. Gotifeʼmo agaeʼe afamo anagaʼaʼeʼmo apakesamo afiʼa fatago huteʼa apamogaga aiʼnae. 
ACT.16.35	Ega netepiʼmo yagaiʼa neʼapataya gamani vayaʼmogimo ati vayaʼaifeʼmo huʼapaeʼmo, Lole vekalaʼmo kalavusifatiʼmo hatu maeka anato, hutapa uta ha paiyo, huteʼa aliʼa apateʼnageʼa uʼnae. 
ACT.16.36	Kalavusi vayaʼaiteʼmo yagaino neʼapateya vekamoʼmo ani gemo afitenoʼaeʼmo Polofeʼmo hunoʼaeʼmo, Yagaiʼa neʼapataya vayaʼmogi huʼapaeʼmo, hatu maeka anato, huʼa naha paiʼnayaʼmofeʼmo afaʼa viʼao, huno hana paiʼniye. 
ACT.16.37	Huno hana paiʼnigeno Poloʼa ati vayaʼaifeʼmo hunoʼaeʼmo, haʼao, Lomu gamani vayaʼmogi neʼyagaiya kegiʼyafiʼmo maiʼnoʼageʼapaeʼmo yagaiʼa nelaʼatae. Lomu vayaʼai kegiʼyafiʼmo maiʼnetaʼaeʼmo mago hosu kavaʼmo osuʼnoʼaʼmonanafa agoti huʼa olaʼateʼneʼa muki vayaʼai apaulagaleʼmo afaʼa laʼamagiʼnae. Hemenimo kesi katetiʼmo hatu maeʼa laʼatesayafeʼmo huʼnae. Haʼao. Yagaiʼa neʼapataya gamani vayaʼmogimo apakaiʼapigeʼmo eʼa laʼavaleliʼa ugae, huno hapa paiʼniye. 
ACT.16.38	Ati vayaʼmogi uʼa ani gemo yagaiʼa neʼapataya gamani vayaʼaifeʼmo hapa paiʼnae. Lomu gamani vayaʼai kegiʼyafiʼmo maiʼnaʼae, huʼa hapa paiʼnaya gemo afiteʼapaeʼmo apamoʼyamo aiʼniye. 
ACT.16.39	Eʼa kalavusi kegiʼyafatiʼmo anavaleliʼa kumatega lamiteʼapaeʼmo, Lanahao ke honanagi mani taonifatiʼmo ataletana alu kotega viʼao, huʼa hana paiʼnae. 
ACT.16.40	Poloʼe Sailasiʼeʼmo kalavusi nopatiʼmo ataleʼana Litiya notegamo uʼana maiʼneʼanaeʼmo konagaʼanimogifeʼmo Gotiʼa apaipamo alino lokiya vaino apatesiya gemo hapa paiteʼana apataleʼana uʼnaʼae.
ACT.17.2	Poloʼa nehiya kava huno uno haino mono nopiʼmo loleʼe magoʼe Sapati afinaʼmo Goti Mukufi gemo lekana paino alino apaya maleʼnigeʼapaeʼmo agaeʼeʼmo ge huge afige huʼa maiʼnae. 
ACT.17.3	Ani gemo aepaʼamo aeno hakalo huno hapa painoʼaeʼmo, Goti geʼamo alino afole aino atesiyafeʼmo Mesaiya vekamo Gotiʼa alino ateʼnigeno emineʼniya vekamo faliteno ago he tiʼniye, huno Goti Mukufi haneʼniya geletiʼmo alino apaya maleʼniye. Poloʼa hunoʼaeʼmo, Ani ava gemo aeʼna hakalo huʼna hapa nepauva vekamo Yesuʼa Mesaiya vekamo maiʼniye, huno hapa paiʼniye. 
ACT.17.4	Mago vayaʼmogimo ani gemo afiteʼa Polo geʼaeʼmo apakesamo afiʼa fatago huteʼapaeʼmo anakame huʼnae. Asole Galiki vayaʼmogi Gotifeʼmo mono nehaya vayaʼe apaki haneʼniya aʼnemogiʼeʼmo eʼa lokaeʼa maiʼneʼa geʼanimo afiʼnae. 
ACT.17.5	Afiʼnayaʼmonanafa apakesa afiʼa fatago osuʼnaya Yu vayaʼmogimo apaipa kafa hanaeteʼa hosu vayaʼmo aliʼyaʼmo oʼaliʼa afaʼa maiʼneʼa maketilegamo umenitata huʼa neʼmaiya vayaʼmo apavaleʼa aliʼa anupa huteʼa apavaleliʼa uʼnageʼapaeʼmo muki taonifiʼmo maiʼnaya vayaʼmogiʼeʼmo apano aeteʼa apavamusa valeʼa Yesoni notegamo uʼnae. Apakaemo huʼapaeʼmo, lole vekalaʼmo nopatiʼmo anayate heta anavayu hulita egaune, huʼa huteʼa eʼnayana 
ACT.17.6	nopiʼmo oʼmaiʼnaʼageʼapaeʼmo Yesoniʼe mago konagaʼaʼeʼmo eʼa apayate heʼa apavayu huliʼa yagaiʼa neʼapataya vayaʼaitegamo eʼapaeʼmo, muki haopalega hanageke kavaʼmo nehaʼa vekalaʼmo manileʼmo eʼana maiʼnaʼageno 
ACT.17.7	Yesoniʼa alino falu fala huno anateteno noʼafiʼmo anavalelinuno yagaino anateʼniye. Muki vayaʼmogimo huʼapaeʼmo, alatimo yagaino nelateya vekamo Sisa keʼaepa gemo ago amagiʼa ataleteʼapaeʼmo, alu vekamo Yesuʼa alaʼapimo yagaino neʼapateya vekae, huʼa nehae, huʼa hapa paiʼnae. 
ACT.17.8	Hapa paiʼnageʼapaeʼmo muki apano aeʼnaya vayaʼe taonifiʼmo yagaiʼa neʼapataya vayaʼmogiʼeʼmo hapau aiteʼa lusi kava huʼa apakesa alaʼamo afiteʼa 
ACT.17.9	Yesoniʼe alu vayaʼefeʼmo huʼapaeʼmo, agotimo miya faitetapa viyo, huʼa hapa paiʼnageʼa miya faitageʼa aliʼa apatalageʼa uʼnae.
ACT.17.10	Hani nehigeʼapaeʼmo konagaʼanimogimo Poloʼe Sailasiʼeʼmo aliʼa anateʼnageʼana Meliya taonifiʼmo uʼana avaʼyi huʼnaʼae. Uʼana avaʼyi huteʼana Yu vayaʼai mono nopiʼmo uʼa haiʼana Goti geʼamo hapa paiʼnaʼae. 
ACT.17.11	Meliya vayaʼmogimo ani gemo afiʼnageno apakesamo aino halo aiʼnigeʼa Tesalonaika vayaʼmo aeʼa apakaseʼa magoʼe huʼa alagepa huʼa afiʼnae. Apakaemo muki afinaʼae afinaʼaeʼmo Poloʼa lama gemo nehifi, huʼa apakesamo afiteʼa Goti Mukufiʼmo haneʼniya geeʼmo kahauya huʼa agege lekana paige huʼa maiʼnae. 
ACT.17.12	Asole vayaʼmogi apakesamo afiʼa fatago huʼnae. Asole Galiki aʼne anaganagi apaki haneʼniya aʼne anaganagi Galiki ve anagaʼenagi huʼa apakesamo afiʼa fatago huʼnae. 
ACT.17.13	Ani kavaʼmo huʼnayaʼmonanafa Tesalonaika Yu vayaʼmogimo afiʼnayana Poloʼa Meliya taonifiʼmo uno maiʼneno Goti geʼamo aeno hakalo huno hapa nepaiye, huʼa huʼnageʼa afiteʼapaeʼmo eʼa alu ge alu gemo huʼa muki vayaʼai apakesamo faiʼnae. 
ACT.17.14	Ani kavaʼmo nehageʼapaeʼmo konagaʼamogimo Poloʼmo aliʼa ateʼnageno uno lamino solovalategamo maiʼnigeʼanaeʼmo Sailasiʼe Timotiʼeʼmo Meliya taonifiʼmo maiʼnaʼae. 
ACT.17.15	Mago vayaʼamogimo Poloʼa avaleliʼuʼa Atenisi taonifiʼmo ateʼnagenoʼaeʼmo Poloʼa, Sailasiʼe Timotiʼeʼmo egefe hisaʼa afinaʼmo nagaetega malage hutana eʼao, hutapa hana paiyo, huno hapa paiʼnigeʼa ataleʼa aiʼa atagi neʼa eʼnae.
ACT.17.16	Poloʼa anakava maiʼnenoʼaeʼmo Atenisi taonifiʼmo ageyana muki alo huʼa maleʼnaya yafekeʼmo gotitimogimo maiʼnae, huʼa nehaya aigofe yaʼmo haneʼnigeno agetenoʼaeʼmo hosu aipamo kaliʼniye. 
ACT.17.17	Agaemo muki afinaʼae afinaʼaeʼmo Yu vayaʼai mono nopiʼmo uno haino hapa paiʼnigeʼapaeʼmo Yu vayaʼe alu nofi vayaʼmogimo mono nehaya vayaʼeʼmo magokepi ge huge afige huʼa maiʼnae. Ani kavaʼmo huno muki afinaʼae afinaʼaeʼmo uno maketileʼmo eʼa maiʼnaya vayaʼaifeʼmo hapa paiʼnigeʼa agaeʼeʼmo magokepi ge huge afige huʼa maiʼnae. 
ACT.17.18	Mago Epikuliya gemo akame nehaya vayaʼe Sitoʼiki gemo akame nehaya vayaʼmogiʼeʼmo eʼa Poloʼeʼmo ge huge afige huʼa maiʼnae. Mago vayaʼmogi huʼapaeʼmo, Ani negi nagi tisa vekamoʼmo haiya agufa gemo hugiye, huʼa huʼnageʼapaeʼmo, Alu nofi vayaʼai gotiʼapimogifeʼmo apava gemo aeno hakalo huno hapa nepaiya vekae, huʼa huʼnae. Poloʼa Yesufeʼmo ava gemo hunoʼaeʼmo, faliʼniyatetiʼmo ago he tiʼniye, huno aeno hakalo huno hapa paiʼniyaʼmofeʼmo ani gemo huʼnae. 
ACT.17.19	Apakaemo Polofeʼmo, alita anupa huta neʼmauna yategaeʼmo agiʼamo Aliyopagasigayagamo kagaemo eka saufa gemo nehana gemo laha paisanageta afigunanagi eno. 
ACT.17.20	Kagaemo aeto agufa gemo nehanaʼmofeʼmo ani gemo aepaʼamo afigefesune, huʼa ha paiʼnae. 
ACT.17.21	Muki Atenisi taonifi vayaʼe nata vayaʼmogiʼeʼmo saufa gemo huge afige huʼa maisayafeʼmo hapauʼniye. 
ACT.17.22	Poloʼa Aliyopagasi kanisole vayaʼai apaulagaleʼmo he tino hapa painoʼaeʼmo, Atenisi taonifi vayaʼmogitapae, huno, Nagaemo ago lapakeʼnovana lapakaemo lusi kava hutapa mono nehaya vayaʼmo maiʼnae. 
ACT.17.23	Lapakae taoni folagapiʼmo umenitata nehuʼnaeʼmo mono nehaya yatapimo ago ageʼnove. Ageʼnovana mago ofalini yaʼmo maleʼnetapa neʼapamiya hiʼyalamuteʼmo mago avoʼmo kae maleʼnaya gemoʼa hunoʼaeʼmo,
ACT.17.23	huʼa avoʼmo kae maleʼnageʼna ageʼnove. Lapakaemo ani Gotifeʼmo mono nehayaʼmonanafa oʼageʼnae. Hemenimo ani Gotifeʼmo nagaemo ava gemo aeʼna hakalo huʼna lapa nepauve. 
ACT.17.24	Gotiʼa ma mopaʼe muki ma mopafi haneʼniya yaʼeʼmo alo huteno kokuʼnate haneʼniya yateʼe ma mopafi haneʼniya yateʼeʼmo neʼyagaiye. Vayaʼmogi muki ki maleʼnaya mono nopiʼmo noʼmaiye. 
ACT.17.25	Gotiʼa muki yaʼamo haneʼniya vekamo maiʼniyaʼmofeʼmo vayaʼmogi mago yaʼmo ha maeʼa amisafiye. Haʼao, agaiʼageʼmo hapa maeno apavamusanagi afaʼa neʼmaiya yanagi muki yanagi huno neʼapamiye. 
ACT.17.26	Agaemo magoke vekamo alo huʼniya vekafatiʼmo alu nofi vaya alu nofi vayaʼmo alino afole aino apateʼniye. Hogoteno hunoʼaeʼmo, hainu afinaʼmo maisafi haiyategamo maisafi, huno lekana pai maleʼniye. 
ACT.17.27	Agaefeʼmo kahauya huta agegesune, huʼa huteʼa kahauya huʼa agesayafeʼmo Gotiʼa ani kavaʼmo huʼniyaʼmonanafa afagitega noʼmaifa lahaopaleʼmo neʼmaiye. 
ACT.17.28	Agaeʼeʼmo lokaeta neʼmaunaʼmofeʼmo afaʼa maisuna yaʼmo aliteta umenitata huta neʼmaune. Mago lagaepati vayaʼmogi avoʼmo kaeʼnaya vayaʼmogimo, Mafaʼneʼamo maiʼnone, huʼa huʼnae. 
ACT.17.29	Goti mafaʼneʼamo maiʼnonaʼmofeʼmo goli yafatetinagi siluva yafatetinagi alu yafatetinagi huʼa alo huʼnaya vekamo maiʼniye, huta lagesa oʼafigune. Gotiʼa vayaʼmogimo ageʼa alagepa huʼneʼa apayatetiʼmo alo nehaya yakana huno oʼmaiʼniye. 
ACT.17.30	Akeyaʼvilaga vayaʼmogimo Goti geʼamo oʼafiʼneʼapaeʼmo negi kavaʼmo huʼnagenoʼaeʼmo afaʼa apakeno apataleʼniyaʼmonanafa hemenimo muki haopalegamo neʼmaiya vayaʼaifeʼmo hunoʼaeʼmo, Lapaipamo alita afe leyo, huno hapa nepaiye. 
ACT.17.31	Gotiʼa agoti huno apatesiya afinaʼmo lekana pai maleteno agoti huno apatesiya vekamo ago lekana paino ateʼniye. Lekana paino ateʼniya vekamoʼmo alagi lama geʼaletikeʼmo alino alagepa huno agoti huno apategaiye. Muki vayaʼmogimo ani kavatefeʼmo magoke apaipa apakesamo alisayafeʼmo Gotiʼa ani vekamo faliʼniyatetiʼmo ago alino he tino ateʼniye, huno hapa paiʼniye. 
ACT.17.32	Poloʼa hunoʼaeʼmo, faliʼniyatetiʼmo ago he tiʼniye, huno hapa paiʼnigeʼa afiteʼapaeʼmo mago vayaʼamogimo huʼa faipa huʼa ateʼnageʼapaeʼmo mago vayaʼamogimo, Ani kavafeʼmo ava gemo magoʼe huta afigesune, huʼa ha paiʼnae. 
ACT.17.33	Inagi Poloʼa ago apataleno uʼniye. 
ACT.17.34	Mago vayaʼamogimo akame huʼa neʼuʼapaeʼmo apakesamo afiʼa fatago huʼnae. Ani vayapatiʼmo mago vekamo agiʼamo Naiyonisiyasiʼa Aliyopagasi kanisole vekagi mago a kanomo agiʼamo Namalisiʼagi magoʼe vayanagi huʼa maiʼnae.
ACT.18.1	Henagaʼamo Poloʼa Atenisi taonifatiʼmo ataleno uno Kolitiyani taonifiʼmo maiʼniye. 
ACT.18.2	Poloʼa uno ageyana mago Yu vekamo itaʼamoʼmo Ponitasi kotegamo alino ateʼniya vekamo agiʼamo Akuvilaʼa ani taonifiʼmo aiseʼamo akeyaʼvilagamo eno maiʼniya vekamo ageʼniye. Mago muki vayaʼaiteʼmo yagaino neʼapateya vekamo agiʼamo Kilotiyasiʼa Yu vayaʼaifeʼmo hunoʼaeʼmo, Lomu taonifatiʼmo ataletapa viyo, huno hapa paiʼnigeʼanaeʼmo Akuvilaʼe aʼamo agiʼamo Pilisilaʼeʼmo geʼamo afiteʼana ataleʼeʼana Kolitiyani taonifiʼmo maiʼnaʼageno Poloʼa uno anakaeʼeʼmo magokepi lokaeno maiʼniye. 
ACT.18.3	Ani yalavelaʼmo mago selimo miya faili uʼa noʼmo kisaya yaʼmo nefakaniʼa yalavelaʼmo maiʼnaʼageno Poloʼa ani agufa aliʼyaʼmo neʼaliya vekamo maiʼniyaʼmofeʼmo anakaeʼeʼmo magokepi ani aliʼyaʼmo lokaeno alino maiʼniye. 
ACT.18.4	Poloʼa muki sapati afinaʼae afinaʼaeʼmo Yu vayaʼai mono nopiʼmo uno haino Yu vayaʼe Galiki vayaʼmogiʼeʼmo apakesa afiʼa fatago hisaya agufa gemo hapa paiʼnigeʼa ani geʼeʼmo huge afige huʼa maitale maitale huʼnae. 
ACT.18.5	Sailasiʼe Timotiʼeʼmo Masetoniya kotegatiʼmo Polotegamo eʼana avaʼyi huʼnaʼagenoʼaeʼmo Poloʼa aipamoʼmo kana huʼnigenoʼaeʼmo aipafatiʼmo Yu vayaʼaifeʼmo aeno hakalo huno hapa painoʼaeʼmo, Yesuʼa Kalaisi vekamo maiʼniye, huno hapa paiʼniye. 
ACT.18.6	Yu vayaʼmogimo geʼamo amagiʼa ataleteʼa huʼa faipa huʼa ateʼnagenoʼaeʼmo kukenaʼaletiʼmo mumusopamo alino kalo paeno ataletenoʼaeʼmo, Oʼafiʼnayaʼmofeʼmo lapakaemo afela hesayaʼmoʼmo nagaemo vaiʼmo oʼaligufa lapakaitapigeʼmo vaiʼmo aligae. Lapataleʼna alu nofi vayaʼaitegamo uguve, huno hapa paiteno apataleno uʼniye. 
ACT.18.7	Uno mago vekamo Gotifeʼmo mono nehiya vekamo agiʼamo Taitasi Yasiti nopiʼmo uno haino maiʼniye. Noʼamo Yu vayaʼai mono noʼmo haopaleʼmo haneʼniye. 
ACT.18.8	Ani afinaʼmo Yu vayaʼai monoteʼmo neʼyagaiya vekamo agiʼamo Kilisipasiʼagi afamo anagaʼagi mago Kolitiyani vayanagi huʼa ani gemo afiteʼapaeʼmo apakesamo afiʼa fatago huteʼa aniʼmo faleʼnae. 
ACT.18.9	Mago haniʼilagamo Poloʼa alagamuna agegekana huno ageteno afiʼniyana Ala kava neʼmoʼa, Koli osuvo. 
ACT.18.10	Kagaeʼeʼmo lokaeʼna maiʼnovaʼmofeʼmo afaʼa oʼmaika geʼnimo aeka hakalo huka hapa paige hapa paige huka maiyo. Asole vayaʼnimo mani taonifiʼmo maiʼnayaʼmofeʼmo mago vekamoʼmo kamagisigeka kagafu yaʼmo oʼaligane, huno ha paiʼniye. 
ACT.18.11	Ha paiʼniyaʼmofeʼmo Poloʼa magoke kafugagi sigisiʼa kaigi huno Goti geʼamo alino apaya maleno maiʼniye.
ACT.18.12	Ani afinaʼmo Akaiya kotega Lomu gamani vekamo agiʼamo Galiyoʼa maiʼnigeʼapaeʼmo Yu vayaʼmogimo magokepi he tiʼa Polofeʼmo kame huʼa ateteʼa agotileʼmo avaleliʼuʼnae. 
ACT.18.13	Apakaemo huʼapaeʼmo, Ani vekamoʼmo Gotifeʼmo mono hisayafeʼmo keʼaepa gefiʼmo ohaneʼniya kateʼmo apavalelino neʼviye, huʼa huʼnae.
ACT.18.14	Poloʼa geʼapileʼmo aeno atagaina huno hapa paigefeʼmo aepa faino ge nehigenoʼaeʼmo Galiyoʼa Yu vayaʼaifeʼmo hunoʼaeʼmo, Yu vayaʼmogitapae, huno, Ani vekamoʼmo keʼaepa gemo amagino ataleʼnifi hosu kavaʼmo huʼnifi huʼniyesinana getapimo afaʼa afuvesine. 
ACT.18.15	Hiyaʼmonanafa geʼaletinagi kavaʼaletinagi lapakae keʼaepa getapiletinagi hutapa agoti huta atesayafeʼmo nehisayana lapakaitapi yane. 
ACT.18.16	Getapimo oʼafiguvanagi afaʼa ataletapa viyo, huno hapa paiteno agoti nopatiʼmo alino hapa faino apataleʼniye. 
ACT.18.17	Galiki nofi vayaʼmogi Sosatenisiʼa Yu vayaʼai monoteʼmo neʼyagaiya vekamo agoti no kipateʼmo atafauʼa amagiʼnayaʼmonanafa Galiyoʼa ani kavafeʼmo agesa oʼafino afaʼa maiʼniye.
ACT.18.19	Lagautegeʼapaeʼmo uʼa Efasasi taonifiʼmo avaʼyi huteʼa Poloʼa Pilisilaʼe Akuvilaʼeʼmo anatalenuno Yu vayaʼai mono nopiʼmo uno haino hapa paiʼnigeʼapaeʼmo Yu vayaʼeʼmo ani gemo huge afige huʼa maiʼnae. 
ACT.18.20	Yu vayaʼmogi huʼapaeʼmo, Lagaeʼeʼmo yatala afinaʼmo maiyo, huʼa ha paiʼnayana, haʼao, huno huteno, 
ACT.18.21	Na agufa kavaʼmo Yulusalemu kotegamo afole aisifigeʼna uʼna hopa afinaʼmo maisuvafeʼmo ugesuve. Gotiʼa hauʼnisiyana halate atagineʼna eʼna lapakegauve, huno hapa paiteno apataleno Efasasi taonifatiʼmo sipifiʼmo uʼniye.
ACT.18.22	Sisaliya taonifiʼmo uno avaʼyi huteno ataleno uno Yulusalemu taonifiʼmo uno haino siosi vayaʼmo ge apamamaeteno apataleno Atiyoki taonifiʼmo uno lamiʼniye. 
ACT.18.23	Mago afinaʼmo maiteno ataleno uno Galesiya kotegaʼe Filisiya kotegaʼeʼmo umenitata huno muki vayaʼmogi geʼamo afiʼnaya vayaʼmo Goti geʼaletiʼmo alino lokiya vaino apatemale apatemale huʼniye.
ACT.18.24	Mago Yu vekamo agiʼamo Apolosiʼa itaʼamoʼmo Alekesani taonifiʼmo alino ateʼniya vekamo eno Efasasi taonifiʼmo maiʼniye. Agaemo Goti mukufiʼmo avoʼmo kae maleʼnaya gemo aepaʼamo alagepa huno afiʼneno alagepa huno aeno hakalo huno hapa paiʼniye. 
ACT.18.25	Ala kava neʼmo kafeʼmo ava gemo aliʼa aya maleʼnaya vekamo maiʼneno ayamukiki huno alagepa huno Efasasi vayaʼmo alino apaya maleʼniye. Agaemo Yoniʼa aniʼmo faleno neʼapateya vekamo ava geʼageʼmo afiʼniye. 
ACT.18.26	Agaemo Yu vayaʼai mono nopiʼmo aepa faino koli osuno lokiya gemo huno hapa nepaigeʼanaeʼmo Pilisilaʼe Akuvilaʼeʼmo afiteʼanaeʼmo avaleliʼeʼana noʼanifiʼmo oʼafiʼniya agufa gemo magoʼe huʼana Goti kafeʼmo ava gemo alagepa huʼana aliʼana aya maleʼnaʼae. 
ACT.18.27	Apolosiʼa hunoʼaeʼmo, Akaiya kotega ugesuve, huno hapa paiʼnigeʼapaeʼmo konagaʼamogimo huʼapaeʼmo, He, kanalene, huʼa huteʼa, Galiki konagaʼapimogi Goti geʼamo neʼafiya vayaʼaifeʼmo mago avoʼmo kaeʼapaeʼmo, Alita falu fala hutapa ateyo, huʼa kaeʼa amiʼnae. Uno avaʼyi hutenoʼaeʼmo Gotiʼa fiku hapa maeno apamiʼnigeʼa apakesamo afiʼa fatago nehaya vayaʼmo alagepa huno hapa maeʼniye. 
ACT.18.28	Agaemo he tino vayaʼai apaulagaleʼmo maiʼneno lokiya alagepa geʼaletiʼmo Yu vayaʼai geʼapileʼmo huno aeno ati kaeno hapa painoʼaeʼmo, Yesuʼa Mesaiya vekamo maiʼniye, huno Goti Mukufiʼmo haneʼniya geʼaletiʼmo alino apave liʼniye.
ACT.19.2	Lapakesamo afita fatago huʼnaya afinaʼmo Goti Aunemeʼamo aote Aunemeʼamo ago aliʼnafiye, huno apafi geʼnigeʼapaeʼmo, Haʼao, huʼa, Goti Aunemeʼamo maiʼniye, huta oʼafiʼnone, huʼa ha paiʼnae. 
ACT.19.3	Ha paiʼnagenoʼaeʼmo, Na agufa gelefeʼmo aniʼmo faleʼnae, huno ge huno apafi geʼnigeʼapaeʼmo, Yoniʼa alino apaya maleʼniya geʼageʼmo afiteta ani gelefekeʼmo aniʼmo faleʼnone, huʼa ha paiʼnae. 
ACT.19.4	Poloʼa hunoʼaeʼmo, Yoniʼa aniʼmo faleno neʼapatenoʼaeʼmo, Lapaipamo alita afe letetapa nagae nakameʼmo huno esiya vekamo Yesu Kalaisifeʼmo lapakesamo afitapa fatago hiyo, huno hapa paiʼniye, huno hapa paiʼniye. 
ACT.19.5	Ani gemo afiʼnagenoʼaeʼmo Ala kava neʼmo Yesu agiʼaletiʼmo aniʼmo faleno apateʼniye. 
ACT.19.6	Poloʼa apakufaleʼmo ayatalaʼmo maleʼnigenoʼaeʼmo Goti Aunemeʼamo aote Aunemeʼamo emineno apakaeteʼmo aliʼyaʼmo aliʼnigeʼapaeʼmo alu apake alu apakemo aiteʼa Goti geʼamo aeʼa hakalo huʼa hapa paiʼnae. 
ACT.19.7	Muki ani vayaʼmo tuolofuʼa vayaʼmo maiʼnae. 
ACT.19.8	Poloʼa loleʼe magoʼe kaimo maiʼneno Yu vayaʼai mono nopiʼmo uno haino lokiya gemo huno apakesamo alino hapa paisiyafeʼmo alu ge alu geletiʼmo Gotiʼa neʼyagaiya kavafeʼmo ava gemo huno hapa paiʼniye. 
ACT.19.9	Mago vayaʼamogimo lokiya apaipamo haneʼniyaʼmofeʼmo apakesamo afiʼa fatago osuʼa muki vayaʼai apaulagaleʼmo Ala kava neʼmo kavafeʼmo huʼa faipa huʼa ateʼnagenoʼaeʼmo Poloʼa apataleno uno Goti geʼamo neʼafiya vayaʼageʼmo apavalelino uno Tilanasiʼa sukulumo alino apaya neʼmaleya nopiʼmo muki afinaʼae afinaʼaeʼmo alu ge alu geletiʼmo apakesa alino hapa paiʼniye. 
ACT.19.10	Agaemo lole kafugamo maiʼneno ani kavaʼmo hume hume neʼvigeʼapaeʼmo muki Esiya kotega vayapatiʼmo Yu vayaʼe alu nofi vayaʼmogiʼeʼmo Ala kava neʼmo geʼamo afiʼnae.
ACT.19.12	Apakaemo Poloʼa maleʼniya akasipiʼe lavolavoʼeʼmo alini uʼa kaita hapauʼniya vayaʼai apakufaleʼmo maleʼnageno kaitaʼapimo hapagege hosu apaune vayaʼmo alino hapafaino apatalege huʼniye. 
ACT.19.13	Mago Yu vayaʼmo nata neʼuʼa maiʼneʼa hosu apaune vayaʼmo aliʼa hapafaiʼa neʼapatalaya vayaʼmogimo Ala kava neʼmo Yesu agiʼaletiʼmo amalageka huʼa hosu apaune vayaʼmo aliʼa hapafaiʼa apatalesayafeʼmo huʼapaeʼmo, ani Poloʼa aeno hakalo huno hapa nepaiya vekamo Yesu agiʼaletiʼmo emitetapa viyo, huʼa ge huʼnae. 
ACT.19.14	Mago vekamo agiʼamo Sivaʼa mono huʼa neʼapataya vayaʼaiteʼmo yagaino neʼapateya vekamo mafaʼne anagaʼamo seveniʼa mafaʼne anagaʼmogimo ani kavaʼmo huʼnae. 
ACT.19.15	Ani gemo huʼnagenoʼaeʼmo hosu aune vekamoʼmo hunoʼaeʼmo, Yesuʼe Poloʼeʼmo anakeʼnovana lapakaemo ina lagitapae, huno hapa paiʼniye. 
ACT.19.16	Hosu aune vekamo aipafiʼmo maiʼniya vekamoʼmo lusi kava huno apamagino apakufamo aino atalagauteno kukena yaʼapimo alino apake aino alino asagino ataleteno aeno apakaseʼnigeʼapaeʼmo noʼafatiʼmo apakufalagaʼageʼmo ataleʼa apaune hetaleʼa uʼnae. 
ACT.19.17	Muki vayaʼmo Efasasi taonifiʼmo maiʼnaya Yu vayanagi alu nofi vayanagi huʼa ani kavafeʼmo ava gemo afiteʼapaeʼmo lusi kava huʼa koli huteʼa Ala kava neʼmo Yesu agiʼaleʼmo aliʼa asaga huʼa ateʼnae. 
ACT.19.18	Asole vayaʼmogi apakesamo afiʼa fatago huʼnayaʼmofeʼmo eʼa muki vayaʼai apaulagaleʼmo hosu kavaʼmo huʼnaya kavaʼapieʼmo aeʼa hakalo huʼa hapa paiʼnae. 
ACT.19.19	Ani vayaʼmogimo analisa hapaege lusa kavaʼmo huge nehaya mukuʼapimo asole vayaʼai apaulagaleʼmo aliniʼeʼa atafiʼmo kaeʼnae. Muki ani kaeʼnaya mukumo miya faiʼnaya monimo lusi moni fifiti tauseni agufa monimo haneʼniye. 
ACT.19.20	Ani kavaʼmo huʼnageno Ala kava neʼmo ava gemo magoʼe huno aino atagu faeno uneno huʼniye.
ACT.19.22	Agaemo Timotiʼe Ilasatasiʼeʼmo ha neʼmaʼa vekalaʼmo alino anateʼnigeʼana Masetoniya kotegamo utaʼageno Esiya kotegamo maiʼniye.
ACT.19.24	Mago vekamo agiʼamo Nimitiliyasiʼa lusi moniletiʼmo miya nefaiya siluva yafatetiʼmo mago aise noʼmo nekiya vekamo maiʼniye. Ani kiʼniya gotiʼapimo agiʼamo Atemisi mono nokana noʼmo kiʼnigeʼa ani aliʼyaʼmo neʼaliya vayaʼmogimo lusi monimo alige alige huʼa maiʼnae. 
ACT.19.25	Agaemo magoʼe huno ani agufa aliʼyaʼmo neʼaliya vayaʼaifeʼmo ge huʼnigeʼa eʼnagenoʼaeʼmo, Vayaʼnimogitapae, huno, Ago ageʼnayana lagae aliʼyatetiʼmo lusi monimo neʼalune. 
ACT.19.26	Lapakaemo Poloʼa nehiya kavaʼmo agetetapa agae kavafeʼmo ava gemo ago afiʼnae. Agaemo mani Efasasi taonifiʼmo maiʼnaya vayaʼageʼmo alino aino atagineno noʼapatefa muki Esiya kotega maiʼnaya vayaʼeʼmo alino aino atagineno apatetenoʼaeʼmo, Vayaʼmogi apayatetiʼmo alo nehaya yaʼmo gotiʼapimogi oʼmaiʼnae, huno hapa paiteno apakesa magoʼe huno alino hapa nepaiye. 
ACT.19.27	Vayaʼmogi henagaʼamo lagaemo neʼaluna aliʼyafeʼmo, Hosu aliʼyaʼmo neʼaliye, huʼa hugae. Aliʼyatieʼmo huʼa faipa huʼa atege hogote gotitimoʼae huta nehuna aʼmo mono nofeʼmo huʼa faipa huʼa atege huteʼa agiʼaleʼmo aliʼa afepi ategae. Esiya vayaʼe muki ma mopafi vayaʼmogiʼeʼmo gotitimoʼae huta nehuna afeʼmo mono nehae, huno hapa paiʼniye. 
ACT.19.28	Ani gemo afiteʼapaeʼmo lusi kava huno apaipamo leʼnigeʼapaeʼmo alopa gefatiʼmo huʼapaeʼmo, Atemisiʼa Efasasi vayaʼmogita alatimo maiʼniye, huʼa huge huge huʼa maiʼnae. 
ACT.19.29	Huʼnageʼapaeʼmo muki taonifiʼmo maiʼnaya vayaʼmogi apano aeʼa apavamusa gemo huʼnigeʼa eʼa Gaiyasiʼe Alitakasiʼeʼmo Masetoniya vekalaʼmo Poloʼeʼmo umenitata nehaʼa vekalaʼmo anatafauʼana apayamukiki huʼa anavaleliʼa aliʼa anupa huʼa neʼmaiya yategamo uʼnae. 
ACT.19.30	Poloʼa uno apaulagaleʼmo he tino maiʼneno hapa paigefeʼmo nehigeʼapaeʼmo geʼamo neʼafiya vayaʼmogi huʼa atafauʼa ateʼnae. 
ACT.19.31	Mago Polo ao vayaʼmogi ani koteʼmo yagaiʼa neʼapataya vayaʼmogimo huʼapaeʼmo, aliʼa anupa huʼa neʼmaiya yategamo oʼuvo, huʼa huʼnaya gemo huʼa atalageno Polotegamo uʼniye. 
ACT.19.32	Muki vayaʼmogimo apano aeteʼa alopa gefatiʼmo alu ge alu gemo huʼnae. Asole vayaʼmogimo huʼapaeʼmo, na kava higetaeʼmo neʼopi huʼa apakesamo oʼafiʼnae. 
ACT.19.33	Yu vayaʼmogi Alekesanimo ayate heʼa vayu huliʼuʼa ateʼnageno muki vayaʼai apaulagaleʼmo he tino maiʼniye. Maiʼneno ayaʼmo ataleteno hosu kavaʼmo osuʼnone, huno hapa paisiyafeʼmo huʼnigeʼa 
ACT.19.34	ageteʼapaeʼmo Yu vekamo maiʼniye, huʼa huteʼa magokepi alopa gefatiʼmo huʼa aeʼa lago huʼapaeʼmo, Atemisiʼa Efasasi vayaʼmogita alatimo maiʼniye, huʼa yatala afinaʼmo huge huge huʼa maiʼnae.
ACT.19.35	Mago vekamo Efasasi taonifiʼmo maiʼneno avoʼmo nekaeya vekamo he tiʼnigeʼapaeʼmo ageteʼa ge osuʼa maiʼnagenoʼaeʼmo, Efasasi vayane, huno, Muki vayaʼmogi afiʼnayana Efasasi taonifiʼmo ala Atemisi mono noʼe kokuʼnapatiʼmo asagauno aiʼniya yafaʼeʼmo haneʼnigeta yagaiʼnone. 
ACT.19.36	Magoke vekamoʼmo ani kavafeʼmo haʼao, huno osugiyaʼmofeʼmo mago kavaʼmo malage huta osutapa afaʼa vase hutapa maiyo. 
ACT.19.37	Ani lole vekalaʼmoganimo mono nopatiʼmo kumaya oʼaliʼana gotitapimofeʼmo huʼana faipa huʼana oʼateʼnaʼaʼmonanafa manileʼmo anavalelitapa eʼnae. 
ACT.19.38	Nimitiliyasiʼe agaeʼeʼmo neʼaliya agufa aliʼyaʼmo neʼaliya vayaʼeʼmo agoti huʼa anategefe hisayana agotimo hisaya afinaʼmo haneʼniyanageʼa agoti gemo neʼafiya vayaʼmogimo afigae. Agoti afinaʼmo afaʼa aliʼa api aiʼa ategae. 
ACT.19.39	Lapakaetegamo magoʼe gemo haneʼnisiyana alita anupa huta maisaya afinaʼmo hisageʼa aliʼa alagepa huʼa ategae. 
ACT.19.40+ACT.19.41	Lano aeʼnonaʼmofeʼmo mago hosu yaʼmo afaʼa aligune. Lapano aeʼnaya kavaʼmo aepaʼamo ohaneʼniyanageʼa loka huʼa lafi gesagetaeʼmo getimo afaʼa ohanegaiye, huno hapa paitenoʼaeʼmo ina gemo huno hapa painoʼaeʼmo, Afaʼa ataletapa viyo, huno hapa paiʼniye.
ACT.20.1	Apano aeʼa hano hutageno Poloʼa Ala kava neʼmo geʼamo neʼafiya vayaʼaifeʼmo ge huʼnigeʼa eʼnageno apanu kino alino falu fala huno apatetenoʼaeʼmo, maitaleyo, huno hapa paiteno apataleno Masetoniya kotegamo uʼniye. 
ACT.20.2	Ani kotega umenitata huno apakesa afiʼa fatago huʼnaya vayaʼmo alu ge alu geletiʼmo alino lokiya vaino apatemale apatemale huno umenitata huʼniye. Umenitata hutenoʼaeʼmo Galesiya kotegamo uno avaʼyi huteno 
ACT.20.3	loleʼe magoʼe kaimo maiʼniye. Agaemo Siliya kotegamo sipifiʼmo ugefeʼmo alo huno maiʼnigeʼapaeʼmo Yu vayaʼmogimo amagigune, huʼa vegemo huʼnayaʼmofeʼmo Masetoniya kotegamo uʼna aeʼna agaseʼna aiʼna atagineʼna egauve, huno agesa afiʼniye. 
ACT.20.4	Agaegi Meliya kotega vekamo Sopataʼagi lole Tesalonaika vekalaʼmo Alitakasiʼagi Sekatasiʼagi mago Nemi taonifi vekamo Gaiyasiʼagi Timotiʼagi lole Esiya vekalaʼmo Tikikasiʼagi Tilofimasiʼagi huʼa Esiya kotegamo uʼnae. 
ACT.20.5	Ani vayaʼmo hogoteʼa uʼa Toloʼasi taonifiʼmo lagava maiʼnae. Hopa afinaʼmo ko nosiya peleti mayamo neʼnaya afinaʼmo ago hano huʼnigeta 
ACT.20.6	lagaemo Filipai taonifatiʼmo sipifiʼmo uta haita faefuʼa felugaʼe haniʼilagaʼeʼmo lakaeta uta lagava maiʼnaya vayaʼeʼmo fotu huteta Toloʼasi taonifiʼmo seveniʼa afinaʼmo maiʼnone.
ACT.20.8	Aliʼa anupa huʼa maiʼnaya noʼmo anaga agotofule nopiʼmo asole lamu kaniʼmoʼa aeno ha leʼniye. 
ACT.20.9	Mago neya vekamo agiʼamo Yutikasiʼa yasi kate yofo yosaleʼmo maiʼnigeno Poloʼa ge hume hume neʼvigenoʼaeʼmo au maiʼmai huno maiyatega anaga agotofule nopatiʼmo mopafiʼmo asagauno aiʼnigeʼa mopafatiʼmo avaleʼa aliʼa asagauʼnayana ago alagi faliʼniye. 
ACT.20.10	Poloʼa uno lamino haifiʼyaleʼmo havaeʼneno anu kitenoʼaeʼmo, atete olapaino. Afaʼa maiʼniye, huno hapa paiʼniye. 
ACT.20.11	Hapa paiʼnigeʼa Yesu kaveʼmo magokepi lokaeʼa maiʼneʼa neteʼapaeʼmo afa neʼyaʼmo neteʼa Poloʼa asole gemo hapa paime hapa paime neʼvigeno ko netigenoʼaeʼmo apataleno uʼniye. 
ACT.20.12	Neya vekamo avaleli uʼa noʼafiʼmo ateʼa maiʼneʼapaeʼmo apaipamoʼmo hapageʼniye.
ACT.20.13	Poloʼa hunoʼaeʼmo, Nagaemo mopafiʼmo uguvanagi lapakaemo sipimo alitapa viyo. Asosi taonifiʼmo uta fotu hugune, huno laha paiʼnigeta sipifiʼmo uta hogoteʼnone. 
ACT.20.14	Asosi taonifiʼmo Poloʼeʼmo uta fotu huteta sipifiʼmo avalelita Mitilini taonifiʼmo uʼnone. 
ACT.20.15	Egamo Mitilini taonifatiʼmo ataleta Kaiyasi ani agoʼnanena koteʼmo eta avaʼyi huteta alita ataleta olagaʼamo Samosi ani agoʼnanenafiʼmo eta avaʼyi huteta alita ataleta ema olagaʼamo Mailitasi taonifiʼmo eta avaʼyi huʼnone. 
ACT.20.16	Poloʼa hunoʼaeʼmo, Efasasi taonimo aeta agaseta Yulusalemu taonifi Petikosi afinaʼmo uta avaʼyi hisunafeʼmo malage huta ugune, huno agesamo afiʼniye. Yu vayaʼai hopa afinaʼmo agiʼamo Petikosi afinane.
ACT.20.18	Eʼa maiʼnagenoʼaeʼmo Poloʼa hunoʼaeʼmo, Nagaemo lapakaeʼeʼmo maiʼneʼnaeʼmo na agufa kavaʼmo huʼna maiʼnofi ago nageʼnae. Lapakaemo Esiya kotegatiʼmo eʼna avaʼyi huʼnova afinatetiʼmo muki afinaʼmo lapakaeʼeʼmo maiʼnogetapaeʼmo nageʼnae. 
ACT.20.19	Yu vayaʼmogi nagaefeʼmo muki afinaʼae afinaʼaeʼmo vegemo huʼa maiʼnageʼnaeʼmo lusi kava huʼna kana alige aviʼyaʼmo huge huʼna maiʼneʼnaeʼmo muki afinaʼmo ina agufa vekamo maiʼnove, huʼna nagiʼnileʼmo aliʼna afepi ateteʼna Ala kava neʼmo aliʼyaʼamo aliʼnogetapa nageʼnae. 
ACT.20.20	Nagaemo muki geʼamoʼmo lapa maesiya agufa gemo lapa paisuvafeʼmo maiʼna halove huteʼna mago gemo fala okiʼnovaʼmonanafa alita anupa hutapa maiʼnayategaʼe notapifi notapifiʼeʼmo ago aliʼna lapaya maleʼnove. 
ACT.20.21	Nagaemo Yu nofi vayaʼe Galiki nofi vayaʼefeʼmo ago afiʼnova geletiʼmo huʼnaeʼmo, Gotitefeʼmo lapaipamo alita afe lege Ala kava netimo Yesu Kalaisifekeʼmo lapakesamo afita fatago huge hiyo, huʼna hapa paiʼnove. 
ACT.20.22	Hemenimo Goti Aunemeʼamoʼmo Yulusalemu taonifiʼmo visuva kavaʼmoʼa kalavusi huno nateʼniyanageno nagufaleʼmo na agufa kavaʼmo afole aisifi huʼna oʼageʼnovanageʼna afaʼa uguve. 
ACT.20.23	Oʼageʼnovaʼmonanafa alu taonifiʼe alu taonifiʼeʼmo maiʼnaya vayaʼmogi Goti Aunemeʼaletiʼmo huʼapaeʼmo, kalavusi huʼa katesageka lusi kava huka hanageke yaʼmo aligane, huʼa naha paite naha paite huʼnayaʼmonanafa 
ACT.20.24	falisuva kavaʼmo ina agufa kavaʼmogeʼna nagesa oʼafiʼnove. Gotiʼa fiku hapa maeno neʼapamiya gemo Ala kava neʼmo Yesufeʼmo alagepa faigoko geʼamo aeʼna hakalo huʼna hapa paisuva aliʼyaʼamo namiʼniye. Nagaemo ofaliʼna afaʼa maisuvafeʼmo ataleʼna maiʼna halove huʼna maiguve, huʼna nagesa noʼafufa namiʼniya aliʼyaʼnimo aliʼna hano huʼna atesuvafeʼmo nagu nagu huʼna uʼna atupaleʼmo avaʼyi huteʼna namogaga aiguve, huʼna nagesamo neʼafuve. 
ACT.20.25	Nagaemo lapakaetegamo umenitata huʼna Goti kegiʼyafiʼmo neʼmaiya vayaʼaiteʼmo yagaino neʼapateya kavafeʼmo aeʼna hakalo huʼna lapa paiʼnove. Hemenimo ago afiʼnovana halate magoʼe hutapa naugosamo oʼnagegae. 
ACT.20.26+ACT.20.27	Nagaemo muki gemo Gotiʼa akeyaʼvilaga apakaetefeʼmo huguve, huno huʼniya gemo lapa paisuvafeʼmo ataleʼna maiʼna halove osuʼna aeʼna hakalo huʼna lapa paiʼnovaʼmofeʼmo lapakaemo afela hesayaʼmoʼmo lapakaetetiʼmo nagaemo vaiʼmo oʼaligufa lapakaitapigeʼmo vaiʼmo aligae, huʼna huteʼnaeʼmo, ehetapiye, huʼna lapa nepauve. 
ACT.20.28	Goti Aunemeʼamoʼmo sipisipi vayaʼaiteʼmo yagaitapa apatesaya vayatama vayane, huno lekana paino lapateʼniyanagi lapakaitapileʼmo alagepa hutapa yagaiʼnetapa mukiʼamo magoke anaga vayaʼmo sipisipi vayaʼaiteʼmo alagepa hutapa yagaitapa apateyo. Gotiʼa agaiʼa siosi vayaʼamo kolaʼaletiʼmo miya faino neʼapateya sipisipi vayaʼamo maiʼnayanagi alagepa huta yagaitapa apateyo. 
ACT.20.29	Ago afiʼnovana lapataleʼna visugeʼapaeʼmo vayaʼmo nehapaya afela kalamogimo lapakaetegamo eʼa magoke anaga sipisipi vayaʼamo lahapaesayafeʼmo maiʼa halove osuʼa muki afinaʼmo lapaegae. 
ACT.20.30	Mago vayaʼmo lapakaepatiʼmo he tiʼa apakame hisayafeʼmo aigofe gemo huteʼa apakesamo faiteʼa apayate aligae. 
ACT.20.31	Ani kavaʼmo hugayaʼmofeʼmo alagepa hutapa yagaiʼnetapa huʼnova geeʼmo lapakesamo afiyo. Loleʼe magoʼe kafugafiʼmo felugaʼe haniʼilagaʼeʼmo naulagafatiʼmo naunumo uno nelamigeʼnaeʼmo mukiʼamogitapaeʼmo, ehetapiye, huʼna lapa paime lapa paime eʼnove. 
ACT.20.32	Konagaʼnimogitapae, huʼna, hemenimo nagaemo Gotiʼa yagaino lapatesiyafeʼmo ayapiʼmo lapateʼnove. Gotiʼa fiku hapa maeno neʼapamiya geʼaletiʼmo afaʼa alino lokiya vaino lapateteno hetamatapimo lapamiteno apaote vayaʼaʼeʼmo magokepi alino lokaeno lapategaiye. 
ACT.20.33	Nagaemo vayaʼai monimofi kagemi yaʼapimofi kukena yaʼapimofi huʼna alisuvafeʼmo nahaʼye osuʼnove. 
ACT.20.34	He, ago nageʼnageʼna nayatetiʼmo aliʼyaʼmo aliteʼna nagaeʼe lokaeʼa aliʼyaʼmo aliʼnaya vayaʼeʼmo neʼyatiʼe kukenatiʼeʼmo miya faiʼnogetapa ago ageʼnae. 
ACT.20.35	Ani kava nehuʼnaeʼmo apayamufa ohaneʼniya vayaʼmo hapa maegaune, huʼna aliʼna lapave liʼnove. Ala kava neʼmo Yesuʼa hunoʼaeʼmo, Fiku hapa maeʼa neʼapamiya vayaʼmogimo apamiʼnageʼa neʼaliya vayaʼmo aeʼa apakaseʼa aulena vayaʼmo maiʼnae, huno huʼniya geʼaeʼmo alagepa hutapa lapakesa afitapa ho hiyo, huno hapa paiʼniye. 
ACT.20.36	Ani gemo hapa paitenoʼaeʼmo apakaeʼeʼmo magokepi aleʼyamo faino maiʼnenoʼaeʼmo nunumuʼmo huʼniye. 
ACT.20.37	Apaulagafatiʼmo apaunumo uno nelamigeʼapaeʼmo Poloʼmo anu kiʼa haeʼa neʼnae. 
ACT.20.38	Poloʼa hunoʼaeʼmo, halate naugosamo oʼnagegae, huno hapa paiʼniyaʼmofeʼmo lusi kava huno apainaga faiʼnigeno apaipamoʼmo kana huʼnigeʼapaeʼmo agaeʼeʼmo sipimo nehaneya yategamo magokepi lokaeʼa uʼnae.
ACT.21.1	Lagaemo apataleta sipifiʼmo uta haita maiteta aniʼmo lakaeta Kosi ani agoʼnanenafiʼmo uta avaʼyi huteta egamo ataleta Losi ani agoʼnanenafiʼmo uta avaʼyi huteta ataleta Patala ani agoʼnanenafiʼmo uta avaʼyi huteta sipifatiʼmo uta lamita maiʼnone. 
ACT.21.2	Alu sipimo Finisiya kotegamo ugefeʼmo huʼnigetaeʼmo ani sipifiʼmo uta haita maiteta aniʼmo lakaeta neʼutaeʼmo 
ACT.21.3	mago ani agoʼnanenamo agiʼamo Saipalasi koʼmo hoga haopalega haneʼnigeta ageteta aeta agaseta Siliya kotegamo Taiya taonifiʼmo sipifi haneʼniya kagemi yaʼmo aliʼa malegefe huʼnaya taonifiʼmo uta avaʼyi huteta uta lamiʼnone. 
ACT.21.4	Lamiteta Ala kava neʼmo geʼamo neʼafiya vayaʼaifeʼmo kahauya huta apaketetaeʼmo apakaeʼeʼmo magoke salemo lokaeta maiʼnone. Goti Aunemeʼamoʼmo hapa paiʼnigeʼa Polofeʼmo huʼapaeʼmo, Yulusalemu taonifiʼmo uka ohaiyo, huʼa ha paiʼnae. 
ACT.21.5	Apakaeʼeʼmo lokaeta maiʼnona afinaʼmo ago hano huʼnigeta apataleta uʼnone. Apakaemo muki ve aʼneʼe mafaʼneʼapiʼe lagaeʼeʼmo taonifatiʼmo ataleta magokepi lokaeta uta ani agiʼnaleʼmo laleʼyamo faiʼneta nunumuʼmo hutetaeʼmo 
ACT.21.6	maitaleyo, huta huʼnonageʼapaeʼmo, He, utaleyo, huʼa huʼnageta apataleta sipifiʼmo uta haita maiʼnonageʼapaeʼmo noʼapilegamo aiʼa atagi neʼa uʼnae.
ACT.21.7	Taiya taonifatiʼmo ataleta aniʼmo lakaeta Tolemesi taonifiʼmo uta avaʼyi huteta uta lamita konagatimogifeʼmo ge apamamaeteta apakaeʼeʼmo magoke afinaʼmo lokaeta maiʼnone. 
ACT.21.8	Egamo Poloʼa avagi huʼnona vayaʼmo apakaemo apataleta Sisaliya taonifiʼmo uta avaʼyi huteta Filipiʼa umenitata huno alagepa faigoko gemo aeno hakalo huno hapa nepaiya vekamo nopiʼmo uta haita agaeʼeʼmo lokaeta maiʼnone. Filipiʼa seveniʼa vayaʼmo Yulusalemu taonifiʼmo lekana paiʼa apateʼnaya vayapati vekamo maiʼniye. 
ACT.21.9	Loleʼe loleʼe aʼmafaʼne anagaʼamo vele oʼmaiʼnaya aʼmafaʼnemogi Gotitegati gemo aliniʼeʼa aeʼa hakalo huʼa hapa nepaiya aʼmafaʼnemo maiʼnae. 
ACT.21.10	Magoʼe afinaʼmo maiʼnonagenoʼaeʼmo mago vekamo agiʼamo Agamasiʼa Gotitegati gemo alinineno aeno hakalo huno hapa nepaiya vekamo Yutiya kotegatiʼmo lagaetegamo eno avaʼyi huʼniye. 
ACT.21.11	Agaemo Polo mapaluʼmo alino agaiʼa aiyalateʼe ayatalateʼeʼmo ki maleʼnenoʼaeʼmo, Goti Aunemeʼamoʼmo ina ge hunoʼaeʼmo, ani kava huʼa Yulusalemu taonifiʼmo maiʼnaya Yu vayaʼmogimo mani mapaluʼmo afoʼamoʼmo nofi kiʼa ateteʼapaeʼmo alu nofi vayaʼmo avaleʼa apamigae, huno huʼniye, huno laha paiʼniye. 
ACT.21.12	Ani gemo afitetaeʼmo lagaeʼe magokepi lokaeʼa maiʼnaya vayaʼeʼmo Polofeʼmo hao ke hetaeʼmo, Yulusalemu taonifiʼmo uka ohaiyo, huta ha paiʼnone. 
ACT.21.13	Poloʼa getileʼmo aeno atagaina huno laha painoʼaeʼmo, na agufa kavaʼmo higetapaeʼmo nagaefeʼmo aviʼyaʼmo hutetapa naipamoʼmo kana hisiya yaʼmo alita neʼnamiye. Yulusalemu taonifiʼmo nofi kiʼa natesayafekeʼmo alo huʼna oʼmaiʼnofa Ala kava neʼmo Yesu agiʼalefeʼmo falisuvafeʼmo alo huʼna maiʼnove, huno laha paiʼniye. 
ACT.21.14	Lagaemo Polo aipa agesamo oʼaliʼnonaʼmofeʼmo hutaeʼmo, Ala kava neʼmoʼa hu maleʼniya kavaʼmo afaʼa afole aino, huta huʼnone.
ACT.21.15	Magoʼe afinaʼmo maiʼnetaeʼmo kagemi yatimo alita alo huta aliteta Yulusalemu taonifiʼmo uta haisunafeʼmo uʼnone. 
ACT.21.16	Mago Sisaliya vayaʼmo geʼamo neʼafiya vayaʼmogimo lagaemo lavaleliʼuʼa Nesoni nopiʼmo maigae, huteʼa noʼafiʼmo lateʼnae. Nesoniʼa Saipalasi kotega vekamo akeyaʼvilagamo agesamo afino fatago huʼniya vekamo maiʼniye.
ACT.21.17	Lagaemo Yulusalemu taonifiʼmo uta avaʼyi huʼnonageʼapaeʼmo konagatimogimo apamogaga aiteʼa aliʼa falu fala huʼa lateʼnae. 
ACT.21.18	Egaʼamo Poloʼe lagaeʼeʼmo Yemisitegamo uʼnonageʼapaeʼmo Yemisiʼe vayatama vayaʼeʼmo maiʼnae. 
ACT.21.19	Poloʼa ge apamamaeteno Gotiʼa ha maeʼnigeno alagepa aliʼyaʼmo aliʼnigenoʼaeʼmo alu nofi vayaʼaitegamo afole aiʼniya kavafeʼmo ava gemo huno hapa paiʼniye. 
ACT.21.20	Ani gemo afiteʼapaeʼmo mukiʼamogi Goti agiʼaleʼmo aliʼa asaga huʼa ateʼnae. Apakaemo Polofeʼmo, konagatimogae, huʼa, asole Yu vayaʼmogimo apakesamo afiʼa fatago huteʼapaeʼmo keʼaepa gemo apayamukiki huʼa akame nehae. 
ACT.21.21	Mago vayaʼmogi kava gemo huʼapaeʼmo, Poloʼa alu kotega maiʼnaya Yu vayaʼaifeʼmo hunoʼaeʼmo, Mosese keʼaepa gemo ataleyo. Mafaʼnetapimo apakufamo lagautapa apatetetapa Yu vayaʼai kavaʼmo osiyo, huno hapa nepaiye, huʼa hapa paiʼnageʼa afiʼnae. 
ACT.21.22	Poloʼa ago eno avaʼyi huʼniye, huʼa hisageʼa afigayaʼmofeʼmo lagaemo haiya kava hugune. 
ACT.21.23	Kaha paisuna gemo akame huvo. Loleʼe loleʼe vayaʼmogimo Gotifeʼmo, ani kavaʼmo hugune, huʼa lokiya gemo ago hu maleʼnaya vayaʼmo manileʼmo maiʼnae. 
ACT.21.24	Kagaemo apakaeʼeʼmo magokepi lokaeka uka haika kagae kagufaʼe apakae apakufaʼeʼmo Goti aulagaleʼmo alita alagepa huta lapatesayafeʼmo mono nopiʼmo uka haiyo. Hapa maeka miya faika apato. Kavaʼapimo hano hisigeʼapaeʼmo apayokaʼmo lagauʼa apategae. Ani kavaʼmo hisanageʼa ageteʼapaeʼmo, Polofeʼmo aigofe ava gemo huʼnae. Poloʼa alagepa kavaʼmo huno Mosese keʼaepa gemo akame nehiye, huʼa hugae. 
ACT.21.25	Kagaemo ani kavaʼmo huganaʼmonanafa alu nofi vayaʼmogimo apakesamo afiʼa fatago huʼnaya vayaʼaitegamo lagaemo avoʼmo kaeta ataleʼnonageno uʼniye. Ani gemo lagaemo avoʼmo kaetetaeʼmo, Gemo hutaeʼmo neʼyaʼmo aigofe Gotiʼapimogi neʼapamiya neʼyaʼmo oʼneyo. Muki yaʼmo kolaʼamo oʼneyo. Lugoʼafiʼmo nofi aesageno falisiya afumoʼa agufafatiʼmo kolaʼamo lakiʼa oʼataleʼnisaya afumo oʼneyo. Kumai kavaʼmo osiyo, huta avoʼmo kaeta ataleʼnone, huʼa ha paiʼnae. 
ACT.21.26	Ani gemo huʼnayaʼmofeʼmo Poloʼa egaʼamo apavalelinuno mono kavaʼmo huno agaiʼa agufaʼe apakae apakufaʼeʼmo alino alagepa huno apateʼniye. Agaemo ani Yu vayaʼai mono kavaʼmo huteno Yu vayaʼai alopa mono nopiʼmo uno haino mono huʼa neʼapataya vayaʼaifeʼmo, seveniʼa afinaʼmo utesigeno alita alagepa huta nelatona kavaʼmo hano hugiye. Alo hutapa maiʼnetapa hano hisigetapaeʼmo ofalinimo amitapa lateyo, huno hapa paiʼniye.
ACT.21.28	Isaleli vayaʼmogitapae, huʼa, Laha maeyo. Ani vekamoʼmo Yu vayaʼmogitaeʼmo hosu lava gemo huge Mosese keʼaepa geʼaeʼmo hosu gemo haneʼniye, huno huge mani alopa mono nofeʼmo hosu ge huge huno muki kotegamo alino apaya neʼmale. Agaemo hemenimo mago alu nofi vayaʼmo apavalelineno lagae laote mono notimo alino hosu huno ateʼniye, huʼa hapa paiʼnae. 
ACT.21.29	Ani vayaʼmogimo Efasasi taonifi vekamo Tilofimasiʼe Poloʼeʼmo taonifiʼmo maiʼnaʼageʼana anaketeʼanaeʼmo alopa mono nopiʼmo avalelino eʼniye, huʼa apakesa afiʼnayaʼmofeʼmo ani gemo huʼnae. 
ACT.21.30	Muki Yulusalemu taonifiʼmo maiʼnaya vayaʼmogimo lusi kava huʼa apano aeteʼapaeʼmo nagu nagu huʼa uʼa aliʼa anupa huteʼa alopa mono nopiʼmo uʼa haiʼa Poloʼa atafauʼa heʼa avayu huliʼa kumatega uʼa lamiʼnae. Kumatega heʼa avayu huliʼa nelamigeʼapaeʼmo malage huʼa alopa mono nopi kitamo kiʼnae. 
ACT.21.31	Apano aeʼnaya vayaʼmogimo huʼapaeʼmo, faligiye, huʼa huteʼa neʼamagigenoʼaeʼmo mago vekamoʼmo Lomu ati vayaʼaiteʼmo yagaino neʼapateya vekalegamo uno ha painoʼaeʼmo, Muki Yulusalemu vayaʼmogi apano neʼae, huno ha paiʼnigenoʼaeʼmo 
ACT.21.32	malage huno ati vayaʼe ati vayaʼaiteʼmo yagaiʼa neʼapataya vayaʼeʼmo apavalelino nagu nagu huno uno lamiʼniye. Ani amagiʼnaya vayaʼmogimo agaeʼe ati vayaʼaʼeʼmo apaketeʼapaeʼmo Poloʼa magoʼe huʼa oʼamagiʼa afaʼa ateʼnae. 
ACT.21.33	Ati vayaʼaiteʼmo hogote vekamo yagaino neʼapateya vekamoʼmo Polo haopaleʼmo uno maiʼnenoʼaeʼmo, Lole seli nofitalatetiʼmo kitapa ateyo, huno hapa paiʼniye. Agaemo ani vayaʼaifeʼmo hunoʼaeʼmo, Ina laʼmo maiʼnenoʼaeʼmo na agufa kava huʼniye, huno apafi geʼniye. 
ACT.21.34	Mago vayaʼamogimo alopa gefatiʼmo mago alu gemo huge mago vayaʼamogimo alopa gefatiʼmo alu gemo huge huʼnae. Asole gemo huteʼa kalekale huʼnageno hogote vekamo yagaino neʼapateya vekamoʼmo afole aiʼniya kavaʼmo aepaʼamo alagepa huno oʼafiʼniyaʼmofeʼmo ati vayaʼaifeʼmo hunoʼaeʼmo, Avalelitutapa lagae yafa nopiʼmo ateyo, huno hapa paiʼniye. 
ACT.21.35	Avaleliʼa yafa noʼmo hakayaleʼmo uʼa avaʼyi nehageʼapaeʼmo ani vayaʼmogimo lusi kava huʼa apayamukiki huʼa eʼnayaʼmofeʼmo ati vayaʼmogi Poloʼmo avale aliʼa asagauliʼa uʼa haiʼnae. 
ACT.21.36	Apakame huʼa neʼeʼapaeʼmo lokiya gefatiʼmo huʼapaeʼmo, amagigeno falino, huʼa huʼnae.
ACT.21.37	Ati vayaʼmogi Poloʼa yafa nopiʼmo avaleliʼa uʼa haigefeʼmo nehagenoʼaeʼmo Poloʼa hogote vekamo yagaino neʼapateya vekaeʼmo hunoʼaeʼmo, Mago gemo afaʼa kaha paisufiye, huno afi geʼnigenoʼaeʼmo, Galiki gefatiʼmo nehapiye. 
ACT.21.38	Nagaemo kagaefeʼmo nagesa afiʼnaeʼmo, Isipi vekamo saufamo egatomo gamani vayaʼmo hapafaitalegaune, huno huteno fo tauseniʼa vayaʼmogimo vayaʼmo neʼapaiya naipemo aliʼnaya vayaʼmo apavalelino kaʼme kotega uʼniya vekae, huʼna nagesamo afiʼnove, huno ha paiʼnigenoʼaeʼmo 
ACT.21.39	Poloʼa hunoʼaeʼmo, Nagaemo Yu vekamo Tasasi taonimo Silisiya kotegamo hogote taonifi vekamo maiʼnove. Kahao ke hove. Vayaʼaifeʼmo geʼnimo hapa paigesuve, huno ha paiʼnigenoʼaeʼmo, 
ACT.21.40	hogote vekamo yagaino neʼapateya vekamoʼmo hunoʼaeʼmo, he, huno ha paiʼnigeno Poloʼa hakayaletiʼmo he tino ayaʼmo ataleʼnigeʼapaeʼmo magoʼe huʼa ge osuʼnagenoʼaeʼmo Yu gefatiʼmo hapa paiʼniye.
ACT.22.1	Poloʼa hunoʼaeʼmo, Nafaluʼnimogitapaʼe afoʼnimogitapaʼeʼmo geʼnimo afiyo. Nagaefeʼmo huʼapaeʼmo, ani kava nehiye ina kava nehiye huʼa nehaya gelefeʼmo mago gemo hugesuve, huno hapa paiʼniye. 
ACT.22.2	Yu vayaʼai gefatiʼmo huʼnigeʼa afiteʼapaeʼmo magoʼe huʼa ge osuʼa afaʼa afiʼnae. 
ACT.22.3	Poloʼa hunoʼaeʼmo, Yu vekamo maiʼneʼna Silisiya kotega taonimo agiʼamo Tasasi taonifiʼmo itaʼnimoʼmo alino natetegeʼnaeʼmo eʼna mani Yulusalemu taonifiʼmo ko siteʼna maiʼnove. Maiʼnogeno Gameliyeloʼa muki laginago vayaʼai keʼaepa gemo alino naya maleʼnigeʼna alagepa huʼna afiʼnove. Lapakaemo hemenimo nehaya agufa kavaʼmo huʼna Goti kateʼmo nayamukiki huʼna uʼnove. 
ACT.22.4	Nagaemo saufa mono gemo akame nehaya vayaʼmo faligae, huʼna huteʼna naini huʼna apateteʼna ve aʼnemo kalavusi huʼna apateʼnove. 
ACT.22.5	Mono huʼa neʼapataya vayaʼaiteʼmo yagaino neʼapateya vekaʼe muki kanisole vayaʼmogiʼeʼmo huʼnova kavaʼnimo ago nageʼnayanageʼa afaʼa nava gemo huʼa lapa paigae. Apakaemo mago avoʼmo kaeʼa namiʼnageʼna alininuʼna Namasakasi taonifiʼmo Yu vayaʼmo apamisuvafeʼmo kaeʼa namiʼnae. Nagaemo ani vayaʼmo kalavusi huʼna apateteʼna Yulusalemu taonifiʼmo apavaleliʼna esugeʼa lusi hosu apakafu yaʼmo alisayafeʼmo uʼnove.
ACT.22.6	Nagaemo Namasakasi taonimo haopaleʼmo neʼugenoʼaeʼmo yegemo haineno felukakuku huʼniya afinaʼmo lusi ha le yaʼmo kokuʼnapatiʼmo nahaopaleʼmo aeno ha leʼnigeʼnaeʼmo 
ACT.22.7	nagaemo mopafiʼmo asagauʼna aiteʼnaeʼmo afuvana, Solo, Solo, huno, Na kava higekaeʼmo nagaefeʼmo kaini huka neʼnatane, huno nafi geʼnigeʼnaeʼmo, 
ACT.22.8	Ala kava nene, huʼna, Ina lagae, huʼna afi geʼnogenoʼaeʼmo, Nagaemo Yesuʼnamo Nasalasa taonifi vekamo kaini huka neʼnatana vekamo maiʼnove, huno naha paiʼniye. 
ACT.22.9	Nagaeʼeʼmo magokepi lokaeʼa uʼnaya vayaʼmogimo ha le yaʼmo ageʼnayaʼmonanafa naha paiʼniya gemo oʼafiʼnae. 
ACT.22.10	Ala kava nene, huʼna, Na kava hisuve, huʼna afi geʼnogeno Ala kava neʼmoʼa naha painoʼaeʼmo, He tika Namasakasi taonifiʼmo ugenoʼao ani taonifiʼmo Gotiʼa ani kavaʼmo hugane, huno lekana paino kateʼniya kavafeʼmo kaha paigiyanagi uvo, huno naha paiʼniye. 
ACT.22.11	Ha le yaʼmoʼa nagaeteʼmo aeno ha leʼnigeno naulagalaʼmo aeno ali huʼnigeʼa nagaeʼeʼmo lokaeʼa uʼnaya vayaʼmogi nayate aliniʼa Namasakasi taonifiʼmo uʼa nateʼnae.
ACT.22.12	Mago vekamo agiʼamo Ananayasiʼa mono vekamo lagae keʼaepa gemo akame nehiya vekamo maiʼnigeʼa muki Namasakasi taonifiʼmo maiʼnaya Yu vayaʼmogi agiʼaleʼmo aliʼa asaga huʼa ateʼnae. 
ACT.22.13	Agaemo eno nahaopaleʼmo he tiʼnenoʼaeʼmo, Konagaʼnimo Solo, huno, kaulagalaʼmo ageka ayako, huno naha paiʼnigeʼnaeʼmo ageʼna ayakeʼnove. 
ACT.22.14	Agaemo hunoʼaeʼmo, Laginago vayaʼai Gotiʼapimoʼa lekana paino kateʼniye. Gotiʼa hogoteno hunoʼaeʼmo, ani kavaʼmo huguve, huno agesamo afiʼniya kavafeʼmo ava gemo afiteka alagepa kavaʼmo nehiya vekamo ageteka agaiʼa avayafatiʼmo huʼniya gemo afisanafeʼmo lekana paino kateʼniye. 
ACT.22.15	Kagaemo aliʼyaʼamo alikaeʼmo ageʼnana kavaʼe afiʼnana geʼeʼmo muki vayaʼaifeʼmo aeka hakalo huka hapa paigane. 
ACT.22.16	Na kava higeka afaʼa maiʼnane. He tika aniʼmo faleteka Ala kava neʼmo agiʼalefeʼmo ge hugenoʼao hosu kavakamo aeno kalo paeno ataleno, huno naha paiʼniye.
ACT.22.17	Nagaemo aiʼna atagineʼna eʼna Yulusalemu taonifiʼmo alopa mono nopiʼmo uʼna haiʼna nunumuʼmo nehuʼnaeʼmo alagamuna agegekana huʼna ageʼnove. 
ACT.22.18	Ageʼnovana Ala kava neʼmoʼa hunoʼaeʼmo, Malage huka Yulusalemu taonifatiʼmo ataleka uvo. Apakaemo nagae nava gemo aeka hakalo huka hapa paisana gemo oʼafigayanagi ataleka uvo, huno naha paiʼniye. 
ACT.22.19	Naha paiʼnigeʼnaeʼmo, Ala kava nene, huʼna, Ago afiʼnayana nagaemo uʼna Yu vayaʼai mono nopiʼe nopiʼeʼmo uʼna haiʼna kagaefeʼmo apakesamo afiʼa fatago nehaya vayaʼmo kalavusi huʼna apatete apatete huʼnove. 
ACT.22.20	Mago vayaʼmogimo kava gemo aeno hakalo huno hapa nepaiya vekamo agiʼamo Sitiveniʼa amagiʼnaya afinaʼmo apakaeʼeʼmo magokepi maiʼneʼna, he, kanalene, huteʼna amagiʼnaya vayaʼai kukena yaʼapileʼmo yagaiʼna maiʼnove, huʼna ha paiʼnogenoʼaeʼmo 
ACT.22.21	Ala kava neʼmoʼa hunoʼaeʼmo, Afaʼa uvo. Alu nofi vayaʼaitegamo aliʼna katesugekaeʼmo afaʼa uvo, huno naha paiʼniye, huno hapa paiʼniye. 
ACT.22.22	Apakaemo Poloʼa huʼniya gemo afime afime neʼvagenoʼaeʼmo Poloʼa ani gemo hapa paiʼnigeʼa afiteʼa alopa gefatiʼmo huʼapaeʼmo, Ani agufa vekamo ma mopafi oʼmaigiyanagi amagita ataleyo, huʼa huteʼa 
ACT.22.23	apano aeteʼa apaipamo lusi kava huno leʼnigeʼapaeʼmo kukena yaʼapimo aliʼa asagiʼa atalege mumusopamo aliʼa kokuʼnapi yaga auʼa atalege huʼnae. 
ACT.22.24	Ati vayaʼaiteʼmo hogote vekamo yagaino neʼapateya vekamoʼmo hunoʼaeʼmo, Lagae yafa nopiʼmo avalelita uta haitapa Yu vayaʼmogi apano aeteʼa amagigefeʼmo huʼnaya gemo aepaʼamo laha paisigeta afisunafeʼmo amagiyo, huno hapa paiʼniye. 
ACT.22.25	Hapa paiʼnigeʼa avaleliʼa uʼa haiʼa amagisayafeʼmo nofi kiʼa ateʼnagenoʼaeʼmo Poloʼa mago vekamo haopaleʼmo he tino maiʼniya vekamo ati vayaʼaiteʼmo yagaino neʼapateya vekaeʼmo, Lapakae keʼaepa getapimoʼa lapakaefeʼmo hunoʼaeʼmo, Lomu vayaʼmogi yagaiʼa neʼataya vekamo agoti hutapa oʼateʼnaya vekamo amagiyo, huno lapa paiʼnifiye, huno afi geʼniye.
ACT.22.26	Yagaino neʼapateya vekamoʼmo ani gemo afitenoʼaeʼmo uno hogote vekamo yagaino neʼapateya vekaeʼmo hunoʼaeʼmo, Nehana kavafeʼmo alagepa huka kagesamo afiyo. Ani vekamo Lomu vayaʼmogi yagaiʼa neʼataya vekamo maiʼniye, huno ha paiʼniye. 
ACT.22.27	Hogote vekamo yagaino neʼapateya vekamoʼmo uno Polofeʼmo hunoʼaeʼmo, Lomu vayaʼmogi yagaiʼa nekataya vekamo maiʼnapiye, huno afi geʼnigenoʼaeʼmo, He, huno ha paiʼniye. 
ACT.22.28	Hogote vekamo yagaino neʼapateya vekamoʼmo hunoʼaeʼmo, yagaiʼa natesayafeʼmo alopa miyaʼmo ago apamiʼnove, huno huʼnigenoʼaeʼmo, Miya faiʼnanaʼmonanafa nagaemo itaʼnimoʼmo alino nateʼniya afinatetiʼmo yagaiʼa neʼnataya vekamo maiʼnove, huno ha paiʼniye. 
ACT.22.29	Ati vayaʼmogi loka huʼa afi gesayafeʼmo eʼa maiʼnaya ati vayaʼmogimo ani gemo afiteʼapaeʼmo afaʼa ataleʼnae. Hogote vekamo yagaino neʼapateya vekamoʼmo hunoʼaeʼmo, Vaehae, huno, Lomu vayaʼmogimo yagaiʼa neʼataya vekamo seli nofitetiʼmo kiʼna ateʼnove, huno agesamo afiteno lusi kava huno koli huʼniye.
ACT.22.30	Egaʼamo hogote vekamo yagaino neʼapateya vekamoʼmo Yu vayaʼmogi Polofeʼmo hosu kavaʼmo huʼniye, huʼa huʼnaya gemo aepaʼamo afisiyafeʼmo hunoʼaeʼmo, nofiʼmo hatu maetapa ateyo, huno hapa paiteno mono huʼa neʼapataya vayaʼaiteʼmo yagaiʼa neʼapataya vayaʼe kanisole vayaʼefeʼmo, Etapa alita anupa huta maiyo, huno ge huʼniye. Eʼa aliʼa anupa huʼa maiʼnagenoʼaeʼmo Poloʼa avalelineno apaulagaleʼmo alino he tino ateʼniye.
ACT.23.2	Mono huʼa neʼapataya vayaʼaiteʼmo yagaino neʼapateya vekamo agiʼamo Ananayasiʼa Polo haopaleʼmo he tiʼa maiʼnaya vayaʼaifeʼmo hunoʼaeʼmo, Avayamo aitapa lagaiyo, huno hapa paiʼniye. 
ACT.23.3	Poloʼa hunoʼaeʼmo, Hosu yaʼmoʼa vayaʼmogi apaulagaleʼmo alagepa yakana huno hanesiyafeʼmo yaveyave anitetiʼmo faleʼa ati nekaya yakana huka maiʼnane. Gotiʼa kamagigiye. Kagaemo keʼaepa geletiʼmo agoti huka natesanafeʼmo maiʼnanaʼmonanafa kagaemo keʼaepa gemo ago amagika ataleteka amagiyo, huka huʼnane, huno ha paiʼniye. 
ACT.23.4	Polo haopaleʼmo he tiʼa maiʼnaya vayaʼmogi huʼapaeʼmo, Gotifeʼmo mono huʼa neʼapataya vayaʼaiteʼmo yagaino neʼapateya vekaeʼmo huka faipa huka neʼatapiye, huʼa afi geʼnae. 
ACT.23.5	Poloʼa geʼapileʼmo aeno atagaina huno hapa painoʼaeʼmo, Konagaʼnimogitapae, huno, Mono huʼa neʼapataya vayaʼaiteʼmo yagaino neʼapateya vekamo maiʼniye, huʼna nagaemo oʼageʼnove. Goti mukufati gemoʼmo hunoʼaeʼmo, 
ACT.23.6	Poloʼa apakeyana Satiyusi vayaʼe Falasi vayaʼeʼmo eʼa maiʼnageno apaketenoʼaeʼmo kanisole vayaʼaifeʼmo, Konagaʼnimogitapae, huno, Falasi vekamo maiʼneʼna Falasi vayaʼai mafaʼnemo maiʼnove. Nagaemo agava neʼmaiya vekaeʼmo nagesamo afiʼna fatago huge faliʼnaya vayaʼmo he tigae, huʼna nagesamo afiʼna fatago huge nehuʼnaeʼmo namogaga aiʼna agava maiʼnova kavatefeʼmo agoti huʼa neʼnatae, huno hapa paiʼniye. 
ACT.23.7	Falasi vayaʼe Satiyusi vayaʼmogiʼeʼmo ani gemo afiteʼapaeʼmo aliʼa fako huʼa ge vaiʼnae. 
ACT.23.8	Satiyusi vayaʼmogi huʼapaeʼmo, faliʼnaya vayaʼmo he otigae, huʼa huge enisole vayaʼmo oʼmaiʼnae huʼa huge apauneʼapameʼe vayaʼmo oʼmaiʼnae, huʼa huge huʼnayaʼmonanafa Falasi vayaʼmogimo, haʼao, ani agufa vayaʼmo maiʼnae, huʼa hapa paiʼnae. 
ACT.23.9	Alopa gefatiʼmo magoʼe magoʼe gemo huʼa ge vaiʼnae. Mago Falasi vayaʼmo keʼaepa gemo aliʼa apaya neʼmalaya vayaʼmogimo he tiʼa lokiya gefati huʼapaeʼmo, Ani vekamo hosu kavaʼamo oʼageʼnone. Mago auneʼamoʼa eno ha paiʼnifi enisole vekamoʼmo eno ha paiʼnifigi kanalenagi Gotifeʼmo kame huta oʼategetao, huʼa hapa paiʼnae. 
ACT.23.10	Lusi kava huʼa ge vaiʼnagenoʼaeʼmo ati vayaʼaiteʼmo hogote vekamo yagaino neʼapateya vekamoʼmo hunoʼaeʼmo, Poloʼa heʼa avayu hulitata hisageno faligiye, huno agesa afitenoʼaeʼmo ati vayaʼaifeʼmo hunoʼaeʼmo, Utapa folagapatiʼmo avaletapa lapayateʼmo alita asagaulitetapa yafa nopiʼmo uta haitapa ateyo, huno hapa paiʼniye. 
ACT.23.11	Haniʼilagamo Ala kava neʼmo afole aiteno Polo haopaleʼmo he tino maiʼnenoʼaeʼmo, Polo, huno, Koli osuka lokiya vaika maiyo. Yulusalemu taonifiʼmo nava gemo aeka hakalo huka hapa paiʼnana kava huka Lomu taonifiʼmo uka aeka hakalo huka hapa paigane, huno ha paiʼniye.
ACT.23.12	Ega netepiʼmo mago Yu vayaʼmo aliʼa anupa huʼa maiʼneʼa vegemo huʼnae. Neʼyaʼe aniʼeʼmo oʼneta mosita maime maime neʼutaeʼmo Poloʼmo kamitimo amagigune. Oʼamagisunana Gotiʼa lifana huno afaʼa lategaiye, huʼa vegemo huʼnae. 
ACT.23.13	Kesi katetiʼmo uʼa vegemo huʼnaya vayaʼmo fotiʼamo ago aeno agaseno magoʼe vayaʼmogimo vegemo huʼnae. 
ACT.23.14	Ani vayaʼmogi mono huʼa neʼapataya vayaʼaiteʼmo yagaiʼa neʼapataya vayaʼaitegaʼe vayatama vayaʼaitegaʼeʼmo uʼa hapa paiʼapaeʼmo, Lagaemo lokiya gemo huta ina gemo huta hune, neʼyaʼmo oʼneta mosita maime maime neʼuta Poloʼmo kamitimo amagigune. Amagisunageno falitesigetaekeʼmo neʼyaʼmo halate negaune, huta vegemo huʼnone. 
ACT.23.15	Lapakaeʼe kanisole vayaʼeʼmo hogote Lomu vekamo yagaino neʼapateya vekaeʼmo hutapaeʼmo, lagaemo Poloʼmo magoʼe gemo hisigeta afigefesunanagi Poloʼmo avalelika eno, hutapa ha paiyo. Avaleliʼa neʼesagetaeʼmo kateʼmo kafo yagaiʼneta kamitimo amagigune, huʼa hapa paiʼnae.
ACT.23.16	Ani gemo huʼa vegemo huʼnayaʼmonanafa Polo asaʼamo mafaʼnemoʼa vegemo huʼnaya gemo afiteno uno yafa nopiʼmo haino Polofeʼmo ha paiʼniye. 
ACT.23.17	Poloʼa ani gemo afitenoʼaeʼmo mago ati vayaʼaiteʼmo yagaino neʼapateya vekaeʼmo hunoʼaeʼmo, Ani neya vekamoʼmo mago gemo huʼnigi hogote vekamo yagaino neʼapateya vekalegamo eka avalelika uvo, huno ha paiʼnigeno 
ACT.23.18	ati vayaʼaiteʼmo yagaino neʼapateya vekamoʼmo avalelinuno hogote vekamo yagaino neʼapateya vekaeʼmo hunoʼaeʼmo, Kalavusi huta ateʼnona vekamo Poloʼa ge huʼnigeʼna eʼnogeno mago gemo naha paiʼniye. Naha painoʼaeʼmo, Ani neya vekamoʼmo mago gemo huʼnigi hogote vekamo yagaino neʼapateya vekalegamo eka avalelika uvo, huno naha paiʼniye. 
ACT.23.19	Hogote vekamo yagaino neʼapateya vekamoʼmo ayate alininuno, Na agufa gemo naha paigane, huno afi geʼnigenoʼaeʼmo, 
ACT.23.20	Yu vayaʼmogimo kagaefeʼmo huʼapaeʼmo, Poloʼa kanisole vayaʼaitegamo avalelika egetao magoʼe gemo hisigeta afigesune, huʼa hisayana aigofe gemo hugae. 
ACT.23.21	Ani gemo kaha paisagekaeʼmo oʼafiyo. Fotiʼamo ago aeno agaseno magoʼe vayaʼmo kateʼmo fala kiʼa yagaiʼa maigae. Apakaemo huʼapaeʼmo, Neʼyaʼmo oʼneta mosita maime maime neʼuta Poloʼmo amagisunageno falitesigetaekeʼmo halate neʼyaʼmo negaune. Alagi lama gemo nehune, huʼa apagoʼya ataleʼnae. Ago alo huʼa kagaefekeʼmo kagava maiʼnae, huno ha paiʼniye. 
ACT.23.22	Hogote vekamo yagaino neʼapateya vekamoʼmo hunoʼaeʼmo, Naha paiʼnana gemo mago vekaeʼmo ha opaiyo, huno ha paiteno neya vekamo alino ataleʼnigeno uʼniye.
ACT.23.23	Ati vayaʼaiteʼmo hogote vekamo yagaino neʼapateya vekamoʼmo ati vayaʼaiteʼmo yagaiʼana neʼapataʼa vekalafeʼmo hunoʼaeʼmo, Tu hataletiʼa ati vayanagi sevetiʼa hosileʼmo fai maiʼneʼa uʼeʼa nehaya vayanagi tu hataletiʼa hayomo aliʼnaya vayanagi hutana Sisaliya taonifiʼmo kitamo nekuna afinaʼmo visayafeʼmo alo hiʼao. 
ACT.23.24	Mago hosifiʼmo Poloʼmo avaleliʼa visaya hosimo alo hiʼao. Poloteʼmo alagepa hutana yagaitana ateʼnetana muki vayaʼaiteʼmo yagaino neʼapateya gamani vekamo agiʼamo Filikisitegamo avalelitana viʼao, huno hana paiʼniye. 
ACT.23.25	Huno hana paitenoʼaeʼmo mago avoʼmo kaeʼniye. Ani avoʼmo kaenoʼaeʼmo,
ACT.23.26	Nagaemo Kilotiyasi Lisiyasiʼnamo muki vayaʼaiteʼmo hogote vekamo yagaika neʼapatana vekamo Filikisigaeʼmo avoʼmo kaeʼnaeʼmo alagepa huka maiʼnapiye. 
ACT.23.27	Yu vayaʼmogimo ani vekamo amagiʼa faliʼa atesayafeʼmo amagiʼnae. Lomu vayaʼmogi yagaiʼa neʼataya vekamo maiʼniye, huʼna afiʼnovaʼmofeʼmo amagiʼnagetaeʼmo nagaeʼe ati vayaʼniʼeʼmo apayapatiʼmo agufamo alita katita ateʼnone. 
ACT.23.28	Na kava huʼniye, huʼna apafi gesuvafeʼmo kanisole vayaʼaitegamo avaleliʼna uʼna lamiʼnove. 
ACT.23.29	Amagisageno falisiya kavaʼmo huge kalavusi huta atesuna kavaʼmo huge huʼniya agufa kava huno oʼmaiʼniye. Yu vayaʼmogi keʼaepa geʼapiletiʼmo agoti huʼa atesayafeʼmo nehae. 
ACT.23.30	Mago Yu vayaʼmogi vegemo huʼapaeʼmo, amagigune, huʼa huʼnaya gemo afiʼnovaʼmofeʼmo kagaetegamo aliʼna atesugeno ugiye, huʼna nagesamo afiʼnove. Agoti huʼa atesayafeʼmo huʼnaya vayaʼaifeʼmo huʼnaeʼmo, Filikisitegamo utapa ina hosu kavaʼmo huʼniye, hutapa ha paiyo, huʼna hapa paiʼnove,
ACT.23.30	huno avoʼmo kaeʼniye. 
ACT.23.31	Ati vayaʼmogimo hapa paiʼniya gemo akame huʼnae. Apakaemo haniʼilagamo Poloʼa avaleliʼuʼa Atipatilisi taonifatiʼmo ateʼnae. 
ACT.23.32	Egaʼamo mopafiʼmo umenitata nehaya ati vayaʼmo yafa notegamo atagi neʼa eʼnageʼapaeʼmo hosileʼmo fai maiʼneʼa uʼeʼa nehaya vayaʼmogimo avaleliʼa uʼnae. 
ACT.23.33	Sisaliya taonifiʼmo avaleliʼuʼa yagaino neʼapateya vekamo ayapiʼmo Poloʼmo ateteʼa avoʼmo amiʼnae. 
ACT.23.34	Ani vekamo vayaʼaiteʼmo yagaino neʼapateya vekamoʼmo avoʼmo alino lekana paino afitenoʼaeʼmo Polofeʼmo hunoʼaeʼmo, Haiya kotega vekae, huno afi geʼnigenoʼaeʼmo, Silisiya kotega vekamo maiʼnove, huno ha paiʼniye. 
ACT.23.35	Ha paiʼnigenoʼaeʼmo, agoti huʼa katesayafeʼmo nehaya vayaʼmo eʼa avaʼyi hisageʼnaeʼmo gekamo afiguve. Helotiʼa ki maleʼniya noʼmo alopa nopiʼmo yagaitapa ateyo, huno hapa paiʼniye.
ACT.24.1	Faefuʼa afinaʼmo utegeʼa mono huʼa neʼapataya vayaʼaiteʼmo yagaino neʼapateya vekamo agiʼamo Ananayasiʼagi vayatama vayanagi mago agotimo huno neʼapateya vekamo agiʼamo Tetalasiʼagi huʼa Sisaliya taonifiʼmo uʼnae. Uʼa yagaino neʼapateya vekamo Filikisi aulagaleʼmo he tiʼa maiʼneʼa Poloʼmo agoti huʼa ateʼnae. 
ACT.24.2	Tetalasifeʼmo ge huʼnageno eno Poloʼmo aepa faino agoti huno atetenoʼaeʼmo, Ala vekae, huno, Kagaemo lagaeteʼmo alagepa huka yagaika nelatanageta alagepa huta magokepi lokaeta afaʼa maiʼnone. 
ACT.24.3	Lagaemo ani kavafeʼmo muki afinaʼmo muki haopalegamo amuse huta kateteta kahao ke nehone. 
ACT.24.4	Kahao ke hove. Fiku yanageʼna yatala gemo hisugeno alaga kahaegaiyanagi aise gemo hisuva gemo afiyo. 
ACT.24.5	Ani vekamo lagaemo ago ageʼnonana hanageke vekamo maiʼniye. Agae gemo alino aepa fai maleʼnigeʼa muki haopalegamo maiʼnaya Yu vayaʼmogi apano aege aege huʼa neʼmaiye. Agaemo Nasalasa vekamo akame nehaya vayapati ala vekaʼapimo maiʼnigeʼa akame huʼnageno alino fako huno nelate. 
ACT.24.6	Alopa mono notieʼmo huno faipa huno ategefe nehigetaeʼmo kalavusi huta ateʼnone. Lagae keʼaepa geletiʼmo agoti huta ategefeʼmo huʼnonana 
ACT.24.7	ati vayaʼaiteʼmo yagaino neʼapateya vekamo Lisiyasiʼa layapatiʼmo lokiya vaino alino laha faleno avalelino uʼniye. 
ACT.24.8	Lisiyasiʼa hunoʼaeʼmo, agoti huta ategaune, hutapa huʼnaya vayaʼmo utapa Filikisi aulagaleʼmo agoti hutapa ateyo, huno laha paiʼniyaʼmofeʼmo eʼnone. Loka huka afigegenoʼao agaiʼa avayafatiʼmo agoti huta neʼatona kavafeʼmo ava gemo hisigeka afigane, huno ha paiʼniye. 
ACT.24.9	Ani agufa gemo huʼa Yu vayaʼmogi huʼapaeʼmo, lama gemo nehiye, huʼa ha paiʼnae.
ACT.24.10	Yagaino neʼapateya gamani vekamoʼmo Poloʼmo gemo hisiyafeʼmo aulama huʼnigeno Poloʼa hunoʼaeʼmo, ago afiʼnovana yatala kafugamo Yu vayaʼmogitaleʼmo yagaika nelatanaʼmofeʼmo naipamoʼmo falu huʼniyanageʼna gemo huʼna naha maeʼna kaha paigesuve. 
ACT.24.11	Kagaemo ani vayaʼaifeʼmo loka huka apafi gesanageʼapaeʼmo ani gemo kaha paisageka afigane. Nagaemo Gotifeʼmo mono hisuvafeʼmo Yulusalemu taonifiʼmo uʼna maiʼnogeno tuolofuʼa afinaʼmo utegeʼna hemenimo maiʼnove. 
ACT.24.12	Yu vayaʼeʼmo alopa mono nopiʼmo geletiʼmo kaveta osuge Yu vayaʼai muki mono noʼapifiʼmofi taoniʼapifiʼmofi huʼna hosu kavaʼmo hisayafeʼmo aliʼna he tiʼna apatege huʼnogeʼa oʼnageʼnae. 
ACT.24.13	Hemenimo agoti huʼa neʼnataya geeʼmo alagi lama gemo nehune, huʼa aliʼa kave oligae. 
ACT.24.14	Ani gemo nehuvaʼmonanafa magoʼe gemo aeʼna hakalo huʼna kaha paiguve. Nagaemo mago aigofe kane huʼa nehaya kateʼmo akame nehuʼna laginago vayaʼai Gotiʼapimofeʼmo mono nehuve. Muki avoʼmo kae maleʼnaya gemo Mosese keʼaepa geʼenagi Gotitegati gemo alini eʼa aeʼa hakalo huʼa hapa nepaiya vayaʼai geʼapienagi huʼna nagesamo afiʼna fatago nehuve. 
ACT.24.15	Apakaemo muki hosu vayaʼe alagepa vayaʼeʼmo faliʼnayatetiʼmo he tigae, huʼa apakesamo afiʼa fatago huteʼa apavayagunagu huʼa agava maiʼnaya kava huʼna nagesamo afiʼna fatago huteʼna navayagunagu huʼna agava neʼmauve. 
ACT.24.16	Nagaemo Goti aulagaleʼe ma mopafi vayaʼai apaulagaleʼeʼmo yuʼilaga vekaʼnimoʼa agoti huno oʼnatesiyafeʼmo nayamukiki huʼna alagepa kavaʼmo nehuve.
ACT.24.18	Alopa mono nopiʼmo uʼna haiʼna mono kavaʼmo huʼna nagufamo aliʼna alagepa huʼna ateteʼna mono kavaʼmo huʼnogeʼa nageʼnae. Ani afinaʼmo nagaeʼeʼmo asole vayaʼmo magokepi lokaeʼa oʼmaige apano oʼaege huʼnageta afaʼa maiʼnone. Mono nopiʼmo maiʼnogeʼapaeʼmo mago Yu vayaʼmo Esiya kotegatiʼmo eʼnaya vayaʼmogimo nageʼnae. 
ACT.24.19	Ani vayaʼmogi agoti huta ategaune, huʼa hisayana eʼa kagae kaulagaleʼmo afaʼa agoti huʼa nategae. 
ACT.24.20	Eʼa agoti huʼa oʼnatesageʼapaeʼmo manile maiʼnaya vayaʼmogimo kanisole vayaʼai apaulagaleʼmo he tiʼna maiʼnova afinaʼmo hosu kavaʼnimo ageʼnisaya kavafeʼmo afaʼa kaha paigae. 
ACT.24.21	Hosu kavaʼmo osuʼnovaʼmofeʼmo na agufa kavatefeʼmo agoti huʼa neʼnatafi, huʼna oʼafiʼnove. Apaulagaleʼmo he tiʼna maiʼneʼnaeʼmo alopa gefatiʼmo, faliʼnaya vayaʼmo he tigae huʼna nagesamo afiʼna fatago huʼnova kavatefeʼmo hemenimo agoti hutapa neʼnatae, huʼna hapa paiʼnovaʼmofeʼmo lapaulagaleʼmo agotimo huʼa neʼnatafiye, huno hapa paiʼniye. 
ACT.24.22	Filikisiʼa Poloʼmo akame nehiya kafeʼmo ava gemo ago afiʼniyaʼmofeʼmo Polo geʼamo afiteno agoti huno hano huno ateʼniye. Filikisiʼa Yu vayaʼaifeʼmo hunoʼaeʼmo, ati vayaʼaiteʼmo yagaino neʼapateya vekamo Lisiyasiʼa esigeʼnaeʼmo aliʼna alagepa huʼna agoti huʼna ategauve, huno hapa paiʼniye. 
ACT.24.23	Ani gemo huteno Poloteʼmo yagaino neʼateya ati vekaeʼmo, avalelikuka kalavusi huka oʼateka kalavusi nopiʼmo afaʼa ateʼnegeʼapao ao vayaʼmogimo ha maeʼa yagaiʼa ateyo, huno ha paiʼniye.
ACT.24.24	Mago afinaʼmo utegeʼana Filikisiʼe aʼamo Yu vayapati a kanomo agiʼamo Nulusilaʼeʼmo eʼnaʼae. Filikisiʼa Polofeʼmo ge huʼnigeno eno Yesu Kalaisifeʼmo agesa afino fatago hisiya agufa gemo ha paiʼniye. 
ACT.24.25	Poloʼa alagepa kavafeʼmo ava gemo huno ha paige vayaʼmogimo apakaiʼapi apakufaleʼmo apamete apamete huʼa yagaisaya kavafeʼmo ava gemo huno ha paige Gotiʼa agoti huno apatesiya kavafeʼmo ava gemo huno ha paige nehigenoʼaeʼmo Filikisiʼa koli huteno, Afaʼa ateka uvo. Henagaʼamo maiʼneʼna gekamo afiguve, huʼna hisuva afinaʼmo ge hisugeka eka naha paigane, huno ha paiʼniye. 
ACT.24.26	Filikisiʼa Poloʼmo kalavusifatiʼmo hatu maeʼna atesuvana mago monimo namigiye, huno agesamo afiteno magoʼe huno ge huʼnigeno eʼnigeʼana ge huge afige huʼana maiʼnaʼae. 
ACT.24.27	Filikisiʼa Yu vayaʼmogimo amuse huʼa atesayafeʼmo Poloʼa hatu maeno oʼateno kalavusifiʼmo afaʼa ateʼnigeno maiʼniye. Lole kafugamo utegeno Posiyasi Fesitasiʼmo Filikisi aimuʼyaleʼmo eno maiʼneno yagaino apateʼniye.
ACT.25.1	Fesitasiʼa yagaino apatesiya kotegamo eno avaʼyi huteno loleʼe magoʼe afinaʼmo utegeno Sisaliya kotegamo ataleno Yulusalemu taonifiʼmo eno avaʼyi huʼniye. 
ACT.25.2	Eno avaʼyi huʼnigeʼapaeʼmo mono huʼa neʼapataya vayaʼaiteʼmo yagaiʼa neʼapataya vayaʼe Yu vayaʼaiteʼmo yagaiʼa neʼapataya vayaʼmogiʼeʼmo eʼa Fesitasifeʼmo, Poloʼa hosu kavaʼmo huʼniye, huʼa ha paiteʼa agoti huʼa ateʼnae. 
ACT.25.3	Apakaemo huʼapaeʼmo, Poloʼa kateʼmo neʼesigetaeʼmo yagaiʼneta amagigune, huʼa vegemo huʼnayaʼmofeʼmo kahao ke honanagi Poloʼa Yulusalemu taonifiʼmo avalelika eno, huʼa ha paiʼnayaʼmonanafa 
ACT.25.4	Fesitasiʼa hunoʼaeʼmo, Haʼao, huno, Poloʼa Sisaliya kotega kalavusifiʼmo maiʼnisigeʼna aise afinaʼmo uʼna lamiguve. 
ACT.25.5	Nagaeʼe kava vayatapiʼeʼmo magokepi lokaeta ugune. Poloʼa hosu kavaʼmo huʼnisiyana agoti huʼa ategae, huno hapa paiʼniye.
ACT.25.6	Fesitasiʼa naya loleʼa afinaʼmo maiteno apakaeʼeʼmo Sisaliya kotega uno lamiʼniye. Egamo agoti huʼa neʼapataya nopiʼmo uno haino fai maiʼnenoʼaeʼmo, Poloʼa avalelika eno, huno ha paiʼniye. 
ACT.25.7	Poloʼa eno maiʼnigeʼapaeʼmo Yu vayaʼmo Yulusalemu taonifatiʼmo eʼnaya vayaʼmogimo he tiʼa, Ani vekamoʼmo lusi hosu kavaʼmo nehiya vekamo maiʼniye, huʼa huteʼa agoti huʼa atege atege huʼa maiʼnayaʼmonanafa hosu kavaʼamo afaʼa aliʼa ave oliʼnae. 
ACT.25.8	Poloʼa agaiʼamo huno ha maesiya gemo hunoʼaeʼmo, Nagaemo Yu vayaʼai keʼaepa gemo amagiʼna oʼatalege Yu vayaʼai alopa mono nofeʼmo huʼna faipa huʼna oʼatege Lomu vayaʼai kava vekaʼapilegamo mago hosu kavaʼmo osuge huʼnove, huno hapa paiʼniye.
ACT.25.10	Lomu vayaʼai ala kava vekaʼapimo agoti nopiʼmo maiʼnove. Manilekeʼmo afaʼa agoti huʼa nategae. Ago afiʼnanana Yu vayaʼaitegamo mago hosu kavaʼmo osuʼnove. 
ACT.25.11	Keʼaepa gemo amagiʼna ataleʼnofi namagisageʼna falisuva agufa kava huʼna maiʼnisufigeʼa afaʼa namagisageʼna faliguvaʼmonanafa agoti huʼa neʼnataya gemo aigofe gemo haneʼnisiyana magoke vekamoʼmo nagaemo navalelinuno apayapiʼmo oʼnategaiye. Sisaʼa gamani vayaʼaiteʼmo hogote kava vekaʼapimoʼa afaʼa alino fako huno agoti huno nategaiye, huno ha paiʼniye. 
ACT.25.12	Fesitasiʼa ani gemo afitenoʼaeʼmo uno kanisole vayaʼeʼmo ge huge afige hutenoʼaeʼmo, Gamani vayaʼai kava vekaʼapimo hogote vekamoʼmo alino fako huno agoti huno nategaiye, huka huʼnanaʼmofeʼmo Sisategamo ugane, huno ha paiʼniye.
ACT.25.13	Mago afinaʼmo utegeʼana mago ala kini vekamo agiʼamo Agalipaʼe aʼamo Menisiʼeʼmo Sisaliya kotegamo Fesitasiʼa agesaʼafeʼmo eʼnaʼae. 
ACT.25.14	Mago afinaʼmo maitaʼagenoʼaeʼmo Fesitasiʼa ala kini vekaeʼmo Polo ava gemo huno ha painoʼaeʼmo, Filikisiʼa mago vekamo kalavusi huno ateʼnigeno maiʼniye. 
ACT.25.15	Yulusalemu taonifiʼmo uʼna maiʼnogeʼapaeʼmo Yu vayaʼmo mono huʼa neʼapataya vayaʼaiteʼmo yagaiʼa neʼapataya vayaʼe yagaiʼa neʼapataya vayatama vayaʼmogiʼeʼmo huʼapaeʼmo, Hosu kavaʼmo huʼniye, huʼa huteʼa agoti huʼa ateteʼapaeʼmo, amagigeno falino, huʼa naha paiʼnae. 
ACT.25.16	Naha paiʼnayaʼmonanafa, Haʼao, Lagaemo Lomu vayaʼmogita ani agufa kavaʼmo nosune. Hogoteta agoti huʼa atesaya vekamo agotimo huta ategaune huʼa huʼnaya vayaʼai apaulagaleʼmo alita he tita ateʼnonageno agaiʼamo ha maesiya agufa gemo higeta neʼafune, huʼna hapa paiʼnove. 
ACT.25.17	Ani vayaʼmo manile eʼa maiʼnageʼnaeʼmo afaʼa oʼmaiʼnofa egamo agoti nopiʼmo uʼna haiʼna maiʼneʼnaeʼmo, Kalavusifi maiʼniya vekamo avalelika eno, huʼna ha paiʼnove. 
ACT.25.18	Avalelino eʼnigeʼapaeʼmo agoti huʼa atesayafeʼmo huʼnaya vayaʼmogimo he tiʼa mago gemo huʼapaeʼmo, Poloʼa ina hosu kavaʼmo huʼniye, huʼa huteʼa agoti huʼa atesafi huʼna nagesa afiʼnovana ani agufa gemo osuʼnae. 
ACT.25.19	Apakaemo mono geeʼmo ge hauteʼa mago vekamo Yesuʼa faliʼniye, huʼa huʼnageno Poloʼa afaʼa maiʼniye, huno huʼniyaʼmofeʼmo ge hauʼnae. 
ACT.25.20	Ani gemo huʼnageʼna afiteʼnaeʼmo haiya kava huʼna ani gemo aepaʼamo afiguve, huʼna nagesa afiʼnove. Afiteʼna Polofeʼmo huʼnaeʼmo, Mani kavatefeʼmo agoti huʼa katesayafeʼmo Yulusalemu taonifiʼmo afaʼa uka haigapiye, huʼna ge huʼna afi geʼnogenoʼaeʼmo 
ACT.25.21	haʼao, ala kini vekamo Sisa Agasasiʼa hogote vekamoʼmo agoti huno nategaiye, huno naha paiʼniyaʼmofeʼmo nagaemo ati vekaeʼmo huʼnaeʼmo, yagaika ateʼnegeʼnao Sisategamo aliʼna atesugeno ugiye, huʼna ha paiʼnove, huno ha paiʼniye. 
ACT.25.22	Agalipaʼa Fesitasifeʼmo hunoʼaeʼmo, Ani vekamo geʼamo nagaiʼnimo afaʼa afiguve, huno ha paiʼnigenoʼaeʼmo, Egamo afaʼa afigane, huno ha paiʼniye.
ACT.25.24	Fesitasiʼa hunoʼaeʼmo, Ala kini vekamo Agalipao, huno, Muki vayaʼmo lagaeʼeʼmo magokepi lokaetapa maiʼnaya vayaʼmogitapae, huno, Lapakaemo ani vekamo ageʼnae. Muki Yu vayaʼmogimo Yulusalemu taonifiʼmo nagaefeʼmo, amagigeno falino, huʼa huteʼa halate eʼa manileʼeʼmo, amagigeno falino, huʼa huʼnae. 
ACT.25.25	Huʼa huʼnayaʼmonanafa agoti gemo afiʼnovana amagisugeno falisiya agufa kava huno oʼmaiʼniyaʼmonanafa agaiʼamo hunoʼaeʼmo, Sisaʼa alino fako huno agoti huno nategaiye, huno huʼniyaʼmofeʼmo aliʼna atesugeno ugiye, huʼna nagesa afiʼnove. 
ACT.25.26	Aliʼna atesuvafeʼmo huʼnovana mago gemo avoʼmo kaesuva gemo alinino ala kava vekaʼnimotega visiya gemo ohaneʼniye. Geʼnimo ohaneʼniyaʼmofeʼmo kini vekamo Agalipao, huno, kagaetegaʼe muki vayaʼaitegaʼeʼmo avaleliʼna eʼnove. Hisiya gemo afitetapa naha paisageʼnaeʼmo avoʼmo kaegauve. 
ACT.25.27	Nagaemo kalavusifi maiʼniya vekamo agoti huʼa atesaya gemo avoʼmo okaeʼna fiku aliʼna atesugeno visiyana kanale osugiye, huno hapa paiʼniye.
ACT.26.1	Agalipaʼa Polofeʼmo hunoʼaeʼmo, kagaikamo kaha maesana gemo afaʼa hugane, huno ha paiʼnigenoʼaeʼmo, Poloʼa ayaʼmo ataleteno agaiʼamo ha maesiya gemo hunoʼaeʼmo, 
ACT.26.2	Ala kini vekamo Agalipao, huno, Kaulagaleʼmo he tiʼna maiʼneʼnaeʼmo gemo huʼna naha maesuvafeʼmo Yu vayaʼmogi agoti huʼa nateʼnaya gemo kaha paisuvafeʼmo naipamoʼmo falu huʼniye. 
ACT.26.3	Kagaemo muki Yu vayaʼmogitamo nehuna kavatiʼe lagesa neʼafuna kavatiʼeʼmo ago ageʼnanaʼmofeʼmo magoʼe huno naipamoʼmo falu nehiye. Kahao ke hove. Alaga okahaeʼninageka geʼnimo afiyo.
ACT.26.4	Hogoteʼna mafaʼneʼnileʼmo maiʼneʼnaeʼmo vayaʼniʼeʼmo Yulusalemu taonifiʼmo maime maime eʼnaeʼmo huʼnova kavaʼnimo Yu vayaʼmogimo ago nageʼnae. 
ACT.26.5	Yatala afinaʼmo nageʼnayaʼmofeʼmo Falasi vayaʼai kavaʼmo kana huʼniya agufa monoʼmo nehaya kavaʼmo yatala afinaʼmo akame huʼniye, huʼa hapa paigefe hapauʼnisiyana ani gemo afaʼa hapa paigae. 
ACT.26.6	Hemenimo agotileʼmo aliʼa he tiʼa nateʼnaya gemo aepaʼamo kaha paiguve. Gotiʼa akeyaʼvilaga laginago vayaʼaifeʼmo hunoʼaeʼmo, ani kavaʼmo huguve huno huʼniya kavaʼmo afole aisiyafeʼmo navayagunagu huʼna agava neʼmauva kavatefeʼmo agoti huʼa neʼnatae. 
ACT.26.7	Felugaʼe haniʼilagaʼeʼmo tuolofuʼa nofi vayatimogi Gotifeʼmo mono huge apakesamo afiʼa fatago huge huteʼa ani gelefeʼmo apavayagunagu huʼa agava neʼmaiye. Ala kini vekamo Agalipao, huno, Navayagunagu huʼna agava neʼmauva kavatefeʼmo agoti huʼa neʼnatae. 
ACT.26.8	Yu vayaʼmogitapae, huno, Na kava higetapaeʼmo, Gotiʼa faliʼnaya vayaʼmo afaʼa alino he tino oʼapategaiye, hutapa nehae. 
ACT.26.9	Ani kavaʼmo huʼna Nasalasa vekamo Yesufeʼmo naini huʼna ategauve, huʼna nagesamo afiteʼna agiʼaleʼmo aliʼna afepi ateʼnove. 
ACT.26.10	Ani agufa kavaʼmo Yulusalemu taonifatiʼmo huʼnove. Mono huʼa neʼapataya vayaʼaiteʼmo yagaiʼa neʼapataya vayaʼmogi mago lokiya gemo huʼa himamuʼnimo alisuva agufa avoʼmo kaeʼa namiʼnageʼna aliteʼna asole apaote vayaʼmo apavaleliʼneʼna kalavusi huʼna apateʼnove. Kanisole vayaʼmogimo, kamitimo apamagigune, huʼa huʼnageʼnaeʼmo nagaeʼeʼmo, he kanalene, huʼnagekeʼmo huʼnove. 
ACT.26.11	Umenitata huʼna muki Yu vayaʼai mono nopiʼmo kayoʼmo apamiteʼna Yesufeʼmo huʼa faipa huʼa atesayafeʼmo apamagiʼnove. Lusi kava huno naipamo leʼnigeʼnaeʼmo alu nofi vayaʼai taoniʼapifiʼe taoniʼapifiʼeʼmo umenitata huʼna kayoʼmo apamiʼnove.
ACT.26.12	Nagaemo mono huʼa neʼapataya vayaʼaiteʼmo yagaiʼa neʼapataya vayaʼmogimo kaeʼa namiʼnaya avoʼmo aliteʼna ani kavaʼmo hisuvafeʼmo Namasakasi taoni kateʼmo uʼnove. 
ACT.26.13	Ala kini vekao, huno, Felugakukuʼmo kateʼmo neʼugenoʼaeʼmo ha le yaʼmoʼa yegemo ago aeno agaseʼniya ha le yaʼmo nagaeteʼmo aeno ha leʼnigeta nagaeʼeʼmo magokepi lokaeta uʼnona vayaʼeʼmo ageteta mopafiʼmo asagauta aita lagoʼya faiʼnone. 
ACT.26.14	Mago vekamoʼmo Himulu gefatiʼmo hunoʼaeʼmo, Solo, Solo, huno, Na kava higeka kaini huka neʼnatane. Pulumakamoʼa aliʼya alinino visiyafeʼmo neʼyagaiya vekamoʼmo agufafiʼmo akoʼya kayotetiʼmo nefaigeno aiyaletiʼmo aeno fayo nehisigenoʼaeʼmo magoʼe huno agafu kigiye. Ani kava huka akoʼya kayoteʼmo aika lanu nepaine, huno naha paiʼniye. 
ACT.26.15	Naha paiʼnigeʼnaeʼmo, Ala kava nene, huʼna, Kagaemo ina lagae, huʼna afi geʼnogenoʼaeʼmo, Yesuʼnamo kaini huka neʼnatana vekamo maiʼnove. 
ACT.26.16	He tika maiyo. Aliʼyaniʼmo aliteka geʼnimo aeka hakalo huka hapa paisanafeʼmo lekana paiʼna katesuvafeʼmo kagaeteʼmo afole aiʼnove. Kagaemo nageʼnana kavaʼe aliʼna kave lisuva kavaʼefeʼmo ava gemo huka hapa paigane. 
ACT.26.17	Nagaemo Yu vayaʼaitegaʼe alu nofi vayaʼaitegaʼeʼmo aliʼna katesugeka uka maiʼnisanageʼnaeʼmo apayapatiʼmo kagufamo aliʼna katiʼna kategauve. 
ACT.26.18	Apakaemo nagaefeʼmo apakesamo afiʼa fatago hisageʼna hosu kavaʼapimo aliʼna atalesugeʼa Goti apaote vayaʼaʼeʼmo hetamaʼapimo aliteʼa magokepi lokaeʼa maisayafeʼmo kagaemo uka apaulagamo alika ayakeka apateteka hani huʼnisiya yategatiʼmo apayate alinika aika atagi nekeka ha le yategamo apategane. Sataniʼa yagaino neʼapateya kegiʼyafatiʼmo apayate alika apavalelikeka Gotiʼa neʼyagaiya kegiʼyafiʼmo apategane, huno naha paiʼniye, huno ha paiʼniye.
ACT.26.21	Ani gemo huʼnovaʼmofeʼmo alopa mono nopiʼmo maiʼnogeʼapaeʼmo Yu vayaʼmogimo natafauteʼa falisuvafeʼmo namagiʼnae. 
ACT.26.22	Gotiʼa alagepa huno naha maeme naha maeme eʼnigeʼna apaki haneʼniya vayaʼe apaki ohaneʼniya vayaʼefeʼmo aeʼna hakalo huʼna hapa paiʼna maiʼnove. Gotitegati gemo alini eʼa aeʼa hakalo huʼa hapa nepaiya vayaʼmogiʼe Moseseʼeʼmo huʼapaeʼmo, ani kavaʼmo afole aigiye, huʼa hapa paiʼnaya agufa geʼageʼmo huʼna hapa paime hapa paime eʼna maiʼnove. 
ACT.26.23	Apakaemo huʼapaeʼmo, Kalaisi vekamo Gotiʼa lekana paino ateʼniya vekamo agafu kisigeno faliteno kanolufatiʼmo hogoteno he tigiye. Agaemo he tino Gotiʼa hapa maesiya ha le yafeʼmo Yu vayaʼe alu kotega vayaʼefeʼmo aeno hakalo huno hapa paigiye, huʼa hapa paiʼnae, huno hapa paiʼniye.
ACT.26.24	Poloʼa agaiʼamo gemo huno ha maesiyafeʼmo ani gemo nehigenoʼaeʼmo Fesitasiʼa Polofeʼmo hunoʼaeʼmo, kagaemo negi neʼmalane. Asole afinaʼmo mukufiʼmo lekana nepainaʼmofeʼmo kagesamo alino hosu huno kateʼnigekaeʼmo negi nagi gemo nehane, huno ha paiʼnigenoʼaeʼmo, 
ACT.26.25	Ala vekamo Fesitasiyo, huno, Nagaemo negimo noʼmalove. Hapa nepauva gemo negi gemo nosufa nagesamo haneʼnigeʼna alagi lama gemo nehuve. 
ACT.26.26	Ala kini vekamoʼmo ani kavafeʼmo ava gemo ago afiʼniyaʼmofeʼmo koli osuʼna aeʼna hakalo huʼna ha nepauve. Ago afole yategamo afole aiʼniyaʼmofeʼmo ago afiʼnovana ani kavafeʼmo ava gemo ago afiʼniye. 
ACT.26.27	Ala kini vekamo Agalipao, huno, Gotitegati gemo alini eʼa aeʼa hakalo huʼa hapa nepaiya vayaʼmogi geʼapieʼmo kagesamo afika fatago nehapiye. Ago kageʼnovana kagesamo afika fatago nehane, huno ha paiʼnigeno 
ACT.26.28	Agalipaʼa hunoʼaeʼmo, aise afinaʼmo Kalisitini vekamo hamalesuvafeʼmo nagesamo alika naha nepaine, huno ha paiʼnigenoʼaeʼmo, 
ACT.26.29	he, aise afinaʼmo hemenimo kagaeʼe muki geʼnimo neʼafiya vayaʼeʼmo nagaekana hutapa hamalesayafeʼmo Gotifeʼmo nunumuʼmo nehuve. Nagaekana hutapa maisayafeʼmo nahauʼniyaʼmonanafa nagaekana hutapa seli nofiteʼmo maisayafeʼmo oʼnahaiye, huno ha paiʼniye. 
ACT.26.30+ACT.26.31	Huno ha paiʼnigeʼapaeʼmo ala kini vekaʼapimo Agalipaʼagi yagaino neʼapateya vekamo Fesitasiʼagi Menisiʼagi muki vayanagi huʼa he tiʼa kumategamo uʼa lamiʼa apakaiʼapi apakaiʼapimo ge huʼapaeʼmo, Ani vekamo kalavusi agufa kava huno oʼmaiʼniye, huʼa huʼnae. 
ACT.26.32	Agalipaʼa Fesitasifeʼmo hunoʼaeʼmo, Agaemo hogote ala vekamo Sisaʼa agoti huno nategaiye, huno osuʼniyesinana kalavusifatiʼmo afaʼa hatu maeta atesunageno viyesine, huno ha paiʼniye.
ACT.27.2	Atalamitiya kotega sipimo eno haneʼnigeʼa Esiya kotegamo muki sipiʼamo uʼa avaʼyi nehaya taonifiʼmo ugefeʼmo nehagetaeʼmo ani sipifiʼmo uta haita maiteta mopamo ataleta anipiʼmo uʼnone. Alitakasiʼmo Tesalonaika taonifiʼmo Masetoniya kotega vekamo lagaeʼeʼmo magokepi lokaeno maiʼnigeta uʼnone. 
ACT.27.3	Egamo Saitoni taonifiʼmo uta avaʼyi huteta Yuliyasiʼa Polofeʼmo hunoʼaeʼmo, kagaemo kao vayaʼmo afaʼa uka apakegane. Mago kaha maesiya yaʼmo kamisageka aligane, huno ha paiʼnigeno Poloʼa mopafiʼmo uno lamiʼniye. 
ACT.27.4	Lagaemo ani taonifatiʼmo ataleta neʼunagenoʼaeʼmo visuna kategatiʼmo lusi kava huno yasimo alinineno aeno agoʼya faiʼnigeta Saipalasi ani agoʼnanenamoʼa aino hau vaiʼniya kateʼmo uʼnone. 
ACT.27.5	Uta Silisiya haopalega aniʼmo lakaeteta Pamifiliya haopalega aniʼmo lakaeta Maila taonifiʼmo Lisiya kotega taonifiʼmo uta avaʼyi huʼnone. 
ACT.27.6	Ani taonifiʼmo mago sipimo Alekasaniya kotega sipimo Itali kotega visiya sipimo haneʼnigeno ati vayaʼaiteʼmo yagaino neʼapateya vekamoʼmo agetenoʼaeʼmo lavalelino haino sipifiʼmo lateʼniye. 
ACT.27.7+ACT.27.8	Ani sipimoʼmo asole afinaʼmo vase vase huno uʼnigeta ayamufaime faime uʼnone. Uʼnigeta Naitasi taoni haopalega uta avaʼyi huteta anipiʼmo neʼunagenoʼaeʼmo yasimo alinino lagaetegamo eʼnigeta afaʼa oʼuʼnone. Ani kateʼmo ataleta Kiliti ani agoʼnanenamoʼa aino hau vaiʼniya kateʼmo uta Kiliti kotega mopamo atupamo agiʼamo Salamonigayagamo ayamufaime faime uta aeta agaseta uʼnone. Uta mago taonimo agiʼamo Fehevenesi taoniye agimo aepaʼamo sipimo kanale huno nehaneya kotegae. Ani kotegamo Lasiya taoni haopale haneʼnigeta uta avaʼyi huʼnone. 
ACT.27.9	Yatala afinaʼmo maite maite hulita neʼunageno Yu vayaʼai hopa afinaʼmo neʼyaʼmo mosiʼa neʼmaiya afinaʼmo ago hano huʼnigeno lusi kava huno yasimo neʼaliya afinaʼmo aniʼmo lakaesayafeʼmo hosu afinaʼmo afole aiʼniye. Afole aiʼniyaʼmofeʼmo Poloʼa hapa maesiyafeʼmo, 
ACT.27.10	Ma vayane, huno, Mani kotetiʼmo hemenimo ataleta visunana lusi kava huta hanageke yaʼmo aligune. Sipifiʼmo haneʼniya kagemi yaʼmo alino hosuge sipimo alino hosuge hisigeta vayaʼeʼmo faligune, huno hapa paiʼniyaʼmonanafa 
ACT.27.11	ati vayaʼaiteʼmo yagaino neʼapateya vekamoʼmo Poloʼa huʼniya gemo oʼafino sipileʼmo neʼaliya vekaʼe sipimo afoʼamoʼeʼmo huʼnaʼa gegeʼmo afiʼniye. 
ACT.27.12	Lusi kava huno yasimo neʼaliya afinaʼmo afole aiʼniyaʼmofeʼmo sipimo maleʼnaya yategamo alino hosuʼniye. Asole vayaʼmo sipifiʼmo maiʼnaya vayaʼmogi huʼapaeʼmo, yasimo neʼaliya afinaʼmogeta manileʼmo ataleta lakaetuta Finikisi taonifiʼmo uta avaʼyi hisunafeʼmo amalageka huta agegesune, huʼa huʼnae. Finikisi taonimoʼmo alopa agiʼamo Kiliti kotegamo yasi neʼaliya afinaʼmo sipimo aliniʼa oʼuʼa afaʼa neʼmaiya kotegamo haneʼniye.
ACT.27.13	Mago yasimo lakamelegatiʼmo vase vase huno alinino neʼegeʼapaeʼmo, Hemenimo kanalenageta ge huʼnona kavaʼmo afaʼa hugune, huʼa apakesa afiteʼa sipimo aeʼa neʼatafaya yate nofiʼmo aliʼa vayu huʼa sipifiʼmo maleʼnageta Kiliti ani agoʼnanenamo agiʼnaleʼmo uʼnone. 
ACT.27.14	Uʼnonaʼmonanafa aise afinaʼmo utegeno lusi kava huno yasimo ani agoʼnanena kotegatiʼmo alinineno sipimo alino agoʼya faiʼnigeno sipimoʼa yasimo alinineʼniya kategamo oʼuʼniye. 
ACT.27.15	Afaʼa oʼuʼniyaʼmofeʼmo ataleta yasimo alinino neʼviya kategamo uʼnone. 
ACT.27.16	Mago aise ani agoʼnanenamo agiʼamo Koʼnagayaga ani agoʼnanenamoʼa aino hau vaiʼniya kateʼmo utetaeʼmo aise sipimo aeta vayu huʼnona sipimo lokiya kava huta nofiteʼmo alita vayu huta alita asagauta alopa sipifiʼmo nofi kita ateʼnonageno kanage osuno afaʼa haneʼniye. 
ACT.27.17	Vayaʼmogimo sipimo aino oʼatagisiyafeʼmo alopa nofiʼmo aliʼa anipatiʼmo faiʼa faleʼa aliʼa vayu huʼa sipimo akamelegamo kiʼa ateʼnae. Ani vayaʼmogimo huʼapaeʼmo, Fiku yanageno sipimo ani kahaepafiʼmo alino agoʼya failino ugiye, huʼa huteʼa lavolavo selimo aliʼa ataleʼnageno emineʼnigeno yasimoʼa sipimo alino agoʼya failino uʼniye. 
ACT.27.18	Lusi kava huno yasimo alige alige huno maiʼniyaʼmofeʼmo egamo mago kagemi yakoʼmo aliʼa anipiʼmo yaga auʼa ataleʼnageno asagauno aiʼniye. 
ACT.27.19	Olagaʼamo muki sipifi haneʼniya yakoʼamo seli nofiʼe yosaʼeʼmo aliʼa anipiʼmo yaga auʼa ataleʼnageno asagauno aiʼniye. 
ACT.27.20	Yatala afinaʼmo yegemo oʼagege kanefiʼmo oʼagege huta maiʼnonagenoʼaeʼmo lusi kava huno yasimo alige alige huno maiʼniye. Neʼaligeta lagesa afitaeʼmo falisunagenoʼaeʼmo laugosamo alagi lageso hugiye, huta lagesamo afiʼnone. 
ACT.27.21	Yatala afinaʼmo neʼyaʼmo oʼneʼa mosiʼa maiʼneʼapaeʼmo Poloʼa vayaʼai folagapiʼmo he tiʼnenoʼaeʼmo, Mani vayane, huno, Geʼnimo afitetapa Kiliti kotegamo alita oʼataleʼnonesinana mani agufa hanageke kavaʼmo afole oʼaisigeno muki yaʼmo afaʼa lageso osiyesine. 
ACT.27.22	Inagi koli osutapa lapaipamo alita lokiya vaitapa ateyo. Magoke vekamo alagi lageso osugifa sipiʼageʼmo lageso hugiye. 
ACT.27.23	Nagaemo Goti vekamo maiʼneʼna aliʼyaʼamo neʼaluva vekamo maiʼnogeno enisole vekaʼamo alino ateʼnigeno nagaetegamo emineʼniye. 
ACT.27.24	Agaemo, hunoʼaeʼmo, Polo, huno, Koli osuvo. Uka hogote ala vekamo Sisa aulagaleʼmo he tika maigane. Gotiʼa sipifiʼmo maiʼnaya vayaʼmo apavaleno kamiʼniye, huno naha paiʼniyaʼmofeʼmo 
ACT.27.25	koli osutapa lapaipamo alita lokiya vaitapa ateyo. Goti geʼaeʼmo nagesamo afiʼna fatago nehuvanageno naha paiʼniya gemo afole aigiye. 
ACT.27.26	Afole aigiyaʼmonanafa yasimoʼa sipimo alininuno ani agoʼnanena agiʼnaleʼmo yaga auno lategaiye, huno hapa paiʼniye.
ACT.27.27	Yasimo aepa faino aliʼniya afinaʼmo lole salemo ago utegeno Etiliya aniteʼmo yasimo alinino uneno nehigeʼapaeʼmo haniʼilaga folaguʼmo sipifiʼmo aliʼyaʼmo neʼaliya vayaʼmogi huʼapaeʼmo, Ani agiʼnaleʼmo uno hogo nehiye, huʼa huteʼa 
ACT.27.28	mago kana huʼniya yaʼmo aliʼa nofi aeteʼa anipiʼmo yaga auʼa ataleʼnageno uno lamino avoʼmo kae maleʼnaya yaʼmo yatalaʼamo tuveti mita agufa yatala yaʼmo haneʼniye. Sipimo hogo kateʼmo uʼnigeʼa halate anipiʼmo aliʼa yaga auʼa ataleʼnageno fifitini agufa yatala yaʼmo haneʼniye. 
ACT.27.29	Apakaemo huʼapaeʼmo, yafaʼmoʼa sipimo aeno agoʼya faigiye, huʼa huteʼa sipimo aeʼa neʼatafaya yaʼmo loleʼe loleʼe yaʼmo sipi akamelegatiʼmo aliʼa ataleʼnageno anipiʼmo asagauno aiteno aeno hanino alagi huteno sipimo aeno atafauʼniye. Malage huno kotisiyafeʼmo nunumuʼmo huʼnae. 
ACT.27.30	Sipifiʼmo aliʼyaʼmo neʼaliya vayaʼmo sipimo ago ataleʼa visayafeʼmo aise sipimo nofi aeteʼa aliʼa ataleʼnageno anipiʼmo uno lamiʼniye. Lagaemo hutaeʼmo, sipimo aeʼa neʼatafaya yaʼmo agoʼyafatiʼmo aliʼa atalegae, huta lagesamo afisunafeʼmo huʼa lami malesayafeʼmo huʼnae. 
ACT.27.31	Inagi Poloʼa ati vayaʼaiteʼmo yagaino neʼapateya vekaeʼmo hunoʼaeʼmo, Sipifiʼmo aliʼyaʼmo neʼaliya vayaʼmo sipimo ataleʼa visagetapaeʼmo faitapa kasalo opaegae, huno ha paiʼnigeʼapaeʼmo 
ACT.27.32	ati vayaʼmogi aise sipileʼmo nofi kiʼa atafau maleʼnaya nofiʼmo heʼa hatagautalageno uʼniye.
ACT.27.33	Ko aligefeʼmo huʼnigenoʼaeʼmo Poloʼa hunoʼaeʼmo, Lahapao ke hove, huno, Neʼyaʼmo afaʼa neyo lole salemo neʼyaʼmo oʼnetapa mositapa maiʼnae. 
ACT.27.34	Maiʼnayaʼmofeʼmo lokiya gemo huʼna lapa nepauve. Afaʼa maisayafeʼmo neʼyaʼmo neyo. Magoke lapayokaʼmo aino faino lageso osisiyana alagi afaʼa maigae, huno hapa paiteno 
ACT.27.35	muki vayaʼai apaulagaleʼmo peleti mayamo aliʼneno Gotifeʼmo hao ke heno nunumuʼmo huteno akaya heno aepa faino neʼniye. 
ACT.27.36	Neʼnigeʼapaeʼmo apaipamoʼmo kanale huʼa ateteʼa mukiʼamogimo neʼyaʼmo neʼnae. 
ACT.27.37	Ani sipifiʼmo maiʼnona vayaʼmo tu hataleti seveti sigisiʼa vayaʼmo maiʼnone. 
ACT.27.38	Neʼyaʼmo neʼa apamu huteʼapaeʼmo sipimoʼmo kana osisiyafeʼmo viti kuʼmo aliʼa anipiʼmo yaga auʼa ataleʼnae.
ACT.27.39	Kotilamiyapiʼmo sipifi aliʼyaʼmo neʼaliya vayaʼmogi mopamo oʼageʼnae. Agayana mago ani agoʼnanenafiʼmo ani kahaepamo haneʼnigeʼa ageteʼapaeʼmo, Sipimo alinituta ani kahaepaleʼmo malesunafeʼmo amalageka huta agegaune, huʼa huʼnae. 
ACT.27.40	Sipimo aeʼa neʼatafaya nofiʼmo heʼa hatagauʼa ataleteʼa akamelega aiʼa atagi neʼnaya yosale nofiʼmo hakalu heʼa ataleʼnae. Yasimoʼmo ani kahaepaleʼmo sipimo avalelino visiyafeʼmo sipi agoʼyafi selimo aliʼa asagauʼa nofi aeteʼa maleʼnae. 
ACT.27.41	Maleʼnagenoʼaeʼmo yasimoʼmo sipimo avalelino ani agiʼnaleʼmo oʼuʼnifa anipiʼmo mago yafa avemoʼmo atafauno alagi huno maiʼniye. Aniʼmoʼa sipimo akamelegamo aeno atagiʼniye. 
ACT.27.42	Ati vayaʼmogimo vegemo huʼapaeʼmo, Muki kalavusi vayaʼmo apamagisunageʼa faligae. Fiku yanageʼa mago vayaʼmo nagosa ailiʼuʼa apaune heʼa ugae, huʼa huʼnayaʼmonanafa 
ACT.27.43	ati vayaʼaiteʼmo yagaino neʼapateya vekamoʼmo Polo agufamo alino katino atesiyafeʼmo hunoʼaeʼmo, haʼao, huno hapa paitenoʼaeʼmo nagosa neʼaiya vayaʼaifeʼmo hunoʼaeʼmo, Anipiʼmo asagautapa aiteta nagosa aime aime utapa ani agiʼnaleʼmo avaʼyi hiyo, huno hapa paiteno 
ACT.27.44	mago nagosa noʼaiya vayaʼaifeʼmo hunoʼaeʼmo, Latapa yosamo sipimo aeno atagiʼniya yosaleʼmo maitetapa alinitapa viyo, huno laha paiʼnigeta mukiʼamogitamo ani agufa kavaʼmo huta ani agiʼnaleʼmo alagepa hututa avaʼyi huta hano huʼnone.
ACT.28.1	Muki vayaʼamo ani agiʼnaleʼmo uta avaʼyi huta maiʼnonageʼapaeʼmo ani ani agoʼnanenamo agiʼamo Moleta kotegae huʼa agi aeʼa laha paiʼnageta afiʼnone. 
ACT.28.2	Ani Moleta kotega ve aʼnemogimo aliʼa falu fala huʼa lateteʼapaeʼmo koʼmo aiʼnigeno yasimo lahauʼnigeʼapaeʼmo atamo kaeʼa loto huʼa lateʼnae. 
ACT.28.3	Poloʼa mago aise ata hayamo alino atafiʼmo nekaegenoʼaeʼmo atamoʼmo leno amuko hauʼnigenoʼaeʼmo mago nagaloʼyavemo ani ata hayafatiʼmo eno ayapiʼmo hanino alagi huteno hanino mulekalale huteno maiʼniye. 
ACT.28.4	Maiʼnigeʼa Moleta kotega vayaʼmogimo ageteʼapaeʼmo, Ani vekamoʼmo mago vayaʼmo nehapaeya vekamo maiʼnegaiye. Anipatiʼmo faino kasalo paeʼniyaʼmonanafa mago gotiʼa alino fako huno neʼapateya gotiʼa hunoʼaeʼmo, faligiye, huno huʼniye, huʼa huʼnae. 
ACT.28.5	Poloʼa ayaʼmo aino sako ke huno aino valino ataleʼnigeno atafiʼmo asagauno aiʼnigeno Poloʼa afaʼa maiʼniye. 
ACT.28.6	Agufamo alino afu lesifi asagauno aiteno falisifi huʼa huteʼa ageʼa maiʼnae. Yatala afinaʼmo ageʼa maime maime uʼnayana agufaleʼmo mago kavaʼmo afole oʼaiʼnigeʼapaeʼmo apaipafiʼmo apakesamo afiʼapaeʼmo, Mago gotiʼa maiʼniye, huʼa apakesamo afiʼnae.
ACT.28.7	Ani kotega mago mopamo ani agoʼnanenafiʼmo haneʼniya mopaleʼmo maiʼnaya vayaʼaiteʼmo yagaino neʼapateya vekamo agiʼamo Pamaliyasi mopamo haneʼniye. Pamaliyasiʼa lavalelinuno noʼafiʼmo lateʼnenoʼaeʼmo loleʼe magoʼe afinaʼmo alagepa huno yagaino lateʼnigeta maiʼnone. 
ACT.28.8	Pamaliyasi afoʼamoʼmo amuko kaita hauge aitoto aige huteno hipaʼaleʼmo havaeno maiʼniye. Poloʼa noʼafiʼmo uno haino agufaleʼmo ayaʼmo maleʼneno nunumuʼmo huno ateʼnigeno kaitaʼamo hageʼnigeʼa 
ACT.28.9	ageteʼapaeʼmo ani ani agoʼnanenafiʼmo maiʼnaya vayapatiʼmo muki kaita hapauʼniya vayaʼmo ete ete huʼnageno alino hapageno apateʼnigeʼapaeʼmo 
ACT.28.10	muki yaʼmo afaʼa laha maeʼa lamiʼnae. Lagaemo ugefeʼmo huʼnonageʼapaeʼmo muki yaʼmo oʼaliʼnona yatimo alinita visunafeʼmo alini eʼa sipifiʼmo lateʼnae.
ACT.28.11	Lagaemo mani ani agoʼnanenafiʼmo haneʼniya taonifiʼmo loleʼe magoʼe kaimo maiteta Alekasani kotega sipimo agiʼamo alagoʼya gotiganiye, huʼa agi aeʼnaya sipimo mani ani agoʼnanenaleʼmo yasimo neʼaliya afinaʼmo haneʼniya sipifiʼmo uta haita maiteta uʼnone. 
ACT.28.12	Uta Silakusi taonifiʼmo avaʼyi huteta loleʼe magoʼe afinaʼmo maiʼnone. 
ACT.28.13	Maiteta ataleta sipifiʼmo aita vego huta Lisiyamu taonifiʼmo uta avaʼyi huʼnone. Egamo yasimoʼa sipimo alinino visiya agufa yasimo aliʼnigeta lole afinaʼmo Putiyoli taonifiʼmo uta avaʼyi huʼnone. 
ACT.28.14	Ani taonifiʼmo maiʼnaya konagatimogimo lagaefeʼmo huʼapaeʼmo, lagaeʼeʼmo maiyo, huʼa huʼnageta magoke salemo apakaeʼeʼmo maiteta apataleta Lomu taonifiʼmo visunafeʼmo uʼnone. 
ACT.28.15	Lava gemo huʼnaya gemo Lomu taonifi konagatimogimo afiteʼapaeʼmo Apiyasi maketi kumateʼmo neʼageta fotu hutetaeʼmo lavaleʼnageta magokepi neʼunageʼapaeʼmo nata vayaʼai noʼmo loleʼe magoʼe noʼmo haneʼniya yateʼmo magoʼe huʼa Lomu taonifi konagatimogimo neʼageta fotu huteta Poloʼa apaketenoʼaeʼmo Gotifeʼmo hao ke heteno aipamo alino lokiya vaino ateʼniye.
ACT.28.17	Loleʼe magoʼe afinaʼmo utegeno Poloʼa Lomu taonifiʼmo Yu vayaʼaiteʼmo yagaiʼa neʼapataya vayaʼaifeʼmo ge huʼnigeʼa eʼa aliʼa anupa huʼa maiʼnagenoʼaeʼmo, Konagaʼnimogitapae, huno, Lagae vayaʼaifeʼmo huʼna faipa huʼna oʼapatege laginago vayaʼai geʼapimo amagiʼna oʼatalege huʼnovaʼmonanafa Yulusalemu taonifiʼmo kalavusi huʼa nateteʼa navaleliʼeʼa Lomu vayaʼai apayapiʼmo nateʼnae. 
ACT.28.18	Apakaemo loka huʼa ge huʼa nafigeʼapaeʼmo, Ani vekamoʼmo falisiya agufa hosu kavaʼmo osuʼniyanageta afaʼa hatu maeta atesunageno ugiye, huʼa huʼnayaʼmonanafa 
ACT.28.19	Yu vayaʼmogimo haʼao, huʼa huʼnayaʼmofeʼmo alu kaʼmo ohaneʼnigeʼna Sisaʼa agoti huno alino fako huno nategaiye, huʼna hapa paiʼnove. Yu vayaʼnimo agoti huʼna apatesuvafeʼmo nagesamo oʼafiʼnove. 
ACT.28.20	Ani kavaʼmo afole aiʼniyaʼmofeʼmo lapaketeʼnaeʼmo ani gemo lapa paisuvafeʼmo huve. Isaleli vayaʼmogimo apavayagunagu huʼa agava maiʼnaya vekalefeʼmo kalavusi huʼa nateʼnageʼna hemenimo maiʼnove, huno hapa paiʼniye.
ACT.28.21	Hapa paiʼnigeʼapaeʼmo, Yutiya kotegatiʼmo mago kava gemo huʼa avoʼmo kaeʼa olamiʼnae. Mago konagatimogi ani kotegatiʼmo hosu kava gemo huliʼeʼa laha opaiʼnae. 
ACT.28.22	Huliʼa oʼmeʼnayaʼmonanafa muki kotega maiʼnaya vayaʼmogimo alita fako hutapa lapaote maiʼnaya vayaʼmogitapaeʼmo hosu gemo nehae. Ani gemo afiʼnonaʼmofeʼmo ani kavafeʼmo kagesamo neʼafina gemo afigesune, huʼa ha paiʼnae. 
ACT.28.23	Ani gemo huteʼa Poloʼa mago afinaʼmo hapa paisiyafeʼmo lekana pai maleʼnaya afinaʼmo asole vayaʼmo Poloʼmo maiʼniya notegamo eʼnae. Poloʼa netepiʼmo aepa faino Gotiʼa neʼyagaiya kavaʼmo aepaʼaeʼmo ava gemo alino apaya malege aeno hakalo huno hapa paige huno maiʼniye. Agaemo Yesufeʼmo apakesamo afiʼa fatago hisayafeʼmo Mosese geʼe Gotitegati gemo alini eʼa aeʼa hakalo huʼa hapa nepaiya vayaʼai geʼapiʼefeʼmo apakesamo alino hapa paime hapa paime neʼegeno yegemo uno lamino faleʼniye. 
ACT.28.24	Mago vayaʼamogi lama gemo nehiye, huʼa apakesamo afiʼnayana mago vayaʼamogimo apakesamo afiʼa fatago osuʼnae. 
ACT.28.25	Alu apakesa alu apakesamo afiteʼa ataleʼa uʼnae. Ataleʼa oʼuʼnagenoʼaeʼmo Poloʼa hogoteno hapa painoʼaeʼmo, Goti Aunemeʼamo aote Aunemeʼamoʼmo Aiyeyafeʼmo lama gemo ha paiʼnigeno Aiyeyaʼa lapakinago vayaʼaifeʼmo ani gemo hapa paiʼniye. Goti Aunemeʼamoʼmo ani gemo hunoʼaeʼmo, 
ACT.28.26	Kagaemo uka mani vayaʼaifeʼmo ani gemo huka hapa paiyo.
ACT.28.27	Mani vayaʼmogimo negi nagi apaipa apakesamo haneʼnigeʼapaeʼmo apakesamo aliʼa akaniteʼa apaulagamo fali kaeʼa maiʼnae. Apakaemo apaulagamo afaʼa ageʼa aya okege apakesamo oʼafige apaipafatiʼmo oʼafige huteʼa aiʼa afe leʼa nagaetegamo oʼmesageʼna aliʼna alagepa huʼna oʼapatesuvafeʼmo ani agufa kavaʼmo huʼa maiʼnae, huno ha paiʼniye.
ACT.28.27	Goti Mukufiʼmo avoʼmo kae maleʼniye, huno Poloʼa hapa paiʼniye.
ACT.28.29	Poloʼa ani gemo huno hapa paiʼnigeʼapaeʼmo Yu vayaʼmogi ge vaime vaime ataleʼa uʼnae. 
ACT.28.30	Lole kafugamo Poloʼa havaeno maisiyafeʼmo no aepa vekalemo miya faime faime eno maiʼnenoʼaeʼmo muki vayaʼmo agaetegamo eʼnaya vayaʼmo alino falu fala huno apateʼniye. 
ACT.28.31	Agaemo Gotiʼa neʼyagaiya kavafeʼmo ava gemo aeno hakalo huno hapa paige Ala kava neʼmo Yesu Kalaisifeʼmo ava gemo alino apaya malege huno maiʼniye. Vayaʼmogimo oʼatafauʼnayaʼmofeʼmo mago gemo fala okino muki geʼamo aeno hakalo huno hapa paino maiʼniye.
ROM.1.2	Akeyaʼvilaga Gotiʼa agaetegati gemo alini eʼa aeʼa hakalo huʼa hapa nepaiya vayaʼmogi aote mukufiʼmo avoʼmo kae maleʼnaya geʼapimoʼa mani alagepa faigoko geʼalefeʼmo, afole aigiye, huno hapa paiʼniye. 
ROM.1.3	Mani gemo mafaʼneʼamo Ala kava netimo Yesu Kalaisifeʼmo ava gemo haneʼniye. Agaemo ma mopafi maiʼniya kavatefeʼmo mago a kanomo Nevini aginagoʼamoʼa alino ateʼniye. 
ROM.1.4	Aote aunemeʼaʼe vekamo maiʼniya kavatefeʼmo Gotiʼa agaiʼa himamuʼaletiʼmo, faliʼniyatetiʼmo ago alino he tino atetenoʼaeʼmo, mafaʼneʼnimo maiʼniye, huno alino apave liʼniye. 
ROM.1.5	Gotiʼa agaetetiʼmo fikumo naha maeno namiteno Kalaisi agiʼalefeʼmo apa aliʼyaʼamo alisuvafeʼmo navaleno nateʼniye. Gotiʼa muki nofi vayaʼaifeʼmo akame hiyo, huno huʼniya geʼamo akame huʼa apakesamo afiʼa fatago hisayafeʼmo apa aliʼyaʼamo alisuvafeʼmo navaleno nateʼniye. 
ROM.1.6	Lapakaeʼeʼmo ani nofi vayapatiʼmo maiʼnageno Gotiʼa keya aeno ge huʼnigetapa eta Yesu Kalaisi vayaʼamo maiʼnae. 
ROM.1.7	Maiʼnayaʼmofeʼmo nagaemo muki Lomu taonifiʼmo maiʼnaya vayaʼmogitapaeʼmo Gotiʼa hau ayamopafiʼmo hauʼnigenoʼaeʼmo lapaote vayaʼamo maisayafeʼmo keya aeno ge huʼniya vayaʼamogitapaeʼmo mani avoʼmo nekaove. Afotimo Gotiʼe Ala kava netimo Yesu Kalaisiʼeʼmo fikumo lapa maeʼana lapamiʼanageno lapaipamoʼmo falu hino.
ROM.1.9	Nagaemo amega nagufaletiʼmo Goti aliʼyaʼamo oʼaliʼna naipafatiʼmo Goti mafaʼneʼamo alagepa faigoko geʼalefekeʼmo aliʼyaʼmo neʼaluve. Nagaemo nunumuʼmo huʼna hano osuʼnofa muki afinaʼmo nunumuʼmo huʼna nelapatove. Gotiʼa nageʼniyanageno he, nehiye, huno, naha maesiya gemo afaʼa lapa paigiye. 
ROM.1.10	Nagaemo yatala afinaʼmo lapakaetegamo ugefeʼmo nehuʼnaeʼmo, hemenimo kahauʼnisiyaʼmoʼmo visuva kaʼmo valika nato, huʼna nunumuʼmo nehuve. 
ROM.1.11	Nagaemo Goti Aunemeʼaletiʼmo fikumo alisaya yaʼmo lapamisugeno lokiya vaino lapatesigetapa atafauta alagi hutapa maisayafeʼmo uʼna lapakesuva naipamo nekaliye. 
ROM.1.12	Lapamiguve, huʼna huʼnovaʼmonanafa nagaeʼe lapakaeʼeʼmo magokepi lagesamo afita fatago nehunaʼmofeʼmo magokepi lokaeta maiʼneta naha maesageʼna lapa maegauve.
ROM.1.14	Gotiʼa namiʼniya anonaʼalefeʼmo Galiki nofi vayaʼaifenagi muki nofi vayaʼaifenagi afiʼnaya vayaʼaifenagi oʼafiʼnaya vayaʼaifenagi huʼna aeʼna hakalo huʼna hapa paiguve. 
ROM.1.15	Visuvafeʼmo Gotiʼa agaiʼa yaʼmo haneʼniyaʼmonanafa Lomu taonifiʼmo maiʼnaya vayaʼmogitapaeʼmo uʼna alagepa faigoko geʼamo aeʼna hakalo huʼna lapa paisuvafeʼmo nahauʼnigeʼna ago alo huʼna maiʼnove.
ROM.1.17	Gotiʼa mani geletiʼmo agaiʼa fatago kavaʼamo ago alino apave liteno apakesamo afiʼa fatago nehaya kavatetiʼmo apakesamo afiʼa fatago nehaya vayaʼmo alino neʼapamiye. Ani kavatefeʼmo Goti mukufiʼmo avoʼmo kae maleʼnaya gemoʼa hunoʼaeʼmo, apakesamo afiʼa fatago nehaya kavatetiʼmo fatago vayaʼamo maiʼnayanageʼa alagepa huʼa maigae, huno hapa paiʼniye.
ROM.1.19	Gotiʼa na agufa vekamo maiʼnofi huno apaipafiʼmo ago alino apave liʼnigeno ha le yategamo afole aiʼniyaʼmofeʼmae. 
ROM.1.20	Gotiʼa ma mopamo alo huʼniya afinatetiʼmo muki vayaʼmogi alo huʼniya yaʼamo ago ageme ageme eʼnae. Ageme ageme neʼeʼapaeʼmo apaulagaletiʼmo noʼagaya yaʼmo Gotiʼa hanege hanege huno hanesiya himamuʼamo ageteʼapaeʼmo, aeto agufa vekamo hogote vekamo alagi ago aeno lagaseʼniya vekamo maiʼniye, huʼa neʼagae. Neʼagayaʼmofeʼmo hosu kavaʼapimo aeʼa ati kaesayafeʼmo, alagi oʼageʼnone, huʼa afaʼa osugae. 
ROM.1.21	Muki vayaʼmogimo Gotiʼmo ago ageʼnayaʼmofeʼmo ala agiʼamo Gotiʼmo amisaya agufa agiʼamo oʼamige agaefeʼmo hao ke osege huʼa maiʼnae. Afa apakesageʼmo neʼafigeno apaipafiʼmo hani huʼniya kavaʼmo afole aiʼnigeʼapaeʼmo negi nagi kavaʼmo huʼa maiʼnae. 
ROM.1.22	Apakaemo, afiteta ageʼnona vayaʼmo maiʼnone, huʼa nehuʼapaeʼmo negi vayaʼmo hamaleʼnae. 
ROM.1.23	Apakaemo maige maige huno neʼmaiya ha le konali Gotifekeʼmo mono osuʼa apakameʼyamo amiteʼa agae aimuʼyaleʼmo kasalisiya vayakana agufa auneʼagi namagana agufa auneʼagi afugana agufa auneʼagi nagaloʼyavegana agufa auneʼagi huʼa alo huʼa maleʼneʼa ani yatefekeʼmo mono huʼnae. 
ROM.1.24	Huʼnayaʼmofeʼmo Gotiʼa hosu kavaʼmo hisayafeʼmo magoʼe huno apatafauno oʼmaino afaʼa apakeno apataleʼnigeʼapaeʼmo hapauʼniya kavaʼmo huʼa kumai kavaʼmo huʼnae. Apavagage hisiya agufa kavakeʼmo huteʼa apakaiʼapi apakufamo aliʼa hosu huʼa atege vayaʼai apakufamo aliʼa hosu huʼa apatege huʼa maiʼnae. 
ROM.1.25	Apakaemo lama geʼamo ataleteʼa lama ge Gotifeʼmo mono osuʼa ataleʼa agae aimuʼyaleʼmo aigofe gotiʼapimogitefekeʼmo mono huʼnae. Gotiʼa muki yaʼamo alo huʼniya vekaeʼmo mono osuge geʼamo oʼafige huteʼa apakaiʼapimo alo huʼnaya yatefekeʼmo mono huteʼapaeʼmo akame huʼnae. Huʼnayaʼmonanafa alo huʼniya vekamo muki afinaʼmo aliʼa auleʼa ateme ateme neʼvaya Gotiʼa maiʼniye. He, lama ge. 
ROM.1.26	Ani hosu kavaʼmo huʼnayaʼmofeʼmo Gotiʼa magoʼe huno apatafauno oʼmaiʼnifa afa apakeno apataleʼnigeʼapaeʼmo alagi hosu hapaʼye kavaʼmo huʼnae. Aʼne anagaʼapimogimo vele neʼmaiya kavaʼmo ataleʼa ani kavaʼmo aimuʼyaleʼmo aʼne apafalugiʼeʼmo aeto agufa hosu kavaʼmo huʼnae. 
ROM.1.27	Ani kava huʼa ve anagaʼmogiʼeʼmo aʼmo oʼaliʼa ve apafalugigeʼmo alisayafeʼmo lokiya apaipamo kaliʼnigeno apaipafatiʼmo atete hapauʼniye. Vemogimo vemo aliteʼapaeʼmo apavagage hisiya agufa kavaʼmo huteʼa Gotiʼmo ataleʼa hosu kavaʼmo anonaʼapilefeʼmo ani hosu miyaʼmo aliʼnae. 
ROM.1.28	Apakaemo Gotifeʼmo lama ge huʼa apakesa afisayafeʼmo ohapauʼniyaʼmofeʼmo Gotiʼa magoʼe huno apatafauno oʼmaiʼnifa afaʼa apakeno apataleʼnigeʼno hosu apaipa apakesakeʼmo alino he tino apateʼnigeʼa osisaya agufa kavaʼmo nehae. 
ROM.1.29	Muki alu hosu kava alu hosu kavanagi kumai kavanagi alagepa osu kavanagi ma mopafi yafeʼmo hapaʼye nehiya kavanagi apaini huʼa neʼapataya kavanagi huno apaipafiʼmo havaiteʼniye. Apaipa kafa nehapaya kavanagi vayaʼmo kamitimo neʼapamagiya kavanagi kaveta nehaya kavanagi aigofe gemo nehaya kavanagi hosu apaipa nekaliya kavanagi huno apaipafiʼmo havai teʼniye. 
ROM.1.30	Apakaemo hosu faigoko gemo huge vayaʼai apakiʼapileʼmo aliʼa afepi apatege Gotifeʼmo apaini huge hanageke yaʼmo apamiteʼa aliʼa apaiyafiʼmo apatege ala vayaʼmo maiʼnone, huʼa huge apakaiʼapi apakiʼapileʼmo aliʼa asaga huʼa atege apakesa afifi huʼa saufa hosu kavaʼmo huge itaʼapi afoʼapimogi geʼapimo oʼafige nehae. 
ROM.1.31	Apakaemo negi kavaʼmo huge hugune, huʼa nehaya gemo osuʼa atalege afamo anagaʼapieʼmo hapau apayamopafiʼmo ohapauge apaipamo falu huʼa oʼapatege hapau huʼa oʼapatege nehae. 
ROM.1.32	Gotiʼa fatago kavaʼaletiʼmo ani agufa kavaʼmo nehaya vayaʼmo agoti huno apatetenoʼaeʼmo, anonatapilefeʼmo lapamisugetapa alagi falisaya agufa kavaʼmo hutapa maiʼnae, huno ago hu maleʼniye. Apakaemo ani gemo ago afiʼnayaʼmonanafa ani hosu kavaʼageʼmo nosayaʼmonanafa magoʼe huʼa hosu kavaʼmo nehayana hosu kavaʼmo nehaya vayaʼaifeʼmo amuse huʼa neʼapatae.
ROM.2.2	Gotiʼa ani kavaʼmo nehaya vayaʼmo alagi lama ge huno huʼnaya kavaʼapilefekeʼmo agoti huno apategaiye, huta ago afiʼnone. 
ROM.2.3	Veʼnimogae, huʼna, ani agufa kavaʼmo nehukaeʼmo ani kavaʼmo nehaya vayaʼmo alika fako huka apatetekaeʼmo, faiʼna kasalo paegauve, huka kagesamo neʼafipiye. 
ROM.2.4	Gotiʼa kagemi yaʼagana huno maleʼniya yapatiʼmo kagaetegamo lusi alagepa kavaʼmo huteno malage huno aipamo leno okateno yatala afinaʼmo afaʼa nekateyaʼmonanafa alagepa huka kagesa oʼafiʼneka afa kavane, huka kagesamo neʼafipiye. Gotiʼa kaipamo alika afe lesanafeʼmo kagaetegamo alagepa kavaʼmo nehiye, huka oʼafiʼnapiye. 
ROM.2.5	Kaipamo alika afe oleʼnanaʼmonanafa kaipamoʼmo lokiya vaiʼnigeka afaʼa maiʼnekaeʼmo Gotiʼa aipamo leno nekateya kayoʼmo alo huka maleme maleme neʼanagenoʼaeʼmo ko nesiye. Gotiʼa aipamo leno neʼapateyanageno vayaʼai apaulagaleʼmo alino alagepa huno agoti huno apatesiya afinaʼmo mani kayoʼmo kamigiye. 
ROM.2.6	Gotiʼa muki vayaʼmogimo huʼnaya kavaʼmo anonaʼapilefeʼmo miyaʼapimo apamigiye. 
ROM.2.7	Gotiʼa ha le konali yaʼapigi ala apakiʼapigi maige maige huʼa maisaya yaʼapigi huʼa alisayafeʼmo hapaʼye nehigeʼa alagepa kavaʼmo oʼataleʼa atafauʼa alagi huʼa maime maime neʼvisaya vayaʼmo alagepa huʼa maige maige huʼa maisaya yaʼapimo apamigiye. 
ROM.2.8+ROM.2.9	Apamigiyaʼmonanafa Gotifeʼmo kame huʼa ateteʼa lama geʼamo akame osuʼa hosu kavaʼmo akame nehaya vayaʼaifeʼmo aipamo leno neʼapateya kayoʼmo apamisigeʼa lusi kana yaʼmo alisageno apakafu kigiye. Ani agufa kavaʼmo muki hosu kavaʼmo nehisaya vayaʼaiteʼmo afole aigiye. Hogoteno Yu vayaʼaiteʼmo afole aiteno Yu nofi vayapatiʼmo oʼmaiʼnaya vayaʼaiteʼmo afole aigiye. 
ROM.2.10	Afole aigiyaʼmonanafa muki vayaʼmo alagepa kavaʼmo nehisaya vayaʼmogimo ha le konali yaʼapimo alige ala apakiʼapimo alige hisageno apaipamoʼmo falu hugiye. Hogoteʼa Yu vayaʼmogimo alitesageʼapaeʼmo Yu nofi vayapatiʼmo oʼmaiʼnaya vayaʼmogimo aligae. 
ROM.2.11	Na kava hinageʼapaene. Gotiʼa amega apakufale kavatefeʼmo agesamo oʼafino muki vayaʼmo magoke aiyaya kavatetiʼmo alino fako huno neʼapate. 
ROM.2.12	Keʼaepa geʼamo oʼaliʼnisaya vayaʼmogi hosu kavaʼmo nehisagenoʼaeʼmo Gotiʼa agoti huno apateteno apamagisigeʼa faligayaʼmonanafa keʼaepa geʼaletiʼmo agoti huno oʼapategaiye. Keʼaepa geʼamo aliʼnaya vayaʼmogimo hosu kavaʼmo nehisagenoʼaeʼmo magoʼe huno keʼaepa geʼaletiʼmo agoti huno apategaiye. 
ROM.2.13	Gotiʼa keʼaepa geʼamo fikumo afiʼnaya vayaʼaifeʼmo, naulagaleʼmo fatago vayaʼmo maiʼnae, huno nosifa keʼaepa geʼamo afiteʼa akame nehaya vayaʼaifekeʼmo, naulagaleʼmo fatago vayaʼmo maiʼnae, huno nehiye. 
ROM.2.14	Yu nofi vayapatiʼmo oʼmaiʼnaya vayaʼmogimo keʼaepa geʼamo oʼaliʼnayaʼmonanafa keʼaepa geʼamo akame nehagetaeʼmo, Goti keʼaepa geʼamo apaipafiʼmo haneʼniye, huta apakeʼnone. 
ROM.2.15	Apakaemo laipafiʼmo avoʼmo kae maleʼniya keʼaepa geʼamo haneʼniye, huʼa aliʼa apave neliye. Yuʼilaga vekaʼapimoʼa, mani kava hiyo, ina kava osiyo, huno hapa nepaiye. Apakaemo apakesa afiteʼapaeʼmo hosu kavaʼmo nehune, huʼa huge alagepa kavaʼmo nehune, huʼa huge nehae. 
ROM.2.16	Gotiʼa agoti huno apatesiya afinaʼmo alagepa faigoko geʼnilefeʼmo Yesu Kalaisitetiʼmo huʼa fala kiʼa neʼatalaya kavaʼapimo alino fako huno apategaiye.
ROM.2.18	Goti keʼaepa geʼamo aliʼa kaya maleʼnagekaeʼmo Gotiʼa hauʼniya kavaʼmo ageteka hogote alagepa kavafeʼmo, kanale kavane, huka nehane. 
ROM.2.19+ROM.2.20	Kagaemo hukaeʼmo, keʼaepa geʼamo ago afiʼnove. Afiteʼna nagaemo lama gemo aepaʼamo ago ageʼnove, huka nehane. Lole kagesamo oʼafika lokiya vaika kagesa afikaeʼmo, apaulagamo ali huʼnigeʼa alagepa kaʼmo oʼageʼa hani yapiʼmo neʼmaiya vayaʼmo ha le yaʼmo aliʼna neʼapamuve. Oʼafiʼnaya vayaʼmo aliʼna api aiʼna apateteʼna mafaʼnegana huʼa apakesa ohaneʼniya vayaʼmo aliʼna apaya neʼmalove, huka kagesamo neʼafine. 
ROM.2.21	He, alika apaya neʼmalanaʼmonanafa kagaikamo alika kaya noʼmalapiye. Kumayaʼmo oʼaliyo, huka aeka hakalo huka hapa nepainaʼmonanafa kumayaʼmo neʼalipiye. 
ROM.2.22	Kumai kavaʼmo osiyo, huka nehanaʼmonanafa kumai kavaʼmo nehapiye. Kagaemo aigofe gotiʼapimogifeʼmo alagi okahauʼniyaʼmonanafa Gotifeʼmo kagesamo afika koli nosapiye. 
ROM.2.23	Kagaemo hukaeʼmo, keʼaepa gemo afiʼnove, huteka kagikaleʼmo alika asaga nehanaʼmonanafa keʼaepa geʼamo ago amagika ataleteka Goti agiʼaleʼmo alika afepi neʼatane. 
ROM.2.24	Goti mukufiʼmo avoʼmo kae maleʼniya gemoʼa hunoʼaeʼmo, lapakaemo hosu kavaʼmo nehayaʼmofeʼmo Yu nofi vayapatiʼmo oʼmaiʼnaya vayaʼmogi Gotifeʼmo huʼa faipa huʼa neʼatae, huno huʼniye.
ROM.2.26	Mago vekamo agufamo lagauʼnisaya vekamoʼmo keʼaepa geʼamo akame nehisiyaʼmoʼmo Goti aulagaleʼmo apakufamo lagauʼnaya vayakana huno maigiye. 
ROM.2.27	Apakufamo olagauʼnageʼa afaʼa maiʼnaya vayaʼmogimo keʼaepa geʼamo akame nehisayaʼmoʼmo agoti huʼa kategae. Keʼaepa geʼamo ago aliʼnanageʼapaeʼmo kagufamo lagauʼnaya vekamogamo ani keʼaepa geʼamo ago amagika neʼatalanaʼmofeʼmo, hosu kavaʼmo huʼnane, huteʼa agoti huʼa kategae. 
ROM.2.28+ROM.2.29	Lama ge Yu vekamoʼmo amega agufale Yu vekamo oʼmaiʼnifa aipafi Yu vekamo maiʼniye. Lama ge apakufamo lagauʼnaya kavaʼmo amega apakufale kavaʼmo ohaneʼnifa apaipafi kavaʼmo haneʼniye. Keʼaepa gemoʼa mani agufa aliʼyaʼmo afaʼa oʼaligiyaʼmonanafa Goti Aunemeʼamoʼmo apaipafiʼmo mani agufa aliʼyaʼmo afaʼa neʼaliye. Ma mopafi vayaʼmogimo lama ge Yu vekamo agiʼaleʼmo aliʼa asaga huʼa noʼatayaʼmonanafa Gotiʼa agiʼaleʼmo alino asaga huno neʼate.
ROM.3.1	Mani gemo nehuvaʼmofeʼmo Yu vayaʼmogimo alu nofi vayaʼmo aeʼa apakasesayafeʼmo hapa maesiya yaʼmo oʼaliʼnafiye. Apakufamo lagauʼnaya kavaʼmoʼa haiya kava huno hapa maegaiye. 
ROM.3.2	Muki kavatefeʼmo hapa maesiya yaʼmo ago aliʼnae. Hogote yaʼmo hapa maesiya yaʼmo haneʼniyana Gotiʼa geʼaleʼmo yagaiʼa atesayafeʼmo geʼamo ago apamiʼniye. 
ROM.3.3	Apamiʼniyaʼmonanafa mago Yu vayaʼamogimo apakesamo afiʼa fatago osuʼnayaʼmofeʼmo Gotiʼa Emalehamufeʼmo, kaginago vayaʼmo hapa maegauve, huno ha paiʼniya gemo afa gemo haneʼniyanageno Gotiʼa agaiʼa geʼamo afaʼa akame osisifiye. 
ROM.3.4	Alagi atalegeno hano hino. Muki vayaʼmogimo aigofe gemo nehisagenoʼaeʼmo Gotiʼa agaiʼa geʼamo alagi oʼataleno akame hugiye. Ani kavatefeʼmo Goti mukufi gemoʼa hunoʼaeʼmo, kagaemo gemo hisanageʼa afiteʼapaeʼmo, alagi lama gemo nehiye, huʼa hugae. Vayaʼmogimo agoti huʼa nekatesagekaeʼmo aeka apakasegane, huno avoʼmo kae maleʼniye. 
ROM.3.5	Lagaemo Yu vayaʼmogita hosu kavaʼmo huʼnisunana Goti fatago kavaʼamo vayaʼai apaulagaleʼmo magoʼe huno afole aiʼnisiyana na agufa gemo hugune. Gotiʼa anonatilefeʼmo kayoʼmo nelamisigetaeʼmo, hosu kavaʼmo nehiye, huta ma mopafi vayakana huta gemo hisupiye. 
ROM.3.6	Alagi atalegeno hano hino. Mani gemo lama gemo haneʼniyesinana Gotiʼa ma mopafi vayaʼmo afaʼa agoti huno oʼapatesine. 
ROM.3.7	Mago Yu vayaʼmogi, hosu kavaʼmo huʼnisunagenoʼaeʼmo Goti fatago kavaʼamo vayaʼai apaulagaleʼmo magoʼe huno afole aiʼnisiyana na kava higeno agoti huno lategaiye. 
ROM.3.8	Vaehae, huʼna, alagepa huʼa apakesa afiʼnaesinana alagepa kavaʼmo afole aisiyafeʼmo hosu kavaʼmo higetao, huta afaʼa nehunesine. Ani gemo afaʼa osugunaʼmonanafa mago vayaʼmogi lagaefeʼmo huʼapaeʼmo, ani gemo nehae, huteʼa huʼa faipa huʼa nelatae. Gotiʼa mani vayaʼaifeʼmo, hosu vayane, huno huteno agoti huno apategaiye. He, alagi lama gemo hugiye.
ROM.3.10	Ani kavatefeʼmo Goti mukufiʼmo avoʼmo kae maleʼnaya gemoʼa hunoʼaeʼmo,
ROM.3.11	Mago afiʼnaya vayaʼmo oʼmaiʼnae. Gotiʼmo agesayafeʼmo kahauya nehaya vayaʼmo oʼmaiʼnae. 
ROM.3.12	Muki vayaʼmogimo ani kaʼmo ago ataleʼnae. Mukiʼamo hosu vayaʼmo hamaleʼnae. Alagepa kavaʼmo nehaya vayaʼmo mago oʼmaiʼnae. Magokeʼatomo alagi oʼmaiʼniye. 
ROM.3.13	Lugoʼapimo kano kelimo aliʼa halo aiʼnageno atumo neʼaiya kano keligana huno haneʼnigeno hosu gemo afole neʼaiye. Apavenafuʼnaletiʼmo aigofe gemo nehae. Nagaloʼyaveʼmogi apavayafiʼmo analisa aniʼmo havai teʼniya kava huno hosu gemo apavayafiʼmo havai teʼnigeʼa geʼapiletiʼmo vayaʼmo neʼapamagiye. 
ROM.3.14	Apakaemo lifana geʼe hapai vaiʼa neʼapataya kavaʼeʼmo apaipafiʼmo havai teʼniye. 
ROM.3.15	Apakaemo apaiyaletiʼmo nagu nagu huʼa uʼa vayaʼmo neʼapamagiye. 
ROM.3.16	U eʼa nehayategamo muki yaʼmo aliʼa hosu huʼa atege apakafu yaʼmo aliʼa apamige nehae. 
ROM.3.17	Alagepa huʼa magokepi lokaeʼa maisaya kaʼmo alagi noʼagae. 
ROM.3.18	Gotifeʼmo koli hisaya agufa apakesamo noʼafiye,
ROM.3.18	huʼa avoʼmo kae maleʼnae. 
ROM.3.19	Ago afiʼnonana Gotiʼa keʼaepa geʼaletiʼmo keʼaepa geʼamo afeʼalumelagamo maiʼnaya vayaʼaifeʼmo hapa nepaiye. Apakaemo geʼaleʼmo aeʼa atagaina huʼa ge osuʼa ani gemo huʼa ha paiʼapaeʼmo, Goti aulagaleʼmo hosu kavaʼmo huʼnonanageno kayoʼmo lamigiye, huʼa hisayafeʼmo hapa nepaiye. 
ROM.3.20	Hapa nepaiyaʼmofeʼmo Gotiʼa muki vayaʼmogimo keʼaepa geʼamo akame nehisaya kavatetiʼmo, naulagaleʼmo fatago vayaʼmo maiʼnae, huno osugiyaʼmonanafa keʼaepa geʼaletiʼmo vayaʼai hosu kavaʼapimo alino apave neliye.
ROM.3.22	Gotiʼa mani fatago kavaʼamo Yesu Kalaisifeʼmo apakesamo afiʼa fatago nehaya kavatetiʼmo muki apakesamo afiʼa fatago nehaya vayaʼmo apamiʼnigeno apakaeteʼmo haneʼniye. Hailami salami huʼa noʼmaifa magoke aiyaya vayaʼmo maiʼnayaʼmofeʼmae. 
ROM.3.23	Na kava huʼnagenoʼaene. Muki vayaʼmogimo hosu kavaʼmo huteʼa Goti ha le konali yaʼamo uʼa haiʼa me taleʼnayaʼmofeʼmo noʼaliye. 
ROM.3.24	Noʼaliyaʼmonanafa Gotiʼa Kalaisi Yesuʼmo miya faino hatu maeno lateʼniya kavatetiʼmo, naulagaleʼmo fatago vayaʼmo maiʼnae, huno laha paiʼniye. Gotiʼa muki kavatilefeʼmo agesa oʼafino fikumo laha maeno lamiʼniye. 
ROM.3.25	Agaemo mafaʼneʼamo kolaʼaeʼmo lagesamo afita fatago hisuna kavatetiʼmo aipamo leno olateno aipamo falu huno latesiyafeʼmo mafaʼneʼamo muki vayaʼai apaulagaleʼmo alino afole aino ateʼniye. Akeyaʼvilagamo Goti vayaʼamogi hosu kavaʼmo huʼnagenoʼaeʼmo kayoʼmo oʼapamino afaʼa apakeno apataleʼniye. Gotiʼa hau huʼniya kavaʼaletiʼmo fatago kavaʼmo huʼnove, huno alino lave lisiyafeʼmo mafaʼneʼamo muki vayaʼai apaulagaleʼmo alino afole aino ateʼniye. 
ROM.3.26	He, hemenimo Gotiʼa fatago kavaʼamo ago alino lave nelinoʼaeʼmo Yesufeʼmo lagesamo afita fatago nehuna vayaʼmogitaeʼmo hunoʼaeʼmo, naulagaleʼmo fatago vayaʼmo maiʼnae, huno nehunoʼaeʼmo, fatago vekamo maiʼnove, huno alino lave lisiyafeʼmo Yesuʼa afole yateʼmo ago alino afole aino ateʼniye.
ROM.3.28	Ataleʼniyaʼmofeʼmo ina kava huta afiʼnonana Gotiʼa keʼaepa geʼamo akame nehaya kavatetiʼmo naulagaleʼmo fatago vayaʼmo maiʼnae, huno nosifa apakesamo afiʼa fatago nehaya kavatetikeʼmo naulagaleʼmo fatago vayaʼmo maiʼnae, huno nehiye. 
ROM.3.29	Yu vayaʼmogitageʼmo Gotitimoʼmo maiʼniye, huta hisupi Yu nofi vayapatiʼmo oʼmaiʼnaya vayaʼmogiʼeʼmo, Gotitimoʼmo maiʼniye, huʼa hugae. He, Yu nofi vayapatiʼmo oʼmaiʼnaya vayaʼmogiʼeʼmo Gotitimoʼmo maiʼniye, huʼa hugae. 
ROM.3.30	Gotiʼa magokeʼageʼmo maiʼniyanageno Yu vayaʼmogi apakesamo afiʼa fatago nehaya kavatetiʼmo apakaefeʼmo hunoʼaeʼmo, naulagaleʼmo fatago vayaʼmo maiʼnae, huno huge Yu nofi vayapatiʼmo oʼmaiʼnaya vayaʼmogiʼeʼmo apakesamo afiʼa fatago nehaya kavatetiʼmo apakaefeʼmo hunoʼaeʼmo, naulagaleʼmo fatago vayaʼmo maiʼnae, huno huge hugiye. 
ROM.3.31	Inagi lagaemo apakesamo afiʼa fatago hisaya kavafeʼmo ava gemo nehutaeʼmo keʼaepa geʼamo aeta ati nekaopiye. Alagi atalegeno hano hino. Lagaemo keʼaepa geʼamo ha maeta alita he tita neʼatone.
ROM.4.1	Mani kavatefeʼmo laginago vekamo Emalehamuʼa agaiʼa agufaletiʼmo aliʼniye, huta hisupiye. 
ROM.4.2	Haʼao. Gotiʼa Emalehamuʼmo alagepa kavaʼmo huʼniya kavatetiʼmo, naulagaleʼmo fatago vekamo maiʼnane, huno huʼniyesinana Emalehamuʼa agaiʼa agiʼaleʼmo afaʼa alino asaga huno ateʼniyesine. Ateʼniyesinaʼmonanafa Emalehamuʼa Goti aulagaleʼmo agiʼaleʼmo afaʼa alino asaga osugiye. 
ROM.4.3	Goti mukufiʼmo avoʼmo kae maleʼniya gemoʼa na kava huʼniye, huno huʼniye. Ani gemoʼa hunoʼaeʼmo, Emalehamuʼa Goti geʼaeʼmo agesamo afino fatago huʼnigeno Gotiʼa fatago kavaʼamo amiʼniye, huno huʼniye. 
ROM.4.4	Inagi vayaʼmogimo aliʼyaʼmo aliteʼapaeʼmo miyaʼapimo neʼaliya yafeʼmo, fikumo neʼaliye, huta nosupa aliʼyaʼmo aliʼnaya anonaʼapilefeʼmo miyaʼapimo neʼaliye, huta nehune. 
ROM.4.5	Huta nehunaʼmonanafa aliʼyaʼmo oʼaliʼa Gotifekeʼmo apakesamo afiʼa fatago nehaya vayaʼaifeʼmo, naulagaleʼmo fatago vayaʼmo maiʼnae, huno nehiye. Agaemo mono nosaya vayaʼaifeʼmo hunoʼaeʼmo, naulagaleʼmo fatago vayaʼmo maiʼnae, huno nehiya Gotifekeʼmo apakesamo afiʼa fatago nehae. 
ROM.4.6	Neviniʼeʼmo ani aulena kavafeʼmo hunoʼaeʼmo, Apakaemo keʼaepa gemo akame nehaya agufa aliʼyaʼmo oʼaliʼnayaʼmonanafa Gotiʼa fatago kavaʼamo apamiʼnisiya vayaʼaifeʼmo 
ROM.4.7	ani geeʼmo hunoʼaeʼmo,
ROM.4.8	Ala kava neʼmoʼa hosu kavaʼmo anonaʼapilefeʼmo oʼapamiʼnisiya vayaʼmo aulena vayaʼmo maiʼnae
ROM.4.8	huno huʼniye.
ROM.4.10	Ani afinaʼmo Emalehamuʼa haiya kava huno maiʼniye. Agufamo lagauʼniya vekamo maiʼnifi agufamo olagauʼniya vekamo maiʼniye. Agaemo agufamo lagauʼniya vekamo oʼmaiʼnifa agufamo olagauʼniya vekamo maiʼniye. 
ROM.4.11	Emalehamuʼa agufamo olagauʼniya vekamo maiʼnenoʼaeʼmo agesamo afino fatago huteno fatago kavaʼamo aliʼniye. Fatago kavaʼamo aliʼniya alagena kavaʼmo haneʼniyana agufamo lagauʼniya alagena kavaʼmo aliʼniye. Mani alagena kavaʼmo aune kavaʼmo haneʼniyana, fatago vekamo maiʼniye, huno alino apave neliya kavaʼmo haneʼniye. Apakufamo olagauʼnaya vayaʼai aepa vekamo maisigeno Gotiʼa apakaeʼeʼmo fatago kavaʼamo apamisayafeʼmo ani kava huno maiʼniye. 
ROM.4.12	Agaemo apakufamo lagauʼnaya kavaʼageʼmo huʼnaya vayaʼai afoʼapimoʼmo oʼmaiʼniyaʼmonanafa apakufamo lagauʼnaya vayaʼmogimo Emalehamuʼa agufamo olagauʼniya afinaʼmo agesamo afino fatago huʼniya kavaʼamo akame nehisaya vayageʼmo afoʼapimoʼmo maiʼniye.
ROM.4.14	Mafaʼneʼapimogimo afoʼapimogi maleʼnaya yaʼmo neʼaliya kava huʼa keʼaepa geʼamo akame nehaya vayaʼmogimo aliʼnaesinana apakesa afiʼa fatago nehaya kavaʼmo ina agufa kavaʼmogeno Gotiʼa fikumo lapa maeʼna lapamiguve, huno huʼniya polomasi geʼamo afa gemo haneʼnisigeno afole oʼaiʼniyesine. 
ROM.4.15	Na kava higenoʼaene. Keʼaepa geʼamo ohaneʼniyesinana keʼaepa geʼamo amagiʼa noʼatalaesine. Hiyaʼmonanafa keʼaepa geʼamo haneʼniyaʼmofeʼmo aipamo leno neʼapateya kayoʼmo apamisiya agufa kavaʼmo alino afole aino neʼate. 
ROM.4.16	Ani kavaʼmo haneʼniyaʼmofeʼmo muki aginago vayaʼmogimo uʼa haiʼa me otaleʼa alagi uʼa haiʼa hapaiteʼa polomasi gemo hu maleʼniya yaʼmo alisayafeʼmo fikumo hapa maeno neʼapamiyanageʼa apakesamo afiʼa fatago nehaya vayaʼmogi aligae. Yu nofi aginago vayaʼamogigeʼmo oʼaligafa Emalehamuʼa huʼniya kava huʼa apakesamo afiʼa fatago nehaya aginago vayaʼmogiʼeʼmo alisayafeʼmae. Agaemo mukiʼamogita afotimoʼmo maiʼniye. 
ROM.4.17	Ani kavatefeʼmo Goti mukufiʼmo avoʼmo kae maleʼniya gemoʼa hunoʼaeʼmo, 
ROM.4.18	Emalehamuʼa afole aisiya kaʼmo oʼageʼniyaʼmonanafa agesamo afino fatago huteno avayagunagu huno agava maiʼniyaʼmofeʼmo Gotiʼa, muki asole kaginago vayaʼmo maigae, huno ha paiʼniya gemo afole aiʼnigeno muki nofi vayaʼai afoʼapimoʼmo ha maleʼniye. 
ROM.4.19	Emalehamuʼa kafugaʼamoʼmo vani hataleti hisiyafeʼmo hogo huʼniya kafugafiʼmo maiʼnenoʼaeʼmo, kolaʼnimoʼmo aliʼyaʼmo oʼaliʼnigeno aʼnimo aipamo ago alino kalagu kiʼnigeno laʼagufamo faligekana huno haneʼniye, huno huʼniyaʼmonanafa ani kavafeʼmo agesa afifi huno maiʼnenoʼaeʼmo aiseʼamo agesamo afino fatago osuʼniyaʼmonanafa magoʼe huno lokiya vaino agesamo afino fatago huʼniye. 
ROM.4.20	Agaemo Gotiʼa huʼniya polomasi geeʼmo, hisifi osisifi, huno lole agesamo oʼafiʼniye. Haʼao, agesamo afino fatago huʼniya kavaʼamoʼmo lokiya vaino ateʼnigenoʼaeʼmo agaemo Gotiʼmo ala agiʼamo amiʼniye. 
ROM.4.21	Agaemo Gotiʼa, huguve, huno huʼniya polomasi geeʼmo lokiya vaino magoke agesamo afiʼnenoʼaeʼmo, ani kavaʼmo afaʼa hugiye, huno huʼniye. 
ROM.4.22	Huno huʼniyaʼmofeʼmo 
ROM.4.23+ROM.4.24	Gotiʼa hunoʼaeʼmo, naulagaleʼmo fatago vekamo maiʼnane, huno ha paiʼniya gemo Emalehamufekeʼmo avoʼmo okaeʼnifa lagaeʼefeʼmo avoʼmo kae maleʼniye. Ani kava huno Gotiʼa lagaemo agaefeʼmo Ala kava netimo Yesuʼa faliʼniyatetiʼmo ago alino he tino ateʼniya Gotifeʼmo lagesamo afita fatago nehuna vayaʼmogitaeʼmo, naulagaleʼmo fatago vayaʼmo maiʼnae, huno laha paigiye. 
ROM.4.25	Gotiʼa hosu kavatilefeʼmo avalelino uno hosu vayaʼai apayapiʼmo atetenoʼaeʼmo naulagaleʼmo fatago vayaʼmo maiʼnae, huno laha paisiyafeʼmo kanolufatiʼmo ago alino he tino ateʼniye.
ROM.5.2	Agaetetiʼmo lagesamo afita fatago huʼnona kavatetiʼmo eta haiteta Gotiʼa fikumo laha maeno nelamiya kavaʼafiʼmo maiʼnetaeʼmo, Goti ha le konali hetamatimo aligune, huteta lavayagunagu huta agava neʼmaune. 
ROM.5.3	Afole aisiya kavafekeʼmo lamogaga noʼaunaʼmonanafa hanageke yaʼeʼmo aliʼnetaeʼmo lamogaga neʼaune. Ani hanageke yatetiʼmo laha maesiyafeʼmo oʼataleta atafauta alagi huta maiʼnisunagenoʼaeʼmo lokiya vaino lategaiye, huta ago afiʼnonaʼmofeʼmo lamogaga neʼaune. 
ROM.5.4	Oʼataleta atafauta alagi huta maisunagenoʼaeʼmo amuse huno latesigeta lavayagunagu huta agava maigune. 
ROM.5.5	Gotiʼa aote Aunemeʼamo lamiʼnigeno Aunemeʼamoʼmo Gotiʼa lagaefeʼmo hau ayamopafiʼmo hauʼniya kavaʼamo laipafiʼmo ago alino laki maleʼniye. Lakiʼnigeta ageʼnonaʼmofeʼmo lavayagunagu huta agava neʼmauna kavatefeʼmo laipamoʼmo kana hisigeno hosu laipamo okaligiye.
ROM.5.6	Hauʼniya kavatefeʼmo lokiyatimo ohaneʼnigeta Gotifeʼmo mono osuta hosu kavaʼmo nehuna vayaʼmogitalefeʼmo Gotiʼa lekana pai maleʼniya afinaʼmo Kalaisiʼmo ago falino lateʼniye. 
ROM.5.7	Mago vayaʼmogimo keʼaepa gemo akame nehaya vayaʼmo hapa maesayafeʼmo faliʼa oʼapategayaʼmonanafa magoke magoke vayaʼmogimo alagepa huʼa hapa neʼmaya vayaʼmo hapa maesayafeʼmo koli osuʼa faliʼa apategae. 
ROM.5.8	Faliʼa apategayaʼmonanafa hosu kavaʼmo nehuna vayaʼmo maiʼnonagenoʼaeʼmo Kalaisiʼa falino lateʼniya kavatetiʼmo Gotiʼa lagaefeʼmo hau ayamopafiʼmo hauʼniya kavaʼamo ago alino lave neliye. 
ROM.5.9	Gotiʼa kolaʼamo aino lakino lateʼniya kavatetikeʼmo, naulagaleʼmo fatago vayaʼmo maiʼnae, huno laha paiʼniyaʼmofeʼmo Gotiʼa aipamo leno nelateya kayoʼmo lamisiya kavategatiʼmo magoʼe huno laha maeno lagufamo alino katino lategaiye. 
ROM.5.10	Goti kameʼamo maiʼnonagenoʼaeʼmo mafaʼneʼamo faliʼniya kavatetiʼmo alino ao yaʼmo hu maleʼniyaʼmofeʼmo ao vayaʼmo maiʼnonagenoʼaeʼmo mafaʼneʼamo he tino afaʼa maiʼniya himamuʼaletiʼmo magoʼe huno lagufamo alino katino lategaiye. 
ROM.5.11	Mani alagepa kavaʼageʼmo lagaetegamo afole oʼaigifa hemeniʼeʼmo Ala kava netimo Yesu Kalaisitetiʼmo Gotifeʼmo amuse huta ateteta lamogaga neʼaune. Gotiʼa agaetetiʼmo ago alino ao yaʼmo hu maleʼniyaʼmofeʼmae.
ROM.5.13	Vayaʼmogi hosu kavaʼmo hume hume neʼagenoʼaeʼmo Moseseʼa keʼaepa gemo alino apamiʼniye. Ani hogote afinaʼmo keʼaepa gemo haneʼniyaʼmofeʼmo Gotiʼa vaiʼmo apamiʼniye. 
ROM.5.14	Nefaliya kavaʼmo Atamuʼa maiʼniya afinatetiʼmo muki vayaʼaiteʼmo yagaino apateme apateme neʼegenoʼaeʼmo Moseseʼa afole aiʼniye. Gotiʼa keʼaepa geʼamo Atamufeʼmo hunoʼaeʼmo, ina kavaʼmo osuvo, huno ha paiʼniya gemo ago amagino ataleʼniya kava huʼa ani agufa keʼaepa geʼamo amagiʼa oʼataleʼnayaʼmonanafa faliʼnae. Atamuʼmo afole aigiye, huʼa ava gemo huʼa avoʼmo kae maleʼnaya vekagana huno auneʼamo maiʼniye. 
ROM.5.15	Maiʼniyaʼmonanafa Gotiʼa magoke vekaletiʼmo fikumo hapa maeno neʼapamiya kavaʼe mago alu vekamoʼmo huʼniya hosu kavaʼamoʼeʼmo alu kava alu kavaʼmo haneʼniye. Magoke vekamo hosu kavaʼaletiʼmo muki asole vayaʼmo faliʼnayaʼmonanafa Gotiʼa magoke vekamo Yesu Kalaisitetiʼmo asole vayaʼmo fikumo hapa maeno neʼapamiya kavaʼamoʼmo magoʼe huno ago aeno agaseʼniye. 
ROM.5.16	Gotiʼa fikumo hapa maeno neʼapamiya kavatetiʼmo alino afole aino neʼateya kavaʼe magoke vekamoʼmo huʼniya kavatetiʼmo alino afole aino neʼateya kavaʼeʼmo alu kava alu kavaʼmo haneʼniye. Magoke hosu kavaʼmo akamelegaʼamo Gotiʼa hunoʼaeʼmo, hosu vayaʼmo maiʼnae, huno huteno agoti huno apateʼniyaʼmonanafa vayaʼmogi asole hosu kavaʼapimo akamelegaʼamo Gotiʼa fikumo hapa maeno apamitenoʼaeʼmo, naulagaleʼmo fatago vayaʼmo maiʼnae, huno nehiye. 
ROM.5.17	Magoke vekamo hosu kavaʼaletiʼmo nefaliya kavaʼmo afole aiteno kini vekagana huno yagaino neʼapateya kava huʼa Gotiʼa magoʼe huno fatago kavaʼamo fikumo hapa maeno apamiʼnisiya vayaʼmogimo magoke vekamo Yesu Kalaisitetiʼmo alagepa huʼa maige maige huʼa maiʼneʼa kini vayakana huʼa yagaigae. 
ROM.5.18	Gotiʼa magoke vekamoʼmo huʼniya hosu kavatetiʼmo muki vayaʼaifeʼmo hunoʼaeʼmo, hosu vayaʼmo maiʼnayanagetapa alagi faligae, huno huʼniya kava huno Gotiʼa magoke vekamoʼmo huʼniya fatago kavatetiʼmo muki vayaʼmo fikumo hapa maeno apamitenoʼaeʼmo, naulagaleʼmo fatago vayaʼmo maiʼnayanagetapa alagepa hutapa maige maige hutapa maigae, huno hapa paiʼniye. 
ROM.5.19	Magoke vekamoʼmo Goti geʼamo amagino ataleʼniya kavatetiʼmo Gotiʼa asole vayaʼaifeʼmo hunoʼaeʼmo, hosu vayaʼmo maiʼnae, huno huʼniya kava huno magoke vekamoʼmo geʼamo akame huʼniya kavatetiʼmo asole vayaʼaifeʼmo hunoʼaeʼmo, naulagaleʼmo fatago vayaʼmo maiʼnae, huno hugiye. 
ROM.5.20	Magoʼe gemo haneʼniyana Gotiʼa hosu kavaʼmo magoʼe huno afole aisiyafeʼmo keʼaepa geʼamoʼa hosu kavaʼmo haopaleʼmo alino afole aino ateʼniye. Hosu kavaʼmo magoʼe huno afole aiʼniyaʼmonanafa Gotiʼa hosu kavaʼmo ago afole aitegenoʼaeʼmo fikumo hapa maeno apamiʼniya kavaʼamoʼmo magoʼe huno aeno agaseno havai teteno aino vali lamino asagauno aiʼniye. 
ROM.5.21	Hosu kavaʼmoʼa nefaliya kavaʼmo alino afole aino ateteno ani kavatetiʼmo yagaino neʼapateya kava huno fikumo hapa maeno neʼapamiya kavaʼmoʼa fatago kavaʼaletiʼmo yagaino neʼapatesigeʼa Ala kava netimo Yesu Kalaisitetiʼmo alagepa huʼa maige maige huʼa maisaya yaʼmo apamisiyafeʼmae.
ROM.6.2	Haʼao, alagi atalegeno hano hino. Lagaemo hosu kavatilefeʼmo ago faliʼnonaʼmofeʼmo haiya kava huta magoʼe huta hosu kavapiʼmo maigune. 
ROM.6.3	Kalaisi Yesupiʼmo muki vayaʼamo ago alino aniʼmo faleno lateʼniya vayaʼmogitamo agaeʼeʼmo faliʼnone, hutapa oʼafiʼnafiye. 
ROM.6.4	Muki yaʼmo Afoʼamoʼmo ha le konali yaʼaletiʼmo Kalaisiʼa faliʼniyatetiʼmo ago alino he tino ateʼniya kava huta he tita saufa kavaʼmo huta maisunafeʼmo Gotiʼa Kalaisipiʼmo aniʼmo faleno lateʼnigeta agaeʼeʼmo magokepi faliʼnonagenoʼaeʼmo agaeʼeʼmo magokepi kino lateʼniye. 
ROM.6.5	Na kava higetaene. Lagaemo Kalaisipiʼmo aniʼmo faleno lateʼnigeta faliʼniya kava huta agaeʼeʼmo faliʼnisunana alino he tino ateʼniya kava huno alino he tino lategaiyaʼmofeʼmae. 
ROM.6.6	Ago afiʼnonana lagufafi hosu kavatimo lokiyaʼamo hano hisigeno hosu kavaʼmoʼa yagaino lateʼnisigeta aliʼyaʼamo magoʼe huta oʼalisunafeʼmo Gotiʼa atafa vekatimo Kalaisiʼeʼmo malipu yosaleʼmo nili aiʼnigeno faliʼniye. 
ROM.6.7	Faliʼnaya vayaʼmo hosu kavatefeʼmo faliʼnayaʼmofeʼmae. 
ROM.6.8	Kalaisiʼeʼmo faliʼnisunana agaeʼeʼmo afaʼa maigune, huta lagesamo afita fatago nehune. 
ROM.6.9	Ago afiʼnonana Gotiʼa Kalaisiʼmo faliʼniyatetiʼmo ago alino he tino ateʼnigeno afaʼa maiʼniyanageno halate afaʼa ofaligiye. Fali kavaʼmoʼa magoʼe huno yagaino oʼategaiye. 
ROM.6.10	Na kava higenoʼaene. Faliʼniya afinaʼmo hosu kavatilefeʼmo muki afinatefeʼmo magoke afinaʼmo ago faliʼniyaʼmofeʼmae. Hemenimo afaʼa maiʼnenoʼaeʼmo Gotitefeʼmo afaʼa maiʼniye. 
ROM.6.11	Lapakaemo hutapaeʼmo, hosu kavatefeʼmo faliʼnonaʼmonanafa Ala kava netimo Kalaisi Yesupiʼmo maiʼnetaeʼmo Gotitefeʼmo afaʼa maiʼnone, hutapa lapakesamo afiyo.
ROM.6.13	Lapakaemo lapakufafi alu ya alu yatapimoʼa hosu kavaʼmo hisayafeʼmo hosu kavaʼmo ayapiʼmo lapakufafi haneʼniya alu ya alu yatapimo oʼamiyo. Lapakaemo faliʼnayatetiʼmo ago he titapa afaʼa maiʼnayaʼmofeʼmo lapakufafi haneʼniya alu ya alu yatapiletiʼmo alagepa kavaʼmo hisayafeʼmo lapakufaʼaʼe muki lapakufafiʼmo haneʼniya yatapiʼeʼmo Gotikeʼmo amiyo. 
ROM.6.14	Na kava hinagetapaene. Lapakaemo keʼaepa gemo aiyafiʼmo oʼmaiʼnafa Gotiʼa fikumo lapa maeno nelapamiya kavaʼmo aiyafiʼmo neʼmaiyaʼmofeʼmo hosu kavaʼmoʼa yagaino olapategaiye.
ROM.6.16	Lapakaemo ago afiʼnayana mago vekaeʼmo hutapaeʼmo, aliʼyakamo aligune, hutapa huʼnisayana ani vekamo kalavusi aliʼyaʼamo neʼaliya vayaʼmo maiʼnae, hutapa afiʼnae. Lapakaemo hosu kavaʼmo kalavusi aliʼyaʼamo neʼaliya vayaʼmo maiʼnisayana faligae. Goti kalavusifiʼmo geʼamo akame hutapa kalavusi aliʼyaʼamo neʼaliya vayaʼmo maiʼnisayana lapaipafatiʼmo fatago kavaʼmo afole aigiye. 
ROM.6.17	Hogoteno hosu kavaʼmoʼa yagaino lapateʼnigetapa kalavusi aliʼyaʼamo neʼaliya vayaʼmo maiʼnayaʼmonanafa Gotiʼa lapavalelino eno geʼamo aiyafiʼmo lapateʼnigetapa lapaipafatiʼmo geʼamo akame nehayaʼmofeʼmo Gotifeʼmo hao ke hegetao. 
ROM.6.18	Gotiʼa hosu kavategatiʼmo ago hatu maeno lapateʼnigetapa alagepa kavaʼamo aliʼyaʼamo neʼaliya vayaʼmo hamaleʼnae. 
ROM.6.19	Alagepa hutapa oʼafisaya agufa vayaʼmo maiʼnayaʼmofeʼmo ma mopafi kavafeʼmo aeʼna kalafefa gemo nehuve. Lapakaemo hogotetapa lapakufafi haneʼniya alu ya alu yaʼatapimo hosu kavaʼmo ayapiʼmo maletetapa kalavusi aliʼyaʼamo neʼaliya vayaʼmo maiʼnetapaeʼmo hosu kavaʼmo huge Goti geʼamo amagitapa atalege hutapa maiʼnaya kava hutapa hemenimo lapakufafi haneʼniya alu ya alu yaʼatapimo alita Goti ayapiʼmo maletetapa fatago kavaʼmo hutapa kalavusi aliʼyaʼamo neʼaliya vayaʼmo maigenoʼao lapaote kavatapimo afole aino.
ROM.6.20	Lapakaemo hosu kavaʼmo kalavusi aliʼyaʼamo neʼaliya vayaʼmo maiʼnetapaeʼmo alagepa kavatefeʼmo afa vayaʼmo maiʼnae. 
ROM.6.21	Lapakaemo hogotetapa huʼnaya kavafeʼmo hemenimo lapavagage nehiya kavatetiʼmo akamelegaʼamo alagepa yaʼmo aliʼnafiye. Haʼao, ani agufa hosu kavatetiʼmo atupa afinaʼmo falisaya kavakeʼmo aligae. 
ROM.6.22	Aligayaʼmonanafa Gotiʼa hosu kavapatiʼmo ago hatu maeno lapateʼnigetapa Goti kalavusi aliʼyaʼamo neʼaliya vayaʼmo hamaleʼnayaʼmofeʼmo hemenimo lapaipafatiʼmo alagepa alagamo neʼaegetapaeʼmo lapaote vayaʼmo hamaleme hamaleme neʼvayanagetapa atupa afinaʼmo alagepa hutapa maige maige huta maigae. 
ROM.6.23	Na kavaʼmo nehagenoʼaene. Hosu kavaʼmo aliʼyaʼamo neʼaliya vayaʼai miyaʼapimo falisaya kavaʼmo haneʼniyaʼmonanafa Gotiʼa fikumo hapa maeno neʼapamiya kavaʼmo alagepa huʼa maige maige huʼa maisaya kavaʼmo haneʼniye. Agaemo Ala kava netimo Yesu Kalaisipiʼmo neʼmaiya vayaʼmo neʼapamiye.
ROM.7.1	Konagaʼnimogitapae, huʼna, lapakaemo keʼaepa gemo ago afiʼnayaʼmofeʼmo hisuva gemo afaʼa afigae. Lapakaemo ago afiʼnayana keʼaepa gemoʼmo ofaliʼa afaʼa neʼmaiya afinaʼmo muki vayaʼaiteʼmo yagaino neʼapate. 
ROM.7.2	Ani kavatefeʼmo keʼaepa gemoʼa hunoʼaeʼmo, a kanomoʼa anauʼamoʼmo ofalino afaʼa maiʼniya afinaʼmo a kanoeʼmo hunoʼaeʼmo, anaukamoʼeʼmo magokepi alagepa hutana lokaetana maiʼao, huno nehiye. Nehiyaʼmonanafa anauʼamoʼmo falisigenoʼaeʼmo anauʼamoʼeʼmo magokepi lokaeno neʼmaiya keʼaepa gemo afeʼalumelagamo oʼmaigifa afaʼa maigiye. 
ROM.7.3	Maigiyaʼmofeʼmo mago a kanomoʼa anauʼamoʼmo afaʼa maiʼnisigenoʼaeʼmo ataleno uno alu veleʼmo maisiyana kumai ane, huʼa hugae. Hugayaʼmonanafa anauʼamoʼmo falitesigenoʼaeʼmo uno alu veleʼmo maisiyana anauʼamoʼeʼmo magokepi lokaeno neʼmaiya keʼaepa gemoʼa magoʼe huno yagaino oʼategaiyaʼmofeʼmo kumai ane, huʼa afa osugae. 
ROM.7.4	Konagaʼnimogitapae, huʼna, mani gemo lapakaefekeʼmo nehuve. Lapakaemo alu vekaleʼmo maisayafeʼmo Kalaisi agufaʼaletiʼmo keʼaepa geʼalefeʼmo ago faliʼnae. Kanolufatiʼmo ago alino he tino ateʼniya vekaleʼmo maiʼnetapa Gotitegamo alagamo aegekana hutapa alagepa kavaʼmo hisayafeʼmae. 
ROM.7.5	Atafa laipamoʼmo yagaino lateʼniya afinaʼmo keʼaepa gemoʼa hosu lahaʼye nehiya kavaʼmo alino afole aino ateʼnigeno lagufafiʼmo aliʼyaʼmo aliʼnigeta hosu alagamo aegekana huta maiʼnetaeʼmo falisuna agufa kavaʼmo huʼnone. 
ROM.7.6	Huʼnonaʼmonanafa hemenimo keʼaepa gemoʼa nofi aeno lateʼniya gelefeʼmo faliʼnonagenoʼaeʼmo Gotiʼa ago hatu maeno lateʼniye. Hemenimo Goti geʼamo akame nehutaeʼmo magoʼe huta atafa gemo avoʼmo kae maleʼniya keʼaepa gemoʼa ma kavaʼmo hiyo ina kavaʼmo osiyo huno huʼniya kateʼmo noʼunaʼmonanafa saufa kaʼmo Goti Aunemeʼamoʼmo valino nelateya katekeʼmo neʼune.
ROM.7.8	Naipafi hosu kavaʼnimoʼa alu hosu kava alu hosu kavafeʼmo nahaʼye nehiya kavaʼnimo alino he tino atesiya kaʼmo ago ageʼniye. Agetenoʼaeʼmo keʼaepa geletiʼmo hosu nahaʼye nehiya kavaʼnimo alino afole aino ateʼniye. Keʼaepa gemo afole oʼaiʼnigenoʼaeʼmo hosu kavaʼnimoʼa faligekana huno haneʼniye. 
ROM.7.9	Keʼaepa gemo afole oʼaiʼnigeʼnaeʼmo, afaʼa alagepa huʼna maiʼnove, huʼna nagesamo afiʼnovaʼmonanafa keʼaepa gemo naipafiʼmo afole aiʼnigenoʼaeʼmo hosu kavaʼnimo naipafatiʼmo he tiʼnigeʼna faliʼnove. 
ROM.7.10	Gotiʼa ofaliʼa afaʼa maisayafeʼmo keʼaepa gemo hu maleʼniyaʼmonanafa keʼaepa gemoʼa namagiʼnigeʼna faliʼnove. 
ROM.7.11	Hosu kavaʼmoʼa kaʼmo agetenoʼaeʼmo keʼaepa geletiʼmo humi nateteno namagiʼnigeʼna faliʼnove. 
ROM.7.12	Inagi muki keʼaepa gemo aote gemo haneʼnigeno magoke magoke keʼaepa gemoʼa ma kavaʼmo hiyo ina kavaʼmo osiyo, huno huʼniya gemoʼa aote gemo hanege fatago gemo hanege alagepa gemo hanege huʼniye.
ROM.7.14	Ago afiʼnonana Goti Aunemeʼamo haiya agufa aipaʼe vekamo maiʼnifi huno ani kavaʼmo huno Goti keʼaepa geʼamo haneʼniye. Haneʼniyaʼmonanafa nagaemo atafa naipaʼe vekamo maiʼnove. Na kava higeʼnaene. Naipafiʼmo haneʼniya hosu kavaʼnimoʼmo kalavusi huno nateʼnigeʼna aliʼyaʼamo aliʼna maiʼnove. 
ROM.7.15	Nehuva kavafeʼmo oʼnahauʼniye. Nahauʼniya kavaʼmo nosufa alagi naini huʼnova kavaʼmo nehuve. 
ROM.7.16	Hosu kavaʼmo nehuʼnaeʼmo oʼnahauʼniyaʼmofeʼmo keʼaepa gemoʼe naipamoʼeʼmo magoke agufa gemo nehaʼae. 
ROM.7.17	Ani kavaʼmo nehuvaʼmofeʼmo nagaiʼnimo nosufa naipafiʼmo haneʼniya hosu kavaʼmoʼa nehiye. 
ROM.7.18	Ago ageʼnovana mago alagepa yaʼmo naipafiʼmo ohaneʼniye. Atafa naipafifeʼmo nehuve. Muki afinaʼmo alagepa kavaʼmo hisuvafeʼmo nahauʼniyaʼmonanafa alagepa kavaʼmo hisuva kaʼmo ageʼnove. 
ROM.7.19	Alagepa kavaʼmo huguve, huʼna nehuvanafa nosuve. Hosu kavaʼmo osuguve, huʼna nehuvanafa afaʼageʼmo nehuve. 
ROM.7.20	Osuguve, huʼna nehisuvana nagaiʼnimo nosuvaʼmonanafa naipafiʼmo haneʼniya hosu kavaʼmoʼa nehiye. 
ROM.7.21	Nagaemo alagepa kavaʼmo huguve, huʼna nehugenoʼaeʼmo hosu kavaʼmoʼa nagaeʼeʼmo magokepi lokaeno maiʼneno naipafiʼmo lokiya aliʼyaʼmo neʼaligeʼna ageʼnove. 
ROM.7.22	Nagaemo saufa naipafatiʼmo Goti keʼaepa geʼaeʼmo nahauʼnigeʼna namogaga neʼauvaʼmonanafa 
ROM.7.23	aeto agufa lokiya yaʼmoʼa nagufafiʼmo aliʼyaʼmo neʼaliye. Ani lokiya yaʼmo saufa naipafiʼmo haneʼniya lokiya yateʼmo kame huno neʼate. Kame huno ateteno kalavusi huno neʼnategenoʼaeʼmo hosu kavaʼmo lokiyaʼamoʼmo nagufafi alu ya alu yaʼnileʼmo lokiya vaino yagaino neʼnate. 
ROM.7.24	Vaehae, huʼna, lusi kana yaʼmo aliteʼna hosu kavaʼmo huʼna maiʼnove. Hosu kavaʼnimoʼmo nagufaleʼmo yagaino nateʼneno falisuvategamo navalelino visiyafeʼmo nehiyanageno ina laʼmo nagufaʼnimo alino katino nategaiye. 
ROM.7.25	Gotiʼa Ala kava netimo Yesu Kalaisitetiʼmo nagufaʼnimo afaʼa alino katino nategaiye. Agaefekeʼmo hao ke nehove. Ani kavaʼmo huʼna maiʼneʼnaeʼmo saufa naipafatiʼmo Goti keʼaepa geʼamo akame nehuvaʼmonanafa atafa naipafatiʼmo hosu kavaʼnimo lokiyaʼamo akame nehuve.
ROM.8.1	Kalaisiʼa hosu kavatilefeʼmo faliʼniyaʼmofeʼmo Gotiʼa Kalaisi Yesupiʼmo maiʼnisaya vayaʼaifeʼmo hunoʼaeʼmo, hosu vayane, huno huteno agoti huno oʼapatege kayoʼmo oʼapamige hugiye. Apakaemo atafa apaipamo akame nosafa Goti Aunemeʼamo hauʼniya kavaʼmo akame nehae. 
ROM.8.2	Na kava hinagenoʼaeʼmo agoti huno lateteno falisuna agufa kayoʼmo olamigiye. Keʼaepa gemoʼa hosu kavaʼe nefali kavaʼeʼmo alino afole aino neʼateyaʼmonanafa Kalaisi Yesupiʼmo maiʼnonagenoʼaeʼmo Goti Aunemeʼamoʼmo afaʼa maisuna yaʼmo nelamiya Aunemeʼamoʼmo alagepa faigoko geʼaletiʼmo keʼaepa gefatiʼmo ago hatu maeno nateʼniye. 
ROM.8.3	Atafa laipamo haneʼnigenoʼaeʼmo keʼaepa gemo akame hisuna himamutimo ohaneʼniyaʼmofeʼmo keʼaepa gemoʼa afaʼa laha oʼmaeʼniyaʼmofeʼmo Gotiʼa laha maeno hosu kavatilefeʼmo agaiʼa mafaʼneʼamo alino ateʼnigeno emineno hosu kavaʼmo nehaya vayaʼai apakufagana agufamo aliʼnigenoʼaeʼmo Gotiʼa Kalaisi agufafiʼmo hosu kavatilefeʼmo agoti huno ateteno amagiʼniye. 
ROM.8.4	Keʼaepa gemoʼa hunoʼaeʼmo, fatago kavaʼmo hiyo, huno huʼniya fatago kavaʼamo lagaepiʼmo afole aisiyafeʼmo Gotiʼa ani kavaʼmo huʼniye. Lagaemo atafa laipamo akame osuta Goti Aunemeʼamo hauʼniya kavaʼmo akame nehune. 
ROM.8.5	Atafa apaipamo akame nehaya vayaʼmogimo atafa apaipamoʼmo hauʼniya kavafeʼmo hapauʼnigeʼa ani kavafekeʼmo apakesamo neʼafiye. Goti Aunemeʼamoʼmo hauʼniya kavaʼmo akame nehaya vayaʼmogimo hauʼniya kavafeʼmo hapauʼnigeʼa ani kavafeʼmo apakesamo neʼafiye. 
ROM.8.6	Atafa apaipamoʼmo hauʼniya kavafeʼmo hapauʼnigeʼa ani kavafeʼmo apakesamo neʼafiya vayaʼmo nefaliya kavategamo maiʼnae. Aunemeʼamoʼmo hauʼniya kavafeʼmo hapauʼnigeʼa ani kavafeʼmo apakesamo neʼafiya vayaʼmo afaʼa neʼmaiya kavategamo afaʼa maiʼneʼapaeʼmo, Gotiʼa aipamoʼmo falu huno nelate, huʼa nehagenoʼaeʼmo apaipamoʼmo falu nehiye. 
ROM.8.7	Atafa apaipamoʼmo hauʼniya kavapiʼmo maiʼnisaya vayaʼmogi Goti aiyafiʼmo oʼmaige Goti keʼaepa geʼamo oʼafige nehayanageʼa afaʼa oʼafigayaʼmofeʼmo Goti kame vayaʼamo maiʼnae. 
ROM.8.8	Maiʼnayaʼmofeʼmo atafa apaipamoʼmo yagaino neʼapateya vayaʼmogimo Gotiʼa amuse huno apatesiyafeʼmo mago alagepa kavaʼmo alagi osugae. 
ROM.8.9	Osugayaʼmonanafa Goti Aunemeʼamo lapaipafiʼmo maiʼnisiyana atafa lapaipamoʼmo magoʼe huno yagaino nolapate. Muki vayaʼmogi Kalaisi Aunemeʼamo oʼaliʼnisayana Kalaisi vayaʼamo oʼmaiʼnae. 
ROM.8.10	Kalaisiʼa lapaipafiʼmo maiʼnisiyana hosu kavaʼmo afole aiʼniyaʼmofeʼmo lapakufamo faligiyaʼmonanafa fatago kavaʼamo aliʼnayaʼmofeʼmo afaʼa maisaya yaʼmo alitetapa afaʼa maiʼnae. 
ROM.8.11	Goti Aunemeʼamoʼmo Yesuʼmo faliʼniyatetiʼmo ago alino he tino ateʼniya vekamo lapaipafiʼmo maiʼnisiyana Kalaisiʼa alino he tino ateʼniya vekamoʼmo ani kava huno lapaipafiʼmo maiʼniya Aunemeʼaletiʼmo falisiya lapakufamo alino he tino lapategaiye.
ROM.8.12	Konagaʼnimogitapae, huʼna, ani kavaʼmo hugiyaʼmofeʼmo anonatimo haneʼniyaʼmonanafa atafa laipamo akame hisuna anonatimo ohaneʼniye. 
ROM.8.13	Atafa lapaipamoʼmo hauʼniya kavaʼmo akame nehisayana faligayaʼmonanafa Goti Aunemeʼaletiʼmo lapakufamo hauʼniya kavaʼmo amagita falitapa ataleme ataleme neʼvisayana ofalitapa afaʼa maigae. 
ROM.8.14	Goti Aunemeʼamoʼmo apayate aligeʼa akame nehaya vayaʼmo Goti mafaʼneʼamo maiʼnae. 
ROM.8.15	Aliʼnaya Aunemeʼamoʼmo halate koli hisayafeʼmo lapavaleno kalavusi aliʼyateʼmo olapateʼnifa Goti afamo anagapiʼmo lapavalelino uno haino faleno lapateʼniye. Faleno lateʼnigeta Aunemeʼaʼe himamuʼaletiʼeʼmo hutaeʼmo, Afo, Afotimogae, huta keya neʼaone. 
ROM.8.16	Goti Aunemeʼamoʼmo launelamefeʼmo, Goti mafaʼneʼamo maiʼnae, huno laha nepaigeta neʼafune. 
ROM.8.17	Goti mafaʼneʼamo maiʼnonaʼmofeʼmo Afotimo yaʼamo alisunafeʼmo mafaʼneʼamo maiʼnone. Kalaisiʼeʼmo Afotimo yaʼmo aligune. Lagaemo agaeʼeʼmo magokepi kana yaʼmo neʼalisunana agaeʼeʼmo ha le konali yaʼamo magokepi aligune. 
ROM.8.18	Nagesa afifi nehuʼnaeʼmo, hemenimo kana yaʼmo neʼaliya yaʼmo aise yanageno ha le konali yaʼamo lamisiya yaʼmo alopa yaʼmo haneʼniye. 
ROM.8.19	Ani yatefeʼmo ma mopaʼe muki ma mopafi haneʼniya yaʼeʼmo Goti mafaʼneʼamoʼmo afole yateʼmo alino afole aino apatesiyafeʼmo agava maiʼnae. 
ROM.8.20	Ma mopaʼe muki ma mopafi haneʼniya yaʼmogiʼeʼmo hosu kavaʼmo osuʼnayaʼmonanafa Gotiʼa alino hosu huno apateʼnigeʼa hosu kavaʼmo huʼa haneʼnae. Haneʼnayaʼmonanafa alagepa huʼa hanesayafeʼmo agava maiʼnae.
ROM.8.22	Aʼnemogi mafaʼnemo aliʼa apatesayafe huʼnagenoʼaeʼmo apakafu kiʼnigeʼapaeʼmo kage kage huʼa yulagefa neʼaiya kava huʼa ma mopaʼe muki ma mopafi haneʼnaya yaʼmogiʼeʼmo kage kage hume hume neʼae. 
ROM.8.23	Ani yaʼamogigeʼmo kage kage nosafa lagaemo Gotiʼa lamisiya yapatiʼmo hogoteno Aunemeʼamo ago lamiʼniya vayaʼmogitaʼeʼmo muki yaʼamo lamisiyafeʼmo kage kage nehune. Gotiʼa lagufale nofiʼmo hatu maeno latesigeta alopa mafaʼnegana huta maisunafeʼmo agava maiʼneta kage kage nehune. 
ROM.8.24	Gotiʼa lagufamo alagi alino katino latesiyafeʼmo agava maiʼneta lavayagunagu nehune. Lagaemo ani yaʼmo ago aliʼnonesinana agava maiʼneta lavayagunagu nosunesine. Vayaʼmogi ageʼnaya kavafeʼmo agava maiʼneʼa apavayagunagu nosae. 
ROM.8.25	Lagaemo oʼageʼnona yafeʼmo agava maiʼneta lavayagunagu nehutaeʼmo alagi agegaune, huta huteta oʼataleta agava neʼmaune.
ROM.8.26	Goti Aunemeʼamoʼmo ani kavaʼmo huno lagaemo lokiya oʼvaiʼnona vayaʼmo laha neʼmae. Lagaemo haiya kavafeʼmo nunumuʼmo hisupi huta oʼafiʼnonaʼmonanafa Goti Aunemeʼamoʼmo agaiʼamo laha neʼmaegeta lavayaʼaletikeʼmo ge osuta laipafatiʼeʼmo yulagefa aigekana agufa gemo huta nunumuʼmo nehune. 
ROM.8.27	Lavayaʼaletikeʼmo ge nosunaʼmonanafa Gotiʼa apaipafikeʼmo neʼapakeya vekamo Aunemeʼamoʼmo agesa neʼafiya kava huno agesamo neʼafiye. Aunemeʼamoʼmo Gotiʼa hauʼniya kavafeʼmo nunumuʼmoʼmo huno nelategenoʼaeʼmo Gotiʼa neʼafiye. 
ROM.8.28	Muki alu kava alu kavaʼmo afole neʼaiya kavaʼmoʼa Gotifeʼmo hapau apayamopafiʼmo nehapaiya vayaʼaifeʼmo Gotiʼa huguve, huno hu maleʼniya geʼaletiʼmo keya aeno ge huʼniya vayaʼmo alagepa huʼa maisayafeʼmo muki alu kavatetiʼe alu kavatetiʼeʼmo alino magokepi lokaeno aliʼyaʼmo neʼaliye. 
ROM.8.29	Ani kavatefeʼmo Gotiʼa hogoteno agesamo afitenoʼaeʼmo hau ayamopafiʼmo hauʼniya vayaʼaifeʼmo, mafaʼneʼnigana huʼa maigae, huteno lekana paino apateʼniye. Aganaʼamogimo asole vayaʼmo maisageno hogote yege mafaʼneʼamoʼmo nepuʼapimoʼmo maisiyafekeʼmo lekana paino apateʼniye. 
ROM.8.30	Lekana paino apateʼniya vayaʼaifeʼmo keya aeno ge huʼniye. Keya aeno ge huʼniya vayaʼaifeʼmo, naulagaleʼmo fatago vayaʼmo maiʼnae, huno hapa paiʼniye. Naulagaleʼmo fatago vayaʼmo maiʼnae, huno hapa paiʼniya vayaʼmo ha le konali yaʼamo apamiʼniye. 
ROM.8.31	Ani kavaʼmo nehiya kavatefeʼmo na agufa gemo hugune. Gotiʼa lagaekeʼmo laha neʼmaeyaʼmofeʼmo haiya vayaʼmogimo lagaefeʼmo kame huʼa lategae. 
ROM.8.32	Agaemo mafaʼneʼamo agegeno oʼateʼnifa mukiʼamogitalefeʼmo avalelino uno hosu vayaʼai apayapiʼmo ateʼniye. Agaemo mafaʼneʼamo ago avaleno lamiʼniyaʼmofeʼmo mafaʼneʼaʼe muki yaʼaʼeʼmo fikumo olamisifiye. Haʼao, fikumo lamigiye. 
ROM.8.33	Ina laʼmo Gotiʼa lekana paino apateʼniya vayaʼmo apavalelinuno agoti huno apatetenoʼaeʼmo, ina hosu kavaʼmo huʼnae, huno hugiye. Haʼao, Gotiʼa apakaefeʼmo hunoʼaeʼmo, naulagaleʼmo fatago vayaʼmo maiʼnae, huno hapa paiʼniye. 
ROM.8.34	Ina laʼmo agoti huno latetenoʼaeʼmo, hosu vayaʼmo maiʼnae, huno hugiye. Haʼao, Kalaisiʼa ago faliʼniye. Faliʼniyaʼmonanafa Gotiʼa ago alino he tino ateʼnigenoʼaeʼmo magoʼe huno laha maesiyafeʼmo Goti lamaga haopaleʼmo maiʼnenoʼaeʼmo nunumuʼmo huno nelate. 
ROM.8.35	Ina laʼmo Kalaisiʼa lagaefeʼmo hau ayamopafiʼmo nehaiya kavapatiʼmo alino fako huno latalegaiye. Hanageke yaʼmo alisupi kana yaʼmo alisupi apaini huʼa latesafi laga tesifi kagemi yatimo ohanesifi lamagigefeʼmo hisafi lamagisageta falisupi huʼnisunana muki ani agufa kavatetiʼmo Kalaisiʼa lagaefeʼmo hau ayamopafiʼmo nehaiya kavapatiʼmo aliʼa fako huʼa olatalegae. 
ROM.8.36	Goti mukufiʼmo avoʼmo kae maleʼniya gemoʼa hunoʼaeʼmo,
ROM.8.36	huno huʼniye. 
ROM.8.37	Muki ani agufa kavaʼmo lagaetegamo afole neʼaiyaʼmonanafa lagaefeʼmo hau ayamopafiʼmo nehaiya vekaletiʼmo hemenimo magoʼe huta kame huta aeta agaseta alagepa huta neʼmaune. 
ROM.8.38+ROM.8.39	Nagaemo ago ageʼnovana falisuna kavaʼmopi afaʼa maisuna kavaʼmopi enisole vayaʼmogimofi yagaiʼa neʼapateya vayaʼmogimofi himamu vayaʼmogimofi hemenimo haneʼniya kavaʼmopi henagaʼamo afole aisiya kavaʼmopi lokiya yaʼmopi anaga haneʼniya yaʼmopi afelaga haneʼniya yaʼmopi muki yaʼmopi vayaʼmogimofi huʼa Gotiʼa Ala kava netimo Kalaisi Yesupiʼmo maiʼnona vayaʼmogitaeʼmo hau ayamopafiʼmo nehaiya kavapatiʼmo aliʼa fako huʼa olatalegae.
ROM.9.1	Hemenimo nagaemo mago gemo hisuvafeʼmo huve. Nagaemo Kalaisipiʼmo maiʼneʼnaeʼmo lama gemo nehuve. Aote Aunemeʼamoʼmo nagupi mafaʼneleʼmo yagaino neʼategenoʼaeʼmo lama gemo nehane, huno naha nepaiye. 
ROM.9.2	Ani lama geeʼmo huʼnaeʼmo, nagae nofi vayapatiʼmo ma mopafi konagaʼnimogifeʼmo nagesamo neʼafugenoʼaeʼmo muki afinaʼmo lusi kava huno naipamoʼmo kana nehigeno nainagamo nefaiye. 
ROM.9.3	Kanale kavaʼmo haneʼniyesinana apakaetefeʼmo Kalaisipiʼmo oʼmaiʼna malaga lifana vekamo maisuvafeʼmo nahauʼniyesine. 
ROM.9.4	Apakaemo Goti vayaʼamo Isaleli nofi vayaʼmo maiʼnagenoʼaeʼmo, mafaʼneʼnimo maiʼnae, huno huteno agaiʼamo ha le konali vekamoʼmo apakaeʼeʼmo magokepi lokaeno maiʼniye. Gotiʼa apakaefeʼmo kotalakeʼamo hapa paime hapa paime ege keʼaepa geʼamo apamige mono kavaʼmo alino apave lige lapa maegauve, huno hapa paiʼniya polomasi geʼamo hapa paige huno maiʼniye. 
ROM.9.5	Hogote apakinago vayaʼmo Isaleli nofi vayaʼmo maiʼnae. Kalaisiʼa apakaepatiʼmo ma mopafi vekagana huno afole aiʼniye. Kalaisiʼa muki yaʼaleʼmo neʼyagaiya vekamo maige muki afinaʼmo aulena Gotiʼa maige maige huno maigiye. He, lama ge.
ROM.9.7	Ani kava huʼa muki vayaʼamogimo Emalehamu aginago vayaʼamo Goti mafaʼneʼamo oʼmaiʼnae. Gotiʼa Emalehamufeʼmo hunoʼaeʼmo, Aisikiʼa alino apatesiya vayaʼaifekeʼmo keya aeʼna ge hisugeʼa kaginago vayaʼmo maigae, huno ha paiʼniye. 
ROM.9.8	Ani gemo aepaʼaeʼmo huʼnaeʼmo, apakufaletiʼmo aliʼa neʼapataya vayaʼmo Goti mafaʼneʼamo oʼmaiʼnafa Gotiʼa huguve, huno hu maleʼniya polomasi geʼaletiʼmo alino afole aino neʼapateya vayaʼageʼmo lama ge aginago vayaʼamo maiʼnae. 
ROM.9.9	Ani kavatefeʼmo Gotiʼa huguve, huno hu maleʼniya polomasi geʼalefeʼmo hunoʼaeʼmo, 
ROM.9.11+ROM.9.12	Alino oʼanateʼnigeʼanaeʼmo mago alagepa kavaʼe hosu kavaʼeʼmo osuʼnaʼa afinaʼmo Gotiʼa, 
ROM.9.13	Ani kavatefeʼmo Gotiʼa avoʼmo kae maleʼniya gemoʼa hunoʼaeʼmo, 
ROM.9.14	Gotiʼa ani kavaʼmo nehiyaʼmofeʼmo lagaemo na agufa gemo hugune. Gotiʼa fatago kavaʼmo nosiye, huta hisupiye. Haʼao, alagi atalegeno hano hino. 
ROM.9.15	Ani kavatefeʼmo Gotiʼa Mosesefeʼmo hunoʼaeʼmo, 
ROM.9.16	Vayaʼmogi apakaiʼapi hapauʼniya kavatetiʼmo afole oʼaige apayamukiki nehaya kavatetiʼmo afole oʼaige huʼnayana Gotiʼa hau huno neʼapateya kavatetikeʼmo afole neʼaiye. 
ROM.9.17	Ani kavatefeʼmo Goti mukufiʼmo avoʼmo kae maleʼniya gemoʼa hunoʼaeʼmo, yagaino neʼapateya kini vekamo Felofeʼmo hunoʼaeʼmo, 
ROM.9.18	Ani kavatefeʼmo Gotiʼa ina lagifeʼmo hau huno apatesifigeno hauʼniyanageno afaʼa hau huno apategaiye. Ani kava huno ina lagimo apaipamo alino akanino apatesifigeno hauʼniyanageno apaipamo afaʼa alino akanino apategaiye.
ROM.9.19	Ani kavaʼmo nehiyaʼmofeʼmo kagaemo hukaeʼmo, na kava nehagenoʼaeʼmo Gotiʼa vaiʼmo neʼapamiye. Ina laʼmo Gotiʼa hauʼniya kavaʼamo alino atalegaiye, huka naha paigane. 
ROM.9.20	Vayalafaʼmo maiʼnanaʼmofeʼmo ina lagamo Goti geʼaleʼmo afaʼa aeka atagaina huka nehane. Alo huʼniya yaʼmoʼa alo huʼniya vekaeʼmo, na kava higeka ani kavaʼmo huka alo huka nateʼnane, huno afaʼa hugifiye. 
ROM.9.21	Kalipa mopaletiʼmo keʼmo alo nehiya vekamoʼmo, na agufa keʼmo alo hugufi, huno nehisiyana hauʼniyanageno agaiʼa yaʼmogeno ani agufa keʼmo afaʼa alo hugiye. Agaemo ani kalipa mopaletiʼmo alino kamaeteno alino lo aeno magokayaga atupaʼaletiʼmo kanale alagepa keʼmo alo huteno magokayaga atupaʼaletiʼmo afa keʼmo alo hugiye.
ROM.9.22	Ani kavaʼmo huno Gotiʼa aipamo leno neʼapateya kayoʼe himamuʼaʼeʼmo afaʼa alino apave lisiyafeʼmo hauʼniyaʼmonanafa aipamo leno neʼapateya vayaʼmo malage huno oʼapamagino yatala afinaʼmo afaʼa apakeno maiʼniye. Apakaemo mopa kegana huʼa maiʼnayanageno Gotiʼa alino hano huno apatalesiyafeʼmo apakaiʼapimo alo huʼa maiʼnae. 
ROM.9.23	Ani kavaʼmo huno Gotiʼa mago vayaʼamo lusi ha le konali yaʼamo alino apavelisigeʼa agesayafeʼmo hogoteno alo huno apateʼniye. Apakaemo mopa kegana huʼa maiʼnayanageno Gotiʼa hau huno apategaiye. 
ROM.9.24	Keya aeno ge huʼniya vayaʼmogitalegamo ani kavaʼmo huʼniye. Yu vayaʼaifekeʼmo keya aeno ge osuʼnifa alu nofi vayaʼefeʼmo keya aeno ge huʼniye. 
ROM.9.25	Ani kavatefeʼmo Hoseyaʼa Goti mukufiʼmo avoʼmo kae maleʼniya gemoʼa hunoʼaeʼmo,
ROM.9.25	huno hutenoʼaeʼmo,
ROM.9.26	huno huʼniye. 
ROM.9.27	Aiyeyaʼeʼmo Isaleli vayaʼaifeʼmo hunoʼaeʼmo,
ROM.9.28	Ani kavatefeʼmo Ala kava neʼmoʼa apamagiguve, huno huʼniya gelefeʼmo ma mopafi vayaʼmo malage huno apamagigiye,
ROM.9.28	huno hapa paiʼniye. 
ROM.9.29	Aiyeyaʼa hogoteno ani agufa geʼeʼmo hunoʼaeʼmo,
ROM.9.29	huno huʼniye.
ROM.9.31	Aliʼnayaʼmonanafa Isaleli nofi vayaʼmogimo fatago kavaʼmo alisayafeʼmo keʼaepa geʼamo akame huʼnaya kavatetiʼmo vegala aeʼnayaʼmonanafa haiʼa metaleʼnae. 
ROM.9.32	Na kava huʼnayaʼmofeʼmo oʼaliʼnae. Apakesamo afiʼa fatago hisaya kavatetiʼmo alisayafeʼmo osuʼnafa keʼaepa gegeʼmo akame huʼnaya kavatetiʼmo alisayafeʼmo huʼnayaʼmofeʼmo oʼaliʼnae. Goti mukufi gemoʼa mago yafafeʼmo ava gemo huʼniye. Ani yafapiʼmo apaiyamo faiʼa lo aeteʼa asagauʼa aiʼnae. 
ROM.9.33	Goti mukufi gemoʼa hunoʼaeʼmo,
ROM.9.33	huno huʼniye.
ROM.10.1	Konagaʼnimogitapae, huʼna, nagaemo Gotiʼa Isaleli vayaʼnimo apakufamo alino katino apatesiyafeʼmo naipafatiʼmo nahauʼnigeʼna nunumuʼmo huʼna neʼapatove. 
ROM.10.2	Nagaemo apakeʼnovana apakaemo Gotitefeʼmo apayamukiki nehayaʼmonanafa Goti geʼamo alagepa huʼa noʼafiye. 
ROM.10.3	Apakaemo huʼapaeʼmo, Gotiʼa fatago kavaʼamo fikumo neʼapamiye, huʼa afiʼa ha oleʼneʼa apakaiʼapi fatago kavaʼapigeʼmo aliʼa afole aiʼa atesayafekeʼmo aliʼyaʼmo neʼaliye. Gotiʼa agaiʼa fatago kavaʼamo alisayafeʼmo mago kaʼmo ago valino apateʼniyaʼmonanafa ohapauʼnigeʼa Goti aiyafiʼmo oʼmaiʼnae. 
ROM.10.4	Kalaisiʼa muki apakesamo afiʼa fatago nehaya vayaʼmogi fatago kavaʼmo alisayafeʼmo apakae apaimuʼyaleʼmo Goti keʼaepa geʼamo ago akame huno hano huʼniye. 
ROM.10.5	Moseseʼa keʼaepa gemo akame nehaya kavatetiʼmo Goti aulagaleʼmo fatago vayaʼmo maisaya kavafeʼmo avoʼmo kaenoʼaeʼmo, 
ROM.10.6	Kae maleʼniyaʼmonanafa vayaʼmogi apakesamo afiʼa fatago nehaya kavatetiʼmo fatago kavaʼamo alisaya kavatefeʼmo ava gemo hunoʼaeʼmo, 
ROM.10.7	Ina laʼmo Kalaisiʼa faliʼniyatetiʼmo avalelino haisiyafeʼmo ma mopamo afeʼalumelaga uno lamigiye, hutapa osiyo. Ago he tino uno haiʼniyaʼmofeʼmae. 
ROM.10.8	Ani kava hiyo, huno nosifa na agufa kavakeʼmo hiyo, huno nehiye. Ani gelefeʼmo, Goti geʼamo lapaopaleʼmo haneʼneno lapavayafiʼe lapaipafiʼeʼmo haneʼniye, huno hapa paiʼniye. Lagaemo ani gelefeʼmo apakesamo afiʼa fatago hisayafeʼmo aeta hakalo huta hapa nepaune. 
ROM.10.9	Kagaemo hukaeʼmo, Gotiʼa Yesuʼmo faliʼniyatetiʼmo ago alino he tino ateʼniye, huka kaipafiʼmo kagesamo afika fatago hutekaeʼmo, Yesuʼa Ala kava netimo maiʼniye, huka kavayafatiʼmo aeka hakalo nehisanana Gotiʼa kagufamo alino katino kategaiye, huta lapa nepaune. 
ROM.10.10	Ani kavatefeʼmo apaipafiʼmo apakesamo afiʼa fatago nehagenoʼaeʼmo Gotiʼa hunoʼaeʼmo, naulagaleʼmo fatago vayaʼmo maiʼnae, huno nehiye. Ani kavaʼmo huno Gotiʼa apagufamo alino katino apatesiyafeʼmo apavayafatiʼmo aeʼa hakalo hugae. 
ROM.10.11	Ani kavatefeʼmo Goti mukufiʼmo avoʼmo kae maleʼniya gemoʼa hunoʼaeʼmo, 
ROM.10.12	Na kava haneʼniyaʼmofeʼmae. Yu nofi vayaʼe alu nofi vayaʼmogiʼeʼmo hailami salami huʼa oʼmaiʼnae. Magokeʼage Ala kava neʼmoʼa muki vayaʼaiteʼmo yagaino neʼapateya vekamo maiʼnigeʼapaeʼmo muki vayaʼmogimo agaefeʼmo keya aeʼa ge nehaya vayaʼaitefeʼmo alopa kagemi yaʼe vekagana huno maiʼneno fikumo hapa maeno neʼapamiye. 
ROM.10.13	Ani kavatefeʼmo Goti mukufiʼmo magoʼe gemoʼa hunoʼaeʼmo, 
ROM.10.14	Ani gemo huʼniyaʼmonanafa agaefeʼmo apakesamo afiʼa fatago nosisaya vayaʼmogimo haiya kava huʼa agaefeʼmo keya aeʼa ge hugae. Agaefeʼmo ava gemo oʼafiʼnisayana haiya kava huʼa agaefeʼmo apakesamo afiʼa fatago hugae. Mago vayaʼmogi agaefeʼmo ava gemo aeʼa hakalo huʼa hapa opaisayana haiya kava huʼa afigae. 
ROM.10.15	Mago vekamoʼmo alino apatesigeʼa oʼvisayana haiya kava huʼa uʼa aeʼa hakalo huʼa hapa paigae. Ani kavatefeʼmo avoʼmo kae maleʼniya gemoʼa hunoʼaeʼmo, 
ROM.10.16	Neʼayaʼmonanafa muki vayaʼmogimo alagepa faigoko geʼamo alagepa huʼa akame nosae. Aiyeyaʼa aise vayaʼmogi akame nehaya kavafeʼmo hunoʼaeʼmo, 
ROM.10.17	Huno ha paiʼniyaʼmonanafa mago vayaʼmogi Goti geʼamo aeʼa hakalo huʼa hapa nepaigeʼapaeʼmo neʼafiye. Neʼafigenoʼaekeʼmo apakesamo afiʼa fatago nehaya kavaʼmo afole neʼaiye. 
ROM.10.18	Afole neʼaiyaʼmonanafa Goti geʼamo oʼafiʼnafiye, huʼna loka huʼna lapafi nekove. Haʼao, ago afiʼnae. Avoʼmo kae maleʼniya gemoʼa hunoʼaeʼmo,
ROM.10.18	huno huʼniye. 
ROM.10.19	Huʼniyaʼmonanafa Isaleli vayaʼmogimo Goti gemo oʼafiʼnafiye. Hogoteno Moseseʼa hunoʼaeʼmo,
ROM.10.19	huno huʼniye. 
ROM.10.20	Henagaʼamo Aiyeyaʼa koli osuno huno haleno hapa painoʼaeʼmo,
ROM.10.20	huno huʼniye. 
ROM.10.21	Huʼniyaʼmonanafa Gotiʼa Isaleli vayaʼaifeʼmo hunoʼaeʼmo,
ROM.10.21	huno hapa paiʼniye.
ROM.11.2	Gotiʼa akeyaʼvilaga hunoʼaeʼmo, mafaʼneʼnimo maiʼnae, huno huʼniya vayaʼmo alino oʼapataleʼniye. Goti mukufi avoʼmo kae maleʼniya gemoʼa Ilaiyafeʼmo ava gemo huʼniya gemo lapakaemo afiʼnafiye. Ilaiyaʼa Gotifeʼmo, 
ROM.11.4	Ani gemo huʼniyaʼmonanafa Gotiʼa geʼaleʼmo aeno atagaina huno ha painoʼaeʼmo, 
ROM.11.5	Gotiʼa fikumo hapa maeno lekana paino apateʼniyaʼmofeʼmo hemenimo ani kava huʼa asole vayapatiʼmo logufaʼamo maiʼnae. 
ROM.11.6	Fikumo hapa maeno apamitenoʼaeʼmo lekana paino apateʼniyaʼmofeʼmo alagepa kavaʼapilefeʼmo lekana paino oʼapateʼniye. Alagepa kavaʼapilefeʼmo lekana paino apateyesinana fikumo hapa maeno noʼapamiyesine. Alagepa kavaʼapimo anonaʼapilefeʼmo neʼapamiya kavaʼe fikumo hapa maeno neʼapamiya kavaʼeʼmo alu kava alu kavaʼmo haneʼniye. 
ROM.11.7	Ani kava nehiyaʼmofeʼmo na kavafeʼmo ava gemo haneʼniye. Isaleli vayaʼmogimo kahauya huʼnayana oʼaliʼnae. Lekana paino apateʼniya Isaleli vayaʼmogigeʼmo aliʼnayaʼmonanafa alu Isaleli vayaʼmogi apaipamoʼmo lokiya vaiʼniye. 
ROM.11.8	Ani kavatefeʼmo mago avoʼmo kae maleʼniya gemoʼa hunoʼaeʼmo,
ROM.11.8	huno huʼniye. 
ROM.11.9	Ani kavatefeʼmo Neviniʼa hunoʼaeʼmo,
ROM.11.10	Apatesigeʼa oʼagesayafeʼmo apaulagafatiʼmo haniʼage hino. Lusi kana yaʼmo alika apamigeʼapao aliteʼa muki afinaʼmo ape hulitata huʼa maiyo,
ROM.11.10	huno huʼniye.
ROM.11.12	Ma mopafiʼmo maiʼnaya vayaʼmogimo asagauʼa aiʼnaya kavatetiʼmo asole kagemi yaʼmo neʼaliye. Malaga nofi vayaʼmogi alagepa yaʼapimo ataleʼnaya kavatetiʼmo asole kagemi yaʼmo neʼaliye. Neʼaliyaʼmofeʼmo muki Yu vayaʼai apakufamo alino katino apatesiya kavatetiʼmo na agufa kagemi yaʼmo aligae. 
ROM.11.13+ROM.11.14	Apa vekaʼamo maiʼneʼna alu nofi vayaʼmogitapalegamo neʼuvaʼmofeʼmo hemenimo alu nofi vayaʼmogitapaeʼmo mani gemo hugesuve. Ma mopafi kavatefeʼmo huʼnaeʼmo, nofi vayaʼnimogi lapaketeʼapaeʼmo hapaʼye hisigeʼna apakufamo aliʼna katiʼna apatesuvafeʼmo alu nofi vayaʼmogitapalegamo lusi aliʼyaʼmo neʼaluve. 
ROM.11.15	Gotiʼa Yu vayaʼmo apataleʼniya kavatetiʼmo muki ma mopafi vayaʼmo alino nanu aeno neʼapatesiyaʼmoʼmo agaetegamo esageno alino falu huno apatesiya kavatetiʼmo na agufa kavaʼmo afole aigiye. Vaehae, huʼna, faliʼnayatetiʼmo alino he tino neʼapateya agufa kavaʼmo afole aigiye. 
ROM.11.16	Mago vayaʼmogimo okaeʼnisaya peleti mayamo aliʼa lo aeʼa magokayaga atupaʼamo kaeteʼa Gotiʼmo ofalinimo amiʼnisayana magokayaga atupaʼaʼeʼmo aote yaʼmo haneʼniyaʼmofeʼmo Gotiʼa agaiʼa yaʼmo haneʼniye. Ani kava huno yosa hafuʼyaʼamo Gotiʼa agaiʼa yaʼmo haneʼnisiyaʼmoʼmo yosa akopaʼaʼeʼmo Goti agaiʼa yaʼmo haneʼniye. 
ROM.11.17	Gotiʼa hoyafiʼmo haneʼniya yosamo agiʼamo olivi yosa akopamo lo aeno ataleteno kahaufilaga olivi yosa akopamo lo aelineno aeno hanino ateʼniye. Lapakaemo alu nofi vayaʼmo kahaufilaga yosagana hutapa maiʼnae. Hemenimo lapakaemo yosa akopaʼaʼeʼmo lokaetapa maiʼnetapaeʼmo hafuʼyaʼafatiʼmo yosa anumo aliʼnageno alino lokiya vaino nelapate. 
ROM.11.18	Lapakaemo alino lo aeno ataleʼniya yosa akopaʼaeʼmo hutapaeʼmo, aeta agaseʼnone, hutapa osiyo. Ani agufa himuʼnamu gemo osutapa, lagaemo yosa hafuʼyaʼamo alita lokiya vaita oʼateʼnonagenoʼaeʼmo alino lokiya vaino nelate, hutapa lapakesamo afiyo. 
ROM.11.19	Lapakaemo geʼnileʼmo aetapa atagaina huta naha paitapaeʼmo, Anonaleʼmo maisunafeʼmo akopamo lo aeno ataleʼniye, hutapa hugae. 
ROM.11.20	He, lama gemo huʼnayaʼmonanafa Kalaisifeʼmo apakesamo afiʼa fatago osuʼnayaʼmofeʼmo alino lo aeno apataleʼnigetapaeʼmo lapakaemo lapakesamo afita fatago nehaya kavatapiletiʼmo afaʼa neʼmaiye. Himuʼnamu kavaʼmo osutapa koligeʼmo huta maiyo. 
ROM.11.21	Gotiʼa yosaʼafatiʼmo agaiʼamo aeʼniya yosa akopamo alino lo aeno atalesiyafeʼmo agegeno oʼateʼniyaʼmofeʼmo lapakesamo afita fatago osisayana ani kava huno lapakegeno olapategaifa alino lahapafaino lapatalegaiye.
ROM.11.23	Apakaemo halate apakesamo afiʼa fatago hisayaʼmoʼmo apavalelino eno noʼapileʼmo aeno hanino apategaiye. Gotiʼa halate afaʼa alino aeno hanino apategaiye. 
ROM.11.24	Gotiʼa kahaufilaga haneʼniya yosafati akopamo alino lo aelino eno hoyafiʼmo haneʼniya yosafiʼmo aeno hanino lapateʼniye. Alu yosa akopamo aliʼa lo aeli eʼa akopa oʼaeʼniya yosafiʼmo aeʼa haniʼa aeʼa kamaeʼa noʼatae. Gotiʼa ani kavaʼmo huʼniyaʼmofeʼmo hoyafi haneʼniya yosa akopamo agaiʼa aeʼniya yosa akopamo noʼaleʼmo halate alinino eno aeno hanino aeno kamaeno atesiyafeʼmo lokiya aliʼyaʼmo ohaneʼniye.
ROM.11.26	Gotiʼa ani kavaʼmo huno muki Isaleli vayaʼai apakufamo alino katino apategaiye. Ani kavatefeʼmo Goti mukufiʼmo huʼniya gemoʼa hunoʼaeʼmo,
ROM.11.27	Ani kotalake gemo ago hapa paiʼnove. Henagaʼamo hosu kavaʼapimo aliʼna atalegauve,
ROM.11.27	huno huʼniye. 
ROM.11.28	Yu vayaʼmogimo alagepa faigoko gemo oʼafiʼa lapakaetefeʼmo Goti kame vayaʼamo maiʼnae. Maiʼnayaʼmonanafa Gotiʼa lekana paino apateteno apakinago vayaʼaifeʼmo kotalakeʼamo hu maleʼniya kavatefeʼmo hau ayamopafiʼmo nehaiya vayaʼmo maiʼnae. 
ROM.11.29	Gotiʼa apamiʼniya yaʼmo halate hapa ofalegaiye. Keya aeno ge huʼniya kavatefeʼmo halate alu aipa agesamo oʼafigiye. 
ROM.11.30	Lapakaemo mago afinaʼmo Goti geʼamo oʼafiʼnaya kava huʼa hemenimo Yu vayaʼmogi Goti geʼamo noʼafiyaʼmofeʼmo Gotiʼa lapakaefeʼmo hau huno lapateʼniye. 
ROM.11.31	Ani kavaʼmo huʼa Goti geʼamo noʼafiyaʼmofeʼmo hau huno lapateʼniya agufa kavatetiʼmo hau huno apategaiye. 
ROM.11.32	Gotiʼa muki vayaʼaifeʼmo hau huno apatesiyafeʼmo muki vayaʼmo kalavusi huno apateʼnigeʼa geʼamo amagiʼa neʼatalae.
ROM.11.34	Ani kavatefeʼmo Goti geʼamoʼmo hunoʼaeʼmo,
ROM.11.35	Ina laʼmo hogoteno Gotina mago yaʼmo amiʼnigeno anonaʼamo haneʼniye,
ROM.11.35	huno huʼniye. 
ROM.11.36	Gotiʼa muki yaʼmo afoʼamoʼmo maiʼnigeno muki yaʼamo agaetetikeʼmo afole neʼaiye. Muki yaʼamo agaetetiʼmo hemenimo haneʼnigeno yagaino neʼate. Agaiʼalefeʼmo muki vayaʼe yaʼeʼmo afole aiʼnae. Muki vayaʼmogimo muki afinaʼmo agiʼaleʼmo aliʼa asaga huge huge huʼa maiyo. He, lama ge.
ROM.12.2	Ma mopafi vayakana hutapa oʼmaigenoʼao Gotiʼa saufa lapaipa lapakesaʼe vayaʼmo alino hamaleno lapateno. Lapakaemo ani kavatetiʼmo Gotiʼa hiyo, huno nehiya kavaʼmo amalageka hutapa agegae. Agetetapaeʼmo, alagepa kavaʼmo Gotiʼa hauʼniya kavaʼmogeno uno haino hapaiʼniya kavaʼmo haneʼniye, hutapa agegae.
ROM.12.4	Lagufafiʼmo asole alu ya alu yatimo haneʼniyaʼmonanafa magoke agufa aliʼyaʼmo noʼalifa alu aliʼya alu aliʼyaʼmo neʼaliye. 
ROM.12.5	Ani kava huta asole vayaʼmo maiʼnetaeʼmo Kalaisiʼa magoke vekamo agufafiʼmo maiʼnone. Lamete lamete huta maiʼnonaʼmonanafa magoke vekamo agufafiʼmo alu ya alu yaʼamo maiʼnonaʼmofeʼmo afalu afalugana huta maiʼnone.
ROM.12.7	Hapa maetapa aliʼyaʼmo alisayafeʼmo lapamiʼnisiyana ani kavaʼmo hutapa hapa maetapa aliʼyaʼmo aliyo. Alitapa apaya malesayafeʼmo lapamiʼnisiyana ani kavaʼmo hutapa alita apaya maleyo. 
ROM.12.8	Alita he titapa apatesageʼapaeʼmo akame hisayafeʼmo lapamiʼnisiyana ani kavaʼmo hutapa Goti geʼamo hapa paitetapa alita he titapa apateyo. Fikumo hapa maeta apamisayafeʼmo lapamiʼnisiyana ani kavaʼmo hutapa alagepa huta lapakesamo afiʼnetapaekeʼmo fikumo hapa maeta apamiyo. Yagaitapa apatesayafeʼmo lapamiʼnisiyana ani kavaʼmo hutapa lapayamukiki hutapa yagaitapa apateyo. Lahapau hutapa apatesayafeʼmo lapamiʼnisiyana lapamogaga aiʼnetapa lapau hutapa apateyo.
ROM.12.10	Magoke konagamogimo nehaya kava hutapa yuna lapaipa kaliʼnetapa lahapau lapayamopafiʼmo lahapaino. Apakava oʼmaitapa hogotetapa apakiʼapileʼmo alita asaga hutapa apateyo. 
ROM.12.11	Alaga olapaenagetapa lapayamukiki hutapa Ala kava neʼmo aliʼyaʼamo aliyo. 
ROM.12.12	Afole aisiya kavafeʼmo agava maiʼnetapaeʼmo lapavayagunagu hutapa lapamogaga aiyo. Hanageke yaʼmo aliʼnetapaeʼmo oʼataleta atafautapa alagi hutapa maiyo. Oʼataleta nunumuʼmo huge huge hutapa maiyo. 
ROM.12.13	Kagemi yatapimo alita fako hutapa apaote vayaʼmo kagemi yaʼapimo ohaneʼnisiya vayaʼmo apamiyo. Nata vayaʼmo esagetapaeʼmo alagepa huta yagaitapa apateyo. 
ROM.12.14	Lifana gemo lapa nepaiya vayaʼaifeʼmo aulena gemo hapa paiyo. Gotifeʼmo hutapaeʼmo, hosu kavaʼmo huʼa maiyo, hutapa osuta alagepa kavaʼmo huʼa maiyo, hutapa nunumuʼmo hutapa apateyo. 
ROM.12.15	Apamogaga aisaya vayaʼeʼmo magokepi lapamogaga aiyo. Inagi aviʼyaʼmo hisaya vayaʼeʼmo ani kavaʼmo hutapa magokepi aviʼyaʼmo hiyo. 
ROM.12.16	Magoke lapaipa lapakesamo alitapa maiyo. Ala lapaki alisaya agufa kavaʼmo osutapa ina agufa vayaʼmo maiʼnae, huʼa hisaya agufa kavakeʼmo hutapa maiyo. Alagi ago afiteta ageʼnona vayaʼmo maiʼnone, hutapa lapakesamo oʼafitapa afaʼa maiyo. 
ROM.12.17	Lapakaetegamo hosu kavaʼmo nehisagetapaeʼmo anonaʼapileʼmo hosu kavaʼmo aeta atagaina hutapa osutapa afaʼa maiyo. Muki vayaʼmogimo lapaketeʼapaeʼmo, alagepa kavaʼmo nehae, huʼa hisaya agufa kavakeʼmo hiyo. 
ROM.12.18	Muki vayaʼeʼmo magokepi alagepa hutapa lokaeta maisaya kaʼmo haneʼnisiyaʼmoʼmo lapakaemo afaʼa hisaya kavaʼmo hutapa magokepi lokaeta maiyo. 
ROM.12.19	Nahau nayamopafiʼmo nahauʼniya vayaʼnimogitapae, huʼna, hosu kavaʼmo anonaʼapilefeʼmo hosu kavaʼmo aetapa atagaina huta osutapa Gotiʼa apamisiyafeʼmo maitapa halove huta ategenoʼao. Ani kavatefeʼmo Goti geʼamoʼmo hunoʼaeʼmo, 
ROM.12.20	Magoʼe gemo hunoʼaeʼmo,
ROM.12.20	huno huʼniye. 
ROM.12.21	Fikumo yanageno hosu kavaʼapimoʼa aeno lapakasegaiyanagi alagepa kavatapiletiʼmo hosu kavaʼapimo aeta agaseyo.
ROM.13.2	Apateʼniyaʼmofeʼmo gamani vayaʼai geʼapimo amagiʼa neʼatalaya vayaʼmogi Goti geʼaʼeʼmo ago amagiʼa neʼatalayanageno kayoʼmo apamigiye. 
ROM.13.3	Gamani vayaʼmogimo alagepa kavaʼmo huʼa neʼmaiya vayaʼmogimo koli hisayafeʼmo yagaiʼa noʼapatafa hosu kavaʼmo nehaya vayaʼmogimo koli hisayafeʼmo yagaiʼa neʼapatae. Gamani vayaʼaifeʼmo koli osisayafeʼmo lahapauʼnifiye. Lahapauʼnisiyaʼmoʼmo alagepa kavaʼmo higeʼapao alagepa kavaʼmo nehae, huʼa hiyo. 
ROM.13.4	Apakaemo alagepa hutapa maisayafeʼmo Gotiʼa apamiʼniya aliʼyaʼmo neʼaliye. Apakaemo afaʼa yagaiʼa noʼapatayaʼmonanafa kayoʼmo apamisagetapa apaketetapaeʼmo lapakaemo hosu kavaʼmo nehisayana koli hugae. Gotiʼa apakaemo hosu kavaʼmo nehaya vayaʼmo kayoʼmo apamisayafeʼmo lekana paino apateʼniye. 
ROM.13.5	Ani kava nehayaʼmofeʼmo gamani vayaʼai geʼapimo afiyo. Lapakaemo kayoʼmo lamigae, hutapa nehaya geeʼmo lapakesamo oʼafitapa yuʼilaga vekatapimoʼmo hunoʼaeʼmo, geʼapimo afiyo, huno nehiyagi lapakesamo afitetapa geʼapimo afiyo. 
ROM.13.6	Gamani vayaʼmogi Goti aliʼyaʼamo neʼaliyanageʼa takesi monimo neʼaliyaʼmofeʼmo takesi monimo afaʼa apamiyo. 
ROM.13.7	Muki vayaʼmo afaʼa apataletapa apamisaya yaʼmo apamiyo. Anonatapilefeʼmo takesi monimo lapakitapileʼmo apamige alu takesi monimo apamige hiyo. Apaiyafiʼmo maiʼnisaya vayaʼai apaiyafiʼmo maiyo. Apakiʼapileʼmo aliʼa asaga hisaya vayaʼai apakiʼapileʼmo alita asaga hiyo.
ROM.13.9	Keʼaepa gemoʼa hunoʼaeʼmo,
ROM.13.9	Ani geʼe magoʼe keʼaepa geʼeʼmo haneʼnisiyaʼmoʼmo aepaʼamo haneʼniyana
ROM.13.12	Hani nehiya kavaʼmo hano hisiyafeʼmo ago hogo nehigenoʼaeʼmo ha le yaʼmo afole aisiyafeʼmo nehiyanagi hanipiʼmo nehaya kavatapimo ataletetapa kame hisuna kukenatimo ha le kukenatimo alita vaigetao. 
ROM.13.13	Ha le yateʼmo neʼmaiya vayaʼmogimo nehaya agufa fatago kavaʼmo higetao. Lusi neʼyaʼmo netapa alita anupa hutapa maiʼnetapaeʼmo hosu kavaʼmo osuge aniʼmo netetapa negi nagi gemo osuge kumai kavaʼmo osuge alu kava alu kavatetiʼmo muki kumai kavaʼmo osuge ge oʼvaige lapaipa kafa ohapaege hutapa maiyo. 
ROM.13.14	Lapakaemo lapakufamoʼmo hauʼniya kavaʼmo afole aisayafeʼmo alo osutapa Ala kava netapimo Yesu Kalaisikeʼmo kukenagana hutapa alita vaiyo.
ROM.14.2	Mago vayaʼmogimo apakesamo afiʼa fatago nehuʼapaeʼmo, muki agufa neʼyaʼmo afaʼa negaune, huʼa nehageʼapaeʼmo mago lokiya vaiʼa apakesamo afiʼa fatago nosaya vayaʼmogimo ameʼamo noʼnae. 
ROM.14.3	Muki agufa neʼyaʼmo afaʼa neʼnaya vayaʼmogimo ameʼamo noʼnaya vayaʼaifeʼmo, ina agufa vayaʼmo maiʼnae, huʼa osisaya kavaʼmo haneʼniye. Gotiʼa muki agufa neʼyaʼmo neʼnaya vayaʼmo afaʼa apavaleʼniyaʼmofeʼmo ameʼamo noʼnaya vayaʼaifeʼmo, hosu kavaʼmo nehae, huʼa osisaya kavaʼmo haneʼniye. 
ROM.14.4	Ina lagitapamo mago aliʼyaʼmo afoʼamofeʼmo aliʼyaʼamo neʼaliya vekaeʼmo hutapaeʼmo, hosu kavaʼmo nehiye, hutapa alita fako hutapa neʼatae. Agaemo aliʼyaʼmo afoʼamoʼmo agaiʼamo alino fako huno atetenoʼaeʼmo, he tino lokiya vaino maiʼniye, huno hisifi ago asagauno aiʼniye, huno hisifi agaiʼa yane. Gotiʼa afaʼa alino he tino ategaiyaʼmofeʼmo he tino maigiye.
ROM.14.6	Mago vayaʼmogi Ala kava nefeʼmo apakesamo afiteʼapaeʼmo, aote afinaʼmo haneʼniye, huʼa nehae. Ameʼamo neʼnaya vayaʼmogi Ala kava nefeʼmo apakesamo afiteʼa nesayafeʼmo Gotifekeʼmo haoke nehae. Ameʼamo noʼnaya vayaʼmogi Ala kava nefeʼmo apakesamo afiteʼapaeʼmo Gotifekeʼmo haoke nehae. 
ROM.14.7	Afaʼa maiʼnetaeʼmo lagaitilefeʼmo oʼmaiʼnone. Falisunana lagaitilefeʼmo ofaligune. 
ROM.14.8	Afaʼa maiʼnetaeʼmo Ala kava netefekeʼmo maiʼnone. Falisunana Ala kava netefekeʼmo faligune. Afaʼa maiʼnopi falisupi huta Ala kava neʼmo vayaʼamo maiʼnone. 
ROM.14.9	Kalaisiʼa faliʼnaya vayaʼe afaʼa maiʼnaya vayaʼmogiʼeʼmo kava vekaʼapimo maisiyafeʼmo ago faliteno he tiʼniye. 
ROM.14.10	He tiʼniyaʼmofeʼmo konagatapimogi nehaya kavaʼmo alita fako hutapa neʼapataya vayanagi na kava higetapaeʼmo ani kavaʼmo nehae. Konagatapimogifeʼmo ina agufa vayaʼmo maiʼnae, hutapa nehaya vayanagi na kava higetapaeʼmo ani kavaʼmo nehae. Kalaisiʼa siyaʼaleʼmo fai maiʼnenoʼaeʼmo kavatimo alino fako huno latesiyafeʼmo mukiʼamogita uta haita aulagaleʼmo he tita maigune. 
ROM.14.11	Goti mukufiʼmo haneʼniya geeʼmo Ala kava neʼmoʼa hunoʼaeʼmo,
ROM.14.11	huno huʼniye. 
ROM.14.12	Inagi mukiʼamogita lamete lamete huta Gotifeʼmo hutaeʼmo, ina kavaʼmo huʼnove, ma kavaʼmo huʼnove, huta ha paigune.
ROM.14.13	Ha paigunaʼmofeʼmo konagatimogi kavaʼapimo magoʼe huta alita fako osuta atalegetao. Konagatimogi apaiyafiʼmo hapaesigeʼa hosu kavapiʼmo asagauʼa aisayafeʼmo mago kavaʼmo afaʼa osugune, huta lagesamo afigetao. 
ROM.14.14	Nagaemo Ala kava neʼmo Yesupiʼmo maiʼneʼnaeʼmo muki neʼyafeʼmo huʼnaeʼmo, hosu neʼyaʼmo ohaneʼniye, huʼna ago afiʼnove. Afiʼnovaʼmonanafa mago vayaʼmogi neʼyafeʼmo, hosu neʼyaʼmo haneʼniye, huʼa apakesamo neʼafisayana apakaiʼapilefeʼmo hosu neʼyaʼmo haneʼniye. 
ROM.14.15	Lapakaemo neʼyaʼmo neʼnaya kavatetiʼmo konagatapimogimo alita hosu hutapa neʼapatesayana lahapau lapayamopafiʼmo nolahapaiye. Fikumo yanagetapa neʼyaʼmo neʼnaya kavatetiʼmo Kalaisiʼa falino apateʼniya konagatapimogi alita hosu hutapa apategae. 
ROM.14.16	Mago vayaʼmogi, alagepa kavaʼmo nehune, huʼa nehaya kavatefeʼmo hosu kavaʼmo nehae, huʼa hisaya agufa kaʼmo lapakaemo valitapa oʼapateyo. 
ROM.14.17	Na kava higetapaene. Gotiʼa neʼyaʼe aniʼeʼmo neʼnaya kavateʼmo yagaino noʼapatefa Goti Aunemeʼamoʼmo laipafiʼmo maiʼnigeta fatago kavaʼmo nehunagenoʼaeʼmo laipamoʼmo falu huʼnisigeta lamogaga aisuna kavatekeʼmo yagaino nelate. 
ROM.14.18	Vayaʼmogimo ani kavaʼmo nehuʼa Kalaisi aliʼyaʼamo neʼalisayana Gotiʼa amuse huno neʼapategeʼa muki vayaʼmogiʼeʼmo amuse huʼa neʼapatae.
ROM.14.20	Lapakaemo neʼyafekeʼmo lapakesamo afitetapa vayaʼai apaipafiʼmo Goti aliʼyaʼamo alita hosu hutapa oʼateyo. Muki neʼyaʼamo alagepa huta nesuna yaʼmo haneʼniyaʼmonanafa lapakaemo mago neʼyaʼmo neʼnayaʼmofeʼmo mago vayaʼmo asagauʼa aisayana lapakaemo hosu kavaʼmo nehae. 
ROM.14.21	Lapakaemo konagatapimo asagauʼa oʼaisayafeʼmo ameʼamo oʼnege lokiya aniʼmo nofi alagafati aniʼmo oʼnege muki agufa kavaʼmo alita hosu hutapa apatesaya agufa kavaʼmo osuge nehisayana alagepa kavaʼmo nehae. 
ROM.14.22	Ani kavatefeʼmo lapakesamo afita fatago nehaya kavaʼmo alita lapaipafiʼmo malegeno Goti aulagaleʼmo haneno. Vayaʼmogi nehaya kavafeʼmo lole apakesamo oʼafiʼa, alagepa kavaʼmo nehune, huʼa apakesamo neʼafiya vayaʼmogi apamogaga neʼaiye. 
ROM.14.23	Neʼaiyaʼmonanafa lole apakesamo afiʼneʼa neʼnesaya vayaʼmogi hosu kavaʼmo nehae. Nehaya kavafeʼmo alagepa kavaʼmo nehune, huʼa nosisayana apakesamo afiʼa fatago nosayaʼmofeʼmo hosu kavaʼmo nehae. Muki kavaʼmo nehutaeʼmo, alagepa kavaʼmo nehune, huta osuta fikumo nehisunana ani agufa kavatimo hosu kavaʼmo nehune.
ROM.15.1	Lokiya vaita lagesamo afita fatago nehuna vayaʼmogitamo lagaitiekeʼmo lagesamo afiteta lahauʼnisiya kavaʼmo osuta lokiya oʼvaiʼnaya vayaʼmogimo afiʼa ha leʼa noʼafiya kavatefeʼmo vase vase huta hapa maesuna kavaʼmo haneʼniye. 
ROM.15.2	Lagaemo lamete lamete huta konagatimogi apamogaga aiʼa alagepa huʼa maisayafeʼmo hapa maeta alita lokiya vaita apatesuna kavaʼmo haneʼniye. 
ROM.15.3	Kalaisiʼa agaiʼa hauʼniya kavaʼmo akame osuno ataleʼniya kavafeʼmo Goti mukufi gemoʼmo hunoʼaeʼmo, 
ROM.15.4	Akeyaʼvilagamo avoʼmo kae maleʼnaya gemoʼmo alino laya malesiyafeʼmo avoʼmo kae maleʼnae. Goti mukufiʼmo huʼniya gemoʼa laha maesigeta oʼataleta atafauta alagi huta maiʼnisunageno laipamoʼmo falu huʼnisigeta lavayagunagu huta agava maisunafeʼmo avoʼmo kae maleʼnae. 
ROM.15.5	Gotiʼa oʼataleta atafauta alagi huta maiʼnisunagenoʼaeʼmo laipamoʼmo falu hisiya kavaʼmo aepa vekamoʼmo lapaipafiʼmo aliʼyaʼmo alisigetapa Kalaisi Yesuʼa huʼniya geleʼe kavateʼefeʼmo alagepa hutapa lapakesamo afitetapa magokepi lokaeta maiyo. 
ROM.15.6	Magoke lapaipa lapakesamo aliʼnetapa magoke lapavayafatiʼmo Ala kava netimo Yesu Kalaisi Gotiʼamo Afoʼamo agiʼaleʼmo alita asaga hutapa atesayafeʼmae.
ROM.15.8	Nagaemo huʼnaeʼmo, Gotiʼa Yu vayaʼmogita laginago vayaʼaifeʼmo fikumo lapa maegauve, huno hapa paiʼniya polomasi geʼamo afole aisiyafeʼmo Kalaisiʼa Goti aliʼyaʼamo neʼalinoʼaeʼmo Yu vayaʼaitegamo uno aliʼyaʼmo aliʼniye. 
ROM.15.9	Ani kavaʼmo huno alu nofi vayaʼaifeʼmo Gotiʼa hau huno apateʼniyaʼmofeʼmo agiʼaleʼmo aliʼa asaga huʼa atesayafeʼmo uno aliʼyaʼamo aliʼniye. Goti mukufi gemoʼa ani kavatefeʼmo hunoʼaeʼmo,
ROM.15.9	huno huʼniye. 
ROM.15.10	Magoʼe gemo hunoʼaeʼmo,
ROM.15.10	huno huʼniye. 
ROM.15.11	Magoʼe gemo hunoʼaeʼmo,
ROM.15.11	huno huʼniye. 
ROM.15.12	Aiyeyaʼa magoʼe gemo hunoʼaeʼmo,
ROM.15.12	huno huʼniye. 
ROM.15.13	Hemenimo Gotifeʼmo lapavayagunagu hutapa agava neʼmaiya kavaʼmo aepa vekamoʼmo magoʼe huno lapa maeno lapamisigetapa agaefeʼmo lapakesamo afita fatago nehutapaeʼmo magoʼe hutapa lapamogaga aisageno lapaipamoʼmo falu hugiye. Aote Aunemeʼamo himamuʼaletiʼmo magoʼe hutapa lapavayagunagu hutapa agava maisayafeʼmae.
ROM.15.14	Konagaʼnimogitapae, huʼna, alagepa kavaʼe afiʼnaya geʼeʼmo lapaipa lapakesafiʼmo havai teʼniyanagetapa afaʼa alita apaya malegae, huʼna lole nagesamo oʼafiʼnofa magoke nagesamo neʼafuve. 
ROM.15.15	Nagesa neʼafuvaʼmonanafa konagaʼnimogitapae, huʼna, Gotiʼa fikumo naha maeno namiʼniyaʼmofeʼmo mago kavafeʼmo lapakesamo afitapa ho hisayafeʼmo huʼna ha leʼna avoʼmo nekaove. 
ROM.15.16	Mono huʼa neʼapataya vayaʼmogimo Gotiʼmo ofalinimo neʼamiya kava huʼna alagepa faigoko geʼaletiʼmo aliʼyaʼmo neʼaliʼnaeʼmo alu nofi vayaʼmo apavaleliʼna eʼna ani ofalinimo Gotiʼmo amigesuve. Aote Aunemeʼamoʼmo apavaleno apaote apatesigeʼa alagepa ofalinieʼmo Gotiʼa amuse hisiya agufa ofalini yakana huʼa maisageʼna amiguve. 
ROM.15.17	Mani aliʼyaʼmo neʼaluvaʼmofeʼmo Goti aliʼyaʼamo neʼaluva kavatefeʼmo Kalaisi Yesuʼa naha maeʼniya kavatetiʼmo afaʼa hao ke hegauve. 
ROM.15.18	Kalaisiʼa lokiya vaino nateʼnigeʼna alu nofi vayaʼmogi Goti geʼamo afiteʼa akame hisayafeʼmo ge huge lokiya kavaʼmo huge nehuʼnaeʼmo aiʼna apavayu huliʼna neʼova kavafekeʼmo ava gemo huʼna lapa paiguve. 
ROM.15.19	Nagaemo Goti Aunemeʼamo himamuʼaletiʼmo noʼagaya agufa lokiya naune kavaʼmo huteʼnaeʼmo aliʼyaʼamo aliʼnove. Nagaemo Kalaisifeʼmo alagepa faigoko geʼamo aeʼna hakalo huʼna hapa pailiʼna uʼneʼna huliʼna Yulusalemu haopalegatiʼmo eʼna muki Ililikamu kotega haopalegamo uʼna hapa paiʼna hano huʼnove. 
ROM.15.20	Nagaemo muki afinaʼmo Kalaisifeʼmo alagepa faigoko geʼamo aeʼa hakalo huʼa hapa opaiʼnaya vayaʼaitegaʼeʼmo uʼna aeʼna hakalo huʼna hapa paisuvafeʼmo nayamukiki huʼnove. Mago vayaʼmogi noʼmo faiʼa ateʼnisaya yateʼmo no kisuvafeʼmo oʼnahauʼniye. 
ROM.15.21	Ani kavatefeʼmo Gotiʼa avoʼmo kae maleʼniya gemoʼa hunoʼaeʼmo,
ROM.15.21	huno huʼniye.
ROM.15.23+ROM.15.24	Ohaneʼniyaʼmonanafa hemenimo manileʼmo aeʼna hakalo huʼna hapa paisuva koʼmo ohaneʼnigeʼnaeʼmo muki kafugaʼaeʼmo uʼna lapakesuvafeʼmo nehuvaʼmofeʼmo Sipeni kotega visuva afinaʼmo uʼna lapakegauve. Uʼnaeʼmo hogoteʼna lapakaeʼeʼmo mago afinaʼmo maiʼneʼna namogaga aiguve. Amuse hutapa natetesageʼnaeʼmo Sipeni kotegamo uguve, huʼna nagesamo afiteʼna navayagunagu nehuve. 
ROM.15.25	Hemenimo Yulusalemu taonifiʼmo maiʼnaya apaote vayaʼmo hapa maeʼna apamisuva ofalini monimo aliniʼna Yulusalemu taonifiʼmo visuvafeʼmo nehuve. 
ROM.15.26	Masetoniya kotega siosi vayanagi Akaiya kotega siosi vayanagi huʼa Yulusalemu taonifiʼmo maiʼnaya apaote vayaʼmo kagemi yaʼapimo ohaneʼniya vayaʼmo hapa maeʼa apamisayafeʼmo hapauʼnigeʼapaeʼmo mago ofalini monimo namiʼnae. 
ROM.15.27	Yu nofi vayaʼmo oʼmaiʼnaya vayaʼmogimo hapauʼniyaʼmonanafa Yu vayaʼaina hapa maesaya anonaʼapimo haneʼniye. Yu vayaʼmogimo apauneʼapameʼmo hapa maesiya yaʼmo apamiʼnayaʼmofeʼmo Yu nofi vayaʼmo oʼmaiʼnaya vayaʼmogimo Yu vayaʼaina amega apakufale yaʼmo apamisaya agufa anonaʼapimo haneʼniye. 
ROM.15.28	Nagaemo mani muki maleʼnaya ofalini monimoʼa alagagana huno afole aiʼniya ofalini monimo aliniʼna uʼna Yu vayaʼaina apamiteʼnaeʼmo Sipeni kotega visuvategamo uʼna lapakaeʼeʼmo maiguve. 
ROM.15.29	Ago afiʼnovana uʼna avaʼyi huteʼna Kalaisifeʼmo alagepa faigoko geʼaletiʼmo magoʼe huʼna aliʼna auleʼna lapategauve. 
ROM.15.30	Konagaʼnimogitapae, huʼna, Lahapao ke hovanagi, Ala kava netimo Yesu Kalaisifeʼmo lahapau lahapayamopafiʼmo lahapauʼnigetapa Goti Aunemeʼamoʼmo lapaipafiʼmo aliʼyaʼmo aliʼnigetapa Goti mafaʼneʼaeʼmo lahapau lapayamopafiʼmo nelahapaiyaʼmofeʼmo lapayamukiki hutapa naha maeta nunumuʼmo hutapa nateyo. 
ROM.15.31	Gotiʼa Yuta kotega apakesamo afiʼa fatago osuʼnaya vayaʼai apayapatiʼmo nagufamo alino katino natesiyafeʼmo nunumuʼmo hutapa natege Yulusalemu taonifi apaote vayaʼmo hapa maesugeʼapaeʼmo amuse hisayafeʼmo nunumuʼmo hutapa natege hiyo. 
ROM.15.32	Lapakaemo nunumuʼmo hisagenoʼaeʼmo Gotiʼa hauʼnisiyana lapakaetegamo uʼna avaʼyi huteʼna lusi kava huʼna namogaga aiteʼna lapakaeʼeʼmo magokepi lokaeʼna maiʼneʼnaeʼmo naipamoʼmo falu hugiye. 
ROM.15.33	Gotiʼa alagepa huta neʼmauna yaʼmo aepa vekamoʼmo mukiʼamogitapaʼeʼmo magokepi lokaeno maino. He. Lama ge.
ROM.16.1	Nagaemo lasatimoʼa Fipiʼmo Senikali kotega siosi aliʼyaʼmo neʼaliya a kanomo lapakaemo ha maesayafeʼmo agiʼaleʼmo aliʼna asaga huʼna ategesuve. 
ROM.16.2	Agaemo asole vayaʼe nagaeʼeʼmo laha maeʼniyaʼmofeʼmo lapakaemo na yaʼmo ha maetapa amisaya yaʼmo haneʼnisifi afaʼa ha maetapa amiyo. Apaote vayaʼmogi nehaya agufa alagepa kavaʼmo hutapa Ala kava neʼmo agiʼalefeʼmo alita falu fala hutapa ateteta yagaitapa ateyo. 
ROM.16.3	Pilisilaʼe Akuvilaʼeʼmo Kalaisi Yesu aliʼyaʼamo nagaeʼeʼmo neʼaliʼa yalavelafeʼmo, Poloʼa ge lanamamaeʼniye, hutapa hana paita nateyo. 
ROM.16.4	Anakaemo ofaliʼna afaʼa maisuvafeʼmo faliʼana natesaʼafeʼmo alo huʼana maiʼnaʼaʼmofeʼmo nagaemo hanao ke nehogeʼanaeʼmo muki alu nofi siosi vayaʼmogiʼeʼmo hanao keʼmo nehaʼae. 
ROM.16.5	Ani kavaʼmo hutapa noʼanifiʼmo aliʼa anupa huʼa neʼmaiya siosi vayaʼaifeʼmo, Poloʼa ge lapamamaeʼniye, hutapa hapa paitapa nateyo. Nahau nayamopafiʼmo nahauʼniya vekamo Epinitasiʼa hogoteno Akaiya kotega Kalisitini vekamo hamaleʼniya vekaeʼmo, Poloʼa ge kamamaeʼniye, hutapa ha paitapa nateyo. 
ROM.16.6	Maliyaʼa laha maesiyafeʼmo lusi aliʼyaʼmo aliʼniya a kanoeʼmo hutapaeʼmo, Poloʼa ge kamamaeʼniye, hutapa ha paitapa nateyo. 
ROM.16.7	Atalonikasiʼe Yuniyasiʼefeʼmo hana paitanaeʼmo, Poloʼa ge lanamamaeʼniye, hutapa hana paitapa nateyo. Nagaemo Kalaisipiʼmo oʼmaiʼnova afinaʼmo hogoteʼana Kalaisipiʼmo maiʼnaʼa vekalane. Anakaemo nagae nofi vekalaʼmo maiʼneʼana mago afinaʼmo nagaeʼeʼmo magokepi kalavusi huʼnone. Anakaemo apa vayapatiʼmo ala anaki vekalane. 
ROM.16.8	Ala kava nepiʼmo maiʼniya vekamo Apaliyetasifeʼmo nahau nayamopafiʼmo nahauʼniya vekaeʼmo, Poloʼa ge kamamaeʼniye, hutapa ha paitapa nateyo. 
ROM.16.9	Epaniʼa Kalaisi aliʼyaʼamo lagaeʼeʼmo aliʼniya vekaʼe Setekisiʼefeʼmo nahau nayamopafiʼmo nahauʼniya vekalaʼanifeʼmo, Poloʼa ge lanamamaeʼniye, hutapa hana paitapa nateyo. 
ROM.16.10	Apelisiʼa Kalaisiʼmo oʼataleno akame huʼniyaʼmofeʼmo agimo haneʼniya vekaeʼmo ha paitapaeʼmo, Poloʼa ge kamamaeʼniye, hutapa ha paitapa nateyo. Alisitomulasi afamo anagaʼaifeʼmo hapa paitapaeʼmo, Poloʼa ge lapamamaeʼniye, hutapa hapa paitapa nateyo. 
ROM.16.11	Nagae nofi vekamo Helotiyanifeʼmo ha paitapaeʼmo, Poloʼa ge kamamaeʼniye, hutapa ha paitapa nateyo. Nasisi afamo anagaʼamogimo Ala kava nepiʼmo maiʼnaya vayaʼaifeʼmo hapa paitapaeʼmo, Poloʼa ge lapamamaeʼniye, hutapa hapa paitapa nateyo. 
ROM.16.12	Talaifinaʼe Talaifasaʼeʼmo Ala kava neʼmo aliʼyaʼamo neʼaliʼa atalaʼanifeʼmo hana paitanaeʼmo, Poloʼa ge lanamamaeʼniye, hutapa hana paitapa nateyo. Pesisifeʼmo siosi vayaʼmogimo hapau apayamopafiʼmo hapauʼniya a kanomo Ala kava netefeʼmo lusi aliʼyaʼmo aliʼniya afeʼmo ha paitapaeʼmo, Poloʼa ge kamamaeʼniye, hutapa ha paitapa nateyo. 
ROM.16.13	Lufasiʼa Ala kava nepiʼmo hogoteno maiʼniya vekaeʼmo ha paitapaeʼmo, Poloʼa ge kamamaeʼniye, hutapa ha paitapa nateyo. Itaʼamoʼmo itaʼnimokana huno maiʼniye. 
ROM.16.14	Asikalitasiʼagi Falikoniʼagi Hemasiʼagi Patolopasiʼagi Hemesiʼagi huʼa apakaegiʼeʼmo magokepi lokaeʼa maiʼnaya konagatimogiʼefeʼmo hapa paitapaeʼmo, Poloʼa ge lapamamaeʼniye, hutapa hapa paitapa nateyo. 
ROM.16.15	Filogasiʼagi Yuliyaʼagi Neliyasiʼagi Neliyasi asaʼamoʼagi Olipasiʼagi huʼa apakaegiʼeʼmo muki vayaʼmo magokepi lokaeʼa maiʼnaya apaote vayaʼaifeʼmo hapa paitapaeʼmo, Poloʼa ge lapamamaeʼniye, hutapa hapa paitapa nateyo. 
ROM.16.16	Lapaote kavaʼmo hutapaeʼmo konagatapimogimo hapaetapa netetapa ge apamamaeyo. Muki haopalegamo aliʼa anupa huʼa neʼmaiya siosi vayaʼmogiʼeʼmo ge lapamamaeʼnae.
ROM.16.18	Ani agufa vayaʼmogimo Ala kava netimo Yesu Kalaisi aliʼyaʼamo noʼalifa amega apakufamoʼmo hauʼniya kavaʼmo akame nehae. Haga hapausiya agufa gemo huteʼa aigofe geʼapiletiʼmo hapao ke heʼa apametala huteʼa fikumo neʼafiya vayaʼmo apakesa nefaiye. 
ROM.16.19	Muki vayaʼmogimo lapakaemo alagepa hutapa gemo afitetapa akame nehaya kavafeʼmo lapava gemo ago afiʼnayaʼmofeʼmo namogaga aiʼna nelapatove. Afiʼnayaʼmonanafa lapakaemo alagepa kavaʼmo hisayafeʼmo afiʼnaya lapaipa lapakesamo alisayafekeʼmo nahauʼniyaʼmonanafa hosu kavaʼmo osisayafeʼmo oʼafiʼnaya vayakana hutapa maisayafeʼmo nahauʼniye. 
ROM.16.20	Gotiʼa alagepa huta neʼmauna kavaʼmo aepa vekamoʼmo malage huno Sataniʼmo lapaiya afeʼalumelagamo alino aeno latapaigiye. Ala kava netimo Yesu Kalaisiʼa fikumo lapa maeno lapamino. He, Lama ge.
ROM.16.22	Nagaemo Tetiyusiʼnamo mani gemo Polo avayafatiʼmo aliʼna avoʼmo kaeʼnaeʼmo Ala kava nepiʼmo maiʼneʼnaeʼmo ge lapamamaeʼnove. 
ROM.16.23	Gaiyasiʼa Poloʼnaleʼmo alagepa huno yagaino nateʼniya vekaʼe noʼafiʼmo aliʼa anupa huʼa maiʼnaya siosi vayaʼmogiʼeʼmo ge lapamamaeʼnae. Elasatasiʼa taonifi monileʼmo neʼyagaiya vekaʼe Kuvotasiʼa konagatimoʼeʼmo ge lapamamaeʼnaʼae. 
ROM.16.24	Ala kava netimo Yesu Kalaisiʼa mukiʼamogitapamo fikumo lahapa maeno lapamino. He, lama ge.
ROM.16.26	hemenimo Gotitegati gemo alini eʼa aeʼa hakalo huʼa hapa nepaiya vayaʼmogimo avoʼmo kae maleʼnaya gemo alagepa faigoko geʼamo ha le yategamo ago afole aiʼniye. Maige maige huno neʼmaiya Gotiʼa, alita aeta hakalo hiyo, huno huʼnigeʼa muki nofi vayaʼmogi apakesamo afiʼa fatago hisaya gemo akame hisayafeʼmo aeʼa hakalo huʼa hapa paiʼnae. 
ROM.16.27	Agaemo magoke Gotiʼa agaiʼageʼmo muki yaʼamo ageno aeto huʼniya vekamo agiʼaleʼmo Yesu Kalaisitetiʼmo aliʼa asaga hume hume uʼa aliʼa asaga huʼa hano osuʼa aliʼa asaga hiyo. He, lama ge.
1CO.1.3	Gotiʼa Afotimoʼe Ala kava netimo Yesu Kalaisiʼeʼmo fikumo lahapa maeʼana lapamiʼanageno lapaipamoʼmo falu hino.
1CO.1.4	Gotiʼa Kalaisi Yesutetiʼmo fikumo lahapa maeno lapamiʼniya kavatefeʼmo muki afinaʼmo Gotiʼnimofeʼmo hao ke nehove. 
1CO.1.5	Ani kavatefeʼmo Gotiʼa Kalaisipiʼmo maiʼnagenoʼaeʼmo muki kavatefeʼmo lusi kava huno lahapa maeno lapamiʼnigetapaeʼmo alagepa hutapa aeta hakalo hutapa hapa paige muki yaʼmo alagepa hutapa agege hutapa maiʼnae. 
1CO.1.6	Lagaemo Kalaisife ava gemo aeta hakalo huta lapa paiʼnonagenoʼaeʼmo ani gemoʼa lapaipafiʼmo lamino lokiya vaino haneʼniyaʼmofeʼmae. 
1CO.1.7	Ani kava hutapa maiʼnetapaeʼmo lapaunelapameʼmo yafeʼmo kafu osutapa Ala kava netimo Yesu Kalaisiʼa afole aisiyafeʼmo agava maiʼnae. 
1CO.1.8	Agaemo atupa afinaʼmo he titapa maisayafeʼmo lokiya vaino lapateme lapateme neʼunoʼaeʼmo Ala kava netimo Yesu Kalaisiʼa agaiʼa afinaʼmo vaiʼmo afaʼa olapamigiye. 
1CO.1.9	Gotiʼa mafaʼneʼamo Ala kava netimo Yesu Kalaisiʼeʼmo magokepi lokaeta afalu afalugana hutapa maisayafeʼmo keya aeno ge huʼniye. Agaemo halate alino alu gemo osugifa huguve, huno nehiya gemo alagikeʼmo nehiye.
1CO.1.11	Konagaʼnimogitapae, huʼna, Kilovi vayaʼamogimo lapakaitapi lapakaitapimo ge neʼvaiye, huʼa lapava gemo huʼa naha paiʼnae. 
1CO.1.12	Ani kavafeʼmo, lapakaemo alu ge alu gemo nehae. Mago vayaʼamogimo, Poloʼmo akame nehune, huʼa huge mago vayaʼamogimo Apolosiʼmo akame nehune, huʼa huge mago vayaʼamogimo Pitaʼmo akame nehune, huʼa huge mago vayaʼamogimo Kalaisiʼmo akame nehune, huʼa huge nehae. 
1CO.1.13	Kalaisiʼa folagapatiʼmo heno apalo atino aluga aluga huno maiʼnifiye. Poloʼnamo lahapa maesuvafeʼmo malipu yosaleʼmo nili aiteʼa aliʼa he tiʼa nateʼnafiye. Lapakaemo nagiʼnilefeʼmo aniʼmo faleʼnafiye. 
1CO.1.14	Nagaemo loleko vekalaʼmo Kilipasiʼe Gaiyasiʼeʼmo aniʼmo faleʼna anateʼnovaʼmofeʼmo Gotifeʼmo hao ke nehove. 
1CO.1.15	Ani kavaʼmo huʼnovaʼmofeʼmo mago vayaʼmogi, Polo agiʼalefeʼmo aniʼmo faleno lateʼniye, huʼa afaʼa osugae. 
1CO.1.16	He, Setefanasi afamo anagaʼamo aniʼmo faleʼna apateʼnove. Magoʼe vayaʼmo aniʼmo faleʼna apateʼnisufi ago nage kaniʼniye. 
1CO.1.17	Kalaisiʼa uʼna aniʼmo faleʼna apatesuvafeʼmo alino nateʼnigeʼna oʼuʼnofa alagepa faigoko geʼamo aeʼna hakalo huʼna hapa paisuvafekeʼmo alino nateʼnigeʼna uʼneʼna nehuve. Nagaemo alagepa huʼa gemo afiʼneʼa alagepa gemo nehaya agufa vayaʼmogi geʼapiletiʼmo aeʼna hakalo huʼna hapa paisuvafeʼmo alino nateʼnigeʼna oʼuʼnove. Fiku yanageʼna Kalaisiʼa malipu yosaleʼmo faliʼniya kavafeʼmo ava gemo aeʼna ati kaesugeno aliʼyaʼmo oʼaligiye.
1CO.1.19	Ani kavatefeʼmo Goti mukufiʼmo avoʼmo kae maleʼniya gemoʼa hunoʼaeʼmo,
1CO.1.19	huno hu maleʼniye. 
1CO.1.20	Hu maleʼniyaʼmofeʼmo afiteʼa ageʼnaya vayaʼmo hemenimo haiyatega maiʼnae. Avoʼmo kae maleʼnaya gemo afiteʼa ageʼnaya vayaʼmo hemenimo haiyatega maiʼnae. Vayaʼmogi geʼapileʼmo ge huʼa aeʼa ati nekaya vayaʼmo hemenimo haiyatega maiʼnae. Gotiʼa ma mopafi vayaʼmogi afiteʼa ageʼnaya kavaʼmo alino lave linoʼaeʼmo negi nagi kavaʼmo haneʼniye, huno ago alino lave liʼniye. 
1CO.1.21	Gotiʼa afiʼniya geʼaletiʼmo ani kavafeʼmo hunoʼaeʼmo, afiteʼa ageʼnaya kavatetiʼmo nageʼa aeto osugae, huno huteno kaʼmo akani maleʼniye. Agaemo negi nagi gemo haneʼniye, huʼa apakesamo neʼafiya faigoko geʼamo aeta hakalo huta hapa nepauna geʼaletiʼmo Kalaisifeʼmo apakesamo afiʼa fatago nehaya vayaʼai apakufamo alino katino neʼapate. 
1CO.1.22	Yu nofi vayaʼmogimo huʼapaeʼmo, noʼagona agufa alagena aune kavaʼmo alita lave liyo, huʼa nehageʼapaeʼmo Galiki nofi vayaʼmogimo ageteʼa afisaya kavafekeʼmo kahauya nehae.
1CO.1.24	Nehayaʼmonanafa Gotiʼa keya aeno ge huʼniya vayapiʼmo Yu nofi vayanagi Yu nofi vayapatiʼmo oʼmaiʼnaya vayaʼmogi, Kalaisiʼa Goti ayamufaʼaʼe ageteno afiʼniya kavaʼaʼeʼmo maiʼniye, huʼa ageʼa aeto nehae. 
1CO.1.25	Na kava higenoʼaene. Mago vayaʼmogimo Gotiʼa ageteno afiʼniya geʼaeʼmo negi nagi gemo haneʼniye, huʼa apakesamo neʼafiyaʼmonanafa Gotiʼa mani negi nagi geʼaletiʼmo vayaʼmogi afiteʼa ageʼnaya geʼapimo ago aeno agaseʼniye. Ani kavaʼmo huʼa mago vayaʼmogi Gotiʼa nehiya kavafeʼmo huʼapaeʼmo, lokiya noʼvaiya kavaʼmo nehiye, huʼa apakesamo neʼafiyaʼmonanafa Gotiʼa lokiya noʼvaiya kavaʼaletiʼmo vayaʼmogi nehaya lokiya kavaʼapimo ago aeno neʼagase.
1CO.1.27	Gotiʼa afiteʼa ageʼnaya vayaʼmo apavagage yaʼmo alino apamisiyafeʼmo ma mopafi vayapatiʼmo oʼafiʼnaya vayaʼmo lekana paino apateʼniye. Gotiʼa lusi kava huʼa apayamufa neʼvalaya vayaʼmo apavagage hisiya yaʼmo alino apamisiyafeʼmo apayamufa noʼvalaya vayaʼmo lekana paino apateʼniye. 
1CO.1.28	Apaki ohaneʼniya vayaʼmo lekana paino apatege ma mopafi vayaʼmogimo, apakaemo ina agufa vayaʼmo maiʼnae, huʼa nehaya vayaʼmo lekana paino apatege huʼniye. Ala apaki vayaʼmo alino afepi apatesiyafeʼmo oʼmaiʼnegekana huʼa neʼmaiya vayaʼmo lekana paino apateʼniye. 
1CO.1.29	Muki vayaʼmogimo apakaiʼapiekeʼmo apamogaga oʼaisayafeʼmo nehiye. 
1CO.1.30	Gotiʼa Kalaisi Yesupiʼmo faleno lapateʼnigetapa maiʼnae. Gotiʼa Kalaisiʼmo alino hamaleno ateʼniyanageta Gotitegatiʼmo ageteta afisuna agufa kavaʼmo hamaleʼniye. Ina kava huno Kalaisiʼa Goti aulagaleʼmo fatago vayaʼmo maisunafeʼmo fatago kavatimo maiʼniyanageno hemenimo magoʼe magoʼe huno alino alagepa huno nelateyanageno muki hosu kavapatiʼmo lagufamo alino katino lategaiye. 
1CO.1.31	Ani kava nehiyaʼmofeʼmo avoʼmo kae maleʼniya gemoʼa hunoʼaeʼmo, 
1CO.2.2	Hogoteʼna naipafiʼmo, apakaeʼeʼmo uʼna magokepi lokaeʼna maiʼneʼnaeʼmo muki kavafeʼmo nage kaniʼna ataleʼneʼna Yesu Kalaisifekeʼmo nagesamo afiʼneʼna Yesu Kalaisiʼmo malipu yosaleʼmo nili aiteʼa aliʼa he tiʼa ateʼnaya kavafekeʼmo nagesamo afiʼneʼna aeʼna hakalo huguve, huʼna lokiya vaiʼna nagesamo afiʼnove. 
1CO.2.3	Nagaemo lapakaetegamo uʼnaeʼmo lokiya oʼvaiʼna koli nehuʼnaeʼmo lusi kava huʼna atete huʼna maiʼnove. 
1CO.2.4	Nagaemo ma mopafi vayaʼmogi afiteʼa ageʼnaya geletiʼmo apakesamo nefaiya agufa geletiʼmo ge osuge aeʼna hakalo huʼna lahapa opaige huʼnovaʼmonanafa nagaemo lahapa nepaugenoʼaeʼmo Goti Aunemeʼamoʼmo himamuʼaletiʼmo lapaipafiʼmo alino lapave liʼnigetapaeʼmo, alagi lama gemo haneʼniye, hutapa huʼnae. 
1CO.2.5	Lapakaemo afiteʼa ageʼnaya vayaʼmogi nehaya agufa geʼapieʼmo lapakesamo afitapaeʼmo, nahau vaigiye, hutapa osutapa Goti himamuʼaekeʼmo lapakesamo afita fatago nehutapaeʼmo, nahau vaigiye, hutapa hisayafeʼmae.
1CO.2.7	Hapa nopaunaʼmonanafa Gotiʼa alino fala ki maleʼniyanageʼa afaʼa oʼagesaya geʼaletiʼmo Gotiʼa afiteno ageʼniya geletiʼmo hapa nepaune. Gotiʼa ma mopamo alo osuʼnenoʼaeʼmo ha le konali yaʼamo alisunafeʼmo ani gemo hu maleʼniye. 
1CO.2.8	Muki ma mopafiʼmo maiʼneʼa yagaiʼa neʼapataya vayaʼmogimo ani afiteno ageʼniya geʼamo alagi oʼafiʼnae. Afiʼnaesinana ha le konali Ala kava neʼmo malipu yosaleʼmo nili aiteʼa aliʼa he tiʼa oʼateʼnaesine. 
1CO.2.9	Apakaemo oʼafiʼnayaʼmonanafa avoʼmo kae maleʼniya gemoʼa hunoʼaeʼmo,
1CO.2.9	huno huʼniye. 
1CO.2.10	Muki vayaʼmogimo Oʼageʼnayaʼmonanafa Gotiʼa Aunemeʼaletiʼmo alino lave liʼniye. Goti Aunemeʼamokeʼmo Goti agesafiʼmo fala kino haneʼniya geʼamo neʼageyaʼmofeʼmae. 
1CO.2.11	Vayaʼmogimo mago vekamo agesamo neʼafiya kavaʼamo noʼagayaʼmonanafa agaiʼa aunemeʼamokeʼmo neʼage. Ani kava huʼa vayaʼmogimo Gotiʼa agesamo neʼafiya kavaʼamo noʼagayaʼmonanafa agaiʼa Aunemeʼamokeʼmo neʼage. 
1CO.2.12	Lagaemo Gotiʼa fiku laha maeno lamiʼniya yaʼmo agesunafeʼmo ma mopafi vayaʼai apauneʼapameʼmo oʼaliʼnopa Gotitegatikeʼmo Aunemeʼamo aliʼnone. 
1CO.2.13	Lagaemo ma mopafi vayaʼmogi magoke magoke gemo aliʼa laya maleʼnaya geʼaletiʼmo ge osuta Goti Aunemeʼamoʼmo magoke magoke gemo alino lamitenoʼaeʼmo alino laya maleʼniya geʼaletiʼmo ge nehune. Lagaemo apauneʼapametefeʼmo Goti Aunemeʼamoʼmo alino lamiʼniya geletiʼmo alita apaya neʼmalone. 
1CO.2.14	Goti Aunemeʼamo oʼaliʼnisaya vayaʼmogimo Goti Aunemeʼamoʼmo alino neʼapamiya geʼaeʼmo ohapauʼnigeʼa noʼaliye. Apakaemo huʼapaeʼmo, negi nagi gemae, huʼa apakesamo neʼafiye. Aunemeʼaletikeʼmo afiʼa aeto hisaya agufa gemo haneʼniyaʼmofeʼmo afaʼa afiʼa aeto osugae. 
1CO.2.15	Afaʼa oʼafigayaʼmonanafa Goti Aunemeʼamo aliʼnaya vayaʼmogigeʼmo muki geʼamo afiteʼa aliʼa fako nehayaʼmonanafa afa vayaʼmogimo afaʼa afiʼa aliʼa fako osugae. 
1CO.2.16	Ani kavatefeʼmo Goti geʼamoʼa hunoʼaeʼmo, 
1CO.3.2	Lapakaemo alopa vayaʼmogi neʼnaya agufa neʼyaʼmo nesayafeʼmo alo osutapa afaʼa maiʼnageʼnaeʼmo nuʼmo lapamiʼnove. Alo osutapa maiʼnetapaeʼmo hemeniʼeʼmo alo osutapa afaʼageʼmo maiʼnae. 
1CO.3.3	Lapakufamoʼmo hauʼniya kavaʼmo akame huʼnayanagetapa hemeniʼeʼmo afaʼageʼmo akame nehae. Lapakaitapifiʼmo lapaipa kafa hapaege ge vaige alita fako hutapa alu vaya alu vayaʼmo maige hutapa maiʼnetapaeʼmo lapakufamoʼmo hauʼniya kavaʼmo akame nehutapa ma mopafi vayakana hutapa maiʼnae. 
1CO.3.4	Mago vayaʼamogitapamo Polo vayaʼamo maiʼnone, hutapa huge mago vayaʼamogitapamo Apolosi vayaʼamo maiʼnone, hutapa huge hutetapaeʼmo lapakufamoʼmo hauʼniya kavaʼmo akame nehae. 
1CO.3.5	Poloʼnamo ina laʼnamo maiʼnogeno Apolosiʼa ina laʼmo maiʼniye. Laʼagaemo Goti aliʼyaʼamo neʼaluʼa vekalaʼmo maiʼnoʼagetapaeʼmo laʼagaetetiʼmo lapakesamo afita fatago huʼnae. Ala kava neʼmoʼa laʼamiʼniya aliʼyaʼamo neʼaluʼae. 
1CO.3.6	Nagaemo avina yaʼmo hakaleʼnogenoʼaeʼmo Apolosiʼa aniʼmo lakiʼniyaʼmonanafa Gotiʼa alino hageno ateʼniye. 
1CO.3.7	Avina yaʼmo nehakaleya vekaʼe aniʼmo nelakiya vekaʼeʼmo ina agufa vekalaʼmo maiʼnaʼaʼmonanafa Gotikeʼmo alino hageno neʼateya vekamo ala agi vekamo maiʼniye. 
1CO.3.8	Avina yaʼmo nehakalaya vayaʼe aniʼmo nelakiya vayaʼmogiʼeʼmo magoke agufa aliʼyaʼmo neʼaliyanageʼa haiya agufa kavaʼmo huʼa aliʼyaʼapimo neʼalisafigeʼa ani kava huʼa miyaʼapimo apamete apamete huʼa aligae. 
1CO.3.9	Laʼagaemo Gotiʼeʼmo lokaetaʼa aliʼyaʼamo neʼaluʼagetapaeʼmo lapakaemo Goti hoyaʼagana hutapa maige noʼagana hutapa maige huʼnae.
1CO.3.11	Yesu Kalaisiʼa noʼmo faiʼa neʼataya yafakana huno maiʼnigeʼna faiʼna ateʼnovanageʼa mago alu yafateʼmo noʼmo faiʼa atesaya yafaʼmo ohaneʼniye. 
1CO.3.12	Mago vayaʼmogimo goli yafatetiʼmofi siluva yafatetiʼmofi alagepa yafatetiʼmofi huʼa aliniʼeʼa faiʼna ateʼnova yafateʼmo noʼmo nekiye. Mago vayaʼmogimo yosaletiʼmofi hopaletiʼmofi hiʼyagofaletiʼmofi huʼa aliniʼeʼa no nekiye. 
1CO.3.13	Kalaisi afinaʼmo afole aisigeʼapaeʼmo haiya kava huʼa noʼmo kiʼnisafigeno henagaʼamo afole yateʼmo alino afole aino ategaiye. Atamo lesiya afinaʼmo muki vayaʼai aliʼyaʼapimo alino apave ligiye. Atamoʼmo muki vayaʼai aliʼyaʼapimo amalageka hugiye. Alagepa aliʼyaʼmo aliʼnafi hosu aliʼyaʼmo aliʼnafi huno apamalageka hugiye. 
1CO.3.14	Aliniʼeʼa noʼmo ki maleʼnisaya yaʼmo olesigeʼapaeʼmo miyaʼapimo aligae. 
1CO.3.15	Lesiyaʼmoʼmo miyaʼapimo lageso hisigeʼa noʼmo kiʼnaya vayaʼmo afela oseʼa afaʼa maigayaʼmonanafa noʼamo nelegenoʼaeʼmo aeno akalo paetaleno aune heno uʼniya vekagana huʼa maigae.
1CO.3.17	Mago vekamoʼmo Goti mono noʼamo heno halagape vaino atalesigenoʼaeʼmo Gotiʼa alino agoʼya lagauno atalegaiye, Goti mono noʼamo aote noʼmo haneʼniyaʼmofeʼmae. Lapakaemo ani aote mono noʼamo maiʼnae. 
1CO.3.18	Lapakaitapieʼmo humi olapateyo. Lapakaepatiʼmo mago vekamoʼmo ma mopafi vayaʼmogi afiteʼa ageʼnaya agufa gemo afitenoʼaeʼmo, ageteʼna afiʼnova vekamo maiʼnove, huno agesamo neʼafisiyana ageteno afiʼniya geʼamo ataleteno, negi vekamo maiʼnove, huno hino. Huno hisiyana lama geleʼmo ageteno afiʼniya vekamo hamalegaiye. 
1CO.3.19	Ma mopafi vayaʼmogi afiteʼa ageʼnaya kavaʼmo Goti aulagaleʼmo negi nagi kavaʼmo haneʼniye. Ani kavatefeʼmo Goti mukufi gemoʼmo hunoʼaeʼmo, 
1CO.3.20	Magoʼe gemo Goti mukufiʼmo haneʼniya gemoʼa hunoʼaeʼmo, 
1CO.3.21	Huʼniyaʼmofeʼmo lapakaemo vayaʼaifeʼmo amuse osiyo. Muki yaʼe vayaʼeʼmo lapakaitapi yaʼmo haneʼniye. 
1CO.3.22	Poloʼagi Apolosiʼagi Pitaʼagi ma mopagi ofaliʼa afaʼa neʼmaiya kavanagi nefaliya kavanagi hemeni afinanagi afole aisiya afinanagi muki yanagi huno lapakaitapi vayaʼe yaʼeʼmo haneʼniye. 
1CO.3.23	Lapakaemo Kalaisi vayaʼamo maiʼnageno Kalaisiʼa Goti vekaʼamo maiʼniye.
1CO.4.2	Aliʼyaʼmo afoʼamoʼmo alino amufa apamiʼniya vayaʼmogigeʼmo ani aliʼyateʼmo afaʼa yagaigae. 
1CO.4.3	Lapakaeʼe mago ma mopafi vayaʼeʼmo hutapaeʼmo, alagepa aliʼyaʼmo neʼaliye, hutapa nehisafi hosu aliʼyaʼmo neʼaliye, hutapa nehisafi alita fako hutapa neʼnatesayana ina agufa kavaʼmo nehae, huʼna nagesamo neʼafuve. Inagi nagaiʼnimo, alagepa aliʼyaʼmo neʼaluve, huʼna osuge, hosu aliʼyaʼmo neʼaluve, huʼna osuge huteʼna aliʼyaʼnieʼmo aliʼna fako huʼna noʼatove. 
1CO.4.4	Nagupi mafaʼnemoʼmo hunoʼaeʼmo, hosu kavaʼmo nehane, huno nosiyaʼmonanafa alagepa vekamo maiʼnove, huʼna afaʼa osuguve. Alino fako huno natesiya vekamo Ala kava nekeʼmo maiʼniye. 
1CO.4.5	Maiʼniyaʼmofeʼmo Gotiʼa Ala kava neʼmo eminesiya afinaʼmo lekana pai maleʼniyaʼmofeʼmo afole oʼaiʼniyanagi hogotetapa alita fako hutapa oʼapateyo. Agaemo eminenoʼaeʼmo hanipiʼmo huʼa fala nekiya kavaʼe apaipa nekaliya kavaʼapiʼeʼmo afole yateʼmo alino afole aino ategaiye. Ani afinaʼmo Gotiʼa muki vayaʼmogimo aliʼyaʼapimo aliʼnaya yatefeʼmo, alagepa aliʼyaʼmo aliʼnae, huno hapa paitesigeʼapaeʼmo apamete apamete huʼa hetamaʼapimo aligae. 
1CO.4.6	Konagaʼnimogitapae, huʼna, Lahapa maesuvafeʼmo muki mani gemo nagaiʼniʼe Apolosiʼefeʼmo laʼava gemo huʼna avoʼmo kae maleʼnove. Tisa vayaʼaifeʼmo lapakesamo afitetapaeʼmo Goti mukufiʼmo avoʼmo kae maleʼniya gemo ataletapa aeta oʼagasesayafeʼmo mani agufa laʼava gemo huʼna avoʼmo kae maleʼnove. Himuʼnamu gemo hutetapa mago tisa vekamo agiʼaleʼmo alita asaga hutapa atege mago tisa vekamo agiʼaleʼmo alita afepi atege hisaya agufa gemo osiyo. 
1CO.4.7	Ina laʼmo aeto agufa vayaʼmo alino hamaleno lapateʼniye. Na agufa yaʼmo aliʼnaya yatapimo Gotiʼa olapamiʼniye. Haʼao, muki yatimo lamiʼniye, hutapa nehisayana na kava higetapaeʼmo olapamiʼniyesina agufa kavatefeʼmo lapakitapileʼmo alitapa asaga hutapa nelapatae.
1CO.4.9	Gotiʼa apa vayaʼamogitaeʼmo, henaga vayaʼmo maiʼnae, huno alino apave liʼniye, huʼna nagesamo neʼafuve. Lagaemo agoti huʼa apateteʼapaeʼmo vayaʼai apaulagaleʼmo faligae, huʼa huʼnageʼa maiʼnaya vayakana huta maʼnone. Gotiʼa alino afole aino lateʼnigeta ma mopafi vayaʼai apaulagaleʼe enisole vayaʼai apaulagaleʼeʼmo mago soʼmo nehaya agufa kavakana huta maiʼnonageʼapaeʼmo aulu lahaeʼa nelagae. 
1CO.4.10	Lagaemo Kalaisitefeʼmo neʼmaunageʼapaeʼmo negi vayaʼmo maiʼnae, huʼa nehayaʼmonanafa lapakaemo Kalaisipiʼmo maiʼnetapaeʼmo agetetapa afiʼnaya vayaʼmo maiʼnae. Lokiya noʼvauna vayaʼmo maiʼnonaʼmonanafa ago lokiya neʼvaiya vayaʼmo maiʼnae. Vaehae, nahauʼnimogitapae, huʼna, Ala lapakimo nelapamiyaʼmonanafa lagaefeʼmo, ina agufa vayaʼmo maiʼnae, huʼa nehae. 
1CO.4.11	Laga tege anifeʼmo lahauge hosu kukenamo vaige huta maime maime eta hemeniʼeʼmo ani kava huta neʼmaune. Lamagige lamagige huʼa neʼmaigenoʼaeʼmo notimo ohaneʼnigeta nata vayaʼmo maiʼnone. 
1CO.4.12	Neʼyatimo nesuna yaʼmo alisunafeʼmo lokiya aliʼyaʼmo neʼalune. Huʼa faipa huʼa nelatagetaeʼmo, Gotiʼa lahapa maeno, huta nehune. Apaini huʼa nelatagetaeʼmo afaʼa maiʼnone. 
1CO.4.13	Huʼa faipa huʼa nelategetaeʼmo falu fala gemo huta aeta atagaina huta hapa nepaune. Lagaemo atupa yaʼmo aliniʼuʼa yaga auʼa neʼatalaya yakana huta maiʼneta oʼaniʼya yakana huta maime maime eta hemeniʼeʼmo ani kava huta maiʼnone. 
1CO.4.14	Lapavagage hisiyafeʼmo mani avoʼmo nokaovaʼmonanafa nahau nayamopafiʼmo nahauʼniya mafaʼneʼnimo maiʼnayaʼmofeʼmo alagepa hutapa afisayafeʼmo ehetapiye, huʼna mani avoʼmo nekaove. 
1CO.4.15	Teni tauseniʼa tisa vayaʼmogi Kalaisipiʼmo yagaiʼa nelapataya tisa vayaʼmo maiʼnisayaʼmoʼmo afotapimoʼmo magokeʼageʼmo maiʼniye. Nagaemo Kalaisifeʼmo alagepa faigoko geʼaletiʼmo mafaʼneʼnimo aliʼna lapateteʼna Kalaisi Yesupiʼmo afotapimoʼnamo maiʼnove. 
1CO.4.16	Maiʼnovaʼmofeʼmo lapao ke heʼnaeʼmo nehuva kavaʼmo nagetetapaeʼmo akame hutapa hiyo. 
1CO.4.17	Lapakaemo ani kavaʼmo hisayafeʼmo Timotiʼa nahau nayamopafiʼmo nahauʼniya mafaʼneʼnimo aliʼna ateʼnovanageno lapakaetegamo ugiye. Agaemo Ala kava nepiʼmo maiʼnenoʼaeʼmo oʼataleno alagepa aliʼyaʼmo neʼaliye. Agaemo Kalaisi Yesupiʼmo maiʼneʼna nehuva kavafeʼmo nava gemo huno lapaipa lapakesamo alino he tino lapategaiye. Nagaemo mani kavafeʼmo muki haopalega siosiʼale siosiʼaleʼmo maiʼnaya vayaʼmo aliʼna apaya neʼmalove.
1CO.4.18	Lapakaepatiʼmo mago vayaʼamogimo huʼapaeʼmo, Poloʼa lagaetegamo oʼmegaiye, huʼa huteʼa himuʼnamu gemo nehayaʼmonanafa 
1CO.4.19	Ala kava neʼmoʼa hauʼnisiyaʼmoʼmo aise afinaʼmo utesigeʼna lapakaetegamo afaʼa uguve. Uʼna avaʼyi huteʼnaeʼmo himuʼnamu gemo nehaya geʼageʼmo oʼafiguvaʼmonanafa Goti lokiyaʼamo apaipafiʼmo afole aiʼnifi, huʼna agegauve. 
1CO.4.20	Gotiʼa ani vayaʼai apaipafiʼmo yagaino neʼapatesiyaʼmoʼmo geʼagekeʼmo osuʼa Goti lokiyaʼaletiʼeʼmo alagepa kavaʼmo hugae. 
1CO.4.21	Nagaemo kayoʼmo aliniʼna visufi nahau nayamopafiʼmo nahauʼninageʼna yuna naipamo aliniʼna visufigi na agufa kavafeʼmo lapauʼniye.
1CO.5.2	Haiya kava higetapa lapakitapileʼmo alitapa asaga hutapa nelapatae. Himuʼnamu kavaʼmo osutapa lusi kava hutapa yulagefa aitetapa ani vekamo alita hafaita malaga atalesaya kavaʼmo haneʼniye. 
1CO.5.3	Lapakaeʼeʼmo lokaeʼna oʼmaiʼnovaʼmonanafa nauneʼnameʼamoʼmo lapakaeʼeʼmo magokepi lokaeno maiʼnigeʼna lapakaeʼeʼmo magokepi lokaeʼna maiʼnegekana huʼna Ala kava neʼmo Yesu Kalaisi agiʼaletiʼmo hosu kavaʼalefeʼmo aliʼna fako huʼna ateʼnove. 
1CO.5.4+1CO.5.5	Alita anupa hutapa maiʼnisagenoʼaeʼmo nauneʼnameʼamo lapakaeʼeʼmo magokepi lokaeno maiʼnisigetapa Ala kava neʼmo Yesu Kalaisi himamuʼaletiʼmo ani vekamo alitapa Satani ayapiʼmo ateyo. Sataniʼa kayoʼmo amisigenoʼaeʼmo agufamoʼmo hauʼniya kavaʼamo hano hisigeno Ala kava neʼmo Yesu afinaʼmo Gotiʼa ani vekamo aunemeʼamo alino katino atesiyafeʼmo alitapa Satani ayapiʼmo ateyo.
1CO.5.7	Hosu kavaʼmoʼa alino ko sino neʼateya agufa yakana huno haneʼniyanagi alita ataletetapa saufa peleti mayamo ko nosiya peleti mayagana hutapa maiʼnetapa lapaote maiyo. Lapaote vayaʼmo maiʼnayaʼmofeʼmae. Kalaisiʼa hopa afinaʼmo Pasova sipisipitigana huno maiʼnenoʼaeʼmo ofalini kavatefeʼmo agaiʼa agufaʼamo lagaetefeʼmo Gotiʼmo amiʼniyaʼmofeʼmo hosu kavatapimo alitapa ataleyo. 
1CO.5.8	Hopa afina kavaʼmo hisunafeʼmo hosu kavaʼmo osuge hanageke yaʼmo alita oʼapamige huteta ani kava huta atafa peleti mayamo alino ko sino neʼateya peleti mayamo alita atalegetao. Yaveyave laipamo aliʼneta lama gemo huteta ani kava huta ko nosiya peleti mayamo alita hopa afina kavaʼmo higetao. 
1CO.5.9	Hogoteʼna avoʼmo kaeʼna lapamiʼnaeʼmo, kumai kavaʼmo nehisaya vayaʼeʼmo magokepi lokaetapa oʼmaiyo, huʼna avoʼmo ago kaeʼna lapamiʼnove. 
1CO.5.10	Nagaemo ma mopafi vayaʼaifeʼmo nagesamo oʼafiʼnofa siosi vayaʼaifekeʼmo nagesamo afiteʼna ani avoʼmo kaeʼnove. Ma mopafi vayapatiʼmo kumai kavaʼmo nehaya vayanagi magoʼe yaʼmo alisayafeʼmo hapaʼye nehiya vayanagi kumayaʼmo neʼaliya vayanagi aigofe gotiʼapimogitefeʼmo mono nehaya vayanagi huʼa maiʼnayaʼmofeʼmo apakaeʼeʼmo magokepi lokaeta oʼmaita laote maisuna kaʼmo ohaneʼniye. 
1CO.5.11	Hemenimo avoʼmo kaeʼnaeʼmo, Kalisitini konagamo maiʼnone, huʼa nehaya vayaʼmogi kumai kavaʼmo nehafi hapaʼye nehifi aigofe gotiʼapimogitefeʼmo mono nehafi huʼa faipa huʼa neʼapatafi aniʼmo neteʼa negi nagi kavaʼmo nehafi koli yaʼmo aliʼa apamiteʼa kumayaʼmo neʼalifi huʼa neʼmaiya vayaʼeʼmo magokepi lokaetapa oʼmaiyo. Ani agufa vayaʼeʼmo magokepi lokaeta maiʼnetapa neʼyaʼmo oʼneyo.
1CO.6.1	Lapakaepatiʼmo magoʼamogi ge vaiteʼapaeʼmo konagaʼapimogi agoti huʼa neʼapatae. Haiya kava hutapa lapavagage osigetapa Goti apaote vayaʼalegamo apavalelita oʼutapa malaga vayaʼmo fatago huʼa noʼmaiya vayaʼmogi agotileʼmo apavalelitapa neʼvae. 
1CO.6.2	Goti apaote vayaʼamogimo muki ma mopafi vayaʼmo agoti huʼa apategae, hutapa oʼafiʼnafiye. Lapakaemo muki ma mopafi vayaʼmo agoti hutapa apategayaʼmofeʼmo aise kavaʼmo afaʼa alita fako osugafiye. 
1CO.6.3	Lagaemo enisole vayaʼmo agoti huta apategaune, hutapa oʼafiʼnafiye. Ani kava hugunaʼmofeʼmo ma mopafi kavaʼmo magoʼe huta afaʼa alita fako hugune. 
1CO.6.4	Hugunaʼmofeʼmo ma mopafi kavatefeʼmo agoti hutapa apatesayafeʼmo hutapaeʼmo na kava higetapa malaga vayaʼmo siosifiʼmo apaki ohaneʼniya vayaʼmogi agoti gemo neʼafiyategamo apavalelitapa neʼvae. 
1CO.6.5	Lapakaepatiʼmo magoke vekamo ageteno afiʼniya vekamoʼmo konagatapimo kavaʼamo afaʼa alino fako huno atesiya vekamo oʼmaiʼnifiye. Lapavagage hino. 
1CO.6.6	Vaehae, huʼna, lapakaemo afaʼa alita api aita noʼapatayaʼmonanafa apakesamo afiʼa fatago nosaya vayaʼaitegamo apavalelitapa neʼvae.
1CO.6.8	Kanale hugiyaʼmonanafa agoti hutapa neʼapatayaʼmofeʼmo konagatapimogitegamo hosu kavaʼmo nehae. Lapakaemo lapakaitapi konagatapimogi yaʼmo kumayaʼmo neʼaliye. 
1CO.6.9	Hosu kavaʼmo nehaya vayaʼmogimo Gotiʼa yagaino neʼapateya koteʼmo uʼa haiʼa oʼmaigae, hutapa oʼafiʼnafiye. Lapakaitapieʼmo humi olapateyo. Kumai kavaʼmo nehaya vayaʼmofi aigofe gotiʼapimogi apakame nehaya vayaʼmofi alu vayaʼai aʼnemo apayate neʼaliya vayaʼmofi vemogi aʼnegana huʼa kumai kavaʼmo nehaya vayaʼmofi negafo negafo huteʼa magokepi lokaeʼa neʼmaiya kavaʼmoʼa kumai kavakana agufa kavaʼmo nehaya vayaʼmofi 
1CO.6.10	kumayaʼmo neʼaliya vayaʼmofi hapaʼye nehiya vayaʼmofi aniʼmo neteʼa negi nagi gemo nehaya vayaʼmofi huʼa faipa huʼa neʼapataya vayaʼmofi koli yaʼmo aliʼa apamiteʼa kumayaʼmo neʼaliya vayaʼmogimofi huʼa Gotiʼa yagaino neʼapateya koteʼmo uʼa haiʼa oʼmaigae. 
1CO.6.11	Hogotetapa magoʼamogitapamo ani agufa vayaʼmo maiʼnae. Maiʼnayaʼmonanafa Kalaisiʼa ani faleno lapateʼnigeno Goti Aunemeʼamoʼa lapavaleno lapaote lapateʼnigeno Gotiʼa Ala kava netimo Yesu Kalaisi agiʼaletiʼe Aunemeʼaletiʼeʼmo, naulagaleʼmo fatago vayaʼmo maiʼnae, huno lapa paiʼniye.
1CO.6.13	Lapakaemo hutapaeʼmo, Neʼyaʼmo lagupamo yaʼmo haneʼnigeno lagupamoʼmo neʼyaʼmo neʼne, hutapa nehayaʼmonanafa Gotiʼa neʼyaʼe vayaʼmogi apakupaʼeʼmo alagi alino hano huno atalegaiye. Gotiʼa kumai kavaʼmo hisunafeʼmo lagufamo alo huno olateʼnifa Ala kava netefekeʼmo alo huno lateteno Ala kava neʼmoʼa lagufaleʼmo yagaino latesiyafeʼmo alo huno lateʼniye. 
1CO.6.14	Gotiʼa Ala kava neʼmo alino he tino ateʼniya kava huno himamuʼaletiʼmo lagaeʼeʼmo alino he tino lategaiye.
1CO.6.16	Mago vekamoʼmo kumai a kanoʼeʼmo magokepi lokaeʼana havaesaʼagenoʼaeʼmo magoke anakufageʼmo alino hamalegaiye, hutapa oʼafiʼnafiye. Ani kavatefeʼmo Goti mukufi gemoʼa hunoʼaeʼmo, 
1CO.6.17	Huʼniyaʼmonanafa mago vekamoʼmo Ala kava neʼeʼmo aiʼana lokaesaʼagenoʼaeʼmo agaeʼeʼmo magoke anauneʼanameʼmo alino hamalegaiye.
1CO.6.18	Kumai kavaʼmo hisaya kavategatiʼmo ataletapa lapaune heyo. Muki alu hosu kavaʼamo amega apakufaleʼmo kavaʼmo haneʼniyaʼmonanafa kumai kavaʼmo nehaya vayaʼmogimo apakaiʼapi apakufamo aliʼa hosu huʼa neʼatae. 
1CO.6.19+1CO.6.20	Lapakufamo aote Aunemeʼamo mono noʼamo haneʼniye, hutapa oʼafiʼnafiye. Gotiʼa Aunemeʼamo ago lapamiʼnigeno lapaipafiʼmo neʼmaiye. Lapakaemo lapakaitapi vayaʼmo oʼmaiʼnafa Yesu Kalaisiʼa lapakaemo ago miya faiʼniyaʼmofeʼmo lapaunelapamepatiʼe lapakufaletiʼeʼmo Goti agiʼalekeʼmo alita asaga hutapa ateyo.
1CO.7.1	Hemenimo avoʼmo kaeta ge huta nafi geʼnaya kavafeʼmo lahapa paigesuve. Vemogimo aʼmo oʼaliʼa afa maisaya kavaʼmo kanale kavaʼmo haneʼniye. 
1CO.7.2	Haneʼniyaʼmonanafa kumai kavaʼmo lusi kava huno afole neʼaiyaʼmofeʼmo muki magoke magoke ve anagaʼmogimo apakaiʼapi aʼapigeʼmo alisageʼa muki magoke magoke aʼne anagaʼmogimo apakaiʼapi anauʼapimogitekeʼmo maisageʼa hisaya kavaʼmo haneʼniye. 
1CO.7.3	Ve anagaʼmogimo apakufamo aʼneʼapimo apamisayafeʼmo ka oʼakaniʼa afaʼa apamisaya kavaʼmo haneʼniye. Ani kava huʼa aʼne anagaʼmogimo apakufamo anauʼapimogi apamisayafeʼmo ka oʼakaniʼa afaʼa apamisaya kavaʼmo haneʼniye. 
1CO.7.4	Aʼnemogimo apakaiʼapi apakufaleʼmo yagaiʼa oʼapategafa anauʼapimogigeʼmo yagaiʼa apategae. Ani kava huʼa vemogimo apakaiʼapi apakufaleʼmo yagaiʼa oʼapategafa aʼneʼapimogigeʼmo yagaiʼa apategae. 
1CO.7.5	Mago yalavelaʼmoganimo magoke agufa gemo huʼanaeʼmo, laʼaote laʼaote hutaʼa maiʼnetaʼa neʼyaʼmo oʼnetaʼa mosiʼnetaʼaeʼmo nunumuʼmo huguʼae, huʼana hisaʼamoʼmo aise afinaʼmo anaote anaote huʼana havaeʼneʼanaeʼmo nunumuʼmo huteʼanaeʼmo halate magokepi lokaeʼana havaegaʼae. Lapakufaleʼmo alagepa hutapa yagaitapa olapatesageno Sataniʼa humi lapateteno lapayateʼmo aligiyanagi magokepiʼmo lokaetapa havaeyo. 
1CO.7.6	Veleʼmo maiyo, huʼna huge aʼmo aliyo, huʼna huge nehuva gemo keʼaepa gemo nosuvaʼmonanafa ani kavaʼmo afaʼa hugae, huʼna nehuve. 
1CO.7.7	Nagaemo maiʼnova kava huʼa muki ve anagaʼmo maisayafeʼmo nahauʼniye. Nahauʼniyaʼmonanafa Gotiʼa alu kava alu kavaʼmo huʼa maisaya agufa lokiyaʼamo magoke magoke vayaʼmo fikumo apamite apamite huʼniye.
1CO.7.8	Nagaemo veleʼmo oʼmaiʼnaya aʼne anagaʼmogitapaenagi aʼmo oʼaliʼnaya ve anagaʼmogitapaenagi kogu aʼneʼaifenagi huʼna hemenimo lapa paiʼnaeʼmo, neʼmauva kava hutapa lapaote lapaote hutapa maisaya kavaʼmo kanale kavaʼmo haneʼniye, huʼna lapa nepauve. 
1CO.7.9	Lahapa nepauvaʼmonanafa lapakufaleʼmo afaʼa yagaitapa olapatesayana veleʼmo maige aʼmo alige hutapa maiyo fiku yanageno lahapaʼye hugiye.
1CO.7.11	Aʼnemogimo anauʼapimogimo apataleʼa visayana uʼa alu veleʼmo oʼmaiʼa afaʼa maiyo. Afaʼa maisayafeʼmo ohapauʼnisiyana halate eʼa anauʼapimogiʼeʼmo magokepi lokaeʼa maiyo. Anauʼapimogitapae, huʼna, aʼnetapimo hapa faitapa oʼapataleyo. Nagaiʼnimo mani gemo nosuvaʼmonanafa Ala kava neʼmoʼa hu maleʼniye.
1CO.7.12	Nagaemo hapa opaiʼnova vayaʼaifeʼmo hapa paigesuve. Ala kava neʼmoʼa hiyo, huno osuʼnifa nagaiʼnimo lahapa paiʼnaeʼmo, Mago konagatimoʼa aʼamoʼmo agesamo afino fatago osuʼnisiyaʼmoʼmo aʼaʼeʼmo magokepi lokaeʼana maisaʼafeʼmo hauʼnisiyaʼmoʼmo hafaino oʼatalesiya kavaʼmo haneʼniye. 
1CO.7.13	Mago a kanomoʼa anauʼamoʼmo agesamo afino fatago osuʼnisiyana anauʼamoʼeʼmo magokepi lokaeʼana maisaʼafeʼmo hauʼnisiyaʼmoʼmo ataleno oʼvisiya kavaʼmo haneʼniye. 
1CO.7.14	Apakesamo afiʼa fatago nehaya aʼnemogimo apakesamo afiʼa fatago osuʼnaya anauʼapimogi Gotiʼa hapa maesiyafeʼmo ma mopafi vayapatiʼmo apavaleʼa apaote apateʼnageʼa maiʼnae. Ani kava huʼa apakesamo afiʼa fatago nehaya anauʼapimogimo apakesamo afiʼa fatago osuʼnaya aʼneʼapimo Gotiʼa hapa maesiyafeʼmo apavaleʼa apaote apateʼnageʼa maiʼnae. Apavaleʼa apaote oʼapateʼnaesinana mafaʼnetapimo oʼaniʼyaʼapimo faiʼniya malaga mafaʼnegana huʼa maiʼnaesinaʼmonanafa mafaʼnetapimo apaote mafaʼnemo maiʼnae.
1CO.7.16	Aʼnemogitapae, huʼna, lapakaemo, anautimogiʼeʼmo magokepi lokaeta maisunana apakufamo alita katita apatesupi, hutapa lapakesamo afiyo. Anauʼapimogitapae, huʼna, lapakaemo aʼnetiʼeʼmo magokepi lokaeta maisunana apakufamo alita katita apatesupi, hutapa lapakesamo afiyo.
1CO.7.18	Gotiʼa keya aeno ge huʼniya afinaʼmo Yu vayaʼmogitapa lapakufamo ago lagauʼnisayana halate apakufamo olagauʼnaya vayakana hutapa oʼmaiyo. Gotiʼa keya aeno ge huʼniya afinaʼmo lapakufamo olagauʼnisayana lapakufamo olagaiyo. 
1CO.7.19	Lagufamo lagauʼnisafi olagauʼnisafi afaʼa ina agufa kavaʼmo haneʼniye. Hogote kavaʼmo haneʼniyana Goti keʼaepa geʼamo akame nehuna kavaʼmo haneʼniye. 
1CO.7.20	Gotiʼa keya aeno ge huʼnigetapa eta maiʼnaya kava hutapa maiyo. 
1CO.7.21	Gotiʼa keya aeno ge huʼnigetapaeʼmo afa vayaʼmo maiʼnetapa afa aliʼyaʼmo aliʼnaya vayaʼmo maiʼnafiye. Kanalene, hutetapa lahapausoli osiyo. Osugayaʼmonanafa hatu maeno lapatesigetapa afaʼa maisaya kaʼmo haneʼnisiyana ani kateʼmo utetapa nofitapimo hatu maetapa ataletapa afaʼa maiyo. 
1CO.7.22	Ala kava neʼmo kalavusifiʼmo maiʼneʼa aliʼyaʼmo neʼaliya vayaʼaifeʼmo keya aeno ge huteno apakupi mafaʼnemo hatu maeno apateʼnigeʼa Ala kava neʼmo afa vayaʼamo maiʼnae. Kalaisiʼa afaʼa maiʼnaya vayaʼaifeʼmo keya aeno ge huteno nofi aeno apateʼnigeʼa nofiteʼmo maiʼneʼa aliʼyaʼamo neʼaliya vayaʼmo maiʼnae. 
1CO.7.23	Mukiʼamogitapae, huʼna, Kalaisiʼa alopa miyatetiʼmo ago miya faiʼniyanagi ma mopafi vayaʼmogi kalavusifiʼmo lapakupi mafaʼnemo oʼmaino. 
1CO.7.24	Konagaʼnimogitapae, huʼna, Gotiʼa keya aeno ge huʼnigetapa eta maiʼnaya kava hutapa Gotiʼeʼmo magokepiʼmo lokaeta maime maime viyo.
1CO.7.26	Hemenimo kana alisuna afinaʼmo afole aisiyafeʼmo nehiyaʼmofeʼmo nagesamo afiʼnaeʼmo, haiya kava hutapa maiʼnisafi ani kavakeʼmo hutapa maiyo. 
1CO.7.27	Veleʼmo maiʼnisayana apataletapa oʼviyo. Aʼmo aliʼnisayana hapa faitapa oʼapataleyo. Aʼmo oʼaliʼnisayana aʼmo oʼalitapa afaʼa maiyo. 
1CO.7.28	Mani gemo huvaʼmonanafa aʼmo alisayana hosu kavaʼmo afaʼa osugae. Mago veʼeʼmo magokepi lokaeʼa ohavaeʼnisaya aʼmafaʼnemogimo veleʼmo maisayana hosu kavaʼmo osugae. Veleʼmo maige aʼmo alige huʼnisaya vayaʼmogi ma mopafi maiʼneʼapaeʼmo hanageke yaʼmo aligae. Faitapa kasalo paesayafeʼmo nahauʼnigeʼnaeʼmo mani gemo lahapa nepauve.
1CO.7.30	Ma mopafi kavafeʼmo yulagefa neʼaisaya vayaʼmogimo yulagefa noʼaiya vayakana huʼa maime maime visaya kavaʼmo haneʼniye. Ma mopafi kavafeʼmo apamogaga neʼaisaya vayaʼmogimo apamogaga noʼaiya vayakana huʼa maisaya kavaʼmo haneʼniye. Miya faiʼa aliʼnisaya vayaʼmogimo miya faiʼa oʼaliʼnaya vayakana huʼa maisaya kavaʼmo haneʼniye. 
1CO.7.31	Ma mopafi kagemi yatefeʼmo aliʼyaʼmo neʼalisaya vayaʼmogimo ma mopafi yafekeʼmo apakesamo afiteʼa atafauʼa alagi huʼa oʼmaisaya kavaʼmo haneʼniye. Ma mopaʼe ma mopafi kavaʼeʼmo alagi ago hano hisiyafeʼmo hogo nehiye.
1CO.7.32	Lahapausoli osutapa afaʼa maisayafeʼmo nahauʼniye. Aʼmo oʼaliʼnaya vayaʼmogimo Ala kava neʼmo aliʼyaʼalefeʼmo, Ala kava neʼmoʼa amuse huno latesiyafeʼmo na kavaʼmo hugune, huʼa apakesamo neʼafiye. 
1CO.7.33	Neʼafiyaʼmonanafa aʼmo aliʼnaya vayaʼmogimo aʼneʼapimogimo amuse huʼa apatesayafeʼmo hapauʼnigeʼapaeʼmo ma mopafi yafekeʼmo apakesamo neʼafiye. 
1CO.7.34	Ani kava huʼa maiʼneʼapaeʼmo lole apakesamo neʼafiye. Veleʼmo oʼmaiʼnaya aʼmafaʼne anagaʼmogimo Ala kava neʼmo aliʼyaʼalefeʼmo apakesamo neʼafiye. Apakaemo apakufaʼe apauneʼapameʼeʼmo amiteʼa agaetefeʼmo eʼa apaote maisayafeʼmo hapauʼniyaʼmonanafa veleʼmo maiʼnaya aʼnemogimo ma mopafi kavafekeʼmo apakesamo afiteʼapaeʼmo anauʼapimogi amuse huʼa apatesayafeʼmo na kavaʼmo hugune, huʼa apakesamo neʼafiye. 
1CO.7.35	Mani gemo huʼna lapatafauʼna lapatesuvafeʼmo nosufa lahapa maesuvafekeʼmo nehuve. Lapakaemo Ala kava neʼmo aliʼyaʼalefeʼmo lole lapakesamo oʼafitapa atafautapa alagi hisayafekeʼmo nahauʼniye.
1CO.7.36	Afoʼapimogitapae, huʼna, aʼmafaʼnetapimo kositeʼapaeʼmo veleʼmo uʼna maigesuve, huʼa nehisagetapaeʼmo haʼao, huʼna hisuvana agaetegamo hosu gemo huguve, hutapa hisayana hapauʼnisiya kavaʼmo afaʼa hugae. Kanalenageno veleʼmo uno maisiya kavaʼmo hosu kavaʼmo ohaneʼniye. 
1CO.7.37	Ohaneʼniyaʼmonanafa magoʼamogitapamo lokiya lapakesamo afitapaeʼmo, veleʼmo uʼa oʼmaigae, hutapa hisageʼapaeʼmo aʼmafaʼnetapimogi veleʼmo maigesuve, huʼa osisagetapa apavaletapa oʼapamisayana kanale kavaʼmo haneʼniye. 
1CO.7.38	Afoʼapimogimo apavaleʼa apamisaya kavaʼmo kanale kavaʼmo haneʼniyaʼmonanafa Afoʼapimogimo apavaleʼa oʼapamisaya kavaʼmoʼa aeno agaseʼniya kavaʼmo haneʼniye.
1CO.7.40	Veleʼmo uno maigiyaʼmonanafa veleʼmo uno oʼmaino afaʼa maisiyana magoʼe huno amogaga aigiye, huʼna nagesamo neʼafuve. Nagaeʼeʼmo Goti Aunemeʼamo aliʼnove, huʼna nagesamo neʼafuve.
1CO.8.2	Afiʼnone, huʼa nehaya vayaʼmogimo magoke alagepa gemo alagi oʼafiʼnae. 
1CO.8.3	Oʼafiʼnayaʼmonanafa Gotifeʼmo hapau apayamopafiʼmo nehapaiya vayaʼmo apakeno aeto hutenoʼaeʼmo vayaʼnimo maiʼnae, huno nehiye.
1CO.8.5	Vayaʼmogimo apaki aeʼapaeʼmo, gotitimogitapae, huʼa apaki neʼaya gotiʼapimogimo ma mopafi maiʼnisafi kokuʼnapiʼmo maiʼnisafi huʼa maiʼnisayana asole aigofe gotiʼapimogi maige asole aigofe ala kava vayaʼapimo maige huʼnae. 
1CO.8.6	Maiʼnayaʼmonanafa ago afiteta ageʼnonana magoke Gotiʼa afotimoʼmo maiʼniye. Agaemo muki yaʼmo afoʼamoʼmo maiʼnigeta agaetefeʼmo afaʼa maiʼnone. Ani kavaʼmo huno magoke Ala kava netimo maiʼniye. Agaemo Yesu Kalaisiʼa maiʼnigeno Gotiʼa agaetetiʼmo muki yaʼamo alo hu maleʼniye. Lagaemo agaetetiʼmo afaʼa maisuna yaʼmo aliteta maiʼnone.
1CO.8.7	Maiʼnonaʼmonanafa muki vayaʼmogimo mani lama gemo alagi oʼafiʼnae. Mago vayaʼmogimo yatala afinaʼmo aigofe gotiʼapimogitefeʼmo mono huʼnayaʼmofeʼmo hemenimo ofalini neʼapamiya ameʼamo neʼneʼapaeʼmo, aigofe gotigimo apamiʼnaya ofalinimo ameʼamo netaeʼmo hosu kavaʼmo nehune, huʼa apakesamo afigae. Yuʼilaga vekaʼapimoʼmo alagepa huno oʼafiʼniyaʼmofeʼmo ofalini ameʼamo neʼneʼapaeʼmo yuʼilaga vekaʼapimo aliʼa hosu huʼa neʼatae. 
1CO.8.8	Neʼatayaʼmonanafa neʼyaʼmo neʼnisupi oʼneʼnisupigeno Gotiʼa ani kavatefeʼmo amuse huno olategaiye. Ofalini afumo ameʼamo oʼnesunana magoʼe huta hosu kavaʼmo huta oʼmaigune. Ofalini ameʼamo nesunana magoʼe huta alagepa kavaʼmo huta oʼmaigune. 
1CO.8.9	Oʼmaigunaʼmofeʼmo alagepa hutapa kava yagaiyo. Hosu kavanagetapa kalavusifiʼmo oʼmaitapa afaʼa maiʼnetapaeʼmo negaune, hutapa nehaya kavaʼmoʼa lokiya oʼvaiʼnaya vayaʼmo apaiyafiʼmo hapaesigeʼapaeʼmo hosu kavapiʼmo asagauʼa aigae. 
1CO.8.10	Mago alagepa huno oʼafiʼnisiya vekamoʼmo lapakesiyana ageʼnaya vayaʼmogitapamo aigofe gotiʼapimogi mono nopiʼmo maiʼnetapa neʼyaʼmo neʼnesageno lapaketenoʼaeʼmo, aigofe gotiʼapimogi apamiʼnaya ofalinimo afaʼa negauve, huno agesamo afigiye. 
1CO.8.11	Alagepa hutapa ageʼnaya kavatetiʼmo alagepa huno oʼafiʼniya konagatimotefeʼmo Kalaisiʼa falino ateʼniya konagatimoʼmo netenoʼaeʼmo alagi afela hegaiye. 
1CO.8.12	Lapakaemo konagatapimogi yuʼilaga vekaʼapimo alita hosu hutapa atetetapa apakaetegamo hosu kavaʼmo nehutapaeʼmo Kalaisitegaʼeʼmo ani hosu kavaʼmo nehae. 
1CO.8.13	Nehayaʼmofeʼmo afumo ameʼamo neʼnovanageno konagaʼnimoʼmo hosu kavaʼmo hisigeʼnaeʼmo halate afumo ameʼamo alagi oʼnegauve. Hosu kavapiʼmo asagauno oʼaisiyafeʼmo afumo ameʼamo oʼnegauve.
1CO.9.2	Mago vayaʼmogimo nagaefeʼmo, apa vekamo oʼmaiʼniye, huʼa nehayaʼmonanafa aliʼyaʼniletiʼmo Goti mafaʼneʼamo ago hamaleʼnayaʼmofeʼmo Goti apa vekaʼamo maiʼniye hutapa afaʼa hugae. Lapakaetegamo uʼna apa aliʼyaʼnimo aliʼnogetapaeʼmo Goti mafaʼneʼamo hamaleʼnageʼa mago vayaʼmogi lapakeʼnayanageʼa Polo apa aliʼyaʼamo maiʼnae, huʼa hugae. 
1CO.9.3	Nagenoka huʼa nafi geʼapaeʼmo maku make huʼa neʼnataya vayaʼaifeʼmo ge huʼna naha maeʼna hisuvafeʼmo aliʼyaʼmo aliʼnogeʼapaeʼmo Kolitiyani vayaʼmogi Goti mafaʼneʼamo hamaleʼnae, huʼna nehuve. 
1CO.9.4	Goti aliʼyaʼamo neʼaluvaʼmofeʼmo aliʼyaʼniletiʼmo lapakaemo neʼyaʼe aniʼeʼmo fikumo namisaya himamuʼnimo ohaneʼnifiye. 
1CO.9.5	Mago Goti apa vayaʼamogimogi Ala kava neʼmo agufale aganaʼamogimogi Pitamogi huʼa Kalisitini hamaleʼnaya aʼneʼapimo apavaleliʼa uʼnae. Ani kavaʼmo hisuva himamuʼnimo ohaneʼnifiye. 
1CO.9.6	Nagaeʼe Manamasiʼeʼmo laʼagaitiʼageʼmo neʼyaʼmo nesuʼa aliʼyaʼmo alitetaʼa afaʼa oʼatalesuʼafiye. 
1CO.9.7	Haiya ati vayaʼmogimo kamemo nehuʼapaeʼmo apakaiʼapimo neʼyaʼapimo kahauya huʼa neʼnae. Haiya vayaʼmogimo hoya vaiteʼapaeʼmo hoyaʼapifatiʼmo neʼyaʼmo aliʼa noʼnae. Haiya vayaʼmogimo pulumaka afuleʼmo yagaiʼa maiʼneʼapaeʼmo nuʼanuʼamo noʼnae.
1CO.9.8	Ma mopafi kavafeʼmo aeʼna kalafefa gemo nehuvaʼmonanafa Goti keʼaepa geʼamoʼa mani kavafeʼmo magoke agufa gemo huʼniye. 
1CO.9.9+1CO.9.10	Moseseʼa avoʼmo kae maleʼniya keʼaepa gemoʼa hunoʼaeʼmo, 
1CO.9.11	Aunemeʼe avina yaʼmo lapakaeteʼmo ago hakale maleʼnone. Hakale maleʼnona hoyafatiʼmo lagufale yaʼmo alisunana kanale osugifiye. 
1CO.9.12	Mago mono vayaʼmogimo lapakaetegatiʼmo apakufale yaʼmo alisaya himamuʼapimo haneʼnisiyana lagaeʼeʼmo alisuna himamutimo magoʼe huno haneʼniye. Fikumo alisuna himamutimo haneʼniyaʼmonanafa afaʼa oʼaliʼnone. Lapakaetegatiʼmo amega lagufale yaʼmo oʼalita Kalaisifeʼmo alagepa faigoko geʼamo lapakaemo afisaya kaʼmo oʼakanisunafeʼmo muki alu kana ya alu kana yaʼmo aliʼnone. 
1CO.9.13	Yu vayaʼai alopa mono nopiʼmo aliʼyaʼmo neʼaliʼapaeʼmo mono nopatiʼmo neʼyaʼapimo neʼaliye, hutapa oʼafiʼnafiye. Ofalinimo neʼmalaya hiʼyalamuteʼmo aliʼyaʼmo neʼaliya vayaʼmogimo hiʼyalamutetiʼmo ameʼamo aliʼa neʼnae, hutapa oʼafiʼnafiye. 
1CO.9.14	Ani kavatefeʼmo Ala kava neʼmoʼa hunoʼaeʼmo, Alagepa faigoko geʼnimo aeʼa hakalo huʼa hapa nepaiya vayaʼmogi aliʼyaʼmo neʼaliyaʼmofeʼmo apakufale yaʼmo fikumo aliyo, huno huʼniye.
1CO.9.16	Alagepa faigoko geʼamo aeʼna hakalo huʼna hapa nepauvaʼmofeʼmo amuse hisuva kavaʼmo afaʼa ohaneʼniye. Alagepa faigoko geʼamo aeʼna hakalo huʼna hapa paisuvafeʼmo Gotiʼa kalavusi huno nateʼniyaʼmofeʼmo alu katetiʼmo afaʼa faiʼna kasalo paeʼna visuva kaʼmo alagi ohaneʼniye. Vaehae, huʼna, alagepa faigoko geʼamo aeʼna hakalo huʼna hapa opaisuvana nagaetegamo hosu kavaʼmo afole aisigeʼna alagepa huʼna oʼmaiguve. 
1CO.9.17	Aeʼna hakalo huʼna hapa paisuvafeʼmo nagaiʼnimo lekana paiʼna nateʼnovesinana miyaʼnimo namiyo, huʼna afaʼa huvesinaʼmonanafa kalavusifiʼmo maiʼnogeno aliʼyaʼaleʼmo navaleno nateʼniye. 
1CO.9.18	Inagi miyaʼnimo na agufa yaʼmo haneʼniye. Miyaʼnimo noʼaluvaʼmonanafa aliʼyaʼniletiʼmo alisuva himamuʼnilefeʼmo nagufale yaʼmo oʼaliʼna alagepa faigoko geʼamo fikumo aeʼna hakalo huʼna hapa nepauva kavakeʼmo miyaʼnimo haneʼniye.
1CO.9.20	Yu vayaʼmo apavaleliʼna esuvafeʼmo Yu vayaʼmogimo nehaya kavaʼmo nehuʼna Yu vekagana huʼna maiʼnove. Nagaemo keʼaepa gemo afeʼalumelagamo neʼmaiya vayaʼmo apavaleliʼna esuvafeʼmo keʼaepa gemo afeʼalumelagamo neʼmaiya vayaʼaitegamo uʼna aliʼyaʼmo neʼaliʼnaeʼmo keʼaepa gemo afeʼalumelagamo oʼmaiʼnovaʼmonanafa keʼaepa gemo afeʼalumelaga vekagana huʼna maiʼnove. 
1CO.9.21	Keʼaepa gemo oʼaliʼnaya vayaʼmo apavaleliʼna esuvafeʼmo Yu nofi vayapati oʼmaiʼnaya vayaʼaitegamo uʼna aliʼyaʼmo neʼaliʼnaeʼmo keʼaepa gemo oʼaliʼniya vekagana huʼna maiʼnove. Goti keʼaepa geʼamo amagiʼna ataleteʼna afaʼa maiʼnove, huʼna nosufa Kalaisi keʼaepa geʼamo afeʼalumelagamo maiʼnove. 
1CO.9.22	Maiʼneʼna apavaleliʼna esuvafeʼmo alagepa huʼa oʼafiʼnaya Goti mafaʼneʼaitegamo uʼna aliʼyaʼmo neʼaliʼnaeʼmo apakaekana huʼna maiʼnove. Alu kava alu kavatetiʼmo magoʼe vayaʼmo apavaleliʼna esuvafeʼmo alu kava alu kavaʼmo nehaya vayaʼaitegamo uʼna aliʼyaʼmo neʼaliʼnaeʼmo alu kava alu kavaʼmo nehuve. 
1CO.9.23	Alagepa faigoko geʼamo aino atagu faesiyafeʼmo mani kavaʼmo nehuve. Alagepa faigoko geʼaletiʼmo fiku naha maeno namisiya yaʼmo muki vayaʼeʼmo magokepi alisunafeʼmo ani kavaʼmo huʼna maiʼnove.
1CO.9.24	Asole vayaʼmogimo nagu nagu huʼa yokalomo nelayaʼmonanafa magoke vayaʼmogigeʼmo aeʼa apakaseteʼa maleʼnaya yaʼmo neʼaliye. Ani kava hutapa aeta agasetapa hetamatapimo alisayafeʼmo nagu nagu hiyo. 
1CO.9.25	Muki alu yokalo alu yokaloʼamo nelaya vayaʼmogimo aeʼa apakasesayafeʼmo alu kava alu kavaʼmo huteʼa apakufaleʼmo yagaiʼa neʼapatae. Apakaemo kasalisiya yaʼmo alisayafeʼmo ani agufa kavaʼmo nehayaʼmonanafa lagaemo okasalino hanege hanege huno hanesiya hetamatimo alisunafeʼmo laya mukiki nehune. 
1CO.9.26	Nehunaʼmofeʼmo nagaemo fikumo nagu nagu nosufa magoke api kateʼmo aulu heʼna ageʼneʼna nagu nagu huʼna neʼuve. Nayatetiʼmo siki kavetamo nehuʼnaeʼmo yasimo neʼamagufiye. 
1CO.9.27	Haʼao, nagufamo amagiʼna aliʼna kanale huʼna ateteʼna yagaiʼna neʼatove. Fiku yanageʼna vayaʼaifeʼmo alagepa faigoko gemo aeʼna hakalo huʼna hapa paiʼnovanageno alino fako huno natalesigeʼna hetamaʼnimo oʼaliguve.
1CO.10.2	Gotiʼa hiyapiʼe anipiʼeʼmo Mosesetefeʼmo faleno apateʼnigeʼapaeʼmo Moseseʼa akame huʼa uʼnae. 
1CO.10.3	Muki vayaʼamogimo magoke agufa neʼyaʼmo Goti Aunemeʼamoʼmo apamiʼniya neʼyaʼmo aliʼa neʼnae. 
1CO.10.4	Ani kava huʼa magoke agufa aniʼmo Goti Aunemeʼamoʼmo apamiʼniya aniʼmo magokepi neʼnae. Apakaemo Goti Aunemeʼamoʼmo apamiʼniya aniʼmo apakaeʼeʼmo magokepi lokaeno uʼniya yafapatiʼmo emineʼniya aniʼmo neme neme uʼnae. Ani yafaʼmo Kalaisiʼa maiʼniye. 
1CO.10.5	Uʼnayaʼmonanafa Gotiʼa aise vayaʼaifeʼmo amuse huno apateteno muki asole vayaʼaifeʼmo amuse huno oʼapateno kaʼme kotegamo ago apamagiʼnigeʼapaeʼmo apaote apaote huʼa apakufaʼamo faliʼa kasalime uʼnae.
1CO.10.7	Apakaemo aigofe gotiʼapimotefeʼmo mono huʼnaya agufa kavaʼmo osiyo. Goti mukufi gemoʼa ani hosu kavafeʼmo hunoʼaeʼmo, 
1CO.10.8	Apakaepatiʼmo magoʼamogimo kumai kavaʼmo huʼnagenoʼaeʼmo magoke afinaʼmo 23 tauseniʼa vayaʼmo kamitimo apamagiʼnigeʼa faliʼnae. Ani agufa kavaʼmo lagaeʼeʼmo afaʼa osigetao. 
1CO.10.9	Apakaepatiʼmo magoʼamogimo Ala kava nefeʼmo apakesamo afiʼa fatago osuʼnayaʼmofeʼmo amalageka huʼnagenoʼaeʼmo nagaloʼyave anagaʼmogimo hapaeʼnageʼa faliʼnae. Mani agufa kavaʼmo huta lagaeʼeʼmo Ala kava neʼmo afaʼa amalageka osigetao. 
1CO.10.10	Apakaepatiʼmo magoʼamogimo alagepa huʼa oʼmaiʼnayaʼmofeʼmo hagalu hagalu huʼa ge neʼnagenoʼaeʼmo vayaʼmo neʼapamagiya enisole vekamoʼmo emineno kamitimo apamagiʼniye. 
1CO.10.11	Apakaetegamo afole aiʼniya kavaʼmoʼa alino lave lisiya aune kavaʼmo haneʼniyaʼmofeʼmo lagaefeʼmo ehetapiye, huno nehiye. Hemenimo ma mopamo alagi hano hisiyafeʼmo nehiya afinaʼmo maiʼnone. 
1CO.10.12	Maiʼnonaʼmofeʼmo lapakaemo lokiya vaita he tita maiʼnone, hutapa lapakesamo neʼafisayana asagauta aigayanagi ehetapiye. 
1CO.10.13	Lapakaetegamo aeto aeto agufa lapamalagekaʼmo hisaya kavaʼmo muki vayaʼaitegamo apamalageka nehiya kavakeʼmo afole aiʼniye. Gotiʼa huguve, huno nehiya kavaʼmo alagi nehiya vekamo maiʼniyaʼmofeʼmo lapamalageka hisiya kavaʼmoʼa aeno lapakasesiya kaʼmo afaʼa valino oʼategaiye. Lapamalageka hisigetapaeʼmo asagauta oʼaitapa he titapa maisayafeʼmo faita kasalo paesaya kaʼmo afaʼa valino lapategaiye.
1CO.10.15	Afiʼnaya vayaʼaifeʼmo hapa nepauva agufa gemo huʼna lahapa paiʼnaeʼmo geʼnimo afitetapa lapakaitapigeʼmo alita fako hutapa lapakesamo afiyo. 
1CO.10.16	Lagaemo Ala kava neʼmo neʼyaʼmo nesunafeʼmo aote kapumo aliʼneta Gotifeʼmo hao ke heta nunumuʼmo nehune. Mani kapufi aniʼmo Kalaisi kolaʼamo netetaeʼmo afalu afalugana huta neʼnone. Ani kavaʼmo huta peleti mayamo akaya heta netaeʼmo Kalaisi agufaʼamo neʼnone. 
1CO.10.17	Magoke peleti mayamo haneʼniya kava huta mukiʼamogita magoke vayaʼmo maiʼnone. Magoke peleti mayafatiʼmo neʼnonaʼmofeʼmo magoke vayaʼmo maiʼnone.
1CO.10.19	Geʼnimo aepaʼamo na agufa gemo hisuve. Malaga vayaʼaifeʼmo nehuvana aigofe gotiʼapimogimo neʼapamiya ofalinimo lama ge yaʼmo haneʼniye huʼna nehufi aigofe gotiʼapimogimo lama ge yaʼmo haneʼniye, huʼna nehuve. 
1CO.10.20	Haʼao, afaʼa nosuvaʼmonanafa malaga vayaʼmogi ofalinimo Gotiʼmo noʼamifa hosu apaune vayaʼmo neʼapamiye. Lapakaemo mani ofalinimo ameʼamo netetapaeʼmo hosu apaune vayaʼeʼmo magokepi lokaetapa maisayafeʼmo oʼnahauʼniye. 
1CO.10.21	Lapakaemo Ala kava neʼmo kapufati aniʼe hosu apaune vayaʼai kapufati aniʼeʼmo alagi oʼnesaya kavaʼmo haneʼniye. Ala kava neʼmo hiʼyalamutetiʼe hosu apaune vayaʼai hiʼyalamutetiʼeʼmo alagi oʼnesaya kavaʼmo haneʼniye. 
1CO.10.22	Lagaefeʼmo Ala kava neʼmoʼa aipa kana huno lateteno kaino faisiyafeʼmo alita he tita atesunafeʼmo nehupiye. Lagaemo lokiyatimoʼa Ala kava neʼmo lokiyaʼamo aeno agasesifiye.
1CO.10.24	Mukiʼamogitapamo lapakaitapigeʼmo alagepa huta maisayafekeʼmo lapaʼye nehisigetapa kahauya osutapa muki vayaʼamo alagepa huʼa maisayafeʼmo lapaʼye nehinagetapa kahauya hiyo.
1CO.10.25	Situvapatiʼmo ameʼamo fikumo miya faitetapaeʼmo yuʼilaga vekatapilefeʼmo maketi hu maleʼnisaya vayaʼaifeʼmo, haiyategatiʼmo alinita eʼnae, hutapa apafi oketapa fikumo afaʼa alitapa neyo. 
1CO.10.27	Mago apakesamo afiʼa fatago osuʼnisaya vayaʼmogimo ge huʼapaeʼmo, etapa neʼyaʼmo neyo, huʼa ge hisagetapaeʼmo utapa nesayafeʼmo lapauʼnisiyana afaʼa utapa lapamisaya neʼyaʼmo afaʼa neyo. Yuʼilaga vekatapieʼmo lapakesamo afitapaeʼmo haiyategatiʼmo aliniʼa eʼnae, hutapa lapakesamo oʼafitapa fikumo afaʼa neyo. 
1CO.10.28	Fikumo afaʼa negayaʼmonanafa mago vekamoʼmo, mani ameʼamo ofalini ameʼa haneʼniye, huno lapa paisiya ameʼamo oʼneyo. Agaefeʼmo lapakesamo afige agupi mafaʼnelefeʼmo lapakesamo afige hutetapaeʼmo oʼneyo. 
1CO.10.29	Yuʼilaga vekatapieʼmo osuʼnofa yuʼilaga vekaʼalefeʼmo nehuve. Mani gemo huvaʼmonanafa lapakaemo hutapaeʼmo, na kava higeʼapaeʼmo mani agufa apakesamo neʼafiyaʼmofeʼmo mani neʼyaʼmo afaʼa oʼnegaune. 
1CO.10.30	Neʼyaʼmo aliʼnetaeʼmo Gotifekeʼmo hao ke heteta nesunana na kava higeʼapaeʼmo hosu kavaʼmo huʼnae, huʼa hugae, hutapa naha paigae.
1CO.10.32	Yu nofi vayanagi Yu nofi vayapatiʼmo oʼmaiʼnaya vayanagi siosi vayanagi huno vai lamino hapaesigeʼa hosu kavapiʼmo asagauʼa oʼaisayafeʼmo lapakesamo afitetapa apaulagaleʼmo alagepa kavaʼageʼmo hiyo. 
1CO.10.33	Nehuva kavaʼmo nagetetapa ani kavaʼmo hiyo. Muki vayaʼmo hapa maesuvafeʼmo muki kavaʼamo nehuve. Alagepa huʼna maisuvafeʼmo nagesamo noʼafufa Gotiʼa apakufamo alino katino apatesigeʼa alagepa huʼa maisayafekeʼmo nagesamo neʼafuve.
1CO.11.2	Lapakaemo muki afinaʼmo nagaefeʼmo lapakesamo afitetapa aliʼna lapaya maleteʼna aliʼna lapamiʼnova gemo akame nehayaʼmofeʼmo lapao ke heʼnaeʼmo, alagepa kavaʼmo nehae, huʼna nehuve. 
1CO.11.3	Nehuvaʼmonanafa mago gemo afisayafeʼmo nahauʼniye. Gotiʼa Kalaisi agenopagana huno maiʼnenoʼaeʼmo yagaino neʼate. Kalaisiʼa muki Kalisitini ve anagaʼmogi apakenopagana huno maiʼneno yagaino neʼapate. Ve anagaʼmogimo aʼne anagaʼmogi apakenopagana huʼa maiʼneʼapaeʼmo yagaiʼa neʼapatae. 
1CO.11.4	Muki ve anagaʼmogimo apakenopaleʼmo aiʼa ati kaeliʼneʼa nunumuʼmo huge Goti geʼamo aeʼa hakalo huʼa hapa paige nehisayana apakaiʼapimo apavagage yaʼmo aliʼa neʼapamiye. 
1CO.11.5	Muki aʼne anagaʼmogimo apakenopaleʼmo aiʼa ati okaeʼneʼa nunumuʼmo huge Goti geʼamo aeʼa hakalo huʼa hapa paige nehisayana apakenopamo aliʼa hosu huʼa neʼatayaʼmofeʼmo apavagage hisiya kavaʼmo haneʼniye. Apayokaʼmo heʼa havavi huʼa atalesayaʼmoʼmo lusi kava huno apavagage hisiya kavaʼmo haneʼniya kava huno apakenopaleʼmo aiʼa ati nokaesayana apavagage hisiya kavaʼmo haneʼniye. 
1CO.11.6	Aʼnemogimo apakenopaleʼmo aiʼa ati okaesayana apayokaʼmo heʼa havavi huʼa atalesaya kavaʼmo haneʼniye. Apayokaʼmo lagauʼa ataleteʼa heʼa havavi huʼa atalesayana apavagage hugiyaʼmofeʼmo apakenopaleʼmo aiʼa ati kaeʼa alisaya kavaʼmo haneʼniye. 
1CO.11.7	Vemo Goti auneʼamo maige Goti ha le konali yaʼamo maige huʼnayaʼmofeʼmo apakenopaleʼmo aiʼa ati okaesaya kavaʼmo haneʼniyaʼmonanafa aʼnemo vemogi ha le konali yaʼapimo maiʼnae. 
1CO.11.8	Vemo aʼnefatiʼmo alo osuʼnifa aʼnegeʼmo vefatiʼmo alo huʼniyaʼmofeʼmo vemogi ha le konali yaʼapimo aʼnemo maiʼnae. 
1CO.11.9	Gotiʼa ve kanomoʼa a kanomo ha maesiyafeʼmo alo osuʼnifa a kanomokeʼmo ve kanomo ha maesiyafeʼmo alo huʼniye. 
1CO.11.10	Huʼniyaʼmofeʼmo enisole vayaʼmogimo apaketeʼapaeʼmo, anauʼapimogi geʼapimo afeʼalumelaga neʼmaiye, huʼa hisayafeʼmo aʼnemogimo apakenopaleʼmo aiʼa ati kaeʼa alisaya kavaʼmo haneʼniye. 
1CO.11.11	Aʼnemogi apaiyafiʼmo maigayaʼmonanafa Ala kava neʼmoʼa, veʼageʼmo oʼmaigae huno huge aʼneʼageʼmo oʼmaigae huno huge hutenoʼaeʼmo vemogi aʼnemo hapa maege aʼnemogi vemo hapa maege huteʼa magokepiʼmo lokaeʼa maigae, huno hu maleʼniye. 
1CO.11.12	Aʼnemo vefatiʼmo afole aiʼnaya kava huʼa vemo aʼnefatiʼmo afole neʼaiyaʼmonanafa muki kavaʼamo Gotitegatikeʼmo afole neʼaiye. 
1CO.11.13	Aʼnemogimo vayaʼai apaulagaleʼmo apakenopaleʼmo aiʼa ati okaeʼneʼa nunumuʼmo hisayana kanale hugifiye. Lapakaitapigeʼmo alita fako hutapa lapakesamo afiyo. 
1CO.11.14	Ma mopafi kavafeʼmo hutaeʼmo, Vemogimo yatala apayokaʼmo hanesiyaʼmoʼmo apavagage hisiya kavaʼmo haneʼniyaʼmonanafa 
1CO.11.15	aʼnemogimo yatala apayokaʼmo hanesiyaʼmoʼmo konali yaʼapimo haneʼniye, huta lagesamo afisupiye. He, Gotiʼa aiʼa ati kaesayafeʼmo aʼne anagaʼmo yatala apayokaʼmo apamiʼniye. 
1CO.11.16	Mago vayaʼmogimo mani gelefeʼmo ge vaisayafeʼmo nehisayana lagaeʼe muki Goti siosiʼale siosiʼaleʼmo maiʼnaya vayaʼmogiʼeʼmo alu kavaʼmo nosune.
1CO.11.17	Hemenimo mago kavatapieʼmo lapa paigesuve. Mani kavafeʼmo lapao ke heʼnaeʼmo alagepa kavaʼmo nehae, huʼna nosuve. Alita anupa nehaya kavatetiʼmo alagepa kavaʼmo afole noʼaifa hosu kavakeʼmo afole neʼaiye. 
1CO.11.18	Hogoteʼna lapa paiʼnaeʼmo, Mago vayaʼmogimo, aliʼa anupa huʼa neʼmaiya afinaʼmo aliʼa fako huʼa apaote apaote huʼa neʼmaiye, huʼa naha paiʼnageʼnaeʼmo alagi lama gegeʼmo huʼnegae, huʼna nagesamo afiʼnove. 
1CO.11.19	Fatago kavaʼmo nehaya vayaʼmogi afole yategamo afole aisayafeʼmo aliʼa fako huʼa apaote apaote huʼa maisaya agufa kavaʼmo haneʼniye. 
1CO.11.20	Alita anupa hutapa maiʼnetapaeʼmo Ala kava neʼmo kave neʼyaʼmo nesayafeʼmo alagepa hutapa alita anupa hutapa noʼmaiye. 
1CO.11.21	Lapakaemo afa neʼyaʼmo nesayafeʼmo mono nopiʼmo alita anupa hutapa magokepi maiʼnetapaeʼmo apakava oʼmaitapa magoʼamogitapamo malage hutapa neʼnae. Magoʼamogitapamo lapaka tege magoʼamogitapamo alopa aniʼmo netetapa negi nagi kavaʼmo huge hutapa neʼmaiye. 
1CO.11.22	Notapifiʼmo neʼyaʼmo nege aniʼmo nege hisaya notapimo ohaneʼnifiye. Hosu kavaʼmo hutapa neʼyaʼmo neʼnetapaeʼmo siosi vayaʼaifeʼmo ina agufa vayaʼmo maiʼnae, huta hutetapa kagemi yaʼapimo ohaneʼniya vayaʼmo apavagage yaʼmo alita neʼapamiye. Mani kavatefeʼmo na agufa gemo lapa paiguve. Lapao ke heʼnaeʼmo alagepa kavaʼmo nehae, huʼna hisufiye. Vaehae. Ani agufa gemo alagi osuguve.
1CO.11.23	Ala kava neʼmoʼa naha paiʼnigeʼna lapa paiʼnaeʼmo, Ala kava neʼmo kutulu yaʼmo aliʼniya vekamo Yutasiʼa avaleno apamiʼniya haniʼilagamo peleti mayamo aliʼniye. 
1CO.11.24	Aliʼneno Gotifeʼmo hao ke heteno akaya heno aliʼnenoʼaeʼmo, manimona nagufaʼnimo haneʼniye. Lapakaetefeʼmo aiʼa atalagaugae. Hemenimo nagaefeʼmo lapakesamo afitapa ho hisayafeʼmo mani kavaʼmo hutapa nete nete hutapa maiyo, huno hapa paiʼniye. 
1CO.11.25	Neʼyaʼmo neteʼapaeʼmo ani kavaʼmo huno kapumo aliʼnenoʼaeʼmo, Mani kapufi haneʼniya aniʼmo kolaʼniye. Kolaʼniletiʼmo saufa kotalakemo hu malesuva kolaʼnimo haneʼniye. Muki afinaʼmo mani aniʼmo neʼnetapaeʼmo nagaefeʼmo lapakesamo afitapa ho hiyo, huno hapa paiʼniye. 
1CO.11.26	Lapakaemo muki afinaʼmo mani peleti mayamo nege mani aniʼmo nege nehutapaeʼmo Ala kava neʼmo faliʼniya kavafeʼmo ava gemo aetapa hakalo hume hume neʼvisagenoʼaeʼmo halate eminegaiye.
1CO.11.28	Vayaʼmogimo hogoteʼa apamete apamete huʼa apakaiʼapi apaipafi kavaʼapimo aliʼa fako huʼa ateteʼa alo hu maleʼneʼapaekeʼmo peleti mayaʼe aniʼeʼmo nesaya kavaʼmo haneʼniye. 
1CO.11.29	Peleti mayaʼe aniʼeʼmo aliteʼapaeʼmo Ala kava neʼmo agufaʼae, huʼa oʼageʼa fikumo neʼnisayaʼmoʼmo apakaiʼapigeʼmo hanageke yaʼmo aligae. 
1CO.11.30	Lapakaepatiʼmo mago vayaʼmogi ani kavaʼmo huʼa fikumo aliʼa neʼnayaʼmofeʼmo lokiya oʼvaige kaita hapauge huʼnigeʼa mago vayaʼamo ago faliʼnae. 
1CO.11.31	Lagaitigeʼmo laipafi kavatimo alita fako hisunageʼmo Gotiʼa alino fako huno lateteno kayoʼmo olamigiye. 
1CO.11.32	Gotiʼa ma mopafi vayaʼmo agoti huno apatetenoʼaeʼmo hosu kavaʼmo huʼnae, huno hisiya afinaʼmo apakaegiʼeʼmo magokepi lokaeta oʼmaisunafeʼmo Ala kava neʼmoʼa ago alino fako huno lateteno kayoʼmo nelamiye.
1CO.11.33	Ani kavatefeʼmo konagaʼnimogitapamo Ala kava neʼmo kave neʼyaʼmo nesayafeʼmo alita anupa hutapa maiʼnetapaeʼmo konagatapimogifeʼmo apakava maiʼnetapa magokepi lokaeta maiʼnetapa neʼyaʼmo neyo. 
1CO.11.34	Mago vayaʼamogitapamo lapaka tesigetapaeʼmo hogotetapa notapifiʼmo neʼyaʼmo neyo, Gotiʼa kavatapimo alino fako huno lapateteno kayoʼmo olapamigiye. Nagaemo lapakaetegamo uʼnaeʼmo mago alu kavaʼatapimo aliʼna api aiʼna lapategauve.
1CO.12.1	Konagaʼnimogitapae, huʼna, Goti Aunemeʼamoʼmo fikumo neʼapamiya kavafeʼmo ava gemo afisayafeʼmo nahauʼnigeʼnaeʼmo lapa paigesuve. 
1CO.12.2	Lapakaemo ago ageʼnayana malaga vayaʼmo maiʼnagenoʼaeʼmo lapavalelino uno apake noʼaiya negi aigofe gotiʼapimogitegamo lapateʼnigetapa hosu kateʼmo uʼnae. 
1CO.12.3	Uʼnayaʼmofeʼmo mani gemo afisayafeʼmo nahauʼniyanagi Goti Aunemeʼamoʼmo alino he tino neʼapateya vayaʼmogimo, Yesuʼa hosu vekamo maiʼniyanageno alagi afela hegaiye, huteʼa afaʼa huʼa faipa huʼa noʼatae. Goti Aunemeʼamoʼmo alino he tino oʼapateʼnisiyana Yesufeʼmo Ala kava neʼmo maiʼniye, huʼa afaʼa osugae.
1CO.12.5	Ala kava netefeʼmo alu aliʼya alu aliʼyaʼamo haneʼniyaʼmonanafa magoke Ala kava neʼmo maiʼniye. 
1CO.12.6	Alu kava alu kavaʼamoʼmo lokiyaʼamo haneʼniyaʼmonanafa magoke Gotiʼa alino lokiya vaino neʼapate. 
1CO.12.7	Goti Aunemeʼamoʼmo muki siosi vayaʼmo apamete apamete huʼa hapa maesayafeʼmo muki vayaʼai apaipafiʼmo maiʼnigeʼa apakaemo alu kava alu kavatetiʼmo aliʼyaʼmo neʼaliye. 
1CO.12.8	Goti Aunemeʼamoʼmo mago vayaʼamogimo alagepa faigoko geʼamo aeʼa hakalo huʼa hapa paisayafeʼmo lokiyaʼamo apamige mago vayaʼamogimo alagepa geʼamo aliʼa apaya malesayafeʼmo lokiyaʼamo apamige nehiye. 
1CO.12.9	Magoke Aunemeʼamo maiʼneno ani Aunemeʼamokeʼmo mago vayaʼamogimo magoʼe huʼa apakesamo afiʼa fatago hisayafeʼmo lokiyaʼamo apamige mago vayaʼamogimo kaita hapauʼnisiya vayaʼmo aliʼa hapageʼa apatesayafeʼmo lokiyaʼamo apamige nehiye. 
1CO.12.10	Goti Aunemeʼamoʼmo mago vayaʼamogimo aeto agufa noʼagaya aune kavaʼmo hisayafeʼmo lokiyaʼamo apamige mago vayaʼamogimo Goti geʼamo aeʼa hakalo huʼa hapa paisayafeʼmo lokiyaʼamo apamige mago vayaʼamogimo Goti Aunemeʼaletiʼmo ani gemo nehafi alu aunemeʼaletiʼmo ani gemo nehafi huʼa aliʼa fako huʼa apatesayafeʼmo lokiyaʼamo apamige mago vayaʼamogimo alu apake alu apakemo aisayafeʼmo lokiyaʼamo apamige mago vayaʼamogimo ani alu apake alu apakemo aliʼa afe leʼa hisayafeʼmo lokiyaʼamo apamige nehiye. 
1CO.12.11	Ani kavaʼmo aepa vekamo magoke Aunemeʼamo maiʼnenoʼaeʼmo mani Aunemeʼamokeʼmo hauʼnigenoʼaeʼmo ani kavaʼmo huno neʼapamiye.
1CO.12.13	Ani kavatefeʼmo Kalaisiʼa mukiʼamogitamo Aunemeʼaletiʼmo agufafiʼmo faleno lateʼnigeta magoke agufaʼamo maiʼnone. Ani kavaʼmo huno Aunemeʼamo lamiʼnigeta aniʼmo negekana huta neteta aliʼnone. Mukiʼamogitamo Yu vayanagi Yu nofi vayapatiʼmo oʼmaiʼnaya vayanagi kalavusifi maiʼneʼa afa aliʼyaʼmo neʼaliya vayanagi afaʼa neʼmaiya vayaʼmogi huta magoke Kalaisi agufaʼamo maiʼnone.
1CO.12.14	Agufafiʼmo magoke agufa yaʼageʼmo ohaneʼniyaʼmonanafa muki agufafiʼmo alu ya alu yaʼamo haneʼniye. 
1CO.12.15	Aiyamoʼa, ayaʼmo ohaneʼnovaʼmofeʼmo agufafi yaʼmo ohaneʼnove, huno hisiyana agufafi yaʼmo ohaneʼnifiye. Haʼao haneʼniye. 
1CO.12.16	Agesamoʼa, aulagamo ohaneʼnovaʼmofeʼmo agufafi yaʼmo ohaneʼnove, huno hisiyana agufafi yaʼmo ohaneʼnifiye. Haʼao haneʼniye. 
1CO.12.17	Muki agufafiʼmo haneʼniya yaʼamoʼmo aulagaʼageʼmo haneʼniyesinana haiya kava huno gemo neʼafiyesine. Muki agufafiʼmo haneʼniya yaʼamoʼmo agesaʼageʼmo haneʼniyesinana haiya kava huno atumo aisiya atumo afiyesine. 
1CO.12.18	Ani kavaʼmo huno ohaneʼniyaʼmonanafa Gotiʼa hauʼnigenoʼaeʼmo agufafi alu ya alu yaʼamo ani kavaʼmo huno alo hu maleʼniye. 
1CO.12.19	Agufafiʼmo haneʼniya yaʼamo magoke agufa yaʼageʼmo haneʼniyesinana agufaʼamo ohaneʼniyesine. 
1CO.12.20	Ohaneʼniyesinaʼmonanafa muki agufafiʼmo haneʼniya yaʼamo haneʼnigenoʼaekeʼmo magoke agufamo haneʼniye.
1CO.12.21	Aulagamoʼa ayafeʼmo hunoʼaeʼmo, Aliʼyakamo ohaneʼniyanageka oʼmaisanageʼna nagaiʼnigeʼmo maisuvana kanale huʼna maiguve, huno afaʼa ha opaigiye. Agenopamoʼa aiyaeʼmo hunoʼaeʼmo, Aliʼyakamo ohaneʼniyanageka oʼmaisanageʼna nagaiʼnigeʼmo maisuvana kanale huʼna maiguve, huno afaʼa ha opaigiye. 
1CO.12.22	Agufafiʼmo mago haneʼniya yafeʼmo hutaeʼmo, lokiya noʼvaiya yaʼmo haneʼniye, huta lagesamo neʼafunaʼmonanafa aliʼyaʼamo haneʼniye. 
1CO.12.23	Lagufafiʼmo mago haneʼniya yafeʼmo ala agimo ohaneʼniya yaʼmo haneʼniye, huta lagesamo neʼafuna yafeʼmo ala agimo neʼamune. Lagufafiʼmo mago haneʼniya yateʼmo oʼagesaya yaʼmo haneʼniye, huta lagesamo neʼafuna yatileʼmo aita ati kaeta konali yaʼmo neʼmalone. 
1CO.12.24	Lagufafiʼmo mago haneʼniya yaʼmoʼa agaiʼamo alagepa huno haneʼnigeʼa aulu heʼa neʼagaya yateʼmo konali yaʼmo noʼmalone. Gotiʼa Kalaisi agufafiʼmo haneʼniya yaʼamo alino magokepi lokae maleʼneno agi ohaneʼniya yaʼmo ala agimo amiʼniye. 
1CO.12.25	Agufafiʼmo haneʼniya yaʼamoʼa alino fako huno aote aote huno ohaneʼnisigeno muki agufafiʼmo haneʼniya yaʼamo alu ya alu yaʼaeʼmo alagepa huʼa apakesamo afisayafeʼmo alo hu maleʼniye. 
1CO.12.26	Agufafiʼmo mago haneʼniya yaʼafatiʼmo agafu nekisigenoʼaeʼmo muki agufafiʼmo haneʼniya yaʼafatiʼmo agafukeʼmo kigiye. Agufafiʼmo mago haneʼniya yaʼmoʼa ala agimo alisigenoʼaeʼmo muki agufafiʼmo haneʼnaya yaʼamogimo apamogaga aigae.
1CO.12.28	Gotiʼa muki siosifiʼmo neʼmaiya vayaʼmo alu aliʼya alu aliʼyaʼamo alisayafeʼmo lekana paino apateʼniye. Apa vayaʼmo hogote vayaʼmo lekana paino lateʼniye. Napa tu vayaʼmo agaetegati gemo alini eʼa aeʼa hakalo huʼa hapa nepaiya vayaʼamo lekana paino apateʼniye. Napa tali vayaʼmo aliʼa apaya neʼmalaya vayaʼamo lekana paino apateʼniye. Aeto agufa noʼagaya aune kavaʼmo nehaya vayaʼmo lekana paino apatege kaita nehapaiya vayaʼaina aliʼa hapageʼa neʼapataya vayaʼmo lekana paino apatege hapa neʼmaya vayaʼmo lekana paino apatege yagaiʼa neʼapataya vayaʼmo lekana paino apatege alu apake alu apakemo neʼaiya vayaʼmo lekana paino apatege huʼniye. 
1CO.12.29	Muki vayaʼamogi apa vayaʼmo maiʼnafiye. Muki vayaʼamogi aliʼa apaya neʼmalaya vayaʼmo maiʼnafiye. Muki vayaʼamogi aeto agufa noʼagaya aune kavaʼmo nehafiye. 
1CO.12.30	Muki vayaʼamogi kaita nehapaiya vayaʼmo aliʼa hapageʼa neʼapatafiye. Muki vayaʼamogi alu apake alu apakemo neʼaifiye. Muki vayaʼamogi alu apake alu apakemo aliʼa afe leʼa hapa nepaifiye. 
1CO.12.31	Inagi hogote yaʼmo fikumo neʼapamiya yaʼmo alisayafeʼmo lokiya vaitapa lapaʼye hino.
1CO.12.31	Hemenimo hogote kavaʼmo aeno agaseʼniya kavaʼmo aliʼna lapave liguve.
1CO.13.1	Nagaemo ma mopafi vayaʼai apakefatiʼe enisole vayaʼai apakefatiʼeʼmo nagemo neʼaisuvana nahau nayamopafiʼmo oʼnahauʼnisigeʼna veloʼmo neʼamagigenoʼaeʼmo afa agemo aige yaveʼyamo neʼamagigenoʼaeʼmo afa agemo aige nehiya kava huʼna afa gemo nehuguve. 
1CO.13.2	Gotitegati gemo aliniʼneʼna aeʼna hakalo huge muki fala kiʼniya gemo afige muki gemo alagepa huʼna afige Gotifeʼmo magoʼe huʼna nagesamo afiʼna fatago nehuʼnaeʼmo avemo afaʼa aliʼna yaga auʼna alu yategamo atalege huʼna neʼmaisuvana nahau nayamopafiʼmo oʼnahausiyaʼmoʼmo ina agufa vekamo maiʼnove. 
1CO.13.3	Nagaemo muki kagemi yaʼnimo kagemi yaʼapimo ohaneʼnisiya vayaʼmo apamiʼna hano hisuvafeʼmo apamite apamite huʼna apamige vayaʼmo hapa maeʼna faliʼna apatesuvafeʼmo atamoʼmo leno nasagalisigeʼna falige huʼnisuvana nahau nayamopafiʼmo oʼnahausiyaʼmoʼmo ani agufa kavaʼaʼnimoʼa naha oʼmaegaiye.
1CO.13.4	Hapau apayamopafiʼmo nehapaiya vayaʼmogimo apakaetegamo hosu kavaʼmo nehageʼapaeʼmo malage huʼa hosu kavaʼapimo anonaʼapileʼmo hosu kavaʼmo osuʼa vase huʼa yuna apaipamo kaliʼnigeʼa magokepi lokaeʼa neʼmaiye. Ani agufa hapau apayamopafiʼmo nehapaiya vayaʼmogimo apaipa kafamo ohapaege apakaiʼapi apakiʼapileʼmo aliʼa asaga osuge hogote vayaʼmo maiʼnone, huʼa apakesamo oʼafige nehae. 
1CO.13.5	Hapau apayamopafiʼmo nehapaiya vayaʼmogimo vayaʼaitegamo himuʼnamu kavaʼmo osuge apakaiʼapigeʼmo alagepa huʼa maisayafeʼmo hapaʼye nehigeʼa kahauya osuge malage huno apaipamo olege huʼa neʼmaiye. Vayaʼmogimo apakaetegamo mago hosu kavaʼmo huʼnageʼapaeʼmo hosu kavaʼapimo lekana paiʼa apaipafiʼmo noʼmalae.
1CO.13.7	Apakaemo kana yaʼmo aliʼa apamiʼnageʼapaeʼmo afaʼa alige lama gemo nehae, huʼa apakesamo afige alagepa kavaʼmo hugae, huʼa apakava maiʼneʼa apavayagunagu huge apaini huʼa neʼapatageʼapaeʼmo anonaleʼmo apaini huʼa oʼapateʼa kaʼapilekeʼmo oʼataleʼa uge uge huʼa maige nehae.
1CO.13.8	Hapau apayamopafiʼmo nehapaiya kavaʼmo alagi hano osugiyaʼmonanafa hemenimo apaune vayaʼmogi apaune gemo huge mago vayaʼmogi alu apake alu apakemo aige apaune kava huʼa agege nehaya agufa kavaʼamo alagi hano hugiye. 
1CO.13.9	Hemenimo lagaemo aiseʼamo afiʼneta aeta hakalo huta hapa nepaunaʼmonanafa 
1CO.13.10	henagaʼamo alagepa huta ageteta afisuna afinaʼmo afole aisigetaeʼmo hemenimo ika ika huta neʼafuna kavaʼmo alagi hano hugiye.
1CO.13.11	Mafaʼnemo maiʼneʼnaeʼmo mafaʼnegana huʼna ge huge naipafiʼmo agege nagesamo afige huʼna maiʼnove. Kosiʼna alopa vekamo maiʼnaeʼmo mafaʼneʼnileʼmo maiʼneʼnaeʼmo nehuva kavaʼmo ago ataleʼnove. 
1CO.13.12	Hosu laveʼyofatiʼmo apaugosamo neʼagaya kava huta hemenimo hani huʼnigeta alagepa huta noʼagonaʼmonanafa henagaʼamo Ala kava neʼmo augosafiʼmo ageta alagepa hugune. Hemenimo aiseʼamo neʼagovanageʼna Gotiʼa nageʼniya kava huʼna henagaʼamo alagi ageʼna alagepa huguve. 
1CO.13.13	Hemenimo loleʼe magoʼe kavaʼmo haneʼniyana apakesamo afiʼa fatago nehaya kavaʼmo hanege alagepa kavaʼmo afole aigiye, huʼa huteʼa agava maiʼneʼa apavayagunagu nehaya kavaʼmo hanege hapau apayamopafiʼmo nehapaiya kavaʼmo hanege huʼniyanageno alagi hanege hanege huno hanegaiye. Mani loleʼe magoʼe kavapatiʼmo aeno agaseno hogote kavaʼmo haneʼniyana hapau apayamopafiʼmo nehapaiya kavaʼmo haneʼniye.
1CO.14.2	Alu apake alu apakemo neʼaiya vayaʼmogi afisaya agufa gefatiʼmo nosayaʼmofeʼmo vayaʼaifeʼmo ge nosafa Gotifekeʼmo ge nehae. Apakaemo alino fala ki maleʼniya gemo Goti Aunemeʼaletiʼmo aliʼa afole aiʼa ateteʼa hapa nepaiye. 
1CO.14.3	Hapa nepaiyaʼmonanafa Gotitegati gemo alini eʼa aeʼa hakalo huʼa hapa nepaiya vayaʼmogimo aliʼa lokiya vaiʼa apatege alagepa kavaʼmo hisayafeʼmo aliʼa he tiʼa apatege hanageke yaʼmo neʼaliya vayaʼmo hapa maege nehae. 
1CO.14.4	Alu apake alu apakemo neʼaiya vayaʼmogi apakaiʼapigeʼmo hapa neʼmayaʼmonanafa Gotitegati gemo alini eʼa aeʼa hakalo huʼa hapa nepaiya vayaʼmogimo siosi vayaʼmo hapa neʼmae. 
1CO.14.5	Mukiʼamogitapamo alu lapake alu lapakemo aisayafeʼmo nahauʼniyaʼmonanafa mukiʼamogitapamo Gotitegati gemo alinitetapa aeta hakalo hutapa hapa paisayafeʼmo magoʼe huno nahauʼniye. Alu apake alu apakemo neʼaiya vayaʼmogimo siosi vayaʼmo hapa maesayafeʼmo aliʼa afe leʼa hapa opaisageʼapaeʼmo Goti geʼamo aeʼa hakalo huʼa hapa nepaiya vayaʼmogimo aeʼa neʼapakasae.
1CO.14.6	Konagaʼnimogitapae, huʼna, Nagaemo lapakaetegamo uʼna avaʼyi huteʼnaeʼmo alu nage alu nagemo aisuvana haiya kava huʼna lapa maegauve. Lapa oʼmaegauvaʼmonanafa Gotiʼa alino nave liʼniya gemo lapa paisufi afisaya agufa gemo huʼna lapa paisufi Gotitegatiʼmo geʼamo aliʼna aeʼna hakalo huʼna lapa paisufi aliʼna lapaya malesufi huʼnisuvana lapa oʼmaegauve. 
1CO.14.7	Mago afaʼa maisiya yaʼamo ohaneʼniya yateʼmo amaginageno age aiʼniya ageʼe gitamo amaginageno age aiʼniya ageʼeʼmo haneʼniye. Alu age alu agemo oʼaisiyana haiya kava huta agemo afita aeto hugune. 
1CO.14.8	Ani kavaʼmo huno pikulimoʼa alagepa huno age oʼaisiyana kamemo hisaya vayaʼmo alo osugae. 
1CO.14.9	Ani kavaʼmo hutapa afisaya agufa apakefatiʼmo hapa opaisayaʼmoʼmo haiya kava huʼa afigae. Getapimo afaʼageʼmo uno kasaegaiye. 
1CO.14.10	Ma mopafi vayaʼmogimo alu apake alu apakemo neʼaigenoʼaeʼmo muki ani neʼaiya apakeʼamoʼmo aepaʼamo haneʼniye. 
1CO.14.11	Mago vekamoʼmo hisiya gemo oʼafiʼnaeʼmo, alu nofi vekamo maiʼniye, huʼna hisugenoʼaeʼmo nagaefeʼmo alu nofi vekamo maiʼniye, huno hugiye. 
1CO.14.12	Lapakaemo Goti Aunemeʼamoʼmo alino neʼapamiya himamuʼamo Goti aliʼyaʼamo alisaya himamuʼamo alisayafeʼmo lapaya mukiki nehayaʼmofeʼmo hogotetapa muki siosi vayaʼmo hapa maesaya yaʼmo aliʼnetapaekeʼmo hapa maeyo.
1CO.14.13	Nehayaʼmofeʼmo alu apake alu apakemo neʼaiya vayaʼmogimo huʼapaeʼmo, ani gemo aliʼna afe leʼna hisuvafeʼmo himamukamo namiyo, huʼa nunumuʼmo hiyo. 
1CO.14.14	Alu nagemo aiʼna nunumuʼmo hisuvana nauneʼnameʼmoʼa nunumuʼmo nehiyaʼmonanafa nagesamoʼa alagamo alino afole aino oʼatesigeno apakesafiʼmo alagamo oʼaegaiye. 
1CO.14.15	Oʼaegaiyaʼmofeʼmo na agufa kavaʼmo huguve. Nauneʼnamepatiʼe nagesafatiʼeʼmo nunumuʼmo huguve. Nauneʼnamepatiʼe naipa nagesafatiʼeʼmo yokemo huguve. 
1CO.14.16	Lapaunelapameʼekeʼmo nunumuʼmo hisageʼapaeʼmo haiya kava huʼa saufa vayaʼmo apakesamo afiʼa fatago hugefeʼmo nehisaya vayaʼmogimo nunumuʼmo hisaya gelefeʼmo he lama ge, huʼa afaʼa hugae. Getapimo oʼafigayaʼmofeʼmae. 
1CO.14.17	Lapakaemo Gotifekeʼmo alagepa nunumuʼmo hutapa hao ke nehayaʼmonanafa neʼafiya vayaʼmo hapa noʼmae.
1CO.14.18	Nagaemo alu nage alu nagemo aiʼna aeʼna lapakaseʼnovaʼmofeʼmo Gotifeʼmo hao ke nehovaʼmonanafa 
1CO.14.19	nagaemo siosi vayaʼmo aliʼa anupa huʼa maisaya yateʼmo naya magokayagaʼa kefatiʼmo afisaya agufa gemo huʼna hapa paisuvafeʼmo nahauʼniyaʼmonanafa muki teni tauseniʼa kefatiʼmo alu nage alu nagemo aiʼna hapa paisuvafeʼmo oʼnahauʼniye.
1CO.14.21	Ala kava neʼmoʼa keʼaepa geʼamo mukufiʼmo avoʼmo kae maleʼniya gemoʼa hunoʼaeʼmo,
1CO.14.21	huno huʼniye.
1CO.14.22	Huʼniyaʼmofeʼmo Gotiʼa apakesamo afiʼa fatago nehaya vayaʼaifeʼmo alu apake alu apakefatiʼmo hapa painoʼaeʼmo, amuse huʼna nolapatove, huno alino apave nolifa apakesamo afiʼa fatago nosaya vayaʼmo alu apakefatiʼmo alino apave neliye. Apave neliyaʼmonanafa Gotitegati gemo alini eʼa aeʼa hakalo huʼa hapa nepaiya vayaʼmogi apakesamo afiʼa fatago nosaya vayaʼaifeʼmo hapa nopaifa apakesamo afiʼa fatago nehaya vayaʼaifekeʼmo hapa nepaiye. 
1CO.14.23	Muki siosi vayaʼamo eʼa aliʼa anupa huʼa maiʼneʼapaeʼmo alu apake alu apakemo neʼaisageʼapaeʼmo saufamo apakesamo afiʼa fatago hugefe nehisaya vayaʼmogimofi apakesamo afiʼa fatago osuʼnaya vayaʼmogimofi huʼa eʼa afiteʼapaeʼmo negi nagi gemo nehaya vayaʼmo maiʼnae, huʼa hugae. 
1CO.14.24	Hugayaʼmonanafa alita anupa huta maiʼnetapaeʼmo mago vayaʼamogitapamo Gotitegati gemo alita aeta hakalo hutapa hapa nepaisagenoʼaeʼmo mago agesa afino fatago osuʼnisiya vekamoʼmofi saufamo agesa afino fatago hugefeʼmo nehisiya vekamoʼmofi huno eno neʼafisigenoʼaeʼmo Goti geʼamoʼmo aipafiʼmo kevegana huno haeteno agoti huno atesigenoʼaeʼmo hosu kavaʼamo agegaiye. 
1CO.14.25	Aipafiʼmo fala kiʼnisiya kavaʼamo aulagaleʼmo afole aisigeno agetenoʼaeʼmo mopafiʼmo asagauno aiteno Gotifeʼmo mono nehunoʼaeʼmo, Lama gemo nehuve, huno, Gotiʼa lapakaeʼeʼmo magokepi lokaeno neʼmaiye, huno aeno hakalo huno lapa paigiye.
1CO.14.27	Alu apakemo neʼaiya vayaʼmogimo geʼapifatiʼmo hisayafeʼmo huʼapaeʼmo lole vekalaʼmofi loleʼe magoʼe vayaʼmogimofi huʼa ge hute hute hisagenoʼaeʼmo magoke vekamoʼmo ani gemo alino afe leno lapa paigiye. 
1CO.14.28	Mago vekamoʼmo ani gemo alino afe leno lapa paisiya vekamo oʼmaisigenoʼaeʼmo alu age neʼaiya vekamoʼmo siosi vayapiʼmo ge osuno afaʼa maiʼneno agaiʼa aipafiʼmo huge Gotifeʼmo huge huno maino. 
1CO.14.29	Lole vekalaʼmofi loleʼe magoʼe vayaʼmogimofi huʼa Gotitegati gemo alini eʼa aeʼa hakalo huʼa hapa nepaiya vayaʼmogimo lapa paisaya gemo alita fako hutapa afiyo. 
1CO.14.30	Gotiʼa anifiʼmo mago maiʼnisiya vekaeʼmo mago gemo ha paisigenoʼaeʼmo ge hisiya vekamoʼmo ge huno hano hutesigenoʼaeʼmo alu vekamoʼmo lapa paigiye. 
1CO.14.31	Mukiʼamogitapamo Gotitegatiʼmo alisaya gemo aeta hakalo hutapa hapa paite hapa paite hugae. Hisageʼapaeʼmo mukiʼamogimo alagepa huʼa afiteʼa alige lokiya vaiʼa maige hugae. 
1CO.14.32	Gotitegati gemo alini eʼa aeʼa hakalo huʼa hapa nepaiya vayaʼmogimo apakaiʼapi apauneʼapameteʼmo neʼyagaiye. 
1CO.14.33	Ani kavatefeʼmo Gotiʼa apano aeteʼa apavamusa gemoʼmo nehiya agufa kavaʼmo aepa vekamo oʼmaiʼnifa alagepa huʼa magokepi lokaeʼa maisaya kavaʼmo aepa vekamo maiʼniye.
1CO.14.35	Aʼnemogimo mago gemo loka huʼa ge huʼa apafi gesayafeʼmo hisayana uʼa noʼapifilagamo anauʼapimogifeʼmo apafigegae. Aʼnemogimo siosi vayaʼmo aliʼa anupa huʼa maisayapiʼmo ge hisayana apavagage hisiya kavaʼmo haneʼniye. 
1CO.14.36	Lapakaemo Goti gemo aepa vayaʼmo maiʼnafiye. Goti geʼamo lapakaetefekeʼmo eʼnifiye. 
1CO.14.37	Lapakaepatiʼmo magoʼamogimo, Gotitegati gemo aliniteta aeta hakalo huta hapa nepauna vayaʼmo maiʼnone, huʼa nehisafi Goti Aunemeʼamoʼmo alino lamiʼnigeta himamuʼamo aliʼnone, huʼa nehisafigeʼa avoʼmo nekaovanageno lapakaetegamo ani avoʼmo visigetapaeʼmo lekana paitapa afitetapaeʼmo Ala kava neʼmoʼa, hiyo, huno huʼniya gemo haneʼniye, hutapa hugae. 
1CO.14.38	Mago vekamoʼmo geʼnimo oʼafisiyana gemo alagi oʼafi vekamo maigiye.
1CO.14.39	Konagaʼnimogitapae, huʼna, Ani kavatefeʼmo Gotitegati gemo alinitetapa aeta hakalo hisayafeʼmo lapaya mukiki hutapa vegala aeyo. Alu apake alu apakemo aisaya vayaʼaifeʼmo haʼao hutapa osiyo. 
1CO.14.40	Alita anupa hutapa maiʼnetapaeʼmo muki kavaʼamo hisayafeʼmo alagepa kavaʼageʼmo hutetapa api kavaʼmo hiyo.
1CO.15.1	Konagaʼnimogitapae, huʼna, Nagaemo Kalaisifeʼmo alagepa faigoko geʼamo aeʼna hakalo huʼna lapa paiʼnogetapa alita lapaipafiʼmo maleʼnayanagetapaeʼmo ani geleʼmo he titapa maiʼnae. Ani gelefeʼmo magoʼe hutapa lapakesamo afitapa ho hisayafeʼmo lapa paigesuve. 
1CO.15.2	Lapa paiʼnova gemo oʼataletapa atafauta alagi hutapa neʼmaisayaʼmoʼmo Gotiʼa Kalaisifeʼmo alagepa faigoko geʼaletiʼmo lapakufamo alino katino lapateʼniye. Ataleʼnisayana fikuʼageʼmo lapakesamo afita fatago huʼnae.
1CO.15.4	Kanolufiʼmo kiʼa ateʼnageno loleʼe magoʼe afinaʼmo utegenoʼaeʼmo ago alino he tino ateʼniye. 
1CO.15.5	Goti mukufi gemoʼmo ani kavafeʼmo huʼniye. He tinoʼaeʼmo Pita aulagaleʼmo afole aiteno tuolofuʼa apa vayaʼai apaulagaleʼeʼmo afole aiʼniye. 
1CO.15.6	Afole aitenoʼaeʼmo faefu hataletiʼa konaga vayaʼmo ago aeno agaseno magoʼe konaga vayaʼeʼmo magokepi lokaeʼa maiʼnaya konaga vayaʼai apaulagaleʼeʼmo afole aiʼniye. Ani vayapatiʼmo asole vayaʼmo hemenimo afaʼa maiʼnayaʼmonanafa mago vayaʼamo ago faliʼnae. 
1CO.15.7	Afole aitenoʼaeʼmo Yemisi aulagaleʼeʼmo afole aiteno muki apa vayaʼai apaulagaleʼeʼmo afole aiʼniye.
1CO.15.9	Muki apa vayaʼamogimo aeʼa nagaseʼnageʼna nagaemo henaga apa vekamo maiʼnove. Nagaemo Goti siosi vayaʼaeʼmo naini huʼna apateʼnovaʼmofeʼmo Goti apa vekaʼamo maiʼniye, huʼa nagi aesaya kavafeʼmo, ina agufa vekamo maiʼnove, huʼna nagesamo neʼafuve. 
1CO.15.10	Neʼafuvaʼmonanafa Gotiʼa fikumo naha maeno namiʼnigeʼnaeʼmo Goti apa vekaʼamo hamaleʼnove. Ani fikumo naha maeno namiʼniya himamuʼamoʼmo afaʼa ohaneʼniyaʼmonanafa naipafiʼmo lokiya aliʼyaʼmo aliʼnigeʼna aliʼyaʼmo aliteʼnaeʼmo muki apa vayaʼmo ago aeʼna apakaseʼnove. Nagaiʼnimo oʼaliʼnovaʼmonanafa Gotiʼa fikumo naha maeno namiʼniya himamuʼamoʼmo nagaeʼeʼmo magokepi lokaeno aliʼyaʼmo aliʼnigeʼna aliʼyaʼamo aliʼnove. 
1CO.15.11	Nagaeʼe apakaeʼeʼmo magoke agufa gemo aeta hakalo huta hapa nepaune. Mani magoke agufa gemo afitetapaekeʼmo lapakesamo afita fatago huʼnae.
1CO.15.12	Lagaemo hutaeʼmo, Kalaisiʼa faliʼniyatetiʼmo ago alino he tino ateʼniye, huta aeta hakalo huta lapa nepaunaʼmofeʼmo na kava higetapa mago vayaʼamogitapamo hutapaeʼmo, faliʼnaya vayaʼmo he otigae, hutapa nehae. 
1CO.15.13	Faliʼnaya vayaʼmo he otigaesinana Kalaisiʼa alino he tino oʼateʼniyesine. 
1CO.15.14	Kalaisiʼa alino he tino oʼateʼniyesinana aeta hakalo huta lapa nepauna geʼe lapakesamo afita fatago nehaya kavaʼeʼmo ina agufa kavaʼmo haneʼniyesine. 
1CO.15.15	Magoʼe gemo haneʼniye. Alino he tino oʼateʼniyesinana lagaemo Gotifeʼmo, Kalaisiʼa alino he tino ateʼniye, huta nehuna faigoko gemo Gotifeʼmo aigofe faigoko gemo nehuna vayaʼmo maiʼnonesine. Faliʼnaya vayaʼmo henagaʼamo he otigaesinana Kalaisiʼa alino he tino oʼateʼnigeta lagaemo aigofe vayaʼmo maiʼnonesine. 
1CO.15.16	Faliʼnaya vayaʼmo henagaʼamo he otigaesinana Kalaisiʼa he otiʼniyesine. 
1CO.15.17	Kalaisiʼa he otiʼniyesinana lapakesamo afita fatago nehaya kavaʼmo ina agufa kavaʼmo haneʼninageno aliʼyaʼmo oʼalisigetapa hosu kavatapifikeʼmo maiʼnaesine. 
1CO.15.18	Ani kavaʼmo huʼa Kalaisipiʼmo maiʼneʼa faliʼnaya vayaʼmo afela heʼnaesine. 
1CO.15.19	Lagaemo, he tigune, huta agava maiʼnetaeʼmo lavayagunagu huta neʼmaune. Falisuna afinafeʼmo lavayagunagu nehuna kavatimo hano hiyesinana vayaʼmogimo mago alu vayaʼmo alagepa huʼa noʼmaiya vayaʼaifeʼmo hapau huʼa neʼapatayaʼmonanafa lagaefeʼmo magoʼe huʼa hapau huʼa lataesine.
1CO.15.21	Magoke vekamoʼmo huʼniya kavatetiʼmo vayaʼmo nefaliya kava huno magoke vekamoʼmo huʼniya kavatetiʼmo vayaʼmo he tigae. 
1CO.15.22	Atamupiʼmo maiʼnisaya vayaʼmo mukiʼamo nefaliya kava huʼa muki Kalaisipiʼmo maiʼnisaya vayaʼmo mukiʼamo he tigae. 
1CO.15.23	Hogoteno he tiʼniyanageʼa kanaʼapilefeʼmo he tigae. Kalaisiʼa hoyafatiʼmo hogoteno leʼniya neʼyakana huno he tiʼniyanageʼa eminesiya afinaʼmo vayaʼamo he tigae. 
1CO.15.24	Ani afinaʼmo hano hisiya afinaʼmo afole aigiye. Kalaisiʼa muki yagaiʼa neʼapataya vayanagi himamu vayanagi lokiya vayaʼmogi huno kamemo huno aeno apakaseteno alino hano huno apataletenoʼaeʼmo muki yaʼmo afoʼamo Gotiʼa muki vayaʼaiteʼmo yagaino apatesiyafeʼmo apavaleno amigiye. 
1CO.15.25	Kalaisiʼa hemenimo yagaino apateme apateme neʼviyanageno muki kame vayaʼamo alino aiyafiʼmo apategaiye. 
1CO.15.26	Kame vayaʼamo alino hano huno apataleteno henaga kame kavaʼmo nefaluna kavaʼmo alino hano huno atalegaiye. 
1CO.15.27	Goti mukufi gemoʼmo hunoʼaeʼmo, 
1CO.15.28	Muki yaʼe vayaʼeʼmo Kalaisi aiyafiʼmo hanege maige huʼnisageno Kalaisiʼa Goti aiyafiʼmo maigiye. Gotiʼa Kalaisi aiyafiʼmo muki yaʼe vayaʼeʼmo maisayafeʼmo himamuʼamo amiʼniya vekamo aiyafiʼmo Kalaisiʼa maigiye. Afaʼa maiʼnisigeno Gotiʼa muki vayaʼaiteʼmo alagi hogote vekamo maiʼneno yagaino apatege apatege huno maigiye.
1CO.15.29	Mago vayaʼmo ago faliʼnaya vayaʼai apaimuʼyaleʼmo eʼa aniʼmo nefalae. Faliʼnaya vayaʼmo he otigaesinana na agufa kavatefeʼmo apamagiʼnaya vayaʼai apaimuʼyaleʼmo eʼa aniʼmo nefalae. 
1CO.15.30	Lagaeʼeʼmo mani agufa kavaʼmo nehune. Na kava higetaeʼmo muki afinaʼae afinaʼaeʼmo aliʼyaʼmo neʼaluna afinaʼmo lamagisaya kavatefekeʼmo aliʼyaʼmo neʼalune. 
1CO.15.31	Ala kava netimo Kalaisi Yesupiʼmo maiʼneʼnaeʼmo amuse huʼna nelapatove, huʼna nehuva gemo alagi lama gemo haneʼniye. Konagaʼnimogitapae, huʼna, ani kavaʼmo huʼna muki afinaʼae afinaʼaeʼmo namagisaya agufa kavategamo maiʼnove, huʼna alagi lama gemo nehuve. 
1CO.15.32	Nagaemo Efasasi taonifiʼmo maiʼneʼnaeʼmo ma mopafi vayakana huʼna afela afu anagaʼaitegamo kamemo huʼnovaʼmonanafa faliʼnaya vayaʼmo he otigaesinana naha oʼmaeʼniyesine. Faliʼnaya vayaʼmo he otigaesinana lagaemo, 
1CO.15.33	Fiku yanageʼa humi lapategae. Hosu vayaʼeʼmo magokepi lokaeta maisayana lapaipa lapakesamo aliʼa atagaeʼa atalegae. 
1CO.15.34	Negi nagi kavaʼmo osutapa alagepa hutapa lapakesamo afitetapa hosu kavatapimo ataleyo. Lapavagagemo hisiyafeʼmo nagaemo, magoʼamogitapamo Gotiʼa oʼageʼnae, huʼna lapa nepauve.
1CO.15.36	Negi vekae, huʼna, Nehakalaya avina yaʼmo kasalisiyaʼmoʼmo ohagegaiye. 
1CO.15.37	Avina yaʼmo hagesiyafeʼmo yosaʼaʼe haitaʼaʼeʼmo nofaiyaʼmonanafa kile avinaʼmofi alu avina yaʼmofi huʼa avina yaʼageʼmo nefaiye. 
1CO.15.38	Gotiʼa alino hageno atetenoʼaeʼmo apamiguve, huno huʼniya yaʼmo yosaʼaʼe haitaʼaʼeʼmo neʼapamiye. Muki alu avina ya alu avina yaʼmo agaiʼageʼmo yosaʼaʼe haitaʼaʼeʼmo neʼapamiye. 
1CO.15.39	Muki ma mopafi maiʼnaya yaʼmogimo magoke agufa apakufamo ohaneʼniyana ma mopafi maiʼnaya vayaʼai apakufamo magoke agufa apakufamo hanege afumogi apakufamo aeto agufa apakufamo hanege namamogi apakufamo aeto agufa apakufamo hanege noyamemogi apakufamo aeto agufa apakufamo hanege huʼniye. 
1CO.15.40	Kokuʼnapiʼmo aeto yaʼmo haneʼnigeno ma mopafiʼmo aeto yaʼmo haneʼniye. Haneʼniyaʼmonanafa kokuʼnapiʼmo haneʼniya konali yaʼmo aeto agufa konali yaʼmo haneʼnigeno ma mopafi konali yaʼmo aeto agufa konali yaʼmo haneʼniye. 
1CO.15.41	Yegemo konali yaʼamo mago aeto agufa konali yaʼmo haneʼnigeno kaimo konali yaʼamo aeto agufa konali yaʼmo haneʼnigeno muki kanefiʼamogi konali yaʼapimo aeto agufa konali yaʼmo haneʼnigeno alu kanefi alu kanefiʼmoʼa aeto aeto agufa konali yaʼamo haneʼniye.
1CO.15.42	Ani kava huta he tita alisuna lagufamo aeto agufa lagufamo hanegaiye. Avina yaʼmo hakalegekana huʼa nehakalaya apakufamo nekasaliye. Alino he tino apatesiya apakufamo okasaligiye. 
1CO.15.43	Mopafiʼmo nehakalaya apakufamo amuse huʼa noʼapataya apakufamo haneʼniye. Alino he tino apatesiya apakufamo ha le konali apakufamo hanegaiye. Nehakalaya apakufamo lokiya noʼvaiya apakufamo haneʼniye. Alino he tino apatesiya apakufamo lokiya apakufamo hanegaiye. 
1CO.15.44	Nehakalaya apakufamo ma mopafi apakufamo haneʼniye. Alino he tino apatesiya apakufamo kokuʼnapi apakufamo hanegaiye. Ma mopafi apakufamo hanete kokuʼnapi apakufamo hanete huʼniye. 
1CO.15.45	Ani kavafeʼmo Goti mukufi gemoʼmo hunoʼaeʼmo, 
1CO.15.46	Launelamete yaʼmo hogoteno afole oʼaiʼniyaʼmonanafa lagufale yakeʼmo hogoteno afole aitegenoʼaekeʼmo henagaʼamo launelamete yaʼmo afole neʼaiye. 
1CO.15.47	Hogote vekamo mopaletiʼmo alo huno ateʼnigeno ma mopafatiʼmo afole aiʼniye. Napa tu vekamo Ala kava neʼmo kokuʼnapatiʼmo emineʼniye. 
1CO.15.48	Ma mopafi vayaʼmo mopaletiʼmo alo huno ateʼniya vekagana huʼa maiʼnae. Kokuʼnapi vayaʼmo kokuʼnapatiʼmo emineʼniya vekagana huʼa maiʼnae. 
1CO.15.49	Lagaemo mopaletiʼmo alo huno ateʼniya vekagana huta maiʼnona kava huta kokuʼnapatiʼmo emineʼniya vekagana huta maigune.
1CO.15.51	Inagi afiyo, huʼna, nagaemo mago fala kiʼniya gemo lapa paigesuve. Mukiʼamogitamo ofaligunaʼmonanafa Gotiʼa mukiʼamo saufa lagufamo alino hamaleno latesigetaeʼmo saufa lagufamo aligune. 
1CO.15.52	Henaga atupa pikulimo nehisigetaeʼmo malage huta magoke afinaʼmo lauluma nehuna agufa kavaʼmo huta anonaleʼmo saufa lagufamo aligune. Pikulimo nehisigenoʼaeʼmo faliʼnaya vayaʼmo alino he tino apatesigeʼa okasalisiya apakufamo alisageta afaʼa neʼmauna vayaʼmo saufa lagufamo alino hamaleno lategaiye. 
1CO.15.53	Lagaemo kasalisiya lagufamo ataleta okasalisiya lagufamo aligune. Falisuna lagufamo ataleta afaʼa hanege hanege huno hanesiya lagufamo aligune. 
1CO.15.54	Kasalisiya lagufamo ataleta okasalisiya lagufamo alisuna afinaʼmo Goti mukufiʼmo hu maleʼniya gemo afole aigiye. Ani gemoʼa hunoʼaeʼmo, 
1CO.15.55	huno hu maleʼniye. 
1CO.15.56	Vayaʼmo nefaliya kavaʼmo hosu kavaʼapilefeʼmo neʼapamagiye. Goti keʼaepa geʼamoʼmo ma kavaʼmo hiyo ina kavaʼmo osiyo, huno huʼniya gemoʼa hosu kavaʼapimo alino lokiya vaino neʼate. 
1CO.15.57	Neʼateyaʼmonanafa Gotiʼa Ala kava netimo Yesu Kalaisitetiʼmo laha neʼmaegeta aeta neʼagasone. Gotifeʼmo hao ke hegetao.
1CO.16.2	Alisaya monifatiʼmo hogote afinaʼmo sateʼae sateʼaeʼmo lapamete lapamete hutapa alita fako hutapa Gotiʼa na magiʼmo lapamiʼnisifi ani kava hutapa alita fako hutapa maleme maleme viyo. Esugetapaeʼmo ofalini monieʼmo kahauya hutapa alita anupa hutapa oʼmalesayafeʼmo hemenigeʼmo malege malege hutapa maiyo. 
1CO.16.3	Nagaemo lapakaetegamo uʼna avaʼyi huteʼnaeʼmo lekana paitapa apateʼnisaya vayaʼmo avoʼmo kaeʼna apamiteʼna aliʼna apatesugeʼa ofalini monimo aliniʼa Yulusalemu taonifiʼmo ugae. 
1CO.16.4	Inagi nagaegiʼeʼmo visuna kaʼmo hanesiyana nagaegiʼeʼmo ugune.
1CO.16.6	Uʼna lapakaeʼeʼmo magoʼe afinaʼmo maiteʼna visufi yasimo alino hano hutesigeʼnaeʼmo visufi huʼna afaʼa oʼafiʼnove. Lapakaemo lapataleʼna alu kotega visuva afinaʼmo afaʼa naha maegae. 
1CO.16.7	Hemenimo uʼna lapakaeʼeʼmo aise afinaʼmo maisuvafeʼmo oʼnahauʼniye. Gotiʼa henagaʼamo he, huno hisigeʼnaeʼmo uʼna lapakaeʼeʼmo yatala afinaʼmo maiguve. 
1CO.16.8	Mani Efasasi taonifiʼmo maite maite huliʼna neʼvisugenoʼaeʼmo Petikosi afinaʼmo afole aitesigeʼnaeʼmo ataleʼna uguve. 
1CO.16.9	Maniletiʼmo asole vayaʼmogi nagaefeʼmo kame huʼa neʼnataya vayaʼmo maiʼnayaʼmonanafa Gotiʼa kaʼmo valino nateʼniyanageʼna magoʼe huʼna lusi aliʼyaʼmo alisuva kavaʼmo huʼniye.
1CO.16.11	Fiku yanageno mago vekamoʼmo hunoʼaeʼmo, ina agufa vekamo maiʼniye, huno huteno akameʼyamo amigiyanagi ha maegenoʼao nagaetegamo alagepa huno eno. Agaeʼe mago konagatimogiʼeʼmo aiʼa atagi neʼa esayaʼaeʼmo apakava neʼmauve.
1CO.16.14	Muki kavaʼmo nehutapaeʼmo lapau lapayamopafiʼmo lapaino.
1CO.16.16	Konagaʼnimogitapae, huʼna, lapao ke hovanagi, ani agufa vayaʼai apaiyafiʼe apakaeʼeʼmo magokepi lokaeʼa aliʼyaʼmo neʼaliya vayaʼai apaiyafiʼeʼmo maiʼnetapa apakame hiyo. 
1CO.16.17	Lapakaemo nagaetegamo afaʼa oʼmeʼnayaʼmofeʼmo nahau nehugeʼapaeʼmo Setefanasiʼagi Fotiyunetasiʼagi Akaikasiʼagi huʼa nagaetegamo eʼnageʼnaeʼmo namogaga aiʼnove. 
1CO.16.18	Naipamo aliʼa falu huʼa nateʼnaya kava huʼa lapaipamo aliʼa falu huʼa lapateʼnae. Ani agufa vayaʼaifeʼmo, alagepa vayaʼmo maiʼnae, hutapa hutetapa geʼapimo afiyo.
1CO.16.20	Muki manileʼmo maiʼnaya konagamogiʼeʼmo ge lapamamaeʼnae. Lapakaemo magoke magoke hutapa konagatapimo ge apamamaeteta hapaetapa neyo.
1CO.16.22	Ala kava nefeʼmo hapau apayamopafiʼmo nohapaiya vayaʼmo Gotiʼa alagi apatalesigeʼa afela heyo. Ala kava netimo emikeno. 
1CO.16.23	Ala kava neʼmo Yesuʼa fikumo lapa maeno lapamino. 
1CO.16.24	Mukiʼamogitapaeʼmo Kalaisi Yesupiʼmo nahau nayamopafiʼmo nahauʼniye.
2CO.1.2	Afotimo Gotiʼe Ala kava netimo Yesu Kalaisiʼeʼmo fikumo lapa maeʼana lapamisaʼageno lapaipamoʼmo falu hino.
2CO.1.4	Lagaemo muki agufa hanageke yaʼmo neʼalisaya vayaʼmo hapa maeta alita lokiya vaita apatesunafeʼmo Gotiʼa laha maeno alino lokiya vaino nelate. Lagaemo muki hanageke yaʼmo neʼalunagenoʼaeʼmo laha maeno alino lokiya vaino nelateya kavatetiʼmo hapa maeta alita lokiya vaita apatesunafeʼmo laha maeno alino lokiya vaino nelate. 
2CO.1.5	Kalaisiʼa lusi kana yaʼmo aliʼniya kava huta lusi kana yaʼmo hetamatimo neʼalune. Lusi kava huta kana yaʼmo neʼaluna kavaʼmo huno Gotiʼa Kalaisitetiʼmo magoʼe huno laha maeno alino lokiya vaino nelate. 
2CO.1.6	Gotiʼa lapa maeno alino lokiya vaino lapateteno lapakufamo alino katino lapatesiyafeʼmo kana yaʼmo neʼalune. Lapaipafiʼmo aliʼyaʼmo neʼaligetapaeʼmo neʼaluna agufa kana yaʼmo aliʼnetapaeʼmo oʼataletapa atafauta alagi nehae. Ani kava huno lapa maeno alino lokiya vaino lapateteno lapakufamo alino katino lapatesiyafeʼmo Gotiʼa laha maeno alino lokiya vaino nelate. 
2CO.1.7	Kana yaʼmo neʼaluna kava hutapa kana yaʼmo neʼaliye. Ani kava huno alino lokiya vaino nelateya kava huno alino lokiya vaino lapategaiye, huta ago afiʼnonaʼmofeʼmo, oʼataleʼa atafauʼa alagi hugae, huta lagesamo neʼafune.
2CO.1.9	He, yasi vekamoʼmo hunoʼaeʼmo, faligae, huno huʼniya agufa gemo laipafiʼmo ago afole aiʼniye. Lagaitieʼmo alita amufa olamita Gotiʼa faliʼnayatetiʼmo alino he tino neʼapateya vekaekeʼmo alita amufa amigune, huta lagesamo afisunafeʼmo mani hanageke yaʼmo lagaeteʼmo afole aiʼniye. 
2CO.1.10	Agaemo lusi hanageke yaʼmo falisuna agufa hanageke yaʼmo aliʼnonaʼmonanafa lagufamo alino katino lateʼniyanageno alino katino nelateyanageno alu afinaʼaʼe alu afinaʼaʼeʼmo magoʼe huno lagufamo alino katino lategaiye, huta agaefeʼmo alita amufa neʼamune. 
2CO.1.11	Lapakaemo asole vayaʼmogitapamo nunumuʼmo hutapa latesageno Gotiʼa lahau vaisigeʼapaeʼmo ani kava huʼa asole vayaʼmogimo Gotifeʼmo hao ke heʼa lategae.
2CO.1.13	Lagaemo lole agufa gemo osuta mago gemo aeta ati okaeʼnonanagetapa afaʼa lekana paitapa afigae. Mukiʼamogitapamo muki getimo alagepa hutapa afime afime utapa atupa afinaʼeʼmo afisayafeʼmo avoʼmo kaeʼnone. 
2CO.1.14	Magoʼamogitapamo lagetetapaeʼmo lagaefeʼmo lapamogaga neʼaiye. Ani kava huta Ala kava netimo Yesuʼa eminesiya afinaʼmo lapakaefeʼmo lamogaga aisuna kava hutapa lagaefeʼmo lapamogaga aigae.
2CO.1.15	Nagaemo lole nagesamo oʼafiʼna magoke nagesamo afiʼnaeʼmo, lole afinaʼmo lapakaetegamo uʼna lapa maegauve. 
2CO.1.16	Lapakaetegamo uʼna maigeʼna lapataleʼna Masetoniya kotegamo uteʼna halate aiʼna atagi neʼna lapakaetegamo eʼna maiʼnisugetapaeʼmo Yutiya kotegamo visuvafeʼmo naha maegae, huʼna nagesamo neʼafuve. 
2CO.1.17	Nagaemo huʼnaeʼmo, ani kavaʼmo huguve, huʼna huʼnova gemo navayaʼaletikeʼmo afa gemo huʼnofiye. Haʼao. Ma mopafi vayaʼmogi nehaya agufa ge huʼna hisuva kavafeʼmo lole gemo huʼnaeʼmo magoke afinaʼmo he, huʼna huteʼna, haʼao, huʼna osuʼnove. 
2CO.1.18	Gotiʼa huguve, huno hu maleʼniya gemo ataleno alu gemo nosiya kava huta lapakaefeʼmo magoke afinaʼmo he, huta huteta, haʼao, huta nosune. 
2CO.1.19	Sailasiʼagi Timotiʼagi nagaiʼnimogi huta Goti Mafaʼneʼamo Yesu Kalaisifeʼmo ava gemo aeta hakalo huta lapa paiʼnona vekamoʼmo lole agufa gemo afoʼamoʼmo oʼmaiʼniye. Agaetefeʼmo he, nehutaeʼmo aita atagineta, haʼao, huta nosune. Agaemo he gemo afoʼamoʼmo maiʼneno lama gemo afoʼamoʼmo maiʼniye. 
2CO.1.20	Gotiʼa muki asole geʼamo alagi lama ge huno ani kavaʼmo huguve, huno hu maleʼniya polomasi geʼamo Kalaisitetiʼmo, he, huno huteno alino afole aino neʼate. Alino afole aino neʼateyaʼmofeʼmo lagaemo Kalaisitetiʼmo, he, lama gemo haneʼniye, huteta Goti agiʼaleʼmo alita asaga nehune.
2CO.1.23	Gotiʼa nageʼniyanageno lama gemo nehiye, huno ageteno naha maeno faigoko gemo lapa paigiye. Lama gemo huʼnaeʼmo, kayoʼmo lapamisuvafeʼmo oʼnahauʼnigeʼnaeʼmo, Kolitiyani taonifiʼmo halate oʼuguve, huteʼna lapataleʼna aeʼna lapakaseʼnove. 
2CO.1.24	Lagaemo lapakesamo afita fatago hisaya kavatetiʼmo ala lagi vayatapimo maisunafeʼmo osuʼnonaʼmonanafa lapamogaga aisayafeʼmo lapa neʼmaone. Lapakesamo afita fatago nehutapaeʼmo atafautapa alagi huʼnetapa he titapa maiʼnae.
2CO.2.2	Nagaemo lapaipamoʼmo kana hisiya yaʼmo aliʼna lapamisugenoʼaeʼmo nagaemo ina lagimo namogaga aliʼa namisaya vayaʼmo maigae, lapaipamoʼmo kana hugiyaʼmofeʼmae.
2CO.2.3	Visugetapaeʼmo namogaga yaʼmo namisaya vayaʼmogitapamo naipamoʼmo kana hisiya yaʼmo oʼnamisayafeʼmo oʼuʼna avoʼmo kaeʼnove. Lole nagesamo oʼafiʼna lokiya vaiʼna magoke nagesamo afiʼnaeʼmo, namogaga aisuvana ani kava hutapa lapamogaga aigae. 
2CO.2.4	Naipamoʼmo kana huteno nainagamo faiʼnigeno naunumo nelamigeʼna mani avoʼmo kaeʼnove. Lapaipamoʼmo kana hisiyafeʼmo mani avoʼmo okaeʼnovaʼmonanafa lapakaefeʼmo lusi kava huno nahau nayamopafiʼmo nahauʼniya kavaʼnimo agesayafeʼmo avoʼmo kaeʼnove.
2CO.2.6	Asole vayaʼamogitapamo hosu kavaʼalefeʼmo anonaʼamo amiʼnaya kavaʼmo alagi amiʼnae. 
2CO.2.7	Fiku yanageno aipamoʼmo lusi kava huno kana hisigeno atalegaiyanagi hosu kavaʼamo alita ataletetapa alita lokiya vaita ateyo. 
2CO.2.8	Lapakaemo muki vayaʼai apaulagaleʼmo agaefeʼmo lapau lapayamopafiʼmo lapauʼniya kavatapimo alitapa ave liyo. 
2CO.2.9	Hogoteʼna muki geʼanimo afitetapa akame hisafi, huʼna lapamalageka hisuvafeʼmo mago avoʼmo kaeʼnove. 
2CO.2.10	Lapakaemo hosu kavaʼamo alitapa atalesageʼnaeʼmo nagaeʼeʼmo aliʼna atalegauve. Nagaetegamo hosu kavaʼmo huʼnisiyaʼmoʼmo aliʼna ataleʼnove. Lapa maesuvafeʼmo Kalaisi aulagaleʼmo hosu kavaʼamo aliʼna ataleʼnove. 
2CO.2.11	Fiku yanageno Sataniʼa humi lateteno aeno lagasegaiye. Na agufa kavaʼmo alino afole aino atesiyafeʼmo hauʼnifi huta ageʼnone.
2CO.2.13	Nagaemo konagaʼnimoʼmo Taitasiʼa kahauya huʼna oʼageʼnovaʼmofeʼmo nahausoli huʼnigeʼnaeʼmo maitaleyo, huʼna huteʼna apataleʼna Masetoniya kotegamo uʼnove. 
2CO.2.14	Vaehae, huʼna, Gotifeʼmo hao ke heʼnove. Gotiʼa muki afinaʼmo alagepa huno laha neʼmaegeta Kalaisipiʼmo maiʼnetaeʼmo kame vayatimo aeta apakaseta neʼune. Neʼunagenoʼaeʼmo Kalaisifeʼmo ava gemo afiʼa aeto hisaya faigoko geʼamo alagepa atumo aigekana huno muki kotegamo aino atagu faenuneno nehiye. 
2CO.2.15	Lagaemo utaeʼmo apakufamo alino katino neʼapateya vayaʼaitegaʼe alino apagoʼya lagauno apatalesiya kateʼmo neʼvaya vayaʼaitegaʼeʼmo Kalaisifeʼmo alagepa faigoko geʼamo aeta hakalo huta hapa nepaunagenoʼaeʼmo Kalaisiʼa alagepa atumo neʼaigenoʼaeʼmo Gotiʼa atuʼamo neʼafiye. 
2CO.2.16	Lagaemo alino apagoʼya lagauno apatalesiya vayaʼaitefeʼmo faliʼnaya vayaʼmogi hosu atumo aigekana huta maiʼnonageʼapaeʼmo atuʼamo neʼafiyanageʼa faligae. Lagaemo apakufamo alino katino neʼapateya vayaʼaitefeʼmo afaʼa maisaya yaʼmo alino neʼapamiya yaʼmo atumo aigekana huta maiʼnonageʼapaeʼmo atuʼamo neʼafiyanageʼa maige maige huʼa maigae. Ina lagimo ani kana huʼniya aliʼyaʼmo afaʼa aligae. 
2CO.2.17	Asole tisa vayatapimogimo umenitata huʼa kagemi yaʼapimo maketi nehaya vayakana huʼa Goti geʼamo aeʼa hakalo huʼa hapa nepaiyaʼmonanafa lagaemo Kalaisipiʼmo maiʼnetaeʼmo Gotiʼa lamiʼniya aliʼyaʼamo neʼalitaeʼmo Goti aulagaleʼmo laipafatiʼmo aeta hakalo huta hapa nepaune.
2CO.3.2	Lapakaemo avoʼmo nekaya yakana hutapa maiʼnae. Kalaisiʼa ani avoʼmo laipafiʼmo kae maleʼnigeʼa mukiʼamogimo lapaketeʼapaeʼmo ani kava huʼa avoʼmo ageteʼa lekana nepaiye. 
2CO.3.3	Kalaisiʼa aliʼyatiletiʼmo afole yateʼmo avoʼmo kae maleʼniye. Agaemo avoʼmo nekaya anitetiʼmo avoʼmo okaeʼnifa afaʼa neʼmaiya Goti Aunemeʼaletiʼmo avoʼmo kae maleʼniye. Latapa yafateʼmo avoʼmo okaeʼnifa malu male nehiya lapaipafiʼmo avoʼmo kae maleʼniye.
2CO.3.5	Himamutimo ohaneʼniyanageta lagaitimo alagepa lagesamo afaʼa oʼafigune. Goti aliʼyaʼamo alisuna himamutimo Gotitegatiʼmo afole neʼaiye. 
2CO.3.6	Agaemo aliʼyaʼamo alisunafeʼmo lokiya vaino lateʼnigeta saufa kotalakeleʼmo aliʼyaʼamo neʼaluna vayaʼmo maiʼnone. Saufa kotalake gemo malaga yateʼmo avoʼmo kae maleʼniya keʼaepa gegana huno ohaneʼnifa Aunemeʼaʼe gemo yuʼilaga gemo haneʼniye. Keʼaepa gemoʼa vayaʼmo apamagigeʼa nefaliyaʼmonanafa Aunemeʼamoʼmo afaʼa maisaya yaʼmo neʼapamiye.
2CO.3.8	Ani aliʼyaʼmoʼmo ha le konali yaʼamo haneʼniyaʼmonanafa Aunemeʼamoʼmo neʼaliya aliʼyaʼmo ha le konali yaʼamoʼmo magoʼe huno lusi kava huno aeno agaseʼniye. 
2CO.3.9	Keʼaepa gemoʼa hunoʼaeʼmo, hosu vayaʼmo maiʼnae, huno nehiya gelefeʼmo aliʼyaʼmo neʼaliya ha le konali yaʼamo haneʼniyaʼmonanafa fatago kavaʼmo alino neʼapamiya gelefeʼmo aliʼyaʼmo neʼaliya ha le konali yaʼamoʼmo magoʼe huno lusi kava huno aeno agaseʼniye. 
2CO.3.10	Akeyaʼvilaga aliʼyaʼmo ha le konali yaʼamo hemenimo ohaneʼniye. Magoʼe huno aeno agaseʼniya ha le konali yaʼmoʼa ago aeno ati kaeʼniyaʼmofeʼmae. 
2CO.3.11	Hano hugefe nehiya aliʼyaʼmo ha le konali yaʼamo haneʼniyana hano osuno hanege hanege huno hanesiya aliʼyaʼmo ha le konali yaʼamoʼa magoʼe huno lusi kava huno aeno agaseʼniye. 
2CO.3.12	Lagaemo saufa kotalake geʼaletiʼmo alagepa kavaʼmo afole aigiye, huta huteta lavayagunagu nehuta agava neʼmaunaʼmofeʼmo mago gemo fala okita muki geʼamo aeta hakalo huta hapa nepaune. 
2CO.3.13	Mosese augosafatiʼmo aeno ha leʼniya yaʼmo hano hume hume eʼnigenoʼaeʼmo Isaleli vayaʼmogimo augosafiʼmo atupa afinaʼmo aulu haeʼa oʼagesayafeʼmo kenaletiʼmo aino ati kaeʼniyaʼmonanafa lagaemo mago gemo aeta ati nokaone. 
2CO.3.14	Gotiʼa apaipa apakesamo aino akani maleʼnigeʼapaeʼmo ani kava huʼa maime maime eʼa hemenimo atafa kotalakemo lekana nepaigenoʼaeʼmo ani agufa kenamoʼmo apaipa apakesaleʼmo aino ati kaeʼniye. Gotiʼa ani agufa kenamo fikumo alino lageno oʼatalegaifa Kalaisitetikeʼmo alino lageno atalegaiye. 
2CO.3.15	Kenamoʼmo apaipa apakesaleʼmo aino ati kaeno haneme haneme neʼegenoʼaeʼmo ani afinaʼmo Mosese gemo lekana nepaigenoʼaeʼmo ani kenamo afaʼa haneʼniye. 
2CO.3.16	Haneʼniyaʼmonanafa mago vayaʼmo aiʼa afe leʼa Ala kava netegamo neʼagenoʼaeʼmo ani kenamo alino neʼatale. 
2CO.3.17	Ala kava neʼmo Aunemeʼamo maiʼniyaʼmofeʼmo apaipafiʼmo aliʼyaʼmo neʼaliya vayaʼmogimo kalavusifiʼmo oʼmaiʼnafa afaʼa maiʼnae. 
2CO.3.18	Gotiʼa laugosafatiʼmo kenamo ago alino ataleʼnigeta alaveʼyofatiʼmo laugosamo neʼagona kava huta Ala kava neʼmo ha le konali yaʼamo neʼagonagenoʼaeʼmo Ala kava neʼmo Aunemeʼamoʼmo alino hamaleno nelategetaeʼmo ha le konali yaʼamo alime alime uta Ala kava nekana huta hamaleme hamaleme neʼune.
2CO.4.2	Lagaemo lavagage osisiyafeʼmo hosu kavatimo aeta ati nokaone. Humi lapateteta Goti geʼamo alita afe leta anonale alu gemo nosune. Lagaemo Goti aulagaleʼmo lama geʼamo afole yateʼmo aeta hakalo huta hapa nepaunagenoʼaeʼmo muki vayaʼai yuʼilaga vekaʼapimoʼa hunoʼaeʼmo, lama gemo nehaya vayaʼmo maiʼnae, huno nehiye. 
2CO.4.3	Alagepa faigoko getimo kenaletiʼmo aino ati kaeʼnisiyaʼmoʼmo Gotiʼa alino apagoʼya lagauno apatalesiya kateʼmo neʼvaya vayaʼai apaipafikeʼmo aino ati kae maleʼnigeʼa noʼagae. 
2CO.4.4	Ma mopafi vayaʼmogi gotiʼapimoʼa apakesamo afiʼa fatago nosaya vayaʼai apakesamo afisaya apaulagamo alino fali kaeno apateʼnigeʼapaeʼmo afaʼa noʼagae. Kalaisiʼa Goti auneʼamo alagi maiʼniyaʼmonanafa apakaemo Kalaisi ha le konali yaʼaeʼmo alagepa faigoko geʼamoʼmo aeno ha neleya konali yaʼamo afaʼa oʼagegae. 
2CO.4.5	Lagaemo lagaitieʼmo aeta hakalo nosupa Yesu Kalaisiʼa Ala kava netiekeʼmo aeta hakalo nehune. Lagaemo Yesu agiʼalefeʼmo aliʼyaʼamo neʼaluna vayatapimo maiʼnone. 
2CO.4.6	Gotiʼa hani huʼniya yapifeʼmo, aeka ha lo, huno huʼniya Gotiʼa laipafifeʼmo hunoʼaeʼmo, aeka ha lo, huno huʼnigeno Goti ha le konali yaʼamo Kalaisi augosafatiʼmo aeno ha leʼnigeta ageʼnone.
2CO.4.8	Hanageke yaʼmoʼa faino ku aino lateʼniyaʼmonanafa kaʼmo afaʼa haneʼniye. Na agufa kava hugupi huta lagesamo noʼafunaʼmonanafa laipa lagesamo alagi asagauno noʼaiye. 
2CO.4.9	Apaini huʼa nelatayaʼmonanafa Gotiʼa lataleno noʼviye. Lamagiʼnageta asagauta neʼaunaʼmonanafa nofalune. 
2CO.4.10	Yesuʼa afaʼa maiʼniye, huta lagufaletiʼmo alita apave lisunafeʼmo Ala kava neʼmo Yesuʼa faliʼniya agufa kavaʼmo lagufaleʼmo alinita neʼune. 
2CO.4.11	Yesuʼa afaʼa maiʼniya himamuʼamo kasalisiya lagufaleʼmo lagesayafeʼmo afaʼa neʼmaiyategamo neʼmauna vayaʼmo Yesu agiʼalefeʼmo lamagisageta falisuna kavategamo maiʼnone. 
2CO.4.12	Inagi falisuna kavaʼmoʼa lagufafiʼmo aliʼyaʼmo neʼaliyaʼmonanafa Yesuʼa afaʼa maiʼniya himamuʼamoʼmo lapaipafiʼmo aliʼyaʼmo neʼaliye.
2CO.4.14	Lagaemo afiʼnonana Ala kava neʼmo Yesuʼa ago alino he tino ateʼniya vekamoʼmo Yesuʼe lagaeʼeʼmo alino he tino latetenoʼaeʼmo lapakaeʼeʼmo lavalelinuno agaeʼeʼmo magokepi lokaeno latesigeta lokaeta maigune, huta afiʼnonaʼmofeʼmo ge nehune. 
2CO.4.15	Lagaemo lapa maesunafeʼmo muki mani agufa kana yaʼmo alita neʼmaune. Gotiʼa asole vayaʼaina fikumo hapa maeno neʼapamiya kavaʼamo aino atagu faeno uneno hisigeʼa magoʼe magoʼe huʼa hao ke heteʼapaeʼmo Goti agiʼaleʼmo aliʼa asaga huʼa atesayafeʼmae.
2CO.4.17	Aise hanageke yaʼmo aise afinaʼmo neʼaluna kavaʼmoʼa alino alo huno nelateyanageta anonaʼaleʼmo lusi kava huno aeno agaseʼniya ha le konali yatimo hanege hanege huno hanesiya ha le konali yatimo aligune. 
2CO.4.18	Lagaemo neʼagona yafeʼmo lagesamo oʼafita noʼagona yafekeʼmo lagesamo neʼafunagenoʼaeʼmo alo huno nelate. Neʼagona yaʼmo aupa afinaʼmo hanegaiyaʼmonanafa noʼagona yatimo hanege hanege huno hanegaiyamofeʼmae.
2CO.5.2	Seli notifiʼmo maiʼneta kage kage nehutaeʼmo kokuʼnapi notimo alita akalo huta vaisunafeʼmo lusi kava huno lahauʼniye. 
2CO.5.3	Kukena yaʼamo ago alita vaiʼnisunaʼmoʼmo falisunageno Gotiʼa lagetenoʼaeʼmo, lapakufaʼalagaʼageʼmo maiʼnae, huno laha opaisigeta saufa kukenamo alita vaigune. 
2CO.5.4	Lagaemo seli notifiʼmo maiʼnetaeʼmo lusi kava huta kana yaʼmo aliʼneta kage kage nehune. Kukenatimo asagita atalesunafeʼmo lagesamo oʼafita saufa kukenamo alita akalo huta vaisunageno maige maige huta maisuna kavatimoʼmo falisuna kavaʼmo alino hano huno atalesiyafeʼmo lahauʼniye. 
2CO.5.5	Ani kavaʼmo huta maisunafeʼmo alo huno lateʼniya vekamo Gotiʼa maiʼniye. Agaemo lamisiya yapatiʼmo Aunemeʼamo ago alino lamiʼniyaʼmofeʼmo muki yaʼamo alagi lamigiye, huta ago afiʼnone.
2CO.5.7	Hemenimo oʼageʼnonaʼmonanafa agaefeʼmo lagesamo afita fatago nehutaeʼmo ma mopafiʼmo maiʼnone. 
2CO.5.8	Lagufaʼamo ataleta uta haita Ala kava neʼeʼmo maisunafeʼmo koli osuta he, kanalene, huta nehune. 
2CO.5.9	Lagufafiʼmo maiʼnopi ataleta visupi nehutaeʼmo amuse huno latesiyafeʼmo aliʼyaʼamo neʼalune. 
2CO.5.10	Kalaisiʼa siyaʼaleʼmo fai maiʼnenoʼaeʼmo kavatimo alino fako huno latesiya afinaʼmo mukiʼamogita uta haita aulagaleʼmo he tita maigune. Lagufafiʼmo maiʼnetaeʼmo alagepa kavaʼmo huʼnisupi hosu kavaʼmo huʼnisupigeta mukiʼamogitamo lamete lamete huta miyatimo aligune.
2CO.5.12	Halate hutaeʼmo, alagepa aliʼyaʼmo neʼalune, huta lagitileʼmo alita asaga huta atesunafeʼmo nosupa lapamogaga aita latesayafeʼmo mani gemo nehune. Lapakaemo apaipafiʼmo haneʼniya kavafeʼmo apamogaga oʼaiʼa amega apakufaleʼmo nehaneya kavafeʼmo apamogaga neʼaiya vayaʼai geʼapileʼmo afaʼa aeta atagaina hutapa hapa paisayafeʼmo mani gemo nehune. 
2CO.5.13	Vayaʼai apaulagaleʼmo negi kavaʼmo nehisunana Gotitefeʼmo nehugune. Api kavaʼmo nehisunana lapakaetefeʼmo nehugune. 
2CO.5.14	Kalaisiʼa lagaefeʼmo hau ayamopafiʼmo hauʼniya kavaʼamoʼa heno lavayu hulinuno nelate. Mani kavatefeʼmo alita fako huta lagesamo afiʼnonana magoke vekamoʼmo muki vayaʼaitefeʼmo falino apateʼniyaʼmofeʼmo mukiʼamogi agaeʼeʼmo faliʼnae. 
2CO.5.15	Faliʼnayaʼmonanafa afaʼa maiʼnaya vayaʼmo apakaiʼapi hapauʼniya kavaʼmo magoʼe huʼa osuʼa faliteno he tiʼniya vekalefeʼmo muki kavaʼmo hisayafeʼmo ani muki vayaʼaitefeʼmo falino apateʼniye.
2CO.5.16	Lagaemo magoʼe huta ma mopafi vayakana huta vayaʼmogi kavaʼapimo alita fako huta noʼapatone. Lagaemo hogoteta Kalaisiʼa ma mopafi vekagana huta ageʼnonaʼmonanafa hemenimo magoʼe huta ma mopafi vekagana huta oʼagegaune. 
2CO.5.17	Gotiʼa ina lagimo Kalaisipiʼmo maiʼnisafi ago saufa vayaʼmo alo huno apateʼniye. Afiyo, huʼna, atafa kavaʼapimo ago hano huʼnigenoʼaeʼmo muki saufa kavaʼapimo afole aiʼniye. 
2CO.5.18	Muki ani kavaʼmo afoʼamoʼmo Gotiʼa maiʼniye. Agaemo Yesu Kalaisitetiʼmo agaiʼaʼeʼmo alino nanu aeno latetenoʼaeʼmo agaiʼaʼeʼmo alino nanu aeno lapateʼniye, huta hapa paisuna aliʼyaʼamo ago lamiʼniye. 
2CO.5.19	Inagi Gotiʼa Kalaisipiʼmo alino ao yaʼmo hu maleʼniyaʼmofeʼmo hosu kavaʼapilefeʼmo vaiʼmo noʼapamiye. Agaemo alino ao yaʼmo hu maleʼniya geleʼmo alagepa huta yagaita atesunafeʼmo aliʼyaʼamo lamiʼniye. 
2CO.5.20	Ani aliʼyaʼamo lamiʼniyaʼmofeʼmo Kalaisi avayamo aliʼnonagenoʼaeʼmo Gotiʼa lavayafatiʼmo hunoʼaeʼmo, lapao ke hove, huno nehiya agufa gemo huta muki vayaʼaifeʼmo hutaeʼmo, lapao ke hone, huta Gotiʼa ago alino ao yaʼmo hu maleʼniyaʼmofeʼmo lapakaemo alita lapao yaʼmo hu maleʼnetapa agaeʼeʼmo magokepi lokaetapa maiyo, huta nehune. 
2CO.5.21	Na kava higetaene. Lagaemo Kalaisipiʼmo maiʼnetaeʼmo Goti fatago kavaʼamo hamalesunafeʼmo Gotiʼa hosu kavaʼmo alagi osuʼniya vekamo alino hamaleno ateʼnigeno hosu kavaʼmo hamaleʼniye.
2CO.6.2	Ani kavatefeʼmo hunoʼaeʼmo,
2CO.6.2	Fikumo hapa maeʼna neʼapamuva afinaʼmo gekamo afiʼnove. Apakufamo aliʼna katiʼna neʼapatova afinaʼmo kaha maeʼnove,
2CO.6.2	huno huʼniye. Afiyo, huʼna, hemenimo vayaʼmo fikumo hapa maeno neʼapamiya afinaʼmo haneʼniye. Afiyo, huʼna, hemenimo vayaʼai apakufamo alino katino neʼapateya afinaʼmo haneʼniye. 
2CO.6.3	Aliʼyatieʼmo huʼa faipa huʼa olatesayafeʼmo vayaʼai apaiyafiʼmo hapaesiya yaʼmo noʼmalonaʼmonanafa 
2CO.6.4	Goti aliʼyaʼamo alagepa huʼa neʼaliye, huʼa lagesayafeʼmo alu alagepa kava alu alagepa kavaʼmo nehune. Lagaemo oʼataleta atafauta alagi huta maige hanageke yaʼmo alige kafu huge kana yaʼmo alige nehune. 
2CO.6.5	Vayaʼmogi lamagige kalavusi huʼa latege apano aeteʼa apavamusa gemoʼmo huge huʼnae. Lokiya aliʼyaʼmo aliʼnonageno alagaʼmo lahaege lau okalege neʼyaʼmo oʼnege huʼnone. 
2CO.6.6	Aʼne anagaʼaitegamo lokiya yaveyave kavaʼmo huge afiteta ageta aeto huge yuna laipamo kalige falu laipamo kalige alita lao yaʼmo huge Aote Aunemeʼaleti kavaʼmo huge laipafatiʼmo lahau layamopafiʼmo lahauge huta maiʼnone. 
2CO.6.7	Lama gemo huge Goti himamuʼaletiʼmo huge huta alagepa kavaʼmo huʼnone. Fatago kavatetiʼmo kame hisuna yaʼmo lamaga layapiʼmo alige hoga layapiʼmo alige huʼnone. 
2CO.6.8	Mago vayaʼmogi lagitileʼmo aliʼa afepi nelatae. Mago vayaʼamogi huʼa faipa huʼa nelatageʼa mago vayaʼamogi ala lagitimo nelamiye. Mago vayaʼmogi huʼapaeʼmo, apakesamo nefaiya vayaʼmo maiʼnae, huʼa nehayaʼmonanafa lama ge vayaʼmo maiʼnone. 
2CO.6.9	Ina agufa vayaʼmo maiʼnae, huʼa huteʼa nolagayaʼmonanafa Gotiʼa lageʼniye. Falisuna agufa kavaʼmo nehutaeʼmo lageyo, huta afaʼa maiʼnone. Lamagiʼnayaʼmonanafa alagi kamiti olamagiʼnae. 
2CO.6.10	Laipamoʼmo kana nehiyaʼmonanafa muki afinaʼmo lamogaga neʼaune. Kagemi yatimo ohaneʼniya vayaʼmo maiʼnonaʼmonanafa alopa kagemi yaʼmo apamiʼnonageʼapaeʼmo alopa kagemi yaʼapimo haneʼniya vayaʼmo nehamalae. Ma mopafi yaʼmo oʼaliʼnonaʼmonanafa muki yaʼamo aliʼnone.
2CO.6.11	O Kolitiyani vayaʼmogitapae, huta, muki lagesamo afiʼnona geʼamo huta afole aita lapa paiʼnone. Laipa lagesafiʼmo lahauʼniya kavaʼmo magoʼe huta lapamiʼnone. 
2CO.6.12	Laipamo atafauta oʼateta lapamiʼnonaʼmonanafa lapaipamo olamitapa atafautapa ateʼnae. 
2CO.6.13	Mafaʼneʼnimogitapaeʼmo, huʼna, lapakaeʼeʼmo anonatilefeʼmo lapaipamo lamiyo.
2CO.6.15	Kalaisiʼe Sataniʼeʼmo magoke anaipa kaliʼana neʼmaiʼafiye. Haʼao. Apakesamo afiʼa fatago nehaya vayaʼai kavaʼapimo alu kavaʼmo haneʼnigeno apakesamo afiʼa fatago osuʼnaya vayaʼai kavaʼapimo alu kavaʼmo haneʼniyaʼmofeʼmo magoke hetamafatiʼmo oʼaligune. 
2CO.6.16	Haiya kava huʼa alo nehaya aigofe gotiʼapimogi Goti aote ha le mono nopiʼmo hanegae. Alu ya alu yaʼmo haneʼnayaʼmofeʼmo ohanegae. Lagaemo afaʼa neʼmaiya Goti aote ha le mono noʼamo maiʼnonaʼmofeʼmae. Gotiʼa ani kavatefeʼmo hunoʼaeʼmo,
2CO.6.16	Nagaemo apakaepiʼmo maiʼneʼna apakae folagapiʼmo umenitata huguve. Gotiʼapimoʼnamo maisugeʼa vayaʼnimo maigae, huno huʼniye. 
2CO.6.17	Huʼniyaʼmofeʼmo Ala kava neʼmoʼa hunoʼaeʼmo, Apakae folagapatiʼmo apataletapa uta lapaote maiyo. Hosu yateʼmo ame oʼaliʼnigeʼnao lapavalegauve. 
2CO.6.18	Afotapimoʼnamo maisugetapa mafaʼne aʼmafaʼneʼnimo maigae, huno Ala kava neʼmo ayamufaʼage vekamoʼmo ani gemo hu maleʼniye, huno huʼniye.
2CO.7.1	Nahau nayamopafiʼmo nahauʼniya vayaʼnimogitapae, huʼna, Gotiʼa ani kavaʼmo huguve, huno hu maleʼniya gemo ago afiʼnonaʼmofeʼmo lagaitimo muki hosu kavatimo lagufaleʼe laipa lagesafiʼeʼmo oʼaniʼya faiʼniya yakana huno haneʼniya kavaʼmo aeta kalo paeta atalegetao. Gotifeʼmo koli nehutaeʼmo aote kavaʼmo agetetaeʼmo alagi hume hume utah haita hapaigetao.
2CO.7.3	Lapakaepiʼmo aliʼna faiʼna lapatesuvafeʼmo mani gemo nehufiye. Haʼao, hogoteʼna huʼnaeʼmo, lapakaemo falisayana lapakaeʼeʼmo magokepiʼmo faligune. Afaʼa maisayana ani kava huta lapakaeʼeʼmo magokepiʼmo afaʼa maigune, huʼna huʼnove. 
2CO.7.4	Lapakaemo alagepa kavaʼmo hugae, huʼna lokiya nagesamo afiteʼnaeʼmo huʼna ha leʼna lapa nepauve. Lusi kava huʼna namogaga aiʼna nelapateʼnaeʼmo lapava gemo huʼna hapa nepauve. Naipamoʼmo falu huʼniya kavaʼnimoʼmo havai teʼniye. Alopa hanageke yaʼmo aliʼnetaeʼmo nagaemo lusi kava huʼna namogaga neʼauve.
2CO.7.6	Huʼnonaʼmonanafa Gotiʼa apaipamoʼmo kana nehiya vayaʼai apaipamo alino falu nehiya vekamoʼmo Taitasiʼa alino ateʼnigeno halate lagaetegamo eʼniya kavatetiʼmo laipamo alino falu huʼniye. 
2CO.7.7	Eʼniya kavafekeʼmo laipamoʼmo falu osuʼniyaʼmonanafa Taitasiʼa lapakaefeʼmo aipamoʼmo falu huʼniya kava huno laipamoʼmo falu huʼniye. Agaemo hunoʼaeʼmo, apakaemo lagesayafeʼmo lusi kava huno hapauʼnigeʼa yulagefa neʼaiye. Kagaetefeʼmo apayamukiki nehae, huno laha paiʼnigeʼnaeʼmo magoʼe huʼna namogaga aiʼnove. 
2CO.7.8	Avoʼmo kaeʼna ataleʼnogetapa alita lekana paita afitetapaeʼmo lapaipamoʼmo kana huʼniyaʼmonanafa ani kavafeʼmo nahau osuʼnove. Hemenimo nahau osuʼnovaʼmonanafa hogoteʼna nahau huʼnove. Afiʼnovana ani avoʼmo alita lekana paita afitetapaeʼmo lapaipamoʼmo kana huʼniyaʼmonanafa aise afinaʼmo lapaipamoʼmo kana huʼniye. 
2CO.7.9	Lapaipamoʼmo kana huʼniyaʼmofeʼmo namogaga oʼaiʼnofa lapaipamoʼmo kana huʼnigetapa lapaipamo alitapa afe leʼnaya kavafeʼmo hemenimo namogaga neʼauve. Lapakaemo getiletiʼmo alagepa hutapa oʼmaisayafeʼmo Gotiʼa hauʼniya kavatefeʼmo lapaipamoʼmo kana huʼniye. 
2CO.7.10	Gotitefeʼmo apaipamoʼmo kana huʼniya kavaʼmoʼa vayaʼai apaipafiʼmo hapau osisaya kavaʼmoʼa aliʼyaʼmoʼaliʼnigenoʼaeʼmo Gotiʼa apakufamo alino katino neʼapate. Ma mopafi vayaʼmogi apaipamoʼmo kana nehiya kavaʼapimoʼa nefaliya kavaʼmo alino afole aino neʼate. 
2CO.7.11	Afiyo, huʼna, Gotiʼa hauʼniya agufa lapaipa kana huʼniya kavaʼmoʼa lapaipafiʼmo malage huno aliʼyaʼmo aliʼnigetapaeʼmo lapakaemo huʼnaya kavafeʼmo he titapa ava ge hutetapa lapakaitapieʼmo ge lapautetapa koli lapaipamo kaliʼnigetapaeʼmo hosu kavatapimo alitapa atalesayafeʼmo lusi kava huno lapauʼnigetapa lapayamukiki hutapa kayoʼmo amisayafeʼmo huʼnae. Alu alagepa kava alu alagepa kavaʼmo nehutapaeʼmo alagi alagepa hutapa alita api aita ateʼnae. 
2CO.7.12	Avoʼmo kaeʼnovaʼmonanafa hosu kavaʼmo huʼniya vekaeʼmo nagesamo alaʼamo oʼafige apakaetegamo hosu kavaʼmo huʼniya vekalegaeʼmo nagesa alaʼamo oʼafige huteʼnaeʼmo avoʼmo kaeʼnove. Goti aulagaleʼmo lapakaefeʼmo lagesamo afiʼnetaeʼmo yagaita nelapatona kavaʼmo aliʼna lapave lisugetapa agesayafeʼmo mani avoʼmo kaeʼnove.
2CO.7.13	Ani kavatefeʼmo laipamoʼmo falu hutapa lateʼnageta Taitasiʼa amogaga aiʼniya kavafeʼmo lusi kava huta lamogaga aiʼnone. Lapakaemo aipamo alita falu huʼnayaʼmofeʼmo amogaga aiʼniye. 
2CO.7.14	Nagaemo Taitasifeʼmo lapakitapileʼmo aliʼna asaga huʼna lapateʼnova gelefeʼmo navagage nosiye. Lapa paiʼnona gemo lama gemo haneʼniya kava huno Taitasifeʼmo lapakitapileʼmo alita asaga huta lapateʼnona gemo afole yategamo afole aiʼnigeno lama gemo haneʼniye. 
2CO.7.15	Taitasiʼa koli hutetapa atete nehutapaeʼmo lapayaʼmo amitetapa geʼamo afiʼnaya kavafeʼmo agesamo afino ho hutenoʼaeʼmo lapakaefeʼmo magoʼe huno hau ayamopafiʼmo hauʼniye. 
2CO.7.16	Nagaemo lapakaefeʼmo huʼnaeʼmo, muki alagepa kavaʼamo afaʼa hugae, huʼna nagesamo neʼafuvaʼmofeʼmo namogaga neʼauve.
2CO.8.2	Alopa hanageke yaʼmoʼa apamalageka huʼnigeʼapaeʼmo lusi kava huʼa kafu huʼnayaʼmonanafa magoʼe huʼa apamogaga aiteʼapaeʼmo alopa monimo ofalinimo huʼnae. 
2CO.8.3+2CO.8.4	Hapa maesiya gemo huʼnaeʼmo, ofalinimo hisaya himamuʼapimo haneʼniya agufa kava huʼa huʼnae. He, ofalinimo hisaya himamuʼapimo magoʼe huʼa aeʼa agaseʼa huʼnae. Apakaiʼapimo huʼapaeʼmo, Lapao ke hone, huʼa, apaote vayaʼmo konaga kavaʼmo huta hapa maeta apamisuna monimo ofalini hugesune, huʼa huteʼa alisunafeʼmo ge huʼnae. 
2CO.8.5	Ofaliniʼageʼmo hisayafeʼmo huʼnae, huta lagesamo afiʼnonaʼmonanafa hogoteʼa Gotiʼa hauʼniya kavaʼmo huʼa apakaiʼapi apakufamo Ala kava neʼmo amiteʼa ofalini monimo lamiʼnae. 
2CO.8.6	Lamiʼnayaʼmofeʼmo Taitasiʼa lapakaetegamo uno fikumo hapa maesaya ofalinimo hisaya aliʼyaʼmo aepa faiʼniya vekaeʼmo, uka ani aliʼyaʼmo alime alime uka alika hano huvo, huta ha paiʼnone. 
2CO.8.7	Lapakaemo muki alagepa kavaʼmo nehutapaeʼmo Gotifekeʼmo lapakesa afita fatago huge alagepa hutapa aeta hakalo huge alagepa hutapa afita aeto huge lapayamukiki huge lagaefeʼmo lapau lapayamopafiʼmo lapauge nehutapaeʼmo ani alagepa ofalinimo hisaya aliʼyaʼeʼmo aliyo.
2CO.8.8	Nagaemo mani kavaʼmo hiyo, huʼna osuʼnovaʼmonanafa mago vayaʼmogi apayamukiki huʼnaya kavatetiʼmo lama ge hutapa lapau lapayamopafiʼmo nelapaiya kavafeʼmo lapamalageka huʼna ge huʼna lapafi nekove. 
2CO.8.9	Ala kava netimo Yesu Kalaisiʼa fikumo lapa maeno lapamiʼniya kavafeʼmo ava gemo ago afiʼnae. Hogoteno yahauve vekamo maiʼniyaʼmonanafa lapakaemo yahauve vayaʼmo maisayafeʼmo kagemi yaʼamo oʼhaneʼniya vekamo hamaleʼniye.
2CO.8.10	Nagae naipa nagesamo lapa paigesuve. Afe kafugamo ani aliʼyaʼmo aligune, hutetapa aepa faitapa aliʼnaya aliʼyaʼmo hemenimo alita hano hisayaʼmoʼmo alagepa huno lapa maegaiye. 
2CO.8.11	Hugune, hutapa lapayamukiki huʼnaya kava hutapa maleʼnisaya yapatiʼmo hutapa hano hisayafeʼmo lapayamukiki hiyo. 
2CO.8.12	Lapakaemo hogoteno lapauʼnisiyaʼmoʼmo maleʼnisaya yapatiʼmo alita fako hutapa magoke aiyaya hutapa hisagenoʼaeʼmo Gotiʼa haugiye. Gotiʼa moniʼapimo ohanesigeʼa ofalinimo osisaya vayaʼaifeʼmo ofalinimo hiyo, huno afaʼa osugiye. 
2CO.8.13+2CO.8.14	Lapakaemo kana yaʼmo alisageʼa mago vayaʼamo afaʼa maisayafeʼmo mani gemo nosufa mukiʼamo lapakaeʼe apakaeʼeʼmo magoke agufa alagepa kavaʼmo hutapa maisaya agufa gemo nehuve. Lapakaemo ani afinatetiʼmo alopa yaʼmo maleʼnayaʼmofeʼmo kafu huʼnisaya vayaʼaina hapa maetapa apamisaya kavaʼmo haneʼniye. Henagaʼamo lapakaemo kafu nehisageʼapaeʼmo lapa maeʼa lapamigayaʼmofeʼmae. Ani kavaʼmo hisageʼapaeʼmo kafu osuʼa alagepa huʼa lapakaeʼeʼmo magokepi lokaeʼa maigae. 
2CO.8.15	Goti mukufiʼmo avoʼmo kae maleʼniya gemoʼmo hunoʼaeʼmo, 
2CO.8.16	Nagaemo lapa maesuvafeʼmo lusi kava huʼna nagesamo neʼafuva kava huno Taitasiʼeʼmo lapa maesiyafeʼmo agesamo neʼafiye. Gotiʼa Taitasi aipafiʼmo agesamo afiʼniya kavaʼmo amiʼniyaʼmofeʼmo Gotifeʼmo hao ke nehove. 
2CO.8.17	Taitasifeʼmo lagaemo ha paiʼnona gegeʼmo oʼafiʼniyaʼmonanafa magoʼe huno ayamukiki huno agaiʼamo hauʼnigeno lapakaetegamo uʼniye. 
2CO.8.18	Mago avagi hisiya vekamo konagatimoʼeʼmo alita anateʼnonageʼana uʼnaʼae. Ani konagatimoʼa alagepa faigoko gemo aeno hakalo huno hapa nepaiya kavatetiʼmo muki siosiʼale siosiʼaleʼmo maiʼnaya vayaʼmogimo ala agiʼamo amiʼnae. 
2CO.8.19	Lagaeʼeʼmo magokepi lokaeno visiyafeʼmo siosiʼale siosiʼaleʼmo maiʼnaya vayaʼmogimo lekana paiʼa ateʼnae. Hapa maesayafeʼmo lapauʼniya kavaʼmo alita apave lisunageʼa ageteʼa Ala kava neʼmo agiʼaleʼmo aliʼa asaga huʼa atesayafeʼmo ofalini monimo magokepi alinita ugune. 
2CO.8.20	Mago vayaʼamogimo alopa monimo alinituta apamisuna kavatefeʼmo vaiʼmo olamisayafeʼmae. 
2CO.8.21	Ala kava neʼmo aulagalegeʼmo alagepa kavaʼmo osugunaʼmonanafa muki vayaʼai apaulagaleʼeʼmo alagepa kavaʼmo hugesune.
2CO.8.22	Lagaemo mago alu konagatimoʼa anakaeʼeʼmo alita lokaeta apateʼnonageʼa uʼnae. Lagaemo muki afinaʼmo amalageka huta ateʼnonagenoʼaeʼmo laha maesiyafeʼmo muki afinaʼmo ayamukiki huʼniye. Agaemo lapakaefeʼmo alagepa kavaʼmo hugae, huno lusi kava huno agesamo afiʼniyaʼmofeʼmo magoʼe huno ayamukiki huno uʼniye. 
2CO.8.23	Mago vayaʼmogi Taitasifeʼmo ge huʼa afigesayaʼmoʼmo, magoke agufa aliʼyaʼmo neʼaluʼaʼmofeʼmo nafaluʼnimoʼmo maiʼnigetaʼa nagaeʼeʼmo magokepi lokaetaʼa aliʼyaʼmo neʼaluʼae. Agaeʼeʼmo lokaeʼana uʼnaʼa konagatilaʼmoganifeʼmo ge huʼa anafi gesayaʼmoʼmo, siosiʼale siosiʼaleʼmo maiʼnaya vayaʼmogimo aliʼa anatageʼana uʼnaʼa apa vekalaʼmo maiʼnaʼae. Kalaisiʼa anakaetetiʼmo ala agiʼamo neʼaliye. 
2CO.8.24	Apakaefeʼmo lapau lapayamopafiʼmo lapauʼniya kavatapimo alita apave ligeʼapao na agufa kava nehagetaeʼmo lapakitapileʼmo alita asaga nehupigeʼa apakaemo muki siosiʼale siosiʼaleʼmo maiʼnaya vayaʼmogimo lapakeyo.
2CO.9.2	Nagaemo afiʼnovana afaʼa apamigune, hutapa huʼnaya gemo Masetoniya kotega siosiʼale siosiʼaleʼmo maiʼnaya vayaʼai apaulagaleʼmo lapakitapileʼmo aliʼna asaga huʼna lapateteʼnaeʼmo, Akaiya kotega siosiʼale siosiʼaleʼmo maiʼnaya vayaʼmogimo afe kafugafiʼmo alo huʼa maiʼnae, huʼna hapa paiʼnove. Asole vayaʼmogimo lapayamukiki nehaya kavafeʼmo lapava gemo afiteʼapaeʼmo he tiʼa ani kavaʼmo huʼa aliʼyaʼmo aliʼnae. 
2CO.9.3	Ani gemo huvaʼmonanafa lapakitapileʼmo alita asaga huta lapatetetaeʼmo, ago alo huʼa maiʼnae, huta hapa paiʼnona gemo aigofe gemo ohaneʼnisigetapa alo hisayafeʼmo mani konagatimogimo aliʼna apateʼnogeʼa lapakaetegamo uʼnae. 
2CO.9.4	Fiku yanageʼa Masetoniya vayaʼmogi nagaeʼeʼmo lokaeʼa uʼa lapaketeʼapaeʼmo, alo huʼa oʼmaiʼnae, huʼa hisagenoʼaeʼmo lavagage hugiye. He, lavagage hisigenoʼaeʼmo lapakaeʼeʼmo lapavagage hugiye. 
2CO.9.5	Hugiyaʼmofeʼmo nagesamo afiʼnaeʼmo kanalenageʼna konagatimogifeʼmo hapa paisugeʼa hogoteʼa lapakaetegamo ugae. Uteʼapaeʼmo apamigune, hutapa huʼnaya ofalini monimo alo hutapa maigae. Hiyo, huta osugunanagi lapakaitapimo lapauʼnisigetapa hugae.
2CO.9.7	Aligayaʼmofeʼmo mukiʼamogitapamo lapamete lapamete hutapa lapaipafiʼmo lapakesamo afitetapaeʼmo, ani agufa monimo ofalini hugune, hutetapa ani kava hutapa hiyo. Fiku yanageno lapaipamoʼmo kana huʼnisigetapa huge lagaemofi mago vayaʼmogimofi huta lokiya gemo hisunagetapa huge hugayanagi lapamogaga aiʼnetapaekeʼmo hiyo. Gotiʼa apamogaga aiʼneʼa ofalini nehaya vayaʼaifeʼmo hau ayamopafiʼmo hauʼniyaʼmofeʼmae. 
2CO.9.8	Gotiʼa magoʼe huno fikumo lapa maeno lapamisigeno muki afinaʼmo muki yatapimo magoʼe huno havai teʼnisigetapa muki alagepa aliʼyaʼmo afaʼa aligae. 
2CO.9.9	Ani kavafeʼmo Goti mukufiʼmo avoʼmo kae maleʼniya gemoʼa hunoʼaeʼmo,
2CO.9.9	Ani fatago vekamoʼmo kagemi yaʼamo alino fako huno kagemi yaʼapimo ohaneʼniya vayaʼaina apamiʼniye. Fatago kavaʼamoʼmo muki afinaʼmo hanege hanege huno hanegaiye,
2CO.9.9	huno hu maleʼniye. 
2CO.9.10	Avina yaʼmo nehakalaya vayaʼmo avina yaʼmo hakalesayafeʼmo apamige neʼyaʼmo neʼnaya vayaʼmo neʼyaʼmo nesayafeʼmo apamige nehiya vekamoʼmo avina yaʼmo lapamisigetapa hakalesaya avina yafeʼmo hago, huno hisigeno hagesigetapa fatago kavatapiletiʼmo magoʼe magoʼe hutapa aligae. 
2CO.9.11	Gotiʼa afaʼa apamisagenoʼaeʼmo magoʼe huno lapamisigetapa hisaya ofalini monimo alinituta apamisuna kavatiletiʼmo Gotifeʼmo hao ke hegae. 
2CO.9.12	Ani aliʼyaʼmo alitetapaeʼmo apaote vayaʼmo kafu huʼnaya vayaʼaina hapa maesaya kavaʼageʼmo afole oʼaigifa havai teteno aino vali nelamiya kava huno Goti agiʼaleʼmo aliʼa asaga hisaya kavaʼeʼmo magoʼe magoʼe huno afole aigiye. 
2CO.9.13	Lapakaemo hapa maetapa apamitetapaeʼmo, Kalaisifeʼmo alagepa faigoko geʼaeʼmo lagesamo afita fatago nehune, hutapa alita apave lisageʼa ageteʼapaeʼmo, he lama gemo nehae, huteʼa, Kolitiyani vayaʼmogimo Goti geʼamo akame huteʼa lagaeʼe muki vayaʼeʼmo magoke agufa apaipa apakesafatiʼmo afalu afalugana kavaʼmo nehae, huʼa huteʼa Goti agiʼaleʼmo aliʼa asaga huʼa ategae. 
2CO.9.14	Gotiʼa lusi kava huno fikumo lapa maeno lapamiʼniyaʼmofeʼmo lapakaefeʼmo hapau apayamopafiʼmo hapauʼninageʼa nunumu huʼa lapategae. 
2CO.9.15	Gotiʼa lusi kava huno fikumo laha maeno lamiʼniya kavatefeʼmo uta haita ohapaiʼneta lavayaʼaletikeʼmo afa gemo osugunaʼmonanafa Gotifekeʼmo hao ke hegetao.
2CO.10.2	Nehuvaʼmonanafa lapao ke heʼnaeʼmo fiku yanageʼna lapakaetegamo uʼna maiʼneʼna lagaefeʼmo, ma mopafi vayaʼai kavaʼmo apakufamo hauʼniya kavaʼmo nehae, huʼa apakesamo neʼafiya vayaʼaifeʼmo koli osuʼna himamuʼniletiʼmo lokiya gemo huguve. 
2CO.10.3	Lagaemo ma mopafiʼmo maiʼnetaeʼmo lagufafiʼmo maiʼnonaʼmonanafa ma mopafi vayaʼmogi nehaya agufa kavaʼmo huta lagufaʼaletikeʼmo kamemo nosune. 
2CO.10.4	Muki kame nehuna yatimo ma mopafi vayaʼmogi aliʼneʼa kame nehaya agufa yaʼmo ohaneʼnifa Goti lokiya himamuʼaletiʼmo kame vayaʼai yafa kegiʼyaʼapimo heta halagape vaisuna yaʼmo haneʼniye. 
2CO.10.5	Lagaemo muki kame vayaʼmogi yatala noʼapimo heta vayu hulita emiteta afepi neʼatona agufa kavaʼmo huta vayaʼmogi himuʼnamu apakesamo neʼafiya kavaʼmo Gotifeʼmo kame huʼa ateteʼa geʼamo amagiʼa neʼatalaya kavatefeʼmo nofi kita neʼapatone. Lagaemo muki apakesamo neʼafiya kavaʼamo alita nofi kita apateteta Kalaisiʼmo akame hisaya kavategamo apavalelituta neʼapatone. 
2CO.10.6	Lapakaemo alagepa hutapa lakame hisagetaeʼmo latale uʼa kame vayatiʼeʼmo maiʼnaya vayaʼaina apamagisuna kayoʼmo alo huta maleʼnone. 
2CO.10.7	Amega apakufalefeʼmo lapakesamo neʼafifiye. Apakaiʼapieʼmo aliʼa amufa apamiʼapaeʼmo Kalaisi vayaʼamo maiʼnone, huʼa lokiya vaiʼa apakesamo neʼafiya vayaʼmogimo lagaeʼefeʼmo huʼapaeʼmo, Kalaisi vayaʼamo maiʼnae, huʼa halate apaipafiʼmo apakesamo afigae. 
2CO.10.8	Ala kava neʼmoʼa lamiʼniya himamutiletiʼmo alita hosu huta lapatesunafeʼmo olamiʼnifa alita lokiya vaita lapatesunafeʼmo lamiʼniye. Lamiʼniya himamu lokiyaʼalefeʼmo magoʼe huʼna lagitileʼmo aliʼna asaga huʼna atesuvafeʼmo navagage osugiye. 
2CO.10.9	Huno lamoʼya aisiyafeʼmo mani avoʼmo nekae, hutapa lapakesamo oʼafisayafeʼmo mani gemo nehuve. 
2CO.10.10	Ani kavafeʼmo mago vayaʼamogi huʼapaeʼmo, mani avoʼmo kaeʼniya gemoʼa kana huʼnigeno lokiya vaiʼniyaʼmonanafa lagaeʼeʼmo lokaeno maiʼniya afinaʼmo ina agufa vekamo maiʼneno ge huʼniya geʼamoʼmo afa gegana huʼniye, huʼa nehae. 
2CO.10.11	Ani vayaʼmogimo ina kavafeʼmo afisaya gemo haneʼniye. Apakaeʼeʼmo oʼmaiʼnetaeʼmo na agufa gemo avoʼmo kaeʼnopi apakaeʼeʼmo magokepi lokaeta maiʼnetaeʼmo magoke agufa himamutiletiʼmo hugune, huʼa apakesamo afigae.
2CO.10.13	Nehayaʼmonanafa lagaemo aliʼyatilefeʼmo magoʼe huta lagitileʼmo alita asaga huta olategaune. Haʼao, Gotiʼa aliʼyaʼamo alisunafeʼmo lamiʼniya mopaleʼmo lapakaemo maiʼnaya folagapiʼmo uta hakuteʼmo aliʼyaʼmo neʼalune. 
2CO.10.14	Lapakaemo haku maleno lamiʼniya mopaleʼmo oʼmaitapa malaga maiʼnaesinana lapakaetegamo oʼuʼnonesinaʼmonanafa lamiʼniya mopa hakuʼmo aeta agaseta lapakaetegamo Kalaisifeʼmo alagepa faigoko geʼamo alinita oʼuʼnone. 
2CO.10.15	Lagaemo hakutimo haneʼniyana malaga vayaʼai aliʼyaʼapilefeʼmo, alagepa aliʼyaʼmo aliʼnone, huta nosune. Lapakesa afita fatago nehaya kavaʼmoʼa kosime kosime uno haisigetapaeʼmo aliʼyatimo magoʼe hutapa alita ala hutapa latesagetaeʼmo aeta lapakaseta visunafeʼmo lavayagunagu huta lapakava maiʼnone. 
2CO.10.16	Lagaemo alu vayaʼaina apamiʼniya aliʼyaʼapilefeʼmo, alagepa aliʼyaʼmo aliʼnone, huta osuta lapakamelega vayaʼaitegamo uta alagepa faigoko geʼamo hapa paigesune. 
2CO.10.18	Apakaiʼapieʼmo huʼapaeʼmo, Alagepa aliʼyaʼmo aliʼnone, huʼa nehaya vayaʼmogi ala apakiʼapimo oʼaligafa Ala kava neʼmoʼa hunoʼaeʼmo, Alagepa aliʼyaʼmo aliʼnae, huno hisigeʼapaeʼmo ala apakiʼapimo aligae.
2CO.11.1	Nagaemo mago aiseʼamo negi nagi gemo lapa paisugetapaeʼmo afaʼa nageta nataleʼnetapa afisayafeʼmo nahauʼniye. Ani gemo huvaʼmonanafa nageta nataleʼnetapa geʼnimo afaʼa neʼafiye. 
2CO.11.2	Gotiʼa lapakaefeʼmo kaino nefaiya kava huʼna kaino nefauve. Nagaemo magoke vekamo Kalaisi aʼamo maisayafeʼmo, apavaleʼna kamiguve, huʼna Kalaisifeʼmo ha paiʼnove. Lapakaemo veʼeʼmo lokaeno ohavaeʼniya aʼmafaʼnemoʼa yaveyave kavaʼmo nehiya aʼmafaʼnegana hutapa maiʼnisageʼna lapavalelinuʼna haiʼna amisuvafeʼmo nehuve. 
2CO.11.3	Nehuvaʼmonanafa nagaloʼyavemoʼa Ivifeʼmo aigofe geletiʼmo agesamo faiʼniya kava huʼa mago vayaʼmogimo lapaipa lapakesamo aliʼa hosu huʼa lapatesagetapa Kalaisifeʼmo lapaipafiʼmo lapakesamo oʼafitapa atalesaya kavafeʼmo koli nehuve. 
2CO.11.4	Mago hogoteʼa eʼnaya vayanagi henagaʼamo esaya vayanagi huʼa lapakaetegamo eʼa alu Yesufeʼmo lagaemo aeta hakalo huta lapa opaiʼnona Yesufeʼmo aeʼa hakalo huʼa lapa paisagetapa afigae. Alu auneʼamo lagaetetiʼmo oʼaliʼnaya auneʼamo lapakaemo aliʼnisafi alu alagepa faigoko gemo lagaetetiʼmo oʼafiʼnaya agufa alagepa faigoko gemo afisafi hutetapa afaʼa apaketapa apataleʼnetapa geʼapimo afaʼa afigae.
2CO.11.6	Gemo aeʼna hakalo hisuvafeʼmo aliʼa naya oʼmaleʼnaya vekamo maiʼnisuvana Goti geʼamo afiʼna aeto huʼnove. Lagaemo muki afinaʼmo muki agufa kavaʼamo ago alita lapave liʼnone. 
2CO.11.7	Nagaemo Goti alagepa faigoko geʼamo aeʼna hakalo huʼna lapa nepaiʼnaeʼmo lapakaetegatiʼmo mago miyaʼnimo oʼaliʼna alagepa hutapa maisayafeʼmo aliʼna afepi nateʼnovaʼmofeʼmo nagaefeʼmo hutapaeʼmo, hosu kavaʼmo huʼniye, hutapa lapakesamo neʼafifiye. 
2CO.11.8	Lapakaetegamo uʼna aliʼyaʼmo neʼalugeʼapaeʼmo alu siosile alu siosileʼmo maiʼnaya vayaʼmogimo miyaʼnimo namiʼnae. Lapa maesuvafeʼmo apakae yaʼmo kumaya aligekana huʼna aliʼnove. 
2CO.11.9	Lapakaeʼeʼmo maiʼneʼnaeʼmo mago yafeʼmo kafu huʼnaeʼmo naha maetapa namisayafeʼmo kana yaʼmo aliʼna olapamiʼnove. Masetoniya kotega konagaʼnimogi ohaneʼniya yaʼmo alini eʼa namiʼnae. Muki yaʼaleʼmo naha maetapa yagaita natesayafeʼmo kana yaʼmo aliʼna olapamiʼnovanageʼna kana yaʼmo aliʼna olapamiguve. 
2CO.11.10	Kalaisi lama geʼamo naipafiʼmo haneʼnigeʼna alagi lama gemo huʼnaeʼmo, lapakaetegatiʼmo mago yaʼmo oʼaliʼnova kavatefeʼmo namogaga neʼauva gemo navayaletiʼmo hisuvafeʼmo muki Akaiya kotega maiʼnaya vayapatiʼmo mago vekamoʼmo navayaleʼmo huno natafauno oʼnategaiye. 
2CO.11.11	Na kava higeʼnaene. Lapakaefeʼmo nahau nayamopafiʼmo oʼnahauʼniyaʼmofeʼmo nehufiye. Haʼao. Gotiʼa ago nageʼniye. 
2CO.11.12	Mago vayaʼmogimo apakaiʼapieʼmo apamogaga aisaya kaʼmo agesayafeʼmo, magoke agufa aliʼyaʼmo neʼalune, huʼa huteʼa apamogaga oʼaisayafeʼmo lapakae yaʼmo oʼaliʼnovanageʼna alagi oʼaliguve. 
2CO.11.13	Ani agufa vayaʼmo aigofe apa vayaʼmo maiʼneʼa humi apateteʼa apakesamo nefaiya vayaʼmo maiʼnae. Apakaemo apakaiʼapimo aliʼa aiʼa afe leʼa Kalaisi apa vayaʼamo aliʼa hamaleʼa neʼapatae. 
2CO.11.14+2CO.11.15	Sataniʼa agaiʼamo alino aino afe leno ha le enisole vekagana huno alino hamaleno ateʼniyaʼmofeʼmo aigofe apa vayaʼmogi hisaya kavaʼapieʼmo lahau oʼaigune. Atupa afinaʼmo nehaya kavaʼapimo anonaʼapilefeʼmo alino hano huno apatalegaiye.
2CO.11.17	Nagaiʼnieʼmo namogaga neʼaiʼnaeʼmo Ala kava neʼmoʼa huʼniya agufa gemo osuʼna negi vekagana huʼna gemo nehuve. 
2CO.11.18	Asole vayaʼmogimo amega apakufale kavafeʼmo apamogaga neʼaiyaʼmofeʼmo nagaiʼnieʼmo afaʼa namogaga aiguve. 
2CO.11.19	Nahauʼnimogitapae, huʼna, afitetapa ageʼnaya vayaʼmo maiʼnayaʼmofeʼmo negi vayaʼmo afaʼa apaketapa neʼapatalae. 
2CO.11.20	Mago vayaʼmogimo aliʼyaʼapileʼmo kalavusi huʼa nelapatafi mago yatapimo aliʼa neʼnafi ane anagaʼaitefeʼmo aliʼa nelapatafi apaiyafiʼmo aliʼa nelapatafi huteʼa apayamo aliʼa atalelineʼa lapaugosafiʼmo lapamagige nehisayana afaʼa apaketapa neʼapatalae. 
2CO.11.21	Ani agufa kavaʼmo hisunafeʼmo layamufa vayaʼmo oʼmaiʼnonaʼmofeʼmo lavagage nehiye.
2CO.11.21	Mago vayaʼmogi apakaiʼapieʼmo apamogaga neʼaisayana negi vekagana huʼna koli osuʼna nagaiʼnieʼmo namogaga aiguve. 
2CO.11.22	Apakaemo Himulu nofi vayaʼmo maiʼnafiye. He, nagaeʼeʼmo Himulu nofi vekamo maiʼnove. Isaleli vayaʼmo maiʼnafiye. He, nagaeʼeʼmo Isaleli vekamo maiʼnove. Apakaemo Emalehamu aginago vayaʼmo maiʼnafiye. He, nagaeʼeʼmo Emalehamu aginago vekamo maiʼnove. 
2CO.11.23	Kalaisi aliʼyaʼamo neʼalifiye. Negi vekagana agufa gemo nehuʼnaeʼmo, aeʼna apakaseʼnove. Magoʼe huʼna lokiya aliʼyaʼmo aliʼnove. Lekana opaisuna agufa afinaʼmo namagiʼnaya kavatetiʼmo aeʼna apakaseʼnove. Magoʼe huʼa kalavusi huʼa nateʼnae. Magoʼe huʼna muki afinaʼmo falisuva agufa kavategamo maiʼnove. 
2CO.11.24	Naya magokayagaʼa afinaʼmo Yu vayaʼmogi nofi kayotetiʼmo teti naeniʼa afinaʼmo namagiʼnae. 
2CO.11.25	Alu nofi vayaʼmogi loleʼe magoʼe afinaʼmo kayotetiʼmo namagiʼnae. Magoke afinaʼmo yafa kayotetiʼmo namagiʼnae. Loleʼe magoʼe afinaʼmo sipimo anipiʼmo aeno lapaneʼnigeʼna falisuva agufa kavaʼmo huʼnove. Magoke afinaʼmo haniʼilagaʼe felugaʼeʼmo solovala aniʼmo agotofuleʼmo maiʼnove. 
2CO.11.26	Asole afinaʼmo nata neʼna umenitata huʼnove. Aniʼmo heʼniya yapatiʼmo lakaeʼna uge apatafauʼa apamagiteʼa kumaya neʼaliya vayaʼmogi folagapiʼmo uʼna maige Yu konagaʼnimogi namagisayafeʼmo huʼnaya folagapiʼmo uʼna maige alu nofi vayaʼmogi namagisayafeʼmo huʼnaya folagapiʼmo uʼna maige huʼna falisuva kavategamo uʼneʼna huʼna maiʼnove. Alopa taonifiʼmo uʼna maige kaʼme kotegamo uʼna maige solovala aniʼmo agotofuleʼmo uʼna maige aigofe konaga vayatimogi folagapiʼmo uʼna maige huʼna falisuva kavategamo uʼneʼna huʼna maiʼnove. 
2CO.11.27	Lusi aliʼyaʼmo alige alaga nahaege asole afinaʼmo nau okalege naga tege anifeʼmo nahauge asole afinaʼmo neʼyaʼmo oʼnege yasimo nahauge kukenaʼnimo ohanege huʼna maiʼnove. 
2CO.11.28	Magoʼe huʼna kana yaʼmo aliʼneʼnaeʼmo muki afinaʼae afinaʼaeʼmo siosi vayaʼaifeʼmo lusi kava huʼna nahausoli huteʼna nagesa alaʼamo afiteʼna magoʼe huʼna kana yaʼmo neʼaluve. 
2CO.11.29	Ina lagimo lokiyaʼapimo nohanefi ani kava huno nagaeʼeʼmo lokiyaʼnimo nohane. Ina lagimo aliʼa apagoʼya faitalageʼa asagauʼa neʼaifi naipamo nele. 
2CO.11.30	Alopa kaʼmo ohaneʼnisigeʼna nagaiʼnieʼmo namogaga aisuva kaʼmo haneʼnisiyaʼmoʼmo lokiya noʼvauva kavafeʼmo namogaga aiʼna ge huguve. 
2CO.11.31	Ala kava netimo Yesu Kalaisi Gotiʼamo Afoʼamofekeʼmo muki afinaʼmo aliʼa auleʼa neʼataya Gotiʼa hunoʼaeʼmo, aigofe gemo nosiye, huno nageʼniye. 
2CO.11.32	Nagaemo Namasakasi taonifiʼmo maiʼnogenoʼaeʼmo kini vekamo agiʼamo Aletasi aiyafiʼmo maiʼniya vekamo taonifiʼmo maiʼnaya vayaʼaiteʼmo yagaino neʼapateya vekamoʼmo kalavusi huʼa natesayafeʼmo ati vayaʼamo alino apateʼnigeʼa uʼa yafa kegiʼya kipateʼmo yagaiʼa maiʼnae. 
2CO.11.33	Yagaiʼa maiʼnayaʼmonanafa nagaemo hona yuvapagana yapiʼmo haiʼna maiʼnogeʼa yasi katetiʼmo aliʼa natageʼna lamiʼna malaga asagauʼna aiteʼna naune heʼna uʼnove.
2CO.12.1	Nagaiʼnieʼmo namogaga aisuvana naha oʼmaegaiye. Ataleʼna Ala kava neʼmoʼa alino nave liʼnigeʼna alagamuna agegekana huʼna ageʼnova kavafeʼmo lapa paiguve. 
2CO.12.2	Nagaemo mago Kalaisipiʼmoʼmaiʼniya vekamo ageʼnove. Akeyaʼvilaga fotiniʼa kafugamo Gotiʼa ani vekamo avalelino uno haino napa tali kokuʼnapiʼmo ateʼniye. Agufafiʼmo maiʼnifi oʼmaiʼnifi huʼna oʼageʼnovana Gotiʼa ageʼniye. 
2CO.12.3	He, ani vekamo ageʼnovana agufafiʼmo maiʼnifi oʼmaiʼnifi huʼna oʼageʼnovana Gotiʼa ageʼniye. 
2CO.12.4	Gotiʼa Palanaisi koteʼmo avalelino uno haino ateʼniyanageʼa afaʼa aeʼa hakalo osisaya agufa geeʼmo Gotiʼa hunoʼaeʼmo, ge osuvo, huno ha paiʼniya gemo afiʼniye. 
2CO.12.5	Nagaemo ani vekaeʼmo namogaga aiguvaʼmonanafa nagaiʼnieʼmo namogaga oʼaigufa nayamufa nosuva kavafeʼmo afaʼa namogaga aiguve. 
2CO.12.6	Nagaemo nagaiʼnieʼmo namogaga aiguve, huʼna hisuvana negi gemo osuʼna lama gemo huguvaʼmonanafa nagaiʼnieʼmo namogaga aiteʼna nagiʼnileʼmo afaʼa aliʼna asaga osuguve. Nehuva kavaʼmo agege nehuva gemo afige nehutapaeʼmo nagaefeʼmo alagepa hutapa lapakesamo afisayafeʼmo nahauʼniye. Fiku yanagetapa magoʼe hutapa nagiʼnileʼmo alita asaga hugae.
2CO.12.8	Nagaemo ani kavaʼmo huʼniya kavatefeʼmo Ala kava nefeʼmo loleʼe magoʼe afinaʼmo, alika atalo, huʼna ge huʼnove. 
2CO.12.9	Huʼna ge huʼnovaʼmonanafa naha painoʼaeʼmo, Fikumo kaha maeʼna kamisugeno kaha maesiyaʼmoʼmo kagaetefeʼmo alagi haiʼmae. Na kava hinageʼnaene. Himamuʼnimoʼa lokiya noʼvaiya kavatetiʼmo alagepa huno afole neʼaiye, huno naha paiʼniyaʼmofeʼmo Kalaisi himamuʼamo nagaeteʼmo emineno hanesiyafeʼmo lokiya noʼvauva kavafeʼmo amuse huteʼna namogaga aiguve. 
2CO.12.10	Aiguvaʼmofeʼmo Kalaisi agiʼalefeʼmo lokiya noʼvauva kavanagi huʼa faipa huʼa neʼnataya gegi kafu nehuva kavanagi apaini huʼa neʼnataya kavanagi hanageke yaʼmo neʼaluva kavatefenagi huʼna lusi kava huʼna namogaga aiguve. Na kavaʼmo higeʼnaene. Lokiya noʼvaiʼnaeʼmo lokiya vaiʼna maiʼnovaʼmofeʼmae.
2CO.12.12	Nagaemo apa vayaʼmogi nehaya agufa alagena kavaʼmo lapakaetegamo huʼnove. Nagaemo hanageke yaʼmo aliʼneʼnaeʼmo oʼataleʼna atafauʼna alagi huʼneʼna Gotiʼa alino apave liʼnigeʼa hapau neʼaiya agufa naune kavaʼmo huʼnove. 
2CO.12.13	Na agufa kavatefeʼmo siosiʼale siosiʼaleʼmo maiʼnaya vayaʼai apakamelega maiʼnae. Lapakaemo apakamelega oʼmaiʼnayaʼmonanafa magoke kavatetiʼmo yagaitapa natesaya agufa kavaʼmo osuʼnova kavatefeʼmo apakamelega maiʼnae. Vaehae, nahauʼnimogitapae, huʼna, ani hosu kavaʼnimo alita ataleyo.
2CO.12.15	Haneʼniyaʼmonanafa nagaemo lapa maesuvafeʼmo lusi kava huno nahauʼniyanageʼna muki yaʼnimo afaʼa atalegauve. He, lapa maesuvafeʼmo alagepa huʼna neʼmauva kavaʼniʼeʼmo afaʼa atalegauvaʼmonanafa lapakaefeʼmo nahau nayamopafiʼmo nahauʼniya kavaʼnimoʼa kosime kosime nehaigenoʼaeʼmo lapakaemo nagaefeʼmo lapau lapayamopafiʼmo lapauʼniya kavatapimoʼmo aise huno lapaume lapaume uno nelamiye. 
2CO.12.16	Nelamiyaʼmonanafa magoʼamogitapamo hutapaeʼmo, Alagepa huno maisiyafeʼmo yagaita atesuna agufa kana yaʼmo alino olamiʼniyaʼmonanafa humi nami gemo nehiya vekamo maiʼniyaʼmofeʼmo aigofe geletiʼmo huno latafauno lateʼniye, hutapa nehae. 
2CO.12.17	Nagaemo mago vayaʼmo aliʼna apateʼnogeʼapaeʼmo lapakaetegamo uʼnaya vayaʼaitetiʼmo aigofe gemo huteʼna mago yatapimo kumayaʼmo aliʼnofiye. 
2CO.12.18	Nagaemo Taitasiʼmo aliʼna he tiʼna ateteʼna mago konagatimoʼeʼmo aliʼna anateʼnogeʼana lokaeʼana uʼnaʼae. Taitasiʼa unoʼaeʼmo lapakaefeʼmo aigofe gefatiʼmo yuna gemo huteno mago yatapimo kumayaʼmo aliʼnifiye. Nagaeʼe agaeʼeʼmo magoke laʼaipa laʼagesamo aliʼnetaʼa magoke kateʼmo oʼuʼnoʼafiye. 
2CO.12.19	Lapakaemo mani gemo alita lekana paitetapaeʼmo, laulagaleʼmo halate apakaiʼapi hapa maesiya gemo nehae, hutapa lapakesamo neʼafifiye. Haʼao, Kalaisipiʼmo maiʼnetaeʼmo Goti aulagaleʼmo ani gemo nehune. Nahau nayamopafiʼmo nahauʼniya vayaʼnimogitapae, huʼna, muki kavaʼmo nehutaeʼmo lapa maesuna kavaʼeʼmo nehune. 
2CO.12.20	Uʼna lapakesuvana oʼnahauʼnisiya kavaʼmo hutapa maiʼnisageʼna lapakesufi huteʼna koli nehuve. Oʼnahauʼnisiya kavaʼmo nehisayana nagaeʼeʼmo olapauʼnisiya kavaʼmo lapakaetegamo huguve. Fiku yanagetapa ge vaige lapaipa kafa hapaege falo gemo huge lapaote lapaote hutapa maige huta faipa hutapa apatege sumi sumi gemo huge lapakufamo avalelitapa haige lapano aege hutapa maiʼnae. 
2CO.12.21	Fiku yanageʼna halate lapakaetegamo visugenoʼaeʼmo Gotiʼnimoʼmo lapaulagaleʼmo navagage yaʼmo namigiye. Hogotetapa asole vayaʼmogitapamo kavatapileʼmo oʼyagaitapa oʼaniʼya kavaʼmo huge kumai kavaʼmo huge afela afugana hutapa hosu lapaʼye huge hutapa maiʼnisaya vayaʼmogitapamo halate lapaipamo alita afe oleʼnisayana yulagefaʼmo aiguve.
2CO.13.2	Nagaemo napa tu afinaʼmo lapakaetegamo uʼna lapakaeʼeʼmo lokaeʼna maiʼneʼnaeʼmo hogoteʼna hosu kavaʼmo huʼnaya vayaʼaifeʼmo, ehetapiye, huʼna lapa paiʼnove. Lapa paiʼnovanageʼna hemenimo lapakaeʼeʼmo uʼna lokaeʼna oʼmaiʼneʼnaeʼmo halate hogoteʼna muki hosu kavaʼmo huʼnaya vayaʼaifeʼmo, uʼnaeʼmo afaʼa lapakegeʼna olapategauve, huʼna lapa paino. 
2CO.13.3	Mani gemo Kalaisi avayamo aliʼna nehuve, huʼna aliʼna lapave lisuvafeʼmo lapauʼniyanageʼna afaʼa aliʼna lapave liguve. Kalaisiʼa lapakaeteʼmo ayamufa nosiya vekamo oʼmaiʼnifa lapakaepiʼmo lokiya aliʼyaʼmo neʼaliya vekamo maiʼniye. 
2CO.13.4	Malipu yosaleʼmo nili aiteʼa aliʼa he tiʼa ateʼnagenoʼaeʼmo lokiyaʼamo ohaneʼniyaʼmonanafa hemenimo Goti himamuʼaletiʼmo afaʼa neʼmaiye. Ani kava huta agaeʼeʼmo magokepi lokaeta maiʼnetaeʼmo lokiyatimo ohaneʼniyaʼmonanafa lagaemo lapakaetegamo utaeʼmo Goti himamuʼaletiʼmo agaeʼeʼmo afaʼa maiʼneta aliʼyaʼamo aligune.
2CO.13.6	Lapamalageka hutapa lapakegayaʼmonanafa lapakaemo lagetetapaeʼmo, uʼa haiʼa me otaleʼnae, hutapa hisaya geeʼmo lapakava maiʼneʼna navayagunagu huʼna maiʼnove. 
2CO.13.7	Lapakaemo hosu kavaʼmo osisayafeʼmo Gotifeʼmo nunumuʼmo huta nelapatone. Lapakaemo lagetetapaeʼmo, Poloʼeʼmo alagepa aliʼyaʼmo neʼaliye, hutapa lagesayafeʼmo nunumuʼmo osuta alagepa kavaʼmo hisayafeʼmo nunumuʼmo huta nelapatone. Lapakaemo alagepa kavaʼmo hisagetaeʼmo lapaulagaleʼmo uʼa haiʼa metaleʼnaya vayakana huta maiʼnisunana kanalene. 
2CO.13.8	Lagaemo lama gemo akame nehaya vayaʼaifeʼmo lama geleʼmo alita afepi atesuna himamutimo ohaneʼnifa lama geleʼmo alita asaga huta atesuna himamutikeʼmo haneʼniye. 
2CO.13.9	Ani kavatefeʼmo lapakaemo alagepa kavaʼmo nehutapaeʼmo lapayamufa hutapa maiʼnagetaeʼmo lapakaeteʼmo layamufa nosunaʼmonanafa lamogaga neʼaune. Alagepa kavaʼmo hutapa lokaetapa maisayafeʼmo lahauʼniye. 
2CO.13.10	Lapakaemo alagepa kavaʼmo nehisageʼna lapakaetegamo uʼnaeʼmo Ala kava neʼmoʼa namiʼniya himamuʼaletiʼmo lokiya gemo osisuvafeʼmo lapakaeʼeʼmo magokepi lokaeʼna oʼmaiʼneʼnaeʼmo mani gemo avoʼmo nekaove. Aliʼna hosu huʼna lapatesuvafeʼmo himamuʼamo oʼnamiʼnifa aliʼna lokiya vaiʼna lapatesuvafeʼmo himamuʼamo namiʼniye.
2CO.13.12	Konaga kavaʼmo hutapa lapakaitapimo lahapaetapa netetapa maiyo. 
2CO.13.13	Muki apaote vayaʼmogimo ge lapamamaeʼnae. 
2CO.13.14	Ala kava neʼmo Yesu Kalaisiʼa mukiʼamogitapa fikumo lapa maeno lapamino. Gotiʼa mukiʼamogitapaeʼmo hau ayamopafiʼmo hauʼniya kavaʼamo lapaipafiʼmo haneno. Aote Aunemeʼamoʼmo mukiʼamogitapaʼeʼmo magokepi lokaeno afalu afalu huno maino. He, lama ge.
GAL.1.2	Nagaeʼe muki nagaeʼeʼmo magokepi lokaeʼa maiʼnaya konagatapimogiʼeʼmo Galesiya kotega alita anupa hutapa maiʼnaya siosiʼale siosiʼaleʼmo vayaʼaifeʼmo ge nelapamamaone. 
GAL.1.3	Gotiʼa Afotimoʼe Ala kava netimo Yesu Kalaisiʼeʼmo fikumo lapa maeʼana lapamisaʼageno lapaipamoʼmo falu hino. 
GAL.1.4	Gotiʼa Afotimoʼmo hauʼnigeno Kalaisiʼa geʼamo akame huno hemenimo ma mopafi kavategatiʼmo lagufamo alino katino latesiyafeʼmo hosu kavatilefeʼmo agufamo amiteno faliʼniye. 
GAL.1.5	Goti agiʼaleʼmo muki afinaʼae afinaʼaeʼmo alita asaga huge huge huta maigetao.
GAL.1.6	Aise afinaʼmo utegetapaeʼmo Gotiʼa lapakaefeʼmo keya aeno ge huteno Kalaisitetiʼmo fikumo lapa maeno lapamiʼniya vekamo ataletapa alu faigoko gemo afisayafeʼmo uʼnageʼna nahau aiʼnove. 
GAL.1.7	Alu alagepa gemo ohaneʼniyaʼmonanafa mago vayaʼmogimo alagepa faigoko gemo aliʼa aiʼa ataginovano gemo huteʼa lapakesamo nefaigetapaeʼmo lapausoli nehae. 
GAL.1.8	Lagaemofi kokuʼnapatiʼmo eminesiya enisole vekamoʼmofi huta alagepa faigoko gemo lapa paiʼnona gemo ataleta alu faigoko gemo aeta hakalo huta lapa paisunana Gotiʼa alino laha faitalenageta alagi afela hesune. 
GAL.1.9	Hogoteta ani gemo ago huʼnonanageʼna hemenimo halate magoʼe huʼna ani agufa gemo huʼnaeʼmo, mago vayaʼmogi ago lapa paiʼnonagetapa afitetapa aliʼnaya gemo osuʼa alu faigoko gemo lapa paiʼnisayaʼmoʼmo Gotiʼa alino hapa faitalenageʼa alagi afela heyo, huʼna nehuve. 
GAL.1.10	Nagaemo vayaʼmogi amuse huʼa natesayafeʼmo nahaʼye nehigeʼna kahauya nehufiye. Haʼao, Gotikeʼmo amuse huno natesiyafeʼmo nahaʼye nehigeʼna kahauya nehuve. Hogoteʼna vayaʼaifeʼmo nagesamo afiʼnovaʼmonanafa hemenimo amuse huʼa natesayafeʼmo nahaʼye nehisigeʼna kahauya nehuvesinana Kalaisi aliʼyaʼamo oʼaliʼnovesine.
GAL.1.12	Nagaemo mago vekalegatiʼmo mani gemo oʼalige mago vekamoʼa alino naya oʼmalege huʼniyana Yesu Kalaisiʼa agaiʼageʼmo alino nave liʼnigeʼna ageteʼna afiʼnove.
GAL.1.14	Nagaemo Yu nofi vayaʼmogi nehaya kava huʼna magoʼe huʼna huliʼna neʼuʼnaeʼmo nafaluʼnimogimo ago aeʼna apakaseʼna laginago vayaʼai gemo akame nehuʼnaeʼmo lusi kava huʼna nayamukiki huʼna maiʼnove.
GAL.1.16	Agaemo Mafaʼneʼaeʼmo ava gemo malaga nofi vayaʼaifeʼmo aeʼna hakalo huʼna hapa paisuvafeʼmo Gotiʼa hauʼniya afinaʼmo Mafaʼneʼamo naipafiʼmo alino nave liʼnigeʼna ageteʼnaeʼmo uʼna mago vayaʼeʼmo ge huge afige huʼna oʼmaiʼnove. 
GAL.1.17	Nagaemo hogote apa vayaʼmo uʼna apakesuvafeʼmo Yulusalemu taonifiʼmo oʼuʼnovaʼmonanafa Alepiya kotegamo uʼna kaʼme koteʼmo maigeʼna halate aiʼna atagi neʼna Namasakasi taonifiʼmo eʼna maiʼnove. 
GAL.1.18	Loleʼe magoʼe kafugamo utegeʼna Pitaʼmo uʼna agesuvafeʼmo Yulusalemu taonifiʼmo uʼna agaeʼeʼmo lole salemo maiteʼnaeʼmo 
GAL.1.19	mago alu apa vayaʼamo oʼapakeʼnovaʼmonanafa Yemisiʼa Ala kava neʼmo aganaʼamoʼmo ageʼnove. 
GAL.1.20	Goti aulagaleʼmo maiʼneʼnaeʼmo aigofe gemo nosufa alagi lama gemo huʼna avoʼmo nekaove. 
GAL.1.21	Henagaʼamo Siliya kotegaʼe Silisiya kotegaʼeʼmo uʼna maiʼnogeʼapaeʼmo 
GAL.1.22	Yutiya kotega siosile vayaʼmo Kalaisipiʼmo maiʼnaya vayaʼmogimo naugosamo oʼnageʼnae. 
GAL.1.23	Oʼnageʼnayaʼmonanafa mago vayaʼmogi huʼapaeʼmo, ani vekamoʼmo aini huno lateteno apakesamo afiʼa fatago hisaya faigoko gemo alino hano huno atalesiyafeʼmo huʼniya vekamoʼmo hemenimo ani gemo aeno hakalo huno hapa nepaiye, huʼa hapa paiʼnageʼa afiteʼapaeʼmo 
GAL.1.24	nagaetetiʼmo Goti agiʼaleʼmo aliʼa asaga huʼa ateʼnae.
GAL.2.2	Gotiʼa uvo, huno naha paiteno alino nave liʼnigeʼna ageteʼnaeʼmo uʼna haiʼnove. Haiʼna muki vayaʼai apaulagaleʼmo hapa opaiʼna ala apaki vayaʼaifekeʼmo alagepa faigoko gemo malaga nofi vayaʼaifeʼmo aeʼna hakalo huʼna hapa nepauva gemo aliʼa fako huʼa afisayafeʼmo hapa paiʼnove. Fiku yanageno aliʼyaʼmo aliʼnova kavaʼnimoʼmofi aliʼyaʼmo alisuva kavaʼnimoʼmofi huno neʼyaʼamo afole oʼaigiye, huʼna nagesamo afiʼnove. 
GAL.2.3	Taitasiʼa navagi huʼniya vekamo Galiki nofi vekamo maiʼniyaʼmonanafa, Yu vayaʼmogita mono nehuna kava hutapa agufamo lagaiyo, huʼa laha opaiʼnayaʼmonanafa 
GAL.2.4	mago vayaʼmo aigofe konagatimogimo agufamo lagausayafeʼmo hapauʼniye. Ani vayaʼmo kesi katetiʼmo lamata huliʼa eʼa alita anupa huta maiʼnona vayapiʼmo eʼa maiʼnae. Kalaisi Yesuʼa hatu maeno lateʼnigeta agaepiʼmo afa vayaʼmo maiʼnonageʼapaeʼmo kalavusi huʼa lateteʼa keʼaepa gemo afeʼalumelagamo aliʼa latesayafeʼmo eʼa lamata huʼa maiʼnayaʼmonanafa 
GAL.2.5	Lama ge alagepa faigoko gemo lapakaetegamo afaʼa hanege hanege huno hanesiyafeʼmo lagaemo huʼnaya geʼapilefeʼmo he huta osuta geʼapimo alagi oʼafiʼnone. 
GAL.2.6	Mago vayaʼmogi ala apakiʼapimo aliʼnayaʼmonanafa afaʼa ina agufa yane, huʼna huteʼna ani apakiʼapieʼmo nagesamo noʼafuve. Gotiʼa aliʼnaya apakiʼapilefenagi apakufalefenagi huno agesamo noʼafiye. Ani ala apaki vayaʼmogimo magoʼe gemo aliʼa naya oʼmaleʼnayaʼmonanafa 
GAL.2.7	apakaemo ago ageʼnayana Gotiʼa Pitaʼmo Yu vayaʼaifeʼmo alagepa faigoko geʼamo aeno hakalo huno hapa paisiyafeʼmo lekana paino ateʼniya kava huno Poloʼmo malaga nofi vayaʼaifeʼmo alagepa faigoko geʼamo aeno hakalo huno hapa paisiyafeʼmo lekana paino ateʼniye, huʼa ago nageʼnae. 
GAL.2.8	Gotiʼa himamuʼaletiʼmo Pitaʼmo lokiya vaino ateʼnigeno Yu nofi vayaʼaitegamo neʼviya kava huno Gotiʼa himamuʼaletiʼmo lokiya vaino nateʼnigeʼna malaga nofi vayaʼaitegamo neʼuve. 
GAL.2.9	Ala apaki neʼapamiya vayaʼmo Yemisiʼagi Pitaʼagi Yoniʼagi huʼa nageʼnayana Gotiʼa Poloʼmo fikumo ha maeno amiteno mani aote aliʼyateʼmo avaleno ateʼniye, huʼa nageteʼapaeʼmo nagaeʼe Manamasiʼeʼmo afalu afalu kavaʼmo huʼa apayaʼmo laʼamiʼnae. Laʼamiteʼapaeʼmo, he kanalenagi utana malaga nofi vayaʼaitegamo aliʼyaʼmo aliʼagetao lagaemo Yu nofi vayaʼaitegamo uta aliʼyaʼmo aligune, huʼa laʼaha paiʼnae. 
GAL.2.10	Ani kavatefeʼmo mago alu gemo osuʼnafa magoke gemo huʼapaeʼmo, lagaepatiʼmo kagemi yaʼapimo ohaneʼnisaya vayaʼaifeʼmo lanake okanitana hapa maeʼao, huʼa laʼaha paiʼnae. Ani kavaʼmo hisuvafeʼmo lusi kava huʼna nayamukiki nehuve.
GAL.2.11	Inagi Pitaʼa Atiyoki taonifiʼmo eno hosu kavaʼmo huʼniyaʼmofeʼmo agaefeʼmo aulagafiʼmo ge hauʼnove. 
GAL.2.12	Hogoteno malaga nofi vayaʼeʼmo magokepi lokaeno neʼyaʼmo neʼnigeʼapaeʼmo mago vayaʼmo Yemisitegatiʼmo eʼa avaʼyi huʼnagenoʼaeʼmo ani apakufamo lagauʼa neʼapataya vayaʼaifeʼmo koli huteno malaga nofi vayaʼmo apataleno uno aote maiʼniye. 
GAL.2.13	Yu konagatimogi ani hosu kavaʼmo amega apakufamoʼmo hauʼniya kavaʼmo huʼa vayaʼaifeʼmo koli huʼnayaʼmofeʼmo Pitaʼeʼmo hosu kavaʼmo huʼniye. Manamasiʼeʼmo ayate aliʼnageno apakame huʼniye. 
GAL.2.14	Nagaemo ageʼnovana lama ge mono kavaʼmo alagepa faigoko gemo akame huʼa alagepa kateʼmo oʼuʼnageʼna apaketeʼnaeʼmo muki vayaʼai apaulagaleʼmo Pitafeʼmo huʼnaeʼmo, Kagaemo Yu nofi vekamo maiʼnanaʼmonanafa Yu nofi vayaʼai kavaʼmo osuka malaga nofi vayaʼai kavaʼmo nehane. Na kava higekaeʼmo malaga nofi vayaʼmogimo Yu nofi vayaʼmogi nehaya agufa kavaʼmo hisayafeʼmo alika he tika apatesanafeʼmo nehane, huʼna ge hauʼnove.
GAL.2.15	Yu vayaʼmogi malaga nofi vayaʼaifeʼmo huʼapaeʼmo, hosu vayaʼmo mono nosaya vayaʼmo maiʼnae, huʼa nehayaʼmonanafa ani nofi vayapiʼmo oʼmaiʼnonageʼapaeʼmo Yu nofi vayapati itatimogimo aliʼa lateʼnageta Yu nofi vayaʼmo maiʼnone. 
GAL.2.16	Lagaemo afiʼnonana Gotiʼa keʼaepa geʼamo akame nehaya kavatetiʼmo, naulagaleʼmo fatago vayaʼmo maiʼnae, huno hapa nopaiyaʼmonanafa Yesu Kalaisifekeʼmo apakesamo afiʼa fatago nehaya kavatetikeʼmo, naulagaleʼmo fatago vayaʼmo maiʼnae, huno hapa nepaiye, huta ago afiʼnone. Gotiʼa keʼaepa geʼamo akame nehuna kavatetiʼmo, naulagaleʼmo fatago vayaʼmo maiʼnae, huno laha opaigiyaʼmonanafa Kalaisifekeʼmo lagesamo afita fatago nehuna kavatetikeʼmo, naulagaleʼmo fatago vayaʼmo maiʼnae, huno laha paisiyafeʼmo lagaeʼeʼmo Kalaisifekeʼmo lagesamo afita fatago huʼnone. Gotiʼa muki vayaʼaifeʼmo hunoʼaeʼmo, keʼaepa geʼnimo akame hisaya kavatetiʼmo naulagaleʼmo fatago vayaʼmo maiʼnae, huno nosiyaʼmofeʼmae. 
GAL.2.17	Gotiʼa Kalaisipiʼmo maiʼnonagenoʼaeʼmo, naulagaleʼmo fatago vayaʼmo maiʼnae, huno laha paisiyafeʼmo keʼaepa gemoʼa laha oʼmaegaiye, huteta atalesunageʼapaeʼmo, hosu vayaʼmo maiʼnae, huʼa hugayaʼmonanafa Kalaisiʼa hosu kavaʼmo hisuna kaʼmo valino lateʼnifiye. Ani agufa gemo osutapa alagi atalegeno hano hino. 
GAL.2.18	Lagaemo heta halagape vaita ataleʼnona yaʼmo halate alita he tita atesunaʼmoʼmo hosu kavakeʼmo hugune. 
GAL.2.19	Goti keʼaepa geʼamoʼmo alagi kamitimo namagiʼnigeʼna faliʼnove. Gotiʼa hauʼniya kavaʼmo hisuvafeʼmo keʼaepa geʼalefeʼmo ago faliʼnove. 
GAL.2.20	Inagi Kalaisiʼa malipu yosaleʼmo faliʼnigeʼnaeʼmo agaeʼeʼmo faliʼnovaʼmofeʼmo hemenimo afaʼa oʼmaiʼnovaʼmonanafa Kalaisiʼa nagaepiʼmo maiʼniye. Hemenimo ma mopafiʼmo maiʼneʼnaeʼmo Goti Mafaʼneʼaeʼmo nagesamo afiʼna fatago nehuva kavatetiʼmo afaʼa maiʼnove. Agaemo nagaefeʼmo hau ayamopafiʼmo hauʼnigeno falino nateʼniye. 
GAL.2.21	Gotiʼa keʼaepa geʼamo akame nehaya kavatetiʼmo, naulagaleʼmo fatago vayaʼmo maiʼnae, huno hapa nepaiyesinana Kalaisiʼa afaʼa fikumo faliʼniyesine. Gotiʼa fikumo naha maeno namiʼniya yafeʼmo, afaʼa ina agufa yane, huteʼna nakameʼyamo oʼamiʼnove.
GAL.3.1	Galesiya vayaʼmogitapae, huʼna, alagi lusi kava hutapa negi neʼmalae. Ina laʼmo negi nofiʼmo aeno lapamiʼnigetapaeʼmo lama gemo akame nosae. Lagaemo Yesu Kalaisiʼa malipu yosaleʼmo faliʼniya kavafeʼmo ava gemo lapaulagafatiʼmo ageʼnegekana hutapa afisayafeʼmo lapakae folagapiʼmo maiʼneta aeta hakalo huta ago lapa paiʼnone. 
GAL.3.2	Magoke kavafeʼmo ge huʼna lapafi gesuvafeʼmo huve. Lapakaemo keʼaepa gemo akame huʼnaya kavatetiʼmo Goti Aunemeʼamo aliʼnafi Kalaisifeʼmo ava gemo afitetapa lapakesamo afita fatago huʼnaya kavatetiʼmo aliʼnae. 
GAL.3.3	Lapakaemo Goti Aunemeʼaletiʼmo aepa faiʼnayaʼmonanafa lagaitimo uta haita hapaigune, hutetapa negi neʼmalafiye. 
GAL.3.4	Kanamo aliʼnageno Gotiʼa alagepa huno lapa maeʼniya kavaʼmo afa kavaʼmo haneʼninageno alagamo oʼaeʼnisifiye. Nagesa afuvana alagamo ago aeʼnegaiye. 
GAL.3.5	Lapakaemo Goti keʼaepa geʼamo akame nehayaʼmofeʼmo Gotiʼa agaiʼa Aunemeʼamo alino lapamige lapaipafiʼe lapaopaleʼeʼmo aune kavaʼmo huge nehifi Kalaisifeʼmo ava gemo afitetapa lapakesamo afita fatago nehaya kavatetiʼmo aune kavaʼmo nehiye. 
GAL.3.6	Emalehamuʼa ani kavaʼmo huno agesamo afino fatago huʼniye. Goti Mukufi avoʼmo kae maleʼniya gemoʼa hunoʼaeʼmo, 
GAL.3.7	Huno ha paiʼniyaʼmofeʼmo apakesamo afiʼa fatago nehaya vayaʼageʼmo Emalehamu aginago vayaʼamo maiʼnae, hutapa lapakesamo afiyo. 
GAL.3.8	Gotiʼa hogoteno apakeʼniyana malaga nofi vayaʼmogimo apakesamo afiʼa fatago hisageʼna apaketeʼnaeʼmo, naulagaleʼmo fatago vayaʼmo maiʼnae, huʼna hapa paiguve, huno apakeʼniye. Apaketeno hogoteno alagepa faigoko geʼamo Emalehamufeʼmo polomasi gemo huno ha painoʼaeʼmo, 
GAL.3.9	Ha paiʼniyaʼmofeʼmo Gotiʼa agesamo afino fatago huʼniya vekamo Emalehamuʼe apakesamo afiʼa fatago nehaya vayaʼeʼmo magoke agufa kava huʼa aulena vayaʼmo maiʼnae.
GAL.3.11	Goti Mukufiʼmo magoʼe huno avoʼmo kae maleʼniya gemoʼmo hunoʼaeʼmo, 
GAL.3.12	Goti aulagaleʼmo fatago vayaʼmo maisayafeʼmo Goti keʼaepa geʼamo akame nehaya kavaʼmoʼa Kalaisifeʼmo apakesamo afiʼa fatago nehaya kavatefeʼmo ohaneʼnifa alu kavaʼmo haneʼniye. Keʼaepa gemo akame nehaya kavatefeʼmo Goti Mukufiʼmo avoʼmo kae maleʼniya gemoʼmo hunoʼaeʼmo, 
GAL.3.13	Kalaisiʼa lagaetefeʼmo lifana vekamo hamaleʼniyaʼmofeʼmo Gotiʼa lifana huno ateʼnigeno Kalaisiʼa keʼaepa gemoʼmo lifana huno lateʼniya kavapatiʼmo miya faino hatu maeno lateʼniye. Goti mukufiʼmo avoʼmo kae maleʼniya gemoʼmo ani kavatefeʼmo hunoʼaeʼmo, 
GAL.3.14	Gotiʼa Emalehamuʼmo alino auleno ateʼniya kava huno alu nofi vayaʼmogita alino auleno latesiyafeʼmo Kalaisiʼa hatu maeno lateʼniye. Gotiʼa polomasi gemo hunoʼaeʼmo, Nauneʼnameʼmo aliʼna lapamiguve, huno huʼnigeta Aunemeʼamo lagesamo afita fatago hisuna kavatetikeʼmo alisunafeʼmo hatu maeno lateʼniye.
GAL.3.15	Konagaʼnimogitapae, huʼna, alagepa hutapa afisayafeʼmo ma mopafi kavafeʼmo huʼna aeʼna kalafefa gemo hugesuve. Ma mopafi vayaʼmogi mago kotalakemo hu maleteʼa apakiʼapimo avoʼmo kae maleʼnisayaʼmoʼmo mago vayaʼmogi afaʼa aeʼa kalo opaegae. Mago vayaʼmogi afaʼa aliʼa oʼatalege alu gemo aliʼa magokepiʼmo avoʼmo kaeʼa oʼmalege hugae. 
GAL.3.16	Inagi Gotiʼa Emalehamufeʼmo, fikumo kaha maegauve, huno ha paiʼniya polomasi gemo aginago vekaeʼmo, kaha maegauve, huno ha paiʼniye. Gotiʼa Emalehamu aginago vayaʼaifeʼmo ani gemo hapa opaiʼnifa magoke aginago vekaeʼmo ani gemo ha paiʼniye. Ani magoke aginago vekamo Kalaisiʼmae. 
GAL.3.17	Gotiʼa Kalaisitefeʼmo kotalakemo ago hu maleʼnigenoʼaeʼmo fo hataleti tetiʼa kafugamo utegeno Gotiʼa keʼaepa geʼamo alino Yu nofi vayaʼmo apamiʼniye. Ani gemo aepaʼaeʼmo huʼnaeʼmo, henagaʼamo afole aiʼniya keʼaepa gemoʼa hogoteno hu maleʼniya kotalakemo fikumo kaha maeʼna kamiguve, huno ha paiʼniya polomasi gemo alagi amagino oʼatalegaiye. 
GAL.3.18	Vayaʼmogi Goti keʼaepa geʼamo akame nehaya kavatetiʼmo Gotitegatiʼmo aligae, huno hu maleʼniya yaʼmo aliʼnaesinana Gotiʼa fikumo kaha maeʼna kamiguve, huno ha paiʼniya polomasi geʼaletiʼmo afaʼa oʼaliʼnaesinaʼmonanafa Gotiʼa Emalehamufeʼmo, fikumo kaha maeʼna kamiguve, huno ha paiʼniya polomasi geletiʼmo fikumo ha maeno amiʼniye.
GAL.3.20	Magoke vekaeʼmo fikumo kaha maeʼna kamiguve, huno ha paisiyaʼmoʼmo folagapi vekamo aliʼyaʼamo ohanegaiyaʼmofeʼmo Gotiʼa Emalehamufeʼmo, fikumo kaha maegauve, huno ha paiʼniya afinaʼmo folagapi vekamo oʼmaiʼnigenoʼaeʼmo hu maleʼniye.
GAL.3.22	Huʼniyesinaʼmonanafa Goti mukufiʼmo avoʼmo kae maleʼniya gemoʼa hunoʼaeʼmo, hosu kavaʼmoʼa muki ma mopafi vayaʼmo kalavusi huno apateʼniye. Yesu Kalaisifekeʼmo apakesamo afiʼa fatago nehaya kavatetiʼmo fikumo hapa maeʼna apamiguve, huno hu maleʼniya yaʼmo apakesamo afiʼa fatago nehaya vayaʼmo alino apamisiyafeʼmo kalavusi huno apateʼniye. 
GAL.3.23	Hogoteta Kalaisifeʼmo lagesamo afita fatago osuʼnonagenoʼaeʼmo keʼaepa gemoʼa kalavusi huno lateme lateme neʼegenoʼaeʼmo Kalaisifeʼmo alagepa faigoko geʼaeʼmo lagesamo afita fatago hisuna gemo lagaeteʼmo afole aiʼniye. 
GAL.3.24	Afole aiʼniyaʼmofeʼmo keʼaepa gemoʼa Kalaisitegamo lavalelino uno latesigeta Gotiʼa lagesamo afita fatago hisuna kavatetiʼmo hunoʼaeʼmo, naulagaleʼmo fatago vayaʼmo maiʼnae, huno hisiyafeʼmo keʼaepa gemoʼa yagaino nelateya vekagana huno haneʼniye. 
GAL.3.25	Kalaisifekeʼmo apakesamo afiʼa fatago hisaya kavaʼmo afole neʼaisigenoʼaeʼmo yagaino nelateya vekamoʼa magoʼe huno yagaino olategaiye.
GAL.3.27	Aniʼmo faleʼa neʼapataya kava huno Kalaisipiʼmo faleno lapateʼnigetapa Kalaisiʼa kukenamo vaigekana hutapa alita vaitetapa maiʼnae. 
GAL.3.28	Kalaisipiʼmo magoke aiyaya vayaʼmo maiʼnayaʼmofeʼmo mago vayaʼmo Yu vayaʼmo maige mago vayaʼmo alu nofi vayaʼmo maige huʼnone, hutapa osuge kalavusi aliʼyaʼmo neʼaliya vayaʼmo maige afa vayaʼmo maige huʼnone, hutapa osuge ve maige aʼne maige huʼnone, hutapa osuge hutetapa maiyo. Kalaisi Yesupiʼmo maiʼnetapaeʼmo magoke aiyaya vayaʼmo maiʼnae. 
GAL.3.29	Lapakaemo Kalaisi vayaʼamo maiʼnisayana Emalehamu aginago vayaʼmo maiʼnae. Mafaʼneʼapimogimo afoʼapimogi muki maleʼnaya yaʼapimo neʼaliya kava hutapa Gotiʼa fikumo kaha maeʼna kamiguve, huno ha paiʼniya polomasi geletiʼmo muki yaʼamo afaʼa aligae.
GAL.4.1	Ani kavatefeʼmo magoʼe huʼna aeʼna kalafefa gemo hugesuve. Mafaʼneʼamoʼmo afoʼamo muki kagemi yaʼamo henagaʼamo aligiyaʼmonanafa ko osino aise mafaʼnemo maiʼnenoʼaeʼmo kalavusi aliʼyaʼmo neʼaliya vekagana huno maiʼniye. 
GAL.4.2	Aliʼyaʼamo neʼaliya vayaʼmogi ani mafaʼneleʼe kagemi yaʼaleʼeʼmo yagaiʼa ateme ateme neʼesagenoʼaeʼmo afoʼamoʼmo hu maleʼniya afinaʼmo afole aigiye. 
GAL.4.3	Ani kava huta aise mafaʼnegana huta maiʼnetaeʼmo ma mopafi keʼaepa gemo afeʼalumelagamo kalavusifiʼmo maiʼnonaʼmonanafa 
GAL.4.4	Gotiʼa hu maleʼniya afinaʼmo afole aiʼnigenoʼaeʼmo Mafaʼneʼamo alino ateʼnigeno emineʼniye. Mago ma mopafi a kanomoʼmo alino ateʼnigeno Yu keʼaepa gemo afeʼalumelagamo maiʼniye. 
GAL.4.5	Agaemo keʼaepa gemo afeʼalumelagamo maiʼnona vayaʼmo miya faino hatu maeno latesigeta Gotiʼa alopa mafaʼneʼamo maisunafeʼmo Yu keʼaepa gemo afeʼalumelagamo maiʼniye. 
GAL.4.6	Lapakaemo mafaʼneʼamo maiʼnayaʼmofeʼmo Gotiʼa Mafaʼneʼamo Aunemeʼamo alino ateʼnigeno emineno lapaipafiʼmo uno haino maiʼnigetapaeʼmo, Afo, Afotimogae, hutapa ge nehae. 
GAL.4.7	Inagi kalavusi aliʼyaʼmo neʼaliya vayaʼmo magoʼe hutapa oʼmaiʼnafa Kalaisitetiʼmo Goti mafaʼneʼamo maiʼnetapa muki yaʼmo afoʼamo yaʼmo alisayafeʼmo mafaʼneʼamo maiʼnae.
GAL.4.9	hemenimo Gotiʼa ago ageʼnae, huʼna huguvaʼmonanafa Gotiʼa lapakeʼniye, huʼna hisuva gemo haneʼniye. Lapakeʼniyaʼmofeʼmo na kava higetapaeʼmo Gotiʼa ataletapa aita atagi netapa keʼaepa gemoʼmo afaʼa lapa oʼmaeno lokiya vaino olapatesiya gemo afeʼalumelagamo maisayafeʼmo lapauʼniye. Halate kalavusi aliʼyaʼmo neʼaliya vayaʼmo maisayafeʼmo nehafiye. 
GAL.4.10	Lapakaemo sapati afinaʼmo akame huge saufa kai le kavaʼmo huge kafugamo hopa afina kavaʼmo huge hutetapaeʼmo aeto aeto hopa afinafeʼmo lusi kava hutapa lapakesamo neʼafiye. 
GAL.4.11	Lapakaefeʼmo nagesamo afiteʼna koli nehuʼnaeʼmo, apakaetegamo afa aliʼyaʼmo aliʼnofiye, huʼna nehuve. 
GAL.4.12	Konagaʼnimogitapae, huʼna, nagaemo hogoteʼna Yu vayaʼai keʼaepa gemo afeʼalumelagamo maigeʼna ataleʼna eʼna alu nofi vekamo lapakaekana huʼna maiʼnove. Lapao ke hovanagi ani kava huta nagaekana hutapa keʼaepa gemo afeʼalumelagamo oʼmaiyo. Nagaetegamo mago hosu kavaʼmo osuʼnae. 
GAL.4.13	Hogoteʼna lapakaeʼeʼmo maiʼnova afinaʼmo kaitamo nahauʼnigeʼnaeʼmo visuva himamuʼnimo ohaneʼniyaʼmofeʼmo alagepa faigoko gemo aeʼna hakalo huʼna lapa paiʼnove. 
GAL.4.14	Kana yaʼmo aliʼnogetapaeʼmo, hosu vekamo maiʼniye, hutetapa lapakameʼyamo oʼnamiʼnae. Mago enisole vekamoʼmofi Kalaisi Yesuʼmofi huno esigetapaeʼmo lusi kava hutapa alita falu fala hutapa atesaya agufa kavaʼmo hutapa alita falu fala hutapa nateʼnae. 
GAL.4.15	Nagaemo lapakaeʼeʼmo maiʼnogetapaeʼmo lapamogaga aiʼnae. Na agufa kavaʼmo afole aiʼnigetapaeʼmo lapamogaga noʼaiye. Lapa maesiya agufa gemo huʼnaeʼmo, apakaemo afaʼa huʼnaesinana apaulagamo aliʼa katiʼa namiʼnaesine, huʼna hapa nepauve. 
GAL.4.16	Lama gemo lapa nepauvaʼmofeʼmo kame vekatapigeʼmo hamaleteʼna maiʼnofiye. 
GAL.4.17	Mago vayaʼmogi lapakae lapao vayaʼmo maisayafeʼmo lapakaetegamo apayamukiki nehayaʼmonanafa lapakesamo faisayafeʼmo nehae. Lapakaemo nataletapa lapayamukiki hutapa uta apakame hisayafeʼmo apayamukiki nehae. 
GAL.4.18	Vayaʼmogi alagepa kavaʼmo hisayafeʼmo apayamukiki huʼa aliʼa apao yaʼmo nehisayana kanalene. Hogotetapa nagaemo lapao vekamo maisuvafeʼmo lusi kava hutapa nagaetegamo lapayamukiki huʼnayaʼmonanafa hemenimo lapakaeʼeʼmo oʼmaiʼnovaʼmofeʼmo oʼataletapa ani kavakeʼmo hutapa maiyo. 
GAL.4.19	Nahauʼniya mafaʼneʼnimogitapae, huʼna, aʼnemogimo mafaʼnemo aliʼa atesayafeʼmo apakafu nekiya kava huʼna lapakaemo Goti mafaʼnemo hamalesayafeʼmo nagafu kiʼniyanageʼna Kalaisikana hutapa maisayafeʼmo halate magoʼe huno nagafu nekiye. 
GAL.4.20	Vaehae, huʼna, na agufa gemo lapa paigufi huʼna alagepa huʼna nagesamo afisuvafeʼmo lapakaeʼeʼmo uʼna maisuvafeʼmo nahauʼniye.
GAL.4.21	Keʼaepa gemo afeʼalumelagamo maigune, hutapa nehaya vayaʼmogitapamo Moseseʼa avoʼmo kae maleʼniya keʼaepa gemo aepaʼamo oʼafiʼnafiye. 
GAL.4.22	Ani gemoʼa hunoʼaeʼmo, Emalehamuʼa lole mafaʼnelaʼmo alino anateʼniye. Henaga aʼamoʼmo kalavusi aliʼyaʼmo neʼaliya a kanomo agiʼamo Hegaʼa mafaʼnemo alino atetegeno hogote aʼamo afa aʼmo agiʼamo Selaʼa mafaʼnemo alino ateʼniye. 
GAL.4.23	Kalavusi aliʼyaʼmo neʼaliya aʼmoʼa ma mopafi vayaʼmogita alita neʼapatona kava huno mafaʼnemo alino ateʼniyaʼmonanafa afa aʼamoʼmo Gotiʼa fikumo kaha maeʼna kamiguve, huno ha paiʼniya polomasi geletiʼmo mafaʼneʼamo alino ateʼniye. 
GAL.4.24	Mani gemo kalafefa gemo haneʼniye. Lole atalaʼanifeʼmo osuʼnifa lole kotalakelafeʼmo huʼniye. Gotiʼa mago kotalakemo keʼaepa geʼamo Moseseʼmo Sainai kotega avefiʼmo amiʼniye. Hegaʼa kalavusi aliʼyaʼmo neʼaliya mafaʼnemo alino ateʼniya kava huno mani kotalakemoʼa kalavusi aliʼyaʼmo neʼaliya mafaʼnemo alino neʼapate. 
GAL.4.25	Hegaʼa Sainai kotega avemo Alepiya kotega avemo auneʼamo maiʼniye. Sainai avemo haneʼniya kava huno hemenimo haneʼniya Yulusalemumo auneʼamo haneʼniye. Yulusalemuʼe Yulusalemu mafaʼneʼamogiʼeʼmo kalavusi aliʼyaʼmo neʼaliyaʼmonanafa 
GAL.4.26	kokuʼnapi Yulusalemu taonimoʼa afa akana huno haneʼneno muki vayaʼamogita itatimogana huno haneʼniye. 
GAL.4.27	Mani kavatefeʼmo Goti mukufiʼmo avoʼmo kae maleʼniya gemoʼa hunoʼaeʼmo, 
GAL.4.28	Inagi konagaʼnimogitapae, huʼna, Aisikiʼa fikumo kaha maeʼna kamiguve, huno ha paiʼniya polomasi geʼaleti mafaʼnemo maiʼniya kava huta polomasi geʼaleti mafaʼneʼamo maiʼnone. 
GAL.4.29	Agufaletiʼmo alino ateʼniya mafaʼnemoʼa Aunemeʼaletiʼmo alino ateʼniya mafaʼneʼaeʼmo aini huno ateʼniya kava huʼa hemenimo apaini huʼa nelatae. 
GAL.4.30	Nelatayaʼmonanafa Goti mukufiʼmo avoʼmo kae maleʼniya gemoʼmo, na agufa gemo huʼniye, huno huʼniye. Mani gemoʼa hunoʼaeʼmo, kagaemo kalavusi aliʼyaʼmo neʼaliya a kanoʼe mafaʼneʼaʼeʼmo alika hana faika anatalegeʼana viʼao. Kalavusi aliʼyaʼmo neʼaliya a kanomo mafaʼnemoʼe afaʼa maiʼniya a kanomo mafaʼnemoʼeʼmo afoʼanimo yaʼmo magokepi oʼaligaʼae, huno huʼniye. 
GAL.4.31	Inagi konagaʼnimogitapae, huʼna, lagaemo kalavusi aliʼyaʼmo neʼaliya a kanomo mafaʼneʼamo oʼmaiʼnopa afaʼa maiʼniya a kanomo mafaʼneʼamo maiʼnone.
GAL.5.2	Inagi nagaemo Poloʼnamo ani gemo huʼna lapa nepauvanagi afiyo. Lapakaemo, keʼaepa gemo akame huta lagufamo lagaugune, hutapa hisayaʼmoʼmo Kalaisiʼa lapa oʼmaegaiye. 
GAL.5.3	Nagaemo halate lokiya gemo huʼna lapa paiʼnaeʼmo, ehetapiye, huʼna, mago vekamoʼmo hunoʼaeʼmo, nagufamo lagauvo, huno nehisiyana muki keʼaepa geʼamo alagi akame huno hano hisiya kavakeʼmo haneʼniye. 
GAL.5.4	Lapakaemo hutapaeʼmo, keʼaepa gemo akame nehuna kavatetiʼmo Goti aulagaleʼmo fatago vayaʼmo maigune, hutapa hisayana Kalaisiʼa ataletapa Gotiʼa fikumo lapa maeno nelapamiya kavategamo oʼmaitapa malaga vayaʼmo maiʼnae. 
GAL.5.5	Inagi Gotiʼa hunoʼaeʼmo, naulagaleʼmo fatago vayaʼmo maiʼnae, huno laha paisiyafeʼmo Goti Aunemeʼaletiʼmo lagesamo afita fatago nehutaeʼmo lavayagunagu huta agava neʼmaune. 
GAL.5.6	Kalaisi Yesupiʼmo maiʼnetaeʼmo lagufamo lagauʼnisupi olagauʼnisupigeno afaʼa laha oʼmaegaiyaʼmonanafa lagesamo afita fatago nehuna kavatimoʼmo lahau layamopafiʼmo lahauʼniya kavatetiʼmo aliʼyaʼmo alisiyaʼmoʼmo afaʼa laha maegaiye.
GAL.5.8	Gotiʼa lapakaefeʼmo keya aeno ge huʼniya vekamoʼmo ani kavategamo heno lapavayu hulino oʼmeʼniye. 
GAL.5.9	Falaova laʼnefafiʼmo kosisiya yaʼmo aiseʼamo aliʼa neʼatageno uneno nehigeno mukiʼamo aeno apafu leno ko nesiye. 
GAL.5.10	Ala kava nepiʼmo maiʼnonaʼmofeʼmo alu lapakesamo oʼafigae, huʼna lole nagesamo oʼafiʼna magoke nagesamo neʼafuvaʼmonanafa ina laʼmo lapakesamo neʼafiya yaʼmo alino hosu huno nelapateya vekamo maiʼnisifigeno Gotiʼa anonaʼalefeʼmo amagigiye. 
GAL.5.11	Konagaʼnimogitapae, huʼna, hogoteʼna lapakufamo lagaiyo, huʼna hapa paiʼnovaʼmonanafa hemeniʼeʼmo ani agufa gegeʼmo huʼna aeʼna hakalo huʼna hapa nepauvesinana apaini huʼa noʼnataesine. Mani gemo hapa nepauvesinana Kalaisiʼa malipu yosaleʼmo faliʼniya kavafeʼmo ava geeʼmo hosu apaipamo okaliʼnaesine. 
GAL.5.12	Nagaemo lapakesamo aliʼa hosu huʼa nelapataya vayaʼmogi apakaiʼapi apakufamo lagausayafeʼmo nahauʼniye. 
GAL.5.13	Konagaʼnimogitapae, huʼna, kalavusifiʼmo oʼmaitapa afaʼa maisayafeʼmo Gotiʼa lapakaefeʼmo ge huʼniye. Afaʼa maiʼnayaʼmonanafa fiku yanagetapa ani kavatetiʼmo lapakufamoʼmo hauʼniya kavaʼmo hisaya kaʼmo valitapa ategae. Valitapa oʼatetapa konagatapieʼmo lapau lapayamopafiʼmo lapauʼninagetapa hapa maeyo. 
GAL.5.14	Muki keʼaepa gemo aepaʼamo magoke keʼaepa gefiʼmo haneʼniya gemoʼa hunoʼaeʼmo, 
GAL.5.15	Huno huʼniyaʼmonanafa lapakaemo afela afugana hutapa hapaege kame hutapa apatege nehisayana ehetapiye, huʼna, lapakaitapiʼeʼmo fikumo alita hano hutapa lapatalegae.
GAL.5.17	Atafa laipamoʼmo Goti Aunemeʼaeʼmo kame huno neʼategenoʼaeʼmo Goti Aunemeʼamoʼmo atafa laipaʼeʼmo kame huno neʼate. Kame huno neʼateyaʼmofeʼmo lapauʼnisiya kavaʼmo afaʼa osugae. 
GAL.5.18	Goti Aunemeʼamoʼmo kaʼmo alino ho huno nelapatesiyaʼmoʼmo keʼaepa gemo aiyafiʼmo oʼmaiʼnae. 
GAL.5.19	Muki vayaʼmogimo atafa apaipa apakesamoʼmo hauʼniya kavaʼmo ago ageʼnae. Ani kavaʼmo haneʼniyana veʼalavefatiʼmo kumai kavaʼmo huge mafaʼnefatiʼmo kumai kavaʼmo huge oʼaniʼya kavaʼmo huge apavagage osigeʼa kalamogi nehaya agufa kavaʼmo huge nehae. 
GAL.5.20	Aigofe gotiʼapimogitefeʼmo mono nehuʼapaeʼmo apaune kavaʼmo huge lusa kavaʼmo huge analisa apamagige apaini huʼa apatege ge vaige apaipa kafa hapaege apaipa lege apakaiʼapieʼmo apakesamo afige alu apaipa alu apaipamo kalige aliʼa fako huʼa apatege nehae. 
GAL.5.21	Hosu apaipa kalige kamitimo apamagige lusi aniʼmo neteʼa negi nagi gemo huge lusi kava huʼa ogefage huʼa apavamusa valeʼa negi nagi huge magoʼe huʼa ani agufa hosu kavaʼmo huge nehae. Hogoteʼna lapa paiʼnovanageʼna hemenimo halate magoʼe gemo huʼnaeʼmo, ehetapiye, huʼna lapa nepauve. Afole oʼaiʼniya afinaʼmo hogoteʼna lapa paiʼnaeʼmo mani agufa hosu kavaʼmo nehaya vayaʼmogimo Gotiʼa yagaino neʼapateya kopiʼmo uʼa haiʼa mafaʼneʼapimogimo afoʼapimogi yaʼmo neʼaliya kava huʼa Gotitegatiʼmo hetamaʼapimo afaʼa oʼaligae. 
GAL.5.22	Mani hosu kavaʼmo haneʼniyaʼmonanafa Goti Aunemeʼamoʼmo apaipafiʼmo alagagana huno alagepa kavaʼmo alino afole aino neʼate. Ani alagepa kavaʼmo haneʼniyana hapau apayamopafiʼmo hapauge apamogaga aige magoke apaipa apakesamo alige hosu kavaʼmo halate aeʼa atagaina huʼa osuʼa afaʼa maige yuna apaipa kaliteʼa hapa maege muki afinaʼmo oʼataleʼa alagepa kavaʼmo huge 
GAL.5.23	yagu yaga huʼa maige apaipa apakesaleʼmo alagepa huʼa yagaiʼa atege huʼa neʼmaiya kavaʼmo haneʼniye. Magoke keʼaepa gemoʼa mani kavaʼmo osiyo, huno huʼniya gemo ohaneʼniye. 
GAL.5.24	Kalaisi Yesu vayaʼamogimo atafa apaipa apakesagi atafa apaipafatiʼmo hapaʼye nehiya kavanagi huʼa aliʼa malipu yosaleʼmo nili aiteʼa aliʼa he tiʼa ateʼnae. 
GAL.5.25	Goti Aunemeʼamoʼmo afaʼa maisuna kavaʼmo alino lamiʼniyaʼmofeʼmo akame higetao. 
GAL.5.26	Vayaʼmogi lagitileʼmo aliʼa asaga huʼa latesayafeʼmo lagesamo oʼafita konagatimogimo hosu apaipamo kalisiya agufa himuʼnamu kavaʼmo huta laipa kafamo ohapaegetao.
GAL.6.2	Konagatapimogimo neʼaliya kana yaʼmo alita hapa maegeʼapao Kalaisi muki keʼaepa geʼamo ago akame hugayanagi. 
GAL.6.3	Mago vekamoʼmo hunoʼaeʼmo, ala nagi vekamo maiʼnove, huno agesamo neʼafisiyana ina agufa vekamo maiʼniyaʼmofeʼmo agaiʼaekeʼmo humi neʼate. 
GAL.6.4	Neʼateyaʼmofeʼmo mukiʼamogi apamete apamete huʼa apakaiʼapi kavaʼapimo aliʼa fako huʼa agegeyo. Mago vekamoʼmo alagepa kavaʼmo nehisiyana agaemo alu vekaeʼmo, ago aeʼna agaseʼnove, huno agesamo oʼafino agaiʼa kavafekeʼmo amogaga aigiye. 
GAL.6.5	Muki vayaʼmogimo apamete apamete huʼa apakaiʼapi aliʼyaʼapimo aligayaʼmofeʼmae. 
GAL.6.6	Goti geʼamo neʼafiya vayaʼmogimo aliʼa apaya neʼmalaya tisa vayaʼapimo afalu afalu kavaʼmo huʼa alagepa yaʼapimo aliʼa fako huʼa apamigae.
GAL.6.8	Vayaʼmogimo atafa apaipamoʼmo nehaiya kavaʼmo nehisayana hosu neʼyaʼmo afole aisigeʼa aliteʼa faligae. Vayaʼmogimo Goti Aunemeʼamoʼmo hauʼniya kavaʼmo nehisayana alagepa neʼyaʼmo afole aisigeʼa aliteʼa maige maige huʼa maigae. 
GAL.6.9	Alagepa kavaʼmo nehutaeʼmo alagi alagaʼmo olahaenageta oʼatalesunana hoyatifatiʼmo neʼyaʼmo afu lesiya afinaʼmo alagepa neʼyaʼmo aligune. 
GAL.6.10	Hapa maesuna kaʼmo haneʼnisiyaʼmoʼmo muki vayaʼaina afaʼa hapa maegaunaʼmonanafa apakesamo afiʼa fatago nehaya afamo anagatimo magoʼe huta hapa maegaune.
GAL.6.11	Hemenimo nagaemo avo kayoʼmo aliʼna nagaiʼnimo alopa avoʼmo nekaovanagetapa agetetapaeʼmo, Poloʼmo mani avoʼmo kaeʼniye, hutapa hugae. 
GAL.6.12	Amega apakufale kavafeʼmo amuse huʼa apatesageʼa ala apakiʼapimo alisayafeʼmo hapauʼniya vayaʼmogimo lokiya gefatiʼmo, lapakufamo lagaiyo, huʼa nehae. Kalaisiʼa malipu yosaleʼmo faliʼniya kavafeʼmo ava geeʼmo apaini huʼa oʼapatesayafeʼmo lapakufamo lagaiyo, huʼa nehae. 
GAL.6.13	Apakufamo nelagaya vayaʼmogimo apakaiʼapimo keʼaepa gemo akame nosayaʼmonanafa lagaemo lakame nehae, huʼa ala apakiʼapimo alisayafeʼmo hapauʼnigeʼapaeʼmo, lapakufamo lagaiyo, huʼa nehae. 
GAL.6.14	Nehayaʼmonanafa nagaemo mago kavatefeʼmo nagiʼnileʼmo aliʼna asaga huʼna nateteʼna namogaga aisufiye. Haʼao, alagi atalegeno hano hino. Nagaemo Ala kava netimo Yesu Kalaisiʼa malipu yosaleʼmo faliʼniya kavafekeʼmo naipafatiʼmo namogaga aiʼninageʼna hapa paisuva gegeʼmo haneʼniye. Gotiʼa malipu yosaleʼmo faliʼniya kavatetiʼmo atafa naipamo ago amagino ataleʼnigeʼna ma mopafi yaʼe amega apakufale kavaʼefeʼmo huʼnaeʼmo, ina agufa kavaʼmo malipu yosaleʼmo faligekana huno haneʼniye, huʼna nagesamo neʼafugeʼapaeʼmo ma mopafi vayaʼmogimo nagaefeʼmo huʼapaeʼmo, ina agufa vekamo malipu yosaleʼmo nili aiteʼa aliʼa he tiʼa ateʼnaya agufa vekagana huno maiʼniye, huʼa nehae. 
GAL.6.15	Mani kavatefeʼmo huʼnaeʼmo, Kalaisi Yesupiʼmo maiʼnonaʼmofeʼmo lagufamo lagauʼnisupi olagauʼnisupi ina agufa kavaʼmo haneʼniye. Gotiʼa saufa vayaʼmo alo huno lateʼniya kavakeʼmo kanale kavaʼmo haneʼniye. 
GAL.6.16	Gotiʼa mani avoʼmo nekaova gemo akame nehisaya vayaʼmo agaiʼa vayaʼmo muki lama ge Isaleli vayaʼaifeʼmo hau huno apatenageʼa apaipamoʼmo falu hino. 
GAL.6.17	Ge atupa geʼnimo huʼnaeʼmo, vayaʼmogimo Ala kava neʼmo Yesutefeʼmo namagiʼnageno nagufaleʼmo nafuguʼmo haneʼniyanagi mago vekamoʼmo magoʼe huno hanageke yaʼmo oʼnamino. 
GAL.6.18	Konagaʼnimogitapae, huʼna, Ala kava netimo Yesu Kalaisiʼa fikumo lapa maeno lapamino. He, lama ge.
EPH.1.2	Afotimo Gotiʼe Ala kava netimo Yesu Kalaisiʼeʼmo fikumo lapa maeʼana lapamisaʼageno lapaipamoʼmo falu hino.
EPH.1.4	Akeyaʼvilagamo ma mopamo alo osuʼniya afinaʼmo Goti aulagaleʼmo laote vayaʼamo maiʼnisunagenoʼaeʼmo hosu kavatimo alagi ohanesiyafeʼmo Kalaisipiʼmo maiʼnaya vayane, huno lekana paino lateʼniye. 
EPH.1.5	Agaemo lagaefeʼmo hau ayamopafiʼmo hauʼnigeno hogoteno hunoʼaeʼmo, nahauʼniyanageʼa Yesu Kalaisitetiʼmo nagaiʼnilefeʼmo mafaʼneʼnimo maigae, huno lokiya gemo hu maleʼniye. 
EPH.1.6	Fikumo laha maeno lamiʼniya ha le konali yaʼamo alino apave lisigeʼapaeʼmo ageteʼa agiʼaleʼmo aliʼa asaga huʼa atesayafeʼmae. Agaemo hau ayamopafiʼmo hauʼniya mafaʼneʼaletiʼmo ani kavaʼmo huno fikumo laha maeno lamiʼniye. 
EPH.1.7	Kalaisipiʼmo maiʼnonagenoʼaeʼmo Gotiʼa lusi kava huno fikumo hapa maeno neʼapamiya kavaʼamo mago kagemi yaʼagana huno maleʼniya kavatefeʼmo Yesu kolaʼaletiʼmo miya faino hatu maeno lateʼniya hosu kavatieʼmo afaʼa ateyo, huno laha paiʼniye. 
EPH.1.8	Lusi kava huno laha maeno lamitenoʼaeʼmo ageteta neʼafuna kavaʼe alagepa huta lagesamo neʼafuna kavatiʼeʼmo lamiʼnigeta aliʼnone. 
EPH.1.9	Hauʼniya kavatefeʼmo ani kavaʼmo huguve, huno agesamo afiteno lokiya gemo hu maleʼniya kavaʼmo hogoteno alino fala ki maleʼniyaʼmonanafa hemenimo ago alino lave liʼniye. 
EPH.1.10	Agesamo afino hu maletenoʼaeʼmo, hu maleʼnova afinaʼmo afole aisigeʼnaeʼmo muki kokuʼnapi vayaʼe ma mopafi vayaʼeʼmo aliʼna anupa huʼna apatesugeno Mafaʼneʼnimoʼmo yagaino apategaiye, huno huʼniye. 
EPH.1.11	Mafaʼneʼapimogimo muki afoʼapimogi yaʼmo neʼaliya kava huta Gotiʼa muki maleʼniya yaʼamo alisunafeʼmo agaemo muki kavaʼmo hisiyafeʼmo hauʼnigeno agaiʼamo ani kavaʼmo huguve, huno huʼniya geʼaleʼmo akame huno nehiya Gotiʼa hunoʼaeʼmo mafaʼneʼnimo maigae, huno hu maleʼniye. 
EPH.1.12	Gotiʼa lagaetetiʼmo ha le konali yaʼamo alino apave lisigeʼa ageteʼapaeʼmo agiʼaleʼmo aliʼa asaga huʼa atesayafeʼmo mafaʼneʼnimo maigae, huno hu maleʼniye. Lagaemo Yu vayaʼmogita hogoteta Kalaisifeʼmo alita amufa amiʼnone. 
EPH.1.13	Ani kava hutapa lapakaeʼeʼmo alagi mani lama gemoʼmo lapau neʼvaiya kavatefeʼmo alagepa faigoko geʼamo afitetapaeʼmo alita amufa amiʼnae. Lapakaemo Kalaisifeʼmo lapakesamo afita fatago huʼnagenoʼaeʼmo Gotiʼa polomasi gemo hunoʼaeʼmo, Nauneʼnameʼmo apamiguve, huno hu maleʼniya Aunemeʼamo lapamitenoʼaeʼmo lapaipafiʼmo alagena yaʼamo ago hu maletenoʼaeʼmo, vayaʼnimo maiʼnae, huno lapa paiʼniye. 
EPH.1.14	Gotiʼa maleʼniyanageno lamisiya yapatiʼmo Aunemeʼamo ago lamiʼniyaʼmofeʼmo ago afiʼnonana miya faino lateʼniya vayaʼamo alagi hatu maeno lateteno lavalelino uno haisigeta muki yaʼamo aligune. Agaemo ha le konali yaʼamo alino apave lisigeʼapaeʼmo agiʼaleʼmo aliʼa asaga huʼa atesayafeʼmo ani kavaʼmo huʼniye.
EPH.1.16	Gotifekeʼmo hao ke heʼna lapateteʼnaeʼmo muki afinaʼmo oʼataleʼna nunumuʼmo huʼna nelapatove. 
EPH.1.17	Nagaemo Ala kava netimo Yesu Kalaisi Gotiʼamo ha le konali yaʼaʼe vekaeʼmo nunumuʼmo huʼnaeʼmo, Kaunekameʼmo apamigeʼapao alagepa apaipa apakesamo aliʼneʼa kageʼa alagepa huteʼa apakesamo afiʼa fatago hiyo. 
EPH.1.18	Apakaefeʼmo keya aeka ge huʼnanageʼapaeʼmo eʼa apamisana yafeʼmo apavayagunagu huʼa agava neʼmaiye. Ha le yakamo apamiteka apaipafi apaulagamo alika ayakeka ategeʼapao mafaʼneʼapimogimo muki afoʼapimogi yaʼmo neʼaliya kava huka apaote vayaʼaina hetamaʼapimo apamisanageʼa ageʼa alagepa huteʼapaeʼmo, ha le konali yaʼamo alagepa yaʼmo haneʼniye, huʼa agava maiyo. 
EPH.1.19+EPH.1.20	Kagaemo lagaetegamo lusi kava huka aeno apakaseʼniya lokiyakaletiʼmo lokiya kavaʼmo huʼnananageka hemeniʼeʼmo nehane. Lokiyakaletiʼmo lokiya kavaʼmo huka Kalaisi agufafiʼmo kayamukiki huka aliʼyaʼmo aliteka faliʼniyatetiʼmo ago alika he tika ateteka lamaga kahaopaleʼmo avalelika uka haika ateʼnana kavaʼmo huka laipafiʼmo ani agufa lokiya kavaʼmo huka aliʼyaʼmo aliʼnanageta lagesamo afita fatago nehune. Mani lokiya kavaʼmo alika apave liyo, huʼna nunumuʼmo huʼna nelapatove. 
EPH.1.21	Kalaisiʼa kokuʼnapiʼmo maiʼnenoʼaeʼmo hemenimo yagaiʼa neʼapataya vayanagi enisole vayanagi himamu vayanagi ala kava vayanagi ala apaki vayanagi huno ago aeno apakaseno hemenimo yagaino neʼapateyanageno henagaʼamo afole aisiya afinaʼeʼmo ani kavakeʼmo huno yagaino apategaiye. 
EPH.1.22	Gotiʼa muki yaʼe vayaʼeʼmo Kalaisi aiyafiʼmo alino apateteno hogote vekamo yagaino neʼapateya vekamo siosi vayaʼaiteʼmo yagaino apatesiyafeʼmo avaleno apamiʼniye. 
EPH.1.23	Siosi vayaʼmo Kalaisi agufaʼamo maiʼnae. Siosi vayaʼamo oʼmaiʼnaesinana agenopaʼageʼmo haneʼniyesinaʼmonanafa Kalaisi siosi vayaʼamo maiʼnayaʼmofeʼmo muki agufafi yaʼamo haneʼnigeno alagepa huno neʼmaiye. Agaemo muki haopalegamo maiʼnenoʼaeʼmo muki yateʼe vayaʼaiteʼeʼmo yagaino neʼapateya vekamo maiʼniye.
EPH.2.2	Ma mopafi hosu kavaʼmo akame huge ala vekamo kokuʼnaʼe mopaʼeʼmo hanetegeno folagate neʼmaiya vekamoʼmo hosu enisole vayaʼaiteʼmo yagaino neʼapateya vekamo geʼamo akame huge huʼnae. Agaemo Goti geʼamo amagiʼa neʼatalaya vayaʼai apaipafiʼmo aliʼyaʼmo neʼaliya aune vekamo maiʼniye. 
EPH.2.3	Mukiʼamogitamo apakaekana huta maiʼnogeno lagufamoʼe lagesamoʼeʼmo lahaʼye huʼnigetaeʼmo lagufamoʼmo hauʼniya kavaʼmo huge hosu kavafeʼmo lagesamo afita akame huge huʼnone. Itatimogi aliʼa lateʼnagetaeʼmo muki ma mopafi vayakana huta hosu laipamo alita maiʼnonaʼmofeʼmo Gotiʼa aipamo leno nelateyanageno kayoʼmo lamisiya agufa kavaʼmo huta maiʼnone. 
EPH.2.4	Maiʼnonaʼmonanafa kagemi yaʼapiʼe vayaʼmogimo alopa kagemi yaʼapimo haneʼniya kava huno Gotiʼa hau huno neʼapateya kavaʼamo kagemi yaʼagana huno haneʼniya vekamoʼmo lagaefeʼmo hau ayamopafiʼmo hauʼniye. 
EPH.2.5	Lagaemo Goti geʼamo ago amagita ataleteta hosu kavapiʼmo falisuna kavategamo maiʼnonagenoʼaeʼmo alino he tino latetenoʼaeʼmo afaʼa maisuna yaʼmo lamiʼnigeta Kalaisiʼeʼmo afaʼa maiʼnone. Fikumo lapa maeno lapamiʼniya kavatetiʼmo lapakufamo alino katino lapateʼniye. 
EPH.2.6	Kalaisi Yesupiʼmo maiʼnonagenoʼaeʼmo Gotiʼa agaeʼeʼmo alino he tino lateteno kokuʼnapi lavalelino uno haino lateʼnigeta agaeʼeʼmo fai maiʼnone. 
EPH.2.7	Gotiʼa lusi kava huno fikumo laha maeno lamiʼniya kavaʼamo kagemi yaʼagana huno haneʼnigeno Kalaisi Yesutetiʼmo agaiʼa aipamo alino ao yaʼmo hu maleʼniya kavaʼmo alino apave lisigeʼapaeʼmo afole aisiya afinaʼmo ageʼa maigae. 
EPH.2.8	Gotiʼa fikumo lapa maeno lapamitenoʼaeʼmo lapakesamo afita fatago huʼnaya kavatetiʼmo lapakufamo alino katino lapateʼniye. Lapakaitapimo lapakesamo afita fatago osuʼnafa Gotiʼa fikumo lapa maeno lapamiʼnigetapa lapakesamo afita fatago huʼnae. 
EPH.2.9	Gotiʼa vayaʼmogimo apakiʼapileʼmo aliʼa asaga osisayafeʼmo alagepa kavaʼapiletiʼmo apakufamo alino katino noʼapate. 
EPH.2.10	Gotiʼa alagepa kavaʼmo hisunafeʼmo hogoteno, hugae, huno hu maleʼniya kavaʼmo hisunafeʼmo Kalaisi Yesupiʼmo saufa vayaʼmo alo huno lateʼniye.
EPH.2.12	Ani afinaʼmo Kalaisiʼeʼmo lokaeta oʼmaitapa lapaote maiʼnae. Isaleli vayaʼai kegiʼya yuʼilaga eta haiteta oʼmaitapa malaga maiʼnae. Gotiʼa lapa maegauve, huno hu maleʼniya kotalakelefeʼmo polomasi gemo hu maleʼniya gemo lapa opaiʼniye. Ma mopafiʼmo maiʼnetapaeʼmo Gotitegatiʼmo alagepa yaʼmo alisayafeʼmo agava maiʼnetapa lapavayagunagu osuʼnageno Gotitapimoʼmo oʼmaiʼniye. 
EPH.2.13	Lapakaemo afagiʼaleʼmo maiʼnayaʼmonanafa hemenimo Kalaisi Yesupiʼmo maiʼnagenoʼaeʼmo Kalaisiʼa kolaʼaletiʼmo lapavalelineno Goti haopaleʼmo lapateʼniye. 
EPH.2.14	Agaiʼageʼmo kame kavatimo alino hano huno ataleʼnigeta magokepi lokaeta neʼmaune. Hogoteno folagapi haneʼniya kegiʼyamoʼmo alino fako huno lateʼnigetaeʼmo lapaote maige laote maige huʼnonagenoʼaeʼmo ani kegiʼyamo ago alino halagape vaino ataleʼniye. 
EPH.2.15	Agaemo malipu yosaleʼmo maiʼnenoʼaeʼmo agufaletiʼmo Yu keʼaepa gemoʼmo ani kavaʼmo hiyo, ina kavaʼmo osiyo, huno huʼniya gemo alino ataleteno Yu nofi vayaʼe alu nofi vayaʼeʼmo alino agaepiʼmo lokaeno lateteno saufa nofi vayaʼmo alo huno latetenoʼaeʼmo kame nehuna kavatimo alino hano huno ataleʼniye. 
EPH.2.16	Kalaisiʼa malipu yosaleʼmo faliʼniya kavatetiʼmo apaini huʼa ateteʼapaeʼmo apaini huʼa neʼapataya kavaʼmo alino hano huno ataleteno lole nofi vayaʼmo alino magoke nofi vayaʼmo hamaleno latetenoʼaeʼmo lagaegi lapakaegi Gotiʼagi huno alino nanu aeno lateʼniye. 
EPH.2.17	Ani kavaʼmo hutenoʼaeʼmo lapakaemo afagiʼaleʼmo maiʼnaya vayaʼe lagaemo Goti haopaleʼmo maiʼnona vayaʼmogitaʼeʼmo, kame nehaya kavaʼmo aliʼna hano huʼna ataleʼnovanagetapa Gotiʼeʼmo magokepi lokaeta maigae, huno aeno hakalo huno laha paiʼniye. 
EPH.2.18	Agaemo lagaeʼe lapakaeʼeʼmo kaʼmo valino lateʼniyanageta hemenimo magoke Aunemeʼaletiʼmo muki yaʼmo Afoʼamotegamo afaʼa uta haigune.
EPH.2.20	Apa vayaʼmo Gotitegati gemo alini eʼa aeʼa hakalo huʼa hapa nepaiya vayaʼmogimo Gotiʼa noʼmo faino neʼateya yafakana huʼa maiʼnae. Gotiʼa ani yafateʼmo no kigekana huno alino lapateʼniye. Yesu Kalaisiʼa hogote yafaʼmo aluga aluga atupaleʼmo noʼmo faiʼa neʼataya yafakana huno maiʼniye. 
EPH.2.21	Agaepiʼmo muki yaʼaleʼmo atafauʼneno Ala kava neʼmo aote mono noʼamo kime kime uno nehaiye. 
EPH.2.22	Agaepiʼmo Gotiʼa Aunemeʼamo noʼafiʼmo maisiyafeʼmo lapakaeʼeʼmo alino anupa huno no kigekana huno nelapate.
EPH.3.2	Gotiʼa lapa maesuvafeʼmo fikumo naha maeno namiʼniya kavafeʼmo ava gemo lapakaemo ago afiʼnae. 
EPH.3.3	Gotiʼa hogoteno alino fala ki maleʼniya gemo ago alino nave liʼniye. Ani kavafeʼmo aise gemo ago avoʼmo kaeʼna lapa paiʼnove. 
EPH.3.4	Lapakaemo lekana paitapa afitetapaeʼmo, Poloʼa Kalaisifeʼmo ava gemo alino fala ki maleʼniya gemo ago afiʼniye, hutapa lapakesamo afigae. 
EPH.3.5	Gotiʼa hogoteno akeyaʼvilagamo muki ma mopafi vayaʼmo alino apave oliʼniyaʼmonanafa hemenimo Aunemeʼaletiʼmo laote apa vayaʼamogita Gotitegati gemo alinita eta aeta hakalo huta hapa nepauna vayaʼmo ago alino lave liʼniye. 
EPH.3.6	Alu nofi vayaʼmogimo Kalaisifeʼmo alagepa faigoko geʼamo afiteʼa apakaeʼeʼmo magoke vayaʼmo hamaleteʼa Gotiʼa Yu vayaʼaina apamisigeʼa alisaya kava huʼa Kalaisitetiʼmo aligae. Mafaʼneʼapimogimo muki afoʼapimogi yaʼmo neʼaliya kava huʼa aligae, huno alino lave liʼniye. 
EPH.3.7	Inagi Poloʼnamo mani alagepa gelefeʼmo aliʼyaʼamo alisuvafeʼmo Gotiʼa fikumo naha maeno namiteno himamuʼaletiʼmo naipafiʼmo aliʼyaʼmo aliʼnigeʼna aliʼyaʼamo neʼaluve.
EPH.3.9	Gotiʼa Yesu Kalaisitetiʼmo muki yaʼmo afa yatetiʼmo alo huʼniya vekamoʼmo agesamo afitenoʼaeʼmo, ani kavaʼmo huguve, huno huʼniya kavaʼmo akeyaʼvilagamo alino fala ki maleʼnigeʼa muki kafugaʼae kafugaʼaeʼmo oʼageʼnae. Oʼageʼnayaʼmonanafa hemenimo Gotiʼa haiya kava huno agesamo afiʼniya kavaʼmo hisifi huʼa muki vayaʼmogimo ageʼa alagepa huʼa agesayafeʼmo aliʼyaʼamo alisuvafeʼmo navaleno nateʼniye. 
EPH.3.10	Gotiʼa hunoʼaeʼmo, alagepa huʼna nagesamo afiteʼna siosi vayaʼalegamo alagepa huʼna alu kava alu kavaʼmo huʼna hapa maesugeʼa enisole vayaʼmo kokuʼnapi maiʼneʼa yagaiʼa neʼapataya vayaʼmogi ageteʼapaeʼmo, Gotiʼa muki yaʼamo alagepa huno ageʼniya vekamae, huʼa hugae, huno hu maleʼniye. 
EPH.3.11	Mani kavafeʼmo akeyaʼvilagamo ma mopamo alo osuʼniya afinaʼmo hunoʼaeʼmo, ani kavaʼmo huguve, huno hu maleʼniya kavaʼmo hemenimo Ala kava netimo Kalaisi Yesutetiʼmo ago alino afole aino ateʼniye. 
EPH.3.12	Agaepiʼmo maiʼneta agaefeʼmo lagesamo afita fatago nehuna kavatetiʼmo koli osuge lole lagesamo oʼafige huteta Gotitegamo neʼune. 
EPH.3.13	Inagi nagaemo lapa maesuvafeʼmo kana yaʼmo aliʼnovaʼmofeʼmo lapaipamoʼmo kana nehinagetapaeʼmo, atalegaune, hutapa osiyo. Mani kavatetiʼmo ala lapakitapimo aligae.
EPH.3.14	Gotiʼa fikumo lapa maeno lapamiʼniyaʼmofeʼmo Ala kava netimo Afoʼamo aulagaleʼmo naleʼyaʼmo faiʼneʼna nunumuʼmo nehuve. 
EPH.3.15	Goti afamo anaga vayaʼamo muki kokuʼnapi neʼmaiya vayaʼe ma mopafi neʼmaiya vayaʼmogiʼeʼmo Gotiʼa afoʼapimotetiʼmo ala apakiʼapimo neʼaliye. 
EPH.3.16+EPH.3.17	Nunumuʼmo nehuʼnaeʼmo, lusi kava huka ha le konali vekamo maiʼnanaʼmofeʼmo ha le konali kagemi yakalefeʼmo himamukaletiʼe Kaunekametetiʼeʼmo apakupi mafaʼnemo lokiya vaika apato. Kalaisiʼa agaefeʼmo apakesamo afiʼa fatago nehaya kavatetiʼmo apaipafiʼmo alagi maiyo. Kalaisiʼa apaipafiʼmo maiʼnisigeʼapaeʼmo hapau apayamopafiʼmo hapauʼnisigeʼa hapafuʼyamo aegekana huʼa maiʼneʼa noʼmo faiʼa neʼataya yateʼmo alagi atafauʼa alagi huʼa maiyo. 
EPH.3.18	Ani kavaʼmo huʼa maiʼneʼapaeʼmo muki apaote vayaʼaʼeʼmo Kalaisiʼa hau ayamopafiʼmo hauʼniya kavaʼamo ageʼa alagepa huʼa ageyo. Haiya agufa afafaleʼmo uno haiʼnifi haiya agufa afafale uno lamiʼnifi haiya agufa afafaleʼmo uʼnifi haiya agufa afafaleʼmo eʼnifi huʼa ageyo. 
EPH.3.19	Muki alagepa yaʼageʼmo kaipafiʼmo havai teʼniya agufa kava huʼa kagaekana huʼa maisayafeʼmo alagi oʼagesaya agufa kavaʼmo Kalaisiʼa hau ayamopafiʼmo hauʼniya kavaʼmo ageyo, huʼna nunumuʼmo huʼna nelapatove. 
EPH.3.20	Lagaemo agaefeʼmo ge hutaeʼmo, ani kavaʼmo huvo, huta afi nekona kavaʼmo agaemo afaʼa hugiye, huta lagesamo neʼafuna kavaʼeʼmo afaʼa hugiye. Afaʼa magoʼe huno ge huta afi nokona kavaʼe lagesamo noʼafuna kavaʼeʼmo laipafiʼmo aliʼyaʼmo neʼaliya himamuʼaletiʼmo magoʼe huno afaʼa hugiye. 
EPH.3.21	Siosi vayaʼamogitamo muki kafugaʼae kafugaʼaeʼmo agiʼaleʼmo alita asaga huge huge huta maigetao. He, lama ge.
EPH.4.2	Muki afinaʼmo lapakufamo alita afepi atetetapa vase hutapa maiyo. Vayaʼmogimo hosu yaʼmo aliʼa nelapamisagetapaeʼmo lapaipamoʼmo falu hino. Konagatapimogimo kana yaʼmo aliʼa nelapamisagetapaeʼmo afaʼa ateʼnetapa konagatapieʼmo lapaino. 
EPH.4.3	Goti Aunemeʼamoʼmo magokepi alino lokaeno lapateʼniyanagi magokepiʼmo lokaeta maisayafeʼmo lapayamukiki hiyo. Lapaipamoʼmo falu huʼninagetapa magokepi alagepa hutapa lokaeta maiyo. 
EPH.4.4	Kalaisi agufaʼamo maiʼnonagenoʼaeʼmo magoke agufamo haneʼniye. Magoke Aunemeʼamo maiʼniye. Magoke kavafekeʼmo agava neʼmaune. Gotiʼa keya aeno ge huʼnigetaeʼmo ani magoke kavafekeʼmo agava maiʼneta lavayagunagu nehune. 
EPH.4.5	Magoke Ala kava neʼmo maiʼniye. Magoke agufa kavaʼmo huta agaefeʼmo lagesamo afita fatago nehune. Magoke agufa kavaʼmo huta aniʼmo faleʼnone. 
EPH.4.6	Magoke Gotiʼa muki vayaʼamogita afotimoʼmo maiʼniye. Agaemo muki vayaʼamogitaleʼmo yagaino latege muki vayaʼamogitafiʼmo aliʼyaʼmo alige muki vayaʼamogita laipafiʼmo maige nehiye.
EPH.4.8	Ani kavatefeʼmo Goti mukufi gemoʼmo hunoʼaeʼmo,
EPH.4.8	huno huʼniye. 
EPH.4.9	Inagi uno haiʼniya gemo aepaʼamo na agufa gemae. Mani gemo aepaʼamo haneʼniyana Kalaisiʼa hogoteno ma mopamo afeʼalumelaga uno lamiʼniye. 
EPH.4.10	Eno emineteno uno lamiʼniya vekamoʼmo agaiʼamo muki vayaʼmo lusi kava huno fikumo hapa maeno apamisiyafeʼmo kokuʼnapiʼmo aeno agaseno uno haiʼniye. 
EPH.4.11	Agaemo vayaʼaina fikumo hapa maeno apamiʼniya gemo aepaʼamo haneʼniyana mago vayaʼamo apa vayaʼmo maisayafeʼmo lekana paino apatege mago vayaʼamo Gotitegati gemo alini eʼa aeʼa hakalo huʼa hapa paisaya vayaʼmo lekana paino apatege mago vayaʼamo agaiʼaeʼmo alagepa faigoko geʼamo aeʼa hakalo huʼa hapa paisaya vayaʼmo lekana paino apatege mago vayaʼamo sipisipi vayaʼaiteʼmo yagaiʼa apateʼneʼa aliʼa apaya malesaya vayaʼmo lekana paino apatege huʼniye. 
EPH.4.12	Ani vayaʼmogimo Goti apaote vayaʼamo aliʼa alagepa huʼa alo huʼa apatesageʼa aliʼyaʼamo alisayafeʼmo lekana paino apateʼniye. Goti vayaʼamogimo Goti aliʼyaʼamo alisagenoʼaeʼmo Kalaisi agufamo kosino alopa hegaiye. 
EPH.4.13	Ani kavaʼmo huta kosime kosime neʼutaeʼmo magokepi lokaeta maiʼneta magoke lagesamo afita fatago huge Goti Mafaʼneʼamo alagepa huta agege nehutaeʼmo alopa vayakana huta maiʼneta uta haita hapaigune. Kalaisiʼa alagi alopa vekagana huno maiʼniyanageta ani kavaʼmo huta kosime kosime uta Kalaisikana huta maigune. 
EPH.4.14	Magoʼe huta mafaʼnegana huta oʼmaita kosigune. Mafaʼnegana huta maiʼnisunaʼmoʼmo aigofe vayaʼmogi aliʼa apaya neʼmalaya gemoʼmo yasimo alinino uneno nehigeno aino afelo afalo nehiya sipigana huta maigune. Apakaemo apakaiʼapimo apakesamo afiteʼa humiʼnami gemo huteʼa apayate neʼaliye. 
EPH.4.15	Lagaemo vayaʼaifeʼmo lahauʼnisigeta lavayafatiʼmo lama gemo nehutaeʼmo kosime kosime uta Kalaisigana huta maigune. Muki vayaʼmo apakenopamokeʼmo muki apakufaleʼmo yagaino apateʼniya kava huno Kalaisiʼa lagenopagana huno maiʼneno yagaino nelategeno agufamo alino kosino neʼate. 
EPH.4.16	Agufafi alu ya alu yaʼamo alagepa huno haneʼnigeno aeno hapaiʼniya yaʼmoʼa atafauno ateʼnigeno magokepi lokaeno haneʼniye. Agufafi alu ya alu yaʼamoʼa aliʼyaʼmo neʼaligenoʼaeʼmo agufamo ko nesiye. Ani kava huta magokepi lokaeta maiʼnetaeʼmo lahau layamopafiʼmo nelahaigetaeʼmo magokepi ko nesune.
EPH.4.19	Apaipamoʼmo faligekana huno haneʼnigeʼa apaipafiʼmo aliʼa oʼamalagiʼa apakufaleʼmo yagaiʼa oʼateʼneʼa alu kava alu kavaʼmo oʼaniʼya kavaʼmo nehuʼapaeʼmo magoʼe huno hapaʼye huʼnigeʼa maiʼnae. 
EPH.4.20	Lapakaemo ani agufa kavaʼmo hisayafeʼmo Gotiʼa Kalaisiʼmo alino lapave oliʼniye. 
EPH.4.21	Kalaisiʼa alino lapaya maleʼnigetapa afiʼnisayana lama gemo afoʼamoʼmo geʼamo afiʼnae. 
EPH.4.22	Agaemo hunoʼaeʼmo, hogotetapa huʼnaya kavatapilefeʼmo atafa vekatapimo alita ataleyo, huno alino lapaya maleʼniye. Atafa vekatapimoʼa lapaʼye nehiya kavatapiletiʼmo kasalime kasalime uno humi nelapate. 
EPH.4.23	Gotiʼa saufa lapaipa lapakesamo alino hamaleno lapatenagetapa maiyo. 
EPH.4.24	Atafa vekatapimo ataletetapa saufa vekatapimo Gotiʼa alo huʼniya vekatapimo agaiʼagana huno neʼmaiya vekatapimo alita vaiyo. Lama geʼaletiʼmo saufa vekatapifatiʼmo vayaʼaitegamo fatago kavaʼmo huge Gotitegamo lama ge aote kavaʼmo huge hugae.
EPH.4.26	 Fiku yanagetapa lapaipamo leme leme neʼvisageno yegemo uno lamino falegaiye. 
EPH.4.27	Fiku yanagetapa kitamo yaki maleʼnisageno Sataniʼmo eno uno haigiye. 
EPH.4.28	Kumaya neʼaliya kavaʼmo ataletapa lapayatetiʼmo aepa faitapa alagepa aliʼyaʼmo aliyo, kagemi yaʼapimo ohanesiya vayaʼaina apamisayafeʼmae. 
EPH.4.29	Alino hosu huno apatesiya agufa gemo osutapa hapa maesiya agufa gemo lokiya vaino apatesiya gemo alagepa huʼa oʼafiʼnisaya gemo hapa paigenoʼao alino alagepa huno apateno. 
EPH.4.30	Gotiʼa henagaʼamo lapavalesiya afinafeʼmo Aunemeʼaletiʼmo lapakaeteʼmo alagena kavaʼamo ago hu maletenoʼaeʼmo, mafaʼneʼnimo maiʼnae, huno huʼniyaʼmofeʼmo Aote Aunemeʼamoʼmo aipamoʼmo kana hisiya kavaʼmo osiyo. 
EPH.4.31	Atu ofa lapaipamo okalige lapaipamo olege lapai oʼvaige falo gemo osuge ge ohapauge muki agufa lapaini nehaya kavaʼmo atalege hutapa maiyo. 
EPH.4.32	Lapaipamo lapamete lapamete hutapa apamiteta afalu afalu kavaʼmo hutapa lapau hutapa apateyo. Gotiʼa Kalaisitefeʼmo hosu kavatapimo afaʼa alino ataleʼniya kava hutapa konagatapimogiʼeʼmo afalu afalu kavaʼmo hutapa hosu kavaʼapimo alita ataleyo.
EPH.5.2	Kalaisiʼa lagaefeʼmo hau ayamopafiʼmo hauʼnigenoʼaeʼmo agufaʼamo sipisipimo amagiʼnaya agufa kavaʼmo huno alagepa atumo neʼaiya ofalinimo Gotiʼmo amiʼniya agufa kavaʼmo hutapa konagatapieʼmo lapau lapayamopafiʼmo lapauʼninagetapa maiyo. 
EPH.5.3	Kumai kavaʼmo osuge muki oʼaniʼya kavaʼmo osuge lapaʼye osuge hutetapa Goti apaote vayaʼamogi hisaya agufa kavakeʼmo hiyo. Fiku kavanagetapa lapakae folagapiʼmo magoke afinaʼmo ani agufa hosu kavaʼmo agimo aegae. Goti apaote vayaʼmogi osisaya agufa kavaʼmo haneʼniye. 
EPH.5.4	Alino oʼaniʼya faino neʼapateya agufa gemo osuge negi nagi gemo osuge hosu kigi yokalo gemo osuge hutapa maiyo. Goti mafaʼneʼamogi nosaya agufa gemo haneʼniyanagi ani agufa gemo osutapa Gotifekeʼmo hao ke heyo. 
EPH.5.5	Lapakaemo ago afiʼnayana kumai kavaʼmo nehaya vayaʼmofi oʼaniʼya kavaʼmo nehaya vayaʼmofi hosu hapaʼye nehiya vayaʼmofi huʼa Kalaisiʼe Gotiʼeʼmo yagaiʼana neʼapataʼa kotetiʼmo hetamaʼapimo oʼaligae. Mago vayaʼmogi aigofe gotiʼapimogifeʼmo mono nehaya agufa kavaʼmo huʼa hapaʼye nehiya vayaʼmogi ma mopafi yatefekeʼmo mono nehae. 
EPH.5.6	Mani agufa hosu kavaʼmo nehayaʼmofeʼmo Goti geʼamo oʼafiʼa amagiʼa neʼatalaya vayaʼaifeʼmo aipamo leno neʼapateyanageno alagi apamagigiyaʼmofeʼmo fiku yanageʼa mago vayaʼmogi afa gemo huteʼa humi lapategae. 
EPH.5.7	Alagi apamagigiyaʼmofeʼmo afalu afalugana agufa kavaʼmo hutapa oʼmaiyo. 
EPH.5.8	Hogotetapa hanipiʼmo maiʼnayaʼmonanafa hemenimo Ala kava nepiʼmo maiʼnetapaeʼmo ha le yakana hutapa maiʼnayaʼmofeʼmo ha le mafaʼneʼamogimo hisaya agufa kavaʼmo hiyo. 
EPH.5.9	Goti Aunemeʼamoʼmo alagamo neʼaesigetapaeʼmo alagepa kavaʼmo huge fatago kavaʼmo huge lama ge kavaʼmo huge hutapa maigae. 
EPH.5.10	Mafaʼneʼamo maiʼnetapaeʼmo Ala kava neʼmoʼa hauʼniya kavaʼmo amalageka hutapa agegeyo. 
EPH.5.11	Hanipiʼmo nehaya kavaʼmoʼa alagamo noʼaeyanagi hosu kavaʼmo nehaya vayaʼeʼmo afalu afalugana agufa kavaʼmo osutapa hosu kavaʼapimo ha le yategamo alita afole aitapa ateyo. 
EPH.5.12	Fala kiʼa nehaya kavafeʼmo ava gemo hisunana lavagage hugiye. 
EPH.5.13	Fala kiʼa nehayaʼmonanafa hosu kavaʼapimo ha le yategamo alita afole aita apatesageʼapaeʼmo alagepa huʼa ageteʼa ha le vayaʼmo hamalegae. 
EPH.5.14	Ani kavafeʼmo hunoʼaeʼmo,
EPH.5.16	Hemenimo hosu kavaʼmo nehaya afinaʼmo haneʼniyaʼmofeʼmo muki afinaʼae afinaʼaeʼmo alagepa kavakeʼmo huge huge hutapa maiyo. Fiku yanageno alagepa kavaʼmo hisaya afinatapimo hano hugiyanagi. 
EPH.5.17	Inagi negi nagi vayaʼmo oʼmaitapa Ala kava neʼmo hauʼniya kavafeʼmo kahauya hutapa ageyo. 
EPH.5.18	Lusi aniʼmo netetapa negi nagi gemo osigenoʼao lapakufamo alino hosu huno olapateno. Osutapa Goti Aunemeʼamoʼmo lapaipafiʼmo havai teno. 
EPH.5.19	Maiʼnetapaeʼmo konagatapimogifeʼmo Samu gemo huge mono yokemo huge lapaunelapametetiʼmo yokemo huge huta hapa paiyo. Lapaipafiʼmo mono yokemo huge Ala kava nefeʼmo Samu yokemo huge hutapa maiyo. 
EPH.5.20	Muki afinaʼmo muki yaʼe kavateʼefeʼmo Afotimo Gotifeʼmo Ala kava netimo Yesu Kalaisi agiʼaletiʼmo hao ke hetapa maiyo. 
EPH.5.21	Lapakaemo Gotifeʼmo koli huʼnetapaeʼmo konagatapimogiʼeʼmo afalu afalu kavaʼmo hutetapa apaiyafiʼmo maiyo.
EPH.5.23	Kalaisiʼa siosi vayaʼaiteʼmo yagaino neʼapateya vekamo maiʼniya kava huʼa anautapimogi yagaiʼa nelapataya vayaʼmo maiʼnae. Kalaisiʼa siosi vayaʼai apakufamo alino katino neʼapateya vekamoʼmo maiʼneno agufaʼamoʼmo agenopagana huno haneʼneno siosi vayaʼaiteʼmo yagaino neʼapate. 
EPH.5.24	Siosi vayaʼmogimo Kalaisi aiyafiʼmo neʼmaiya kava hutapa aʼnemogitapae, huʼna, lapakaitapi anautapimogi geʼapimo afitetapa muki kavatefeʼmo apaiyafiʼmo maiyo. 
EPH.5.25	Anauʼapimogitapae, huʼna, Kalaisiʼa siosi vayaʼaifeʼmo hau ayamopafiʼmo hauʼnigenoʼaeʼmo falino apateʼniya kava hutapa aʼnetapieʼmo lapau lapayamopafiʼmo lapaino. 
EPH.5.26	Agaemo siosi vayaʼamo alino apaote apateʼneno Goti geʼaletiʼmo aniʼmo falegekana huno faleno apatesiyafeʼmo siosi vayaʼalefeʼmo falino apateʼniye. 
EPH.5.27	Alagepa siosiʼamo ha le konali siosiʼamo oʼaniʼya faifa yaʼmo ohanege kalagukifa yakana huno ohanege magoke hosu yaʼmo ohanege huʼnisigeno aote siosiʼamo aʼmo aligekana huno alisiyafeʼmo falino apateʼniye. 
EPH.5.28	Anauʼapimogimo apakaiʼapi apakufaeʼmo nehapaiya kava huʼa aʼneʼapieʼmo hapau apayamopafiʼmo hapaino. Aʼneʼapieʼmo nehapaiya ve anagaʼmogimo apakaiʼapieʼmo nehapaiye. 
EPH.5.29	Muki vayaʼmogimo apakaiʼapi apakufaeʼmo apaini osuʼa hapauʼnigeʼa neʼyaʼmo nege apakufaleʼmo alagepa huʼa yagaiʼa atege nehae. Ala kava neʼmoʼa siosiʼaleʼmo ani kavaʼmo nehiye. 
EPH.5.30	Agufaʼamo maige agufafi alu ya alu yaʼamo maige ayamufafiʼmo alu ya alu yaʼamo maige huʼnonaʼmofeʼmae. 
EPH.5.31	Goti mukufi gemoʼa hunoʼaeʼmo,
EPH.5.31	huno huʼniye. 
EPH.5.32	Mani gemo alagi alino fala ki maleʼniya gemo haneʼniyaʼmonanafa siosi vayaʼmogitaʼe Kalaisiʼeʼmo lokaeʼa maisagenoʼaeʼmo magoke lagufamo nehaneya kavafeʼmo nehuve. 
EPH.5.33	Siosilefeʼmo nehuvaʼmonanafa lapakaitapieʼmo lapau lapayamopafiʼmo nelapaiya kava hutapa lapamete lapamete hutapa aʼnetapieʼmo lapaino. Inagi aʼnemogimo anauʼapimogi apakiʼapileʼmo aliʼa asaga huteʼa geʼapimo afiteʼa akame hiyo.
EPH.6.2	Keʼaepa gemoʼa hunoʼaeʼmo, 
EPH.6.3	Mani polomasi gemoʼa hunoʼaeʼmo, 
EPH.6.4	Afoʼapimogitapae, huʼna, mafaʼnetapimo apaipamo lesiya kavaʼmo osutapa Ala kava neʼmoʼageʼmo alita apaya malege alita api aitapa apatege hutetapa alagepa huta yagaitapa apateyo.
EPH.6.6	Aliʼyaʼmo afoʼamogi apaulagaleʼmo maiʼnetapaeʼmo amuse huʼa lapatesayafeʼmo geʼapimo oʼafitapa Kalaisi aliʼyaʼamo neʼaliya vayaʼmo maiʼnayaʼmofeʼmo Gotiʼa hauʼniya agufa kavaʼmo hutapa lapaipafatiʼmo geʼapimo afiyo. 
EPH.6.7	Aliʼyaʼmo afoʼamogitefeʼmo aliʼyaʼmo neʼaluve, hutapa osuta, Ala kava netefeʼmo aliʼyaʼmo neʼaluve, huta kanale lapaipamo kaliʼnetapa aliʼyaʼmo aliyo. 
EPH.6.8	Lapakaemo ago afiʼnayana kalavusi aliʼyaʼmo neʼaliya vayaʼmogimofi afa vayaʼmogimofi huʼa alagepa kavaʼmo hisagenoʼaeʼmo Ala kava neʼmoʼa alagepa miyaʼapimo apamigiyaʼmofeʼmae. 
EPH.6.9	Aliʼyaʼmo afoʼamogitapae, huʼna, lapakaeʼeʼmo apakaetegamo ani agufa alagepa kavaʼmo hiyo. Koli hisaya agufa gemo hapa opaitapa ataleyo. Lapakaemo ago afiʼnayana yagaino nelapateya vekamo kokuʼnapi maiʼneno yagaiʼa neʼapataya vayaʼaiteʼe aliʼyaʼmo neʼaliya vayaʼaiteʼeʼmo alagepa huno magoke agufa kavakeʼmo huno alino fako huno neʼapate.
EPH.6.11	Lapakaemo muki kamemo hisaya kukenamo Gotiʼa lapamiʼniya kukenamo vaitetapa maiyo, Sataniʼa lapamalageka nehisigetapaeʼmo kamemo hutetapa he titapa maigayanagi. 
EPH.6.12	Na kava hinagetaene. Lagaemo apakufaʼe kolaʼapiʼeʼmo haneʼniya vayaʼeʼmo kamemo nosunaʼmonanafa kokuʼnapiʼmo maiʼneʼa hosu kavaʼmo huʼa yagaiʼa neʼapataya apaune vayaʼeʼmo kamemo nehune. Ala apaki vayaʼenagi himamu vayaʼenagi ma mopafi vayaʼmo hani yapiʼmo neʼmaiya vayaʼaiteʼmo yagaiʼa neʼapataya vayaʼenagi huta kamemo nehunaʼmofeʼmo 
EPH.6.13	Gotiʼa kame hisaya kukenamo lapamiʼniya kukenamo vaitetapa maiyo. Alita vaitetapa maiʼnisayana hosu afinaʼmo afole neʼaisigetapaeʼmo kamemo hume hume utapa huta hano hutetapaeʼmo he titapa maigae. 
EPH.6.14	Lama ge kavaʼmo mapalugana huno haneʼniyanagi he titapa maiʼnetapaeʼmo lama ge kavaʼmo hutapa aeyo. Goti geʼamo akame nehaya kavaʼmo aeni siotigana huno haneʼniyanagi Goti geʼamo akame nehutapaeʼmo alitapa vaiyo. 
EPH.6.15	Alagepa faigoko geʼamoʼmo alino nanu aeno lapateʼniya gemo sukana huno haneʼniyanagi alitapa vaigenoʼao alo huno lapateno. 
EPH.6.16	Ani kukenamo vailiʼnetapaeʼmo lapakesamo afita fatago nehaya kavaʼmo halegukana huno haneʼniyanagi lapakesamo afita fatago nehutapaeʼmo aliyo. Sataniʼa ata kae malefa keveletiʼmo nelapaesigetapaeʼmo halegutetiʼmo afaʼa aetapa yu hegae. 
EPH.6.17	Gotiʼa lapakufamo alino katino lapateʼniya kavaʼmo aeni kakolitagana huno haneʼniyanagi lagufamo alino katino lateʼniye, hutetapa alita maleyo. Goti geʼamo Aunemeʼamo naipegana huno haneʼniyanagi aliyo. 
EPH.6.18	Aliʼnetapaeʼmo muki alu nunumu alu nunumuʼmo huge Gotifeʼmo ge huge nehutapa Goti Aunemeʼaletiʼmo nunumuʼmo hutapa maiyo. Muki afinaʼmo oʼataletapa muki Goti aote vayaʼaeʼmo nunumuʼmo hutapa apateyo. 
EPH.6.19	Gotiʼa naha maesigeʼna alino fala ki maleʼniya alagepa faigoko geʼamo koli osuʼna alagepa huʼna aeʼna hakalo huʼna hapa paisuvafeʼmo nunumuʼmo hutapa nateyo. 
EPH.6.20	Ani gelefeʼmo Goti apa vekaʼamo kalavusi huʼnove. Gotiʼa alino namiʼniya gemo koli osuʼna lokiya gemo huʼna aeʼna hakalo huʼna hapa paisuvafeʼmo nunumuʼmo hutapa nateyo.
EPH.6.22	Ani kavaʼmo huʼa maiʼnae, huno lapa paisigetapa afitetapaeʼmo lapaipamoʼmo falu hisiyafeʼmo aliʼna ateʼnogeno uʼniye. 
EPH.6.23	Afotimo Gotiʼe Ala kava netimo Yesu Kalaisiʼeʼmo alagepa huʼana lapa maesaʼagetapa konagatapimogiʼeʼmo magoke lapaipa lapakesamo aliʼnetapa lapakesamo afita fatago hutetapa lapau lapayamopafiʼmo lapaino. 
EPH.6.24	Gotiʼa Ala kava netimo Yesu Kalaisifeʼmo hapau apayamopafiʼmo hapaume hapaume neʼvigeʼapaeʼmo oʼataleʼa muki afinaʼmo nehapausiya vayaʼmo fikumo hapa maeno apamino. He, lama ge.
PHP.1.2	Afotimo Gotiʼe Ala kava netimo Yesu Kalaisiʼeʼmo fikumo lapa maeʼana lapamisaʼageno lapaipamoʼmo falu hino.
PHP.1.4+PHP.1.5	Lapakaemo hogote afinatetiʼmo Kalaisifeʼmo alagepa faigoko gemo aino atagu faesiyafeʼmo nagaeʼeʼmo afalu afalugana huta lokaeta maiʼnonaʼmofeʼmo muki afinaʼmo nunumuʼmo huʼna nelapateʼnaeʼmo namogaga neʼauve. 
PHP.1.6	Gotiʼa lapaipafiʼmo aepa faino aliʼyaʼmo alime alime neʼesigeno Kalaisi Yesuʼa eminesiya afinaʼmo aliʼyaʼamo alino hano hugiye, huʼna lole nagesamo oʼafiʼna lokiya vaiʼna alagi nagesamo afiʼna neʼmauve. 
PHP.1.7	Gotiʼa fikumo naha maeno namiʼnigeʼna kalavusifiʼmo maiʼneʼnaeʼmo alagepa faigoko geʼamo ha maesuvafeʼmo ge huʼna aliʼna lokiya vaiʼna neʼatove. Fikumo naha maeno namiʼniya kava huno fikumo lapa maeno nelapamigetaeʼmo magoke agufa aliʼyaʼmo aliteta muki afinaʼmo magoke laipa lagesamo aliʼnonaʼmofeʼmo lapakaefeʼmo alagepa huʼna nagesamo neʼafuve. 
PHP.1.8	Yesu Kalaisiʼa lapakaefeʼmo hauʼniya kava huʼna lapakaefeʼmo lusi kava huno neʼnahaiye, huʼna nehugenoʼaeʼmo Gotiʼa afiteno naha maeno, lama gemo hiye, huno nehiye. 
PHP.1.9	Nunumuʼmo huʼna nelapateʼnaeʼmo, Gotiyo, huʼna, apaipafiʼmo aliʼyaʼmo aligeʼapao alagepa huʼa afiteʼa alagepa huʼa aliʼa fako nehuʼapaeʼmo magoʼe huʼa hapau apayamopafiʼmo hapaino. 
PHP.1.10+PHP.1.11	Alagepa huʼa ageʼneʼa aliʼa fako nehuʼapaeʼmo hogote alagepa kavaʼmo ageteʼa akame hugae. Kalaisiʼa eminesiya afinaʼmo afole aisigenoʼaeʼmo oʼaniʼya kavaʼmo apaipafiʼmo ohanesigeka vaiʼmo oʼapamigane. Alagepa kavaʼmo Yesu Kalaisitetiʼmo apaipafiʼmo havai tenageno alagamo aenageʼa vayaʼmogi hale konali kavakamo ageteʼa kagikaleʼmo aliʼa asaga hiyo, huʼna nunumuʼmo huʼna nelapatove.
PHP.1.13	Muki ati vayaʼmogi Sisa noteʼmo yagaiʼa neʼataya ati vayanagi muki manileʼmo maiʼnaya vayanagi huʼa Kalaisi agiʼalefeʼmo kalavusifiʼmo maiʼniye, huʼa ago nageʼnae. 
PHP.1.14	Kalavusifiʼmo maiʼnogeʼapaeʼmo asole konagatimogi nageʼnayaʼmofeʼmo lokiya vaiʼa maiʼneʼapaeʼmo Ala kava nefeʼmo magoʼe huʼa apakesamo afiʼa fatago nehuʼapaeʼmo koli osuʼa he tiʼa Goti geʼamo aeʼa hakalo huʼa hapa nepaiye. 
PHP.1.15	Mago vayaʼmogi apaipa kafamo nahaeteʼa aeʼa nagasesayafeʼmo Kalaisifeʼmo ava gemo aeʼa hakalo huʼa hapa nepaigeʼa mago vayaʼamogi alagepa apaipafatiʼmo aeʼa hakalo huʼa hapa nepaiye. 
PHP.1.16+PHP.1.17	Ani vayapatiʼmo nagaefeʼmo hapauʼnigeʼapaeʼmo, alagepa faigoko geʼamo ha maesiyafeʼmo Gotiʼa alino ateʼniye, huʼa nageteʼa Kalaisifeʼmo ava gemo aeʼa hakalo huʼa hapa nepaiye. Alu vayaʼmogimo apaipafatiʼmo ge nosafa ala apakiʼapimo alisayafekeʼmo aeʼa hakalo huʼa hapa nepaiye. Kalavusifiʼmo maiʼnogeʼapaeʼmo, magoʼe huta hanageke yaʼmo amigune, huʼa apakesamo neʼafiye. 
PHP.1.18	Afaʼa ina agufa kavaʼmo haneʼniye. Hosu apaipafatiʼmo Kalaisifeʼmo ava gemo aeʼa hakalo huʼa hapa nepaifi lama ge apaipafatiʼmo Kalaisifeʼmo ava gemo aeʼa hakalo huʼa hapa nepaisafigeʼa kanalene. Kalaisifeʼmo ava gemo aeʼa hakalo huʼa hapa nepaiyaʼmofeʼmo namogaga neʼauve. He, magoʼe huʼna namogaga aiguve. 
PHP.1.19	Lapakaemo nunumuʼmo hutapa neʼnatayanageno Yesu Kalaisi Aunemeʼamoʼmo naha maeteno nagufamo alino katino nategaiye, huʼna afiʼnove. 
PHP.1.20	Hosu kavaʼmo huteʼna navagage hisiya kavafeʼmo alagi noʼnahaiye. Alagepa kavaʼmo huguve, huʼna naipamo kaliteʼna navayagunagu huʼna agava neʼmauve. Hogoteʼna Kalaisi agiʼaleʼmo muki afinaʼmo aliʼna asaga huʼnovanageʼna falisufi afaʼa maisufigeʼna hemeniʼeʼmo ani kavaʼmo huʼna aiseʼamo koli osuʼnovanageʼna agiʼaleʼmo aliʼna asaga hugesuve. 
PHP.1.21	Afaʼa maisuvana Kalaisitefeʼmo afaʼa maiguve. Falisuvana akamelegatiʼmo magoʼe yaʼnimo aliguve. 
PHP.1.22	Ma mopafiʼmo maisuvana magoʼe huʼna aliʼyaʼmo alisugeno magoʼe alagamo aegaiye. Na agufa kavafeʼmo nahauʼnifi huʼna oʼafiʼnove.
PHP.1.24	Faliteʼna uʼna Kalaisiʼeʼmo maisuva kavaʼmoʼa nagaiʼnilefeʼmo aeno agaseno hogote alagepa kavaʼmo haneʼniyaʼmonanafa lapakaetefeʼmo ma mopafi maiʼneʼnaeʼmo lapa maesuva kavaʼmoʼa ago aeno agaseʼniye. 
PHP.1.25	He, magoʼe hutapa Kalaisifeʼmo lapakesamo afita fatago nehutapaeʼmo lapamogaga aisaya kavaʼmoʼa ko sisiyafeʼmo uʼna lapakaeʼeʼmo lokaeʼna maiguve, huʼna ago afiʼnove. 
PHP.1.26	Halate uʼna lapakaeʼeʼmo lokaeʼna maiguvaʼmofeʼmo magoʼe hutapa Yesu Kalaisifeʼmo lapamogaga aisayafeʼmae.
PHP.1.28	Kame vayatapieʼmo koliʼapimo osutapa lokiya vaita maiyo. Lapakaemo ani kavatetiʼmo, alagi afela hegae, hutapa alita apave lisageʼa agegae. Agegayaʼmonanafa lapakaemo agetapaeʼmo, lagufamo alino katino lategaiye, hutapa agesagenoʼaeʼmo Gotiʼa lapa maegaiyaʼmofeʼmae. 
PHP.1.29	He, Gotiʼa Kalaisifekeʼmo lapakesamo afita fatago hisaya kavaʼageʼmo fikumo olapamiʼnifa agaetefeʼmo lapakafu kisiya kavaʼeʼmo lapamiʼniye. 
PHP.1.30	Kame huʼnogetapa ago nageʼnae. Hemeniʼeʼmo kamemo nehugetapa nava gemo neʼafiye. Ani agufa kavaʼmo hutapa kamemo nehae.
PHP.2.1	Lapakaemo Kalaisipiʼmo maiʼnagenoʼaeʼmo lapaipamo alino lokiya vaino nelapatefiye. Agaemo lagaefeʼmo hau ayamopafiʼmo hauʼniye, hutapa lapakesamo neʼafigenoʼaeʼmo lapaipamo alino he tino nelapatefiye. Lapakaemo Goti Aunemeʼamo magokepi alitetapa agaeʼeʼmo afalu afalugana huta lokaeta neʼmaifiye. Magokepi yuna lapaipa kalitapa konagatapieʼmo lapau lapayamopafiʼmo nelapaifiye. 
PHP.2.2	Magoke lapakesamo afiʼnetapa magoke agufa kavaʼmo huta lapau lapayamopafiʼmo lapaino. Magokepi alagepa huta lokaeta maiʼnetapa magoke lapaipa lapakesamo aligenoʼao naipafiʼmo namogaga aisuva kavaʼmo magoʼe huno havai teno. 
PHP.2.3	Lapakaitapiekeʼmo lapakesamo afitapa lapakitapileʼmo alita asaga hisayafeʼmo mago kavaʼmo alagi osiyo. Lapakufamo alita afepi atetetapa konagatapieʼmo, alagepa vayaʼmogeʼa ago aeʼa lagaseʼa maiʼnae, hutapa lapakesamo afiyo. 
PHP.2.4	Lapamete lapamete hutapa lapakaitapi yafekeʼmo lapakesamo oʼafitapa muki vayaʼai yaʼefeʼmo lapakesamo afitetapa hapa maeyo.
PHP.2.5	Kalaisi Yesuʼa agesamo afiʼniya kava hutapa lapaipafiʼmo lapakesamo afitapa maiyo. 
PHP.2.6	Agaemo Gotiʼa aliʼniya agufa aipa agesamo aliʼnigeʼana magoke aiyaya vekalaʼmo maiʼnaʼaʼmonanafa ani agufa kavakeʼmo huʼna maiguve, huno agesamo oʼafino ataleʼniye. 
PHP.2.7	Ala agiʼamo ataleno ma mopafi vekagana huno afole aiteno ala agimo oʼalino kalavusi aliʼyaʼmo neʼaliya vekagana huno hamaleʼniye. 
PHP.2.8	Vayaʼmogi huʼapaeʼmo, ma mopafi vekageʼmo maiʼniye, huʼa ageʼnae. Agaiʼa agiʼaleʼmo alino afepi atetenoʼaeʼmo Goti geʼamo akame huteno faligane, huno huʼniya geleʼefeʼmo akame huteno uno haino hapaiʼniye. He, malipu yosaleʼmo falisiya kavateʼefeʼmo alagi akame huʼniye. 
PHP.2.9	Ani kavaʼmo huʼniyaʼmofeʼmo Gotiʼa lusi kava huno alino asaga huno ateteno ala agiʼamo aeno agaseʼniya agiʼamo amiʼniye. 
PHP.2.10	Amiʼniyaʼmofeʼmo muki kokuʼnapi vayanagi ma mopafi vayanagi ma mopamo afeʼalumelaga vayanagi huʼa apaleʼya faiʼneʼapaeʼmo 
PHP.2.11	Yesu Kalaisiʼa Ala kava neʼmo maiʼniye, huʼa huteʼa afotimo Goti agiʼaleʼmo aliʼa asaga hugae.
PHP.2.14	Muki kavaʼmo nehutapaeʼmo hosu lapaugosamo kaliʼnetapa hagalu hagalu hutapa ge oʼvaiyo. 
PHP.2.15+PHP.2.16	Vaiʼmo olapamisageno lapaipafiʼmo hosu kavatapimo ohaneʼnisiya Goti mafaʼneʼamo maigae. Lapakaemo hosu kavaʼmo nehaya vayaʼe hosu apaipa apakesamo neʼafiya vayaʼeʼmo maiʼnaya folagapiʼmo neʼmaiyaʼmofeʼmo lama gemokeʼmo afaʼa maisaya yaʼmo neʼapamiya geleʼmo atafautapa alagi huʼnetapa ha le yakana hutapa maiʼnetapaeʼmo ha le yaʼmo apamiyo. Lapakaemo ani kavaʼmo hutapa maiʼnisayana Kalaisi afinaʼmo afole aisigeʼnaeʼmo, nayamufa aliʼyaʼmo fikumo aliʼna ataleʼnove, huʼna osugufa namogaga aiguve. 
PHP.2.17	Lapakesamo afita fatago huʼnetapaeʼmo alagepa kavaʼmo nehaya kavaʼmoʼa lapakaemo Gotiʼmo ofalini neʼamiya yakana huno haneʼniye. Namagisageʼna faliʼnaeʼmo kolaʼnimo lapakae ofalinileʼmo laki malesuvana namogaga aiteʼna lapakaeʼeʼmo magokepi lamogaga aigune. 
PHP.2.18	Ani kavaʼmo afole aisigetapaeʼmo lapamogaga aitetapa nagaeʼeʼmo magokepi lamogaga aigetao.
PHP.2.19	Ala kava neʼmo Yesufeʼmo aliʼna amufa neʼamuvanageno aise afinaʼmo utesigeʼna Timotiʼmo aliʼna atesugeno lapakaetegamo uno lapaketenoʼaeʼmo eno lapava gemo huno naha paisigeʼna afiteʼnaeʼmo naipamoʼmo falu hugiye. 
PHP.2.20	Nagaeʼeʼmo lokaeʼa aliʼyaʼmo neʼaliya vayapatiʼmo mago vekamoʼa Timotigana huno oʼmaiʼniye. Agaiʼageʼmo alagepa hutapa maisayafeʼmo aipa kaliteno alagi nehaiye. 
PHP.2.21	Muki vayaʼmogi Kalaisi Yesu aliʼyafeʼmo apakesamo oʼafiʼa apakaiʼapi aliʼyafekeʼmo apakesamo neʼafiye. 
PHP.2.22	Nehayaʼmonanafa Gotiʼa Timotiʼmo amalageka hauʼnigeno alagepa vekamo afole aiʼnigetapaeʼmo lapakaemo ago ageʼnae. Mafaʼneʼapimogi afoʼapimogiʼeʼmo lokaeʼa aliʼyaʼmo neʼaliya agufa kava hutaʼa Timotiʼe nagaeʼeʼmo alagepa faigoko gelefeʼmo magokepi lokaetaʼa aliʼyaʼmo aliʼnoʼae. 
PHP.2.23	Haiya kava huʼna maiʼnisufigeʼna ageteʼnaeʼmo nahauʼnisiyaʼmoʼmo aliʼna atesugeno lapakaetegamo ugiye. 
PHP.2.24	Ala kava nefeʼmo aliʼna amufa neʼamuvanageno aise afinaʼmo utesigeʼna nagaiʼnimo lapakaetegamo visuvafeʼmo nagesamo afiteʼna agava neʼmauve.
PHP.2.27	He, ago falisiya agufa kaitaʼmo hauʼniyaʼmonanafa Gotiʼa hau huno ateʼniye. Agaefekeʼmo hau huno oʼateʼnifa nagaeʼeʼmo magoʼe huʼna kana yaʼmo oʼalisuvafeʼmo hau huno nateʼniye. 
PHP.2.28	Kaitaʼmo hauʼniyaʼmofeʼmo agetetapaeʼmo lapamogaga aisagenoʼaeʼmo naipamoʼmo falu hisiyafeʼmo nahauʼniyanageʼna aliʼna atesugeno lapakaetegamo ugiye. 
PHP.2.29+PHP.2.30	Agetetapaeʼmo, konagatimogae, hutetapa, lapamogaga neʼaitapa alita falu fala hutapa ateyo. Lapakaemo afagitega maiʼnayaʼmofeʼmo afaʼa eta naha oʼmaegayaʼmofeʼmo uʼna ha maegauve, huno huteno nagaetegamo eʼniye. Falisiya kavafeʼmo koli osuno Kalaisi aliʼyaʼaletiʼmo falisiya kavaʼmo huʼniyaʼmofeʼmo agiʼaleʼmo alita asaga huteta ani agufa vayaʼai apakiʼapileʼmo alita asaga hiyo.
PHP.3.2	Lapakaemo afela kalagana huʼa maiʼnaya vayaʼaifeʼmo ehetapiye. Apakaemo hosu aliʼyaʼmo alige apakufamo lagauʼa apateʼnaya kavatetiʼmo apakufamo aliʼa hosu huʼa apatege huʼnae. 
PHP.3.3	Huʼnayaʼmonanafa lama ge alagena yaʼmo oʼaliʼnae. Lagaemo lama ge alagena yaʼmo laipafiʼmo aliteta Goti Aunemeʼaletiʼmo Gotifeʼmo mono huge Kalaisi Yesufeʼmo alopa gefatiʼmo huta lamogaga aige huta maiʼnonaʼmonanafa lagufaeʼmo lagesamo afiteta alita amufa oʼamiʼnone. 
PHP.3.4	Alagepa kavatimoʼa afaʼa laha maeyesinana atafa naipaeʼmo aliʼna amufa amuvesine. Mago vayaʼmogi atafa apaipaeʼmo afaʼa aliʼa amufa amiʼnaesinana aeʼna apakaseʼnovaʼmofeʼmo atafa naipaeʼmo afaʼa aliʼna amufa amuvesine. 
PHP.3.5	Naha maegaiye, huʼna nagesamo afuvesina agufa kavaʼmo haneʼniyana itaʼnimoʼmo alino nateʼnigeno magoke salemo utegeʼapaeʼmo nagufamo lagauʼnae. Nagaemo Isaleli vekamo maiʼneʼna Menisameni nofi vayapati vekamo maiʼnove. Muki naginago vayaʼmo Himulu vayaʼageʼmo maiʼnae. Hogoteʼna Falasi mono vekamo maiʼneʼna Yu vayaʼai keʼaepa gemo akame huʼnove. 
PHP.3.6	Nagaemo huʼnaeʼmo, Goti aliʼyaʼamo aligesuve, huʼna huteʼna lusi kava huʼna nayamukiki huʼna siosi vayaʼaʼeʼmo kamemo huʼnove. Keʼaepa gemo alagepa huʼna akame huʼnogeʼa nageteʼapaeʼmo vaiʼmo oʼnamiʼnae. 
PHP.3.7	Hogoteʼna ani agufa kavaʼmo huʼna maiʼneʼnaeʼmo, naha maegaiye, huʼna nagesamo afiteʼna amuse huʼnovaʼmonanafa Kalaisiʼa atafausuvafeʼmo, naha oʼmaeno natafauno nategaiye, huʼna nagesamo afiteʼna ataleʼnove. 
PHP.3.8	Ataleʼnovanageʼna hemenimo huʼnaeʼmo, hogote yaʼmo aeno agaseʼniya yaʼmo Ala kava neʼnimo Kalaisi Yesuʼa ageʼna alagepa huʼna agesuvafeʼmo muki yaʼnimo ago ataleʼnove. Hosuʼniya neʼyaʼmo alini uʼa neʼatalaya neʼyakana huno haneʼniye, huʼna huteʼna Kalaisiʼa alisuvafeʼmo aliʼna yaga auʼna ataleʼnove. 
PHP.3.9	Nagaemo keʼaepa gemo akame huteʼna nagaiʼni fatago kavaʼnimo aliʼnovanageno atupa afinaʼmo Gotiʼa nagesiyafeʼmo oʼnahauʼniye. Kalaisifekeʼmo nagesamo afiʼna fatago huʼnova kavatetiʼmo Gotitegatiʼmo fatago kavaʼamo aliʼnovanageno Gotiʼa Kalaisipiʼmo nagesiyafeʼmo nahauʼniye. 
PHP.3.10	Nagaemo Kalaisina ageʼna alagepa huʼna agesuvafeʼmo neʼnahaiye. Faliʼniyatetiʼmo he tiʼniya himamuʼamoʼa naipafiʼmo aliʼyaʼmo alisigeʼna agegesuve. Kana yaʼmo aliʼniya kavatefeʼmo magoke agufa kava huʼna kana yaʼmo alisuvafeʼmo neʼnahaiye. Faliʼniyanageʼna atafa naipamo hano hisiyafeʼmo faliteʼna agaekana huʼna maigesuve. 
PHP.3.11	Atupaleʼmo uʼna avaʼyi huteʼna muki faliʼnaya vayapatiʼmo alagepa huʼna he tisuvafeʼmo amalageka huʼna nayamukiki nehuve.
PHP.3.13	Konagaʼnimogitapae, huʼna, atafauʼnove, huʼna nagesamo oʼafiʼna mani magoke kavafeʼmo huʼnaeʼmo nakamelega eno neʼviya kavaʼmo nage kaniʼna ataleteʼna naulagatiʼmo neʼaya kavaʼmo alisuvafeʼmo ape huliʼna nagu nagu huʼna neʼuve. 
PHP.3.14	Gotiʼa anaga kotegamo uʼna haiʼna maisuvafeʼmo Kalaisi Yesutetiʼmo nagaefeʼmo keya aeʼnigeʼna atupaleʼmo uʼna avaʼyi huteʼna hetamaʼnimo alisuvafeʼmo nayamukiki huʼna nagu nagu huʼna neʼuve. 
PHP.3.15	Neʼuvaʼmofeʼmo alopa vayaʼmo uta haita hapaiʼnona vayaʼmogitamo ani kavaʼmo huta maigetao. Mago vayaʼamogitapamo alu lapakesamo neʼafisayaʼmoʼmo Gotiʼa mani kavaʼmo afaʼa alino lapave ligiye. 
PHP.3.16	Alino apave ligiyaʼmonanafa alino lave liʼniya kavaʼmo akame huteta magoke laipa lagesamo aliteta magoke gemo akame higetao.
PHP.3.18	Mani hemenimo hisuva gemo muki afinaʼmo lapa paiʼnovanageʼna hemenimo halate magoʼe huʼna lapa paiʼnaeʼmo, Asole vayaʼmo Kalaisi kame vayaʼamo maiʼneʼa malipu yosaleʼmo faliʼniya kavafeʼmo ava gemo aeʼa ati nekae, huʼna huteʼna naunumo uno nelamigeʼna lapa nepauve. 
PHP.3.19	Atupa afinaʼapimo Gotiʼa alino apagoʼya lagauno apatalesigeʼa alagi afela hegae. Apakaemo neʼyafekeʼmo lusi kava huʼa apakesamo neʼafiya yaʼmo gotiʼapimoʼae. Apavagage hisiya yafekeʼmo amuse huʼa neʼatae. Ma mopafi yatefekeʼmo apaipa apakesamo aliʼa atageno neʼviyaʼmonanafa 
PHP.3.20	lagaemo kokuʼnapi vayaʼmo maiʼneta kokuʼnapatiʼmo eminesiya vekamoʼa lagufamo alino katino nelateya vekamo Ala kava neʼmo Yesu Kalaisifekeʼmo lavayagunagu huta agava neʼmaune. 
PHP.3.21	Agaemo ayamufaʼaletiʼmo muki yaʼe vayaʼeʼmo alino aiyafiʼmo apateteno yagaino apatesiya ayamufaʼaletiʼmo hosu lagufamo lokiya oʼvaino nekasaliya lagufamo agaiʼa agufagana agufa lagufamo ha le konali lagufamo alino hamaleno lategaiye.
PHP.4.2	Yuvotigaʼe Sitakigaʼefeʼmo lanahao ke nehovanagi, lanakaemo Ala kava nepiʼmo maiʼnetanaeʼmo magoke lanaipa lanakesamo alitana maiʼao. 
PHP.4.3	Goti aliʼyaʼamo nagaeʼeʼmo magokepi lokaeka neʼalina veʼnimogae, huʼna, Kagaefeʼmo kahao ke nehovanagi, ani lole atalaʼmo nagaeʼeʼmo alagepa faigoko gelefeʼmo magokepi lokaeʼana aliʼyaʼmo aliʼnaʼa atalaʼmo alagepa huka hana mao. Anakaegi Kilemeniʼagi muki vayaʼmo nagaeʼeʼmo magokepi lokaeta aliʼyaʼmo neʼaluna vayanagi huno apakiʼapimo Gotiʼa maige maige huʼa maisaya vayaʼai apakiʼapimo avoʼmo kae maleʼniya mukufiʼmo avoʼmo kae maleʼniye. 
PHP.4.4	Ala kava nefeʼmo muki afinaʼmo lapamogaga aiyo. Halate lapamogaga aiyo, huʼna nehuve. 
PHP.4.5	Yuna lapaipa kavaʼmo alitapa apave ligeʼa lapakeyo, Ala kava neʼmo ago eminesiya afinaʼmo alagi hogo nehiyanagi. 
PHP.4.6+PHP.4.7	Mago kavafeʼmo lapausoli osuta muki kavatefeʼmo nunumuʼmo hutapa afi neketapaeʼmo hao ke hetapa lapauʼnisiya yafeʼmo Gotifeʼmo ge huta afi gegenoʼao lapaipamo alino falu huno lapategaiye. Haiya kava huno laipamo alino falu huno nelatefi huta oʼageʼnonaʼmonanafa afaʼa alino falu huno lapatesiya kavaʼmoʼa Kalaisi Yesupiʼmo maiʼnayanageno lapaipa lapakesaleʼmo afaʼa yagaino lapategaiye.
PHP.4.9	Nagaemo aliʼna lapaya maleʼnogetapa alita lapaipafiʼmo maleʼnaya gemo akame hiyo. Nava gemo afiteta nehuva kavaʼmo ago nageʼnayanagi nakame higenoʼao Gotiʼa laipamo alino falu nehiya kavaʼmo aepa vekamoʼa lapakaeʼeʼmo magokepi lokaeno maino.
PHP.4.10	Yatala afinaʼmo utegetapa halate nagaefeʼmo lusi kava hutapa lapakesamo afitetapa mago yaʼmo fikumo naha maeta namiʼnageʼnaeʼmo Ala kava nepiʼmo lusi kava huʼna namogaga aiʼnove. Muki afinaʼmo nagaefeʼmo lapakesamo neʼafiyaʼmonanafa alita nave lisaya kaʼmo ohaneʼniye. 
PHP.4.11	Mago yafeʼmo kafu huʼneʼnaeʼmo mani gemo nehufiye. Haʼao, Kalaisiʼa alino naya maleʼnigeʼna haiya kava huʼna neʼmaufigeʼna vayaʼmogi naha maesayafeʼmo nagesamo oʼafiʼna afaʼa maiʼnove. 
PHP.4.12	Kafu hu afinaʼe magoʼe yaʼmo neʼaluva afinaʼeʼmo afaʼa maisuvafeʼmo afiteʼna ageʼnove. Muki afinaʼmo uʼneʼna huʼna neʼmauvategamo alu kava alu kavaʼmo afole neʼaigeʼnaeʼmo afaʼa maiʼnove. Alino naya maleʼnigeʼnaeʼmo naga netefi namu nepaefi kafu nehufi alopa yaʼmo aliʼnofi huʼna afaʼa maisuvafeʼmo ago afiteʼna ageʼnove. 
PHP.4.13	Nagaemo Kalaisipiʼmo maiʼneʼnaeʼmo lokiya vaino neʼnateya himamuʼaletiʼmo muki kavaʼamo afaʼa huguve. 
PHP.4.14	Ani gemo nehuvaʼmonanafa kana yaʼmo neʼaluva kavatefeʼmo alagepa kavaʼmo hutapa nagaeʼeʼmo afalu afalugana hutapa naha maeʼnae. 
PHP.4.15	Filipai vayaʼmogitapamo ago afiʼnayana nagaemo hogote afinaʼmo alagepa faigoko gemo aeʼna hakalo huʼna lapa paiteʼna Masetoniya kotegamo ataleʼna uʼnogeʼapaeʼmo muki siosiʼale siosiʼaleʼmo maiʼnaya vayaʼmogimo namiteʼa alisayafeʼmo nagaeʼeʼmo afalu afalugana huʼa lokaeʼa aliʼyaʼmo oʼaliʼnagetapa lapakaekeʼmo nagaeʼeʼmo magokepi lokaeta aliʼyaʼmo aliʼnae. 
PHP.4.16	Lapataleʼna uʼna Tesalonaika taonifiʼmo maiʼnogetapaeʼmo magoʼe yaʼmo muki afinaʼae afinaʼaeʼmo naha maetapa namiʼnae. 
PHP.4.17	Nagaemo mago yaʼmo fikumo alisuvafeʼmo nagesamo noʼafufa lapakaekeʼmo akamelegati magoʼe yaʼmo alisayafeʼmo nagesamo neʼafuve. 
PHP.4.18	Inagi muki namiʼnaya yaʼmo aliʼnogeno magoʼe yaʼnimo afaʼa haneʼniye. Epafalonaitasiʼa fikumo namiʼnaya yaʼmo alinineno namiʼnigeʼna alagi haiʼmo aliʼnove. Alagepa atumo neʼaiya ofalinimo haneʼnigeno Gotiʼa hauʼnigeno amuse huno nelapate. 
PHP.4.19	Gotiʼnimoʼa Kalaisi Yesutetiʼmo asole yaʼmo maleʼniya yapatiʼmo lapakaemo muki kafu huʼnisaya yaʼmo fikumo lapamigiye. 
PHP.4.20	Afotimo Goti agiʼaleʼmo muki afinaʼae afinaʼaeʼmo alita asaga hulita vigetao. He, lama ge.
PHP.4.21	Lapakaemo muki vayaʼmo Kalaisi Yesupiʼmo apaote vayaʼaifeʼmo ge apamamaeyo. Nagaeʼeʼmo lokaeʼa maiʼnaya konagatimogiʼeʼmo ge lapamamaeʼnae. 
PHP.4.22	Muki apaote vayaʼmogi ge lapamamaeʼnayaʼmonanafa hogote gamani vekamo aliʼyaʼamo neʼaliya vayaʼmogiʼeʼmo magoʼe huʼa ge lapamamaeʼnae. 
PHP.4.23	Ala kava netimo Yesu Kalaisiʼa mukiʼamogitapamo fikumo lapa maeno lapamino. He, lama ge.
COL.1.2	Laʼagaemo Kolosi taonifiʼmo maiʼnaya lapaote vayaʼmo Kalaisipiʼmo maiʼnetapaeʼmo oʼataleta alagepa huta maiʼnaya konagatiʼaeʼmo mani gemo avoʼmo nekaoʼae.
COL.1.2	Afotimo Gotiʼe Ala kava neʼmo Yesu Kalaisiʼeʼmo fikumo lapa maeʼana lapamisaʼageno lapaipamoʼmo falu hino.
COL.1.6	Alagepa faigoko geʼamo lapakaeteʼmo eno afole aiʼniya gemoʼa ma mopafi muki haopalegaʼeʼmo eno afole aiteno neʼyaʼamo alino neʼate. Mani gemo Gotiʼa fikumo hapa maeno neʼapamiya gemo afitetapaeʼmo lama gemo haneʼniye, hutapa afiʼnaya afinatetiʼmo lapakaepatiʼeʼmo neʼyaʼmo alino neʼate. 
COL.1.7	Epafalasifeʼmo lahau layamopafiʼmo lahauʼniya vekamoʼmo lagaeʼeʼmo lokaeno aliʼyaʼmo neʼaliya vekamoʼmo lapakaetefeʼmo Kalaisi aliʼyaʼamo oʼataleno alagepa huno neʼaliya vekamoʼmo mani gemo ago lapa paiʼnigetapa afiʼnae. 
COL.1.8	Agaemo lapava gemo hunoʼaeʼmo, Goti Aunemeʼamoʼmo apaipafiʼmo aliʼyaʼmo aliʼnigeʼapaeʼmo hapau apayamopafiʼmo nehapaiye, huno laha paiʼniye.
COL.1.10	Gotiʼa ani kavaʼmo hisigeta ala agiʼamo amisaya kavaʼmo hutapa maisageno alagepa kavaʼmoʼa lapaipafatiʼmo alagagana huno afole aisigetapa Gotiʼmo magoʼe magoʼe hutapa agesaya kavaʼmo hutapa maisayafeʼmo nunumuʼmo nehune. 
COL.1.11	Gotiʼa ha le konali lokiyaʼaʼe vekamoʼmo lokiyaʼaletiʼmo lokiya vaino lapateno. Lokiya vaino lapatesigetapa hosu afinaʼmo oʼataleta hosu lapaipamo okalita lapamogaga aiʼnetapa muki yaʼmo Afoʼamofekeʼmo hao ke hegae. 
COL.1.12	Agaemo yagaino neʼapateya ha le koteʼmo uʼa haiʼa neʼmaiya vayaʼeʼmo hetama maleno lateʼniya yatimo afaʼa alisunafeʼmo alo huno lateʼniye. 
COL.1.13	Agaemo hani koʼmo lokiyaʼalegatiʼmo lagufamo alino katino lateteno lavalelineno hauʼniya Mafaʼneʼamoʼmo yagaino neʼapateya kegiʼyafiʼmo lateʼniye. 
COL.1.14	Agaepiʼmo maiʼnonagenoʼaeʼmo kolaʼaletiʼmo miya faino hatu maeno latetenoʼaeʼmo hosu kavatimo alino ataleʼniye.
COL.1.16	Gotiʼa Kalaisipiʼmo muki yaʼe vayaʼeʼmo alo huno apateʼniye. Kokuʼnapiʼmo haneʼniya yaʼe vayaʼenagi ma mopafiʼmo haneʼniya yaʼe vayaʼenagi neʼagaya yaʼe vayaʼenagi noʼagaya yaʼe vayaʼenagi huno alo huno apateʼniye. Agaetetikeʼmo yagaiʼa neʼapataya vayanagi ala vayanagi kava vayanagi ala apaki vayanagi huno agaetefeʼmo alo huno apateʼniye. 
COL.1.17	Agaemo muki yateʼe vayaʼaiteʼeʼmo hogote vekamo maiʼneno yagaino neʼapategeʼapaeʼmo hanege maige huʼnae. 
COL.1.18	Siosi vayaʼmo Kalaisi agufaʼagana huʼa maiʼnagenoʼaeʼmo apakenopaʼagana huno maiʼneno yagaino neʼapate. Agaemo aepa faiʼniya vekamo maiʼniyanageno alagi hogote vekamo maisiyafeʼmo kanolufatiʼmo hogoteno he tiʼniye. 
COL.1.19	Gotiʼa muki agaiʼa aipa agesamo Kalaisi aipafiʼmo alagi hanesiyafeʼmo hauʼniye. 
COL.1.20	Hauʼniyanageno kokuʼnapi vayaʼe ma mopafi vayaʼeʼmo agaetetiʼmo alino nanu aeno apatesigeʼa magokepi lokaeʼa maisayafeʼmo hauʼniye. Gotiʼa hauʼnigenoʼaeʼmo Mafaʼneʼamoʼmo malipu yosaleʼmo aino lakiʼniya kolaʼaletiʼmo alino nanu aeno lateʼniye.
COL.1.22	Lapaote vayaʼamo maisageno hosu kavatapimo alagi ohanesigetapa vaiʼmo oʼalisayafeʼmo Mafaʼneʼamoʼmo agufamo aliteno faliʼniya kavatetiʼmo Goti aulagaleʼmo alino he tino lapategaiye. 
COL.1.23	He, oʼataleta lapakesamo afita fatago hume hume neʼutapaeʼmo yafateʼmo noʼmo faiʼa ategekana hutapa maiʼneta oʼataletapa alagepa faigoko geʼamo afitetapa lapavayagunagu hutapa agava maiʼneta oʼataleʼnisayana Goti aulagaleʼmo alagepa huta he titapa maigae. Mani alagepa faigoko geʼamo muki ma mopafi vayaʼaifeʼmo aeʼa hakalo huʼa hapa paiʼnageʼa afiʼnae. Nagaemo Poloʼnamo ani gelefeʼmo Goti aliʼyaʼamo neʼaluva vekamo hamaleʼnove.
COL.1.25	Gotiʼa geʼamo afole aisiyafeʼmo lapakaetefeʼmo geʼamo aeʼna hakalo huʼna lapa paisuvafeʼmo siosi aliʼyateʼmo navaleno nateʼniye. 
COL.1.26	Gotiʼa mago kavaʼamo alino fala ki maleʼnigeʼa muki vayaʼmogimo muki afinaʼmo oʼageʼnayaʼmonanafa hemenimo apaote vayaʼamo alino apave liʼniye. 
COL.1.27	Gotiʼa muki nofi vayaʼaitegamo asole ha le konali kavaʼamo fala kiʼniyanageno alino apave lisiyafeʼmo hauʼnigenoʼaeʼmo agesamo afiʼniye. Mani fala kiʼniya gemo Kalaisiʼa lapaipafiʼmo maiʼniya vekaeʼmo ava gemo haneʼniye. Agaetefeʼmo ha le konali yaʼamo alisayafeʼmo lapavayagunagu hutapa agava neʼmaiye. 
COL.1.28	Lagaemo muki vayaʼamo apavalelita uta apatesunageʼa Goti aulagaleʼmo Kalaisipiʼmo maiʼneʼa uʼa haiʼa hapaisayafeʼmo muki vayaʼaifeʼmo Kalaisife ava gemo aeta hakalo huta hapa nepaune. Lagaemo alagepa huta lagesamo afiʼnetaeʼmo muki vayaʼaifeʼmo hutaeʼmo, ehetapiye, huta huge muki vayaʼaina alita apaya malege huta neʼmaune. 
COL.1.29	Nagaeʼeʼmo mani kavaʼmo afole aisiyafeʼmo Kalaisi ayamufaʼaletiʼmo naipafiʼmo lusi kava huno aliʼyaʼmo neʼaligeʼnaeʼmo ayamufaʼaletiʼmo naya mukiki huʼna aliʼyaʼamo neʼaluve.
COL.2.1	Nagaemo lapakaeʼe Leyotisiya taonifiʼmo maiʼnaya vayaʼe oʼnageʼnaya vayaʼefeʼmo naipafiʼmo nahausoli huʼneʼna nayamukiki huʼna aliʼyaʼmo neʼaluva aliʼyafeʼmo nava gemo afisayafeʼmo nahauʼniye. 
COL.2.2	Lapaipamoʼmo atete osuno lokiya vaino haneʼnisigetapa lapau lapayamopafiʼmo lapauʼnisigetapa magoke lapaipa lapakesamo alita maisayafeʼmo aliʼyaʼmo neʼaluve. Ani kavaʼmo huta maiʼnetapaeʼmo Gotiʼa hogoteno alino fala kino ateʼneno alino lapaveliʼniya vekamo Kalaisiʼmo alagepa hutapa ageta aeto hutetapa lole lapakesamo oʼafitapa lusi kava huta magoke lapakesamo afisayafeʼmo nahauʼniye. 
COL.2.3	Hogote kagemi yaʼapimo aliʼa fala kiʼa neʼmalaya kava huno Kalaisipiʼmo muki alagepa huʼa afiteʼa agesaya kavaʼe afisaya kavaʼeʼmo fala kino haneʼniye. 
COL.2.4	Mago vayaʼmogimo haga lapausiya agufa gemo huteʼapaeʼmo lapakesamo faiteʼa humi olapatesayafeʼmo mani gemo lapa nepauve. 
COL.2.5	Nagufaʼamo lapakaeʼeʼmo lokaeʼna oʼmaiʼnovaʼmonanafa nauneʼnameʼamoʼmo lapakaeʼeʼmo magokepi lokaeno maiʼnigeʼnaeʼmo lapakeʼnovana Kalaisifeʼmo lokiya vaitapa lapakesamo afita fatago nehutapaeʼmo magokepi lokaeta maiʼnageʼna lapaketeʼnaeʼmo namogaga neʼauve.
COL.2.6	Lapakaemo Kalaisi Yesufeʼmo hutapaeʼmo, Ala kava netimo maiʼniye, hutetapa aliʼnaya kavaʼmo hutapa agaepiʼmo mailita mailita viyo. 
COL.2.7	Maiʼnetapaeʼmo yosamoʼmo hafuʼyamo neʼaeya kava hutapa agaeteʼmo atafauta alagi hutapa maiyo. Yafateʼmo noʼmo faiʼa neʼataya kava hutapa Kalaisiʼmo atafauta alagi huʼnetapaeʼmo alita lapaya maleʼnona geleʼmo lokiya vaitapa maiʼnetapaeʼmo magoʼe magoʼe hutapa lusi kava huta hao ke hetapa maiyo. 
COL.2.8	Fiku yanageʼa mago vayaʼmogimo ma mopafi vayaʼmogi ageteʼa afiʼnaya agufa gemo huge afa aigofe gemo huge huʼa humi lapategayanagi ehetapiye. Mani gemo Kalaisitegatiʼmo noʼmefa apakinago vayaʼmogi nehaya agufa gemo ma mopafi kavaʼmo ani kavaʼmo huno afole aiʼniye, huʼa nehaya geeʼmo apakesamo neʼafiya yaʼapifatiʼmo neʼe. 
COL.2.9	Muki Goti aipa agesamo Kalaisi aipa agesafiʼmo alagi lama ge huno hanege hanege huno nehane. 
COL.2.10	Agaemo muki apauneʼapameʼe vayaʼmo yagaiʼa neʼapataya vayaʼaiteʼe ala kava vayaʼaiteʼeʼmo yagaino neʼapateya vekamo maiʼnigetapaeʼmo agaepiʼmo maiʼnageno agaepiʼmo haneʼniya yaʼamo lapakaepiʼmo havai teʼniye. 
COL.2.11	Kalaisipiʼmo maiʼnagenoʼaeʼmo vayaʼmogi lapakufamo lagauʼa olapateʼnafa Kalaisiʼa lapakufamo lagaugekana huno hosu kavaʼmo nehiya atafa lapaipa lapakesamo alino ataleʼniye. 
COL.2.12	Ani kavaʼmo haneʼnigeʼa aniʼmo faleʼa nelapatagenoʼaeʼmo Gotiʼa lapakesamo afita fatago nehaya kavatetiʼmo Kalaisiʼeʼmo kanolufiʼmo kino lapateteno Kalaisiʼeʼmo magokepi alino he tino lapateʼniye. Gotiʼa Kalaisiʼmo alino he tino ateʼniya vekamo himamuʼaletiʼmo lapaipafiʼmo aliʼyaʼmo aliʼnigetapa lapakesamo afita fatago huʼnae. 
COL.2.13	Hosu lapakufamo olagautapa hosu kavapiʼmo maiʼnetapaeʼmo faliʼnaya vayakana huta maiʼnagenoʼaeʼmo Kalaisiʼeʼmo alino he tino lapateʼniye. Gotiʼa muki hosu kavatimo alino ataletenoʼaeʼmo 
COL.2.14	anonatilefeʼmo avoʼmo kae maleʼniya gemo ani kavaʼmo hiyo ina kavaʼmo osiyo, huno huʼniya keʼaepa gemo aeno kalo paeno ataleʼniye. Gotiʼa ani gemoʼmo aeno lagaseno kame huno lateʼniya gemo alino ataleteno malipu yosaleʼmo nili aiʼniye. 
COL.2.15	Kalaisiʼa falitenoʼaeʼmo yagaiʼa neʼapataya vayaʼe ala kava vayaʼeʼmo agaiʼamo ago aeno apakaseteno kamemo hisaya yaʼapimo apayapatiʼmo hapafaleno nofi kino apateteno vayaʼai apaulagaleʼmo heno apavayu hulino uʼniye. 
COL.2.16	Ani kavaʼmo huʼniyaʼmofeʼmo vayaʼmogimo, ani neʼyaʼmo neyo, ina neʼyaʼmo oʼneyo, huʼa huteʼapaeʼmo, hopa afinafeʼmofi saufa kaile hopa afinafeʼmofi sapati afinaʼmo maiʼa haga nelaya afinafeʼmofi, huʼa, alita aote hu maletetapa akame hiyo, huʼa lapa paisagetapaeʼmo akame hisaya kavaʼmo ohaneʼniye. 
COL.2.17	Mani agufa kavaʼmo afole aisiya kavafeʼmo aune kavaʼmo haneʼniyaʼmonanafa Kalaisi auneʼamo ageʼnayana agufaʼamo ago afole aiʼniye. 
COL.2.18	Mago vayaʼmogimo amega apakufaletiʼmo apakaiʼapi apakiʼapileʼmo aliʼa afepi neʼapataya kavafeʼmo amuse huteʼa enisole vayaʼaifeʼmo mono nehae. Apakaemo kavatapimo aliʼa fako huʼa lapateteʼapaeʼmo, hosu kavaʼmo nehae, huʼa hisaya gemo oʼafiyo. Oʼageʼnaya kavaʼmo agesayafeʼmo apakaiʼapimo fikumo himuʼnamu kavaʼmo nehae. Atafa apaipafatiʼmo, ala vayaʼmo maiʼnone, huʼa fikumo apakesamo neʼafiye. 
COL.2.19	Apakaemo agufamo agenopagana huno maiʼniya vekamo Kalaisiʼmo oʼatafauʼa afaʼa ataleʼnae. Kalaisiʼa agufaleʼmo yagaino neʼategenoʼaeʼmo aeno hapaiʼniya yaʼaʼe aganunaʼeʼmo aeno haniteno alino magokepi lokaeno ateʼnigeno Goti himamuʼaletiʼmo ko nesiye. 
COL.2.20+COL.2.21	Lapakaemo ma mopafiʼmo hogoteʼa aepa faiʼnaya gelefeʼmo faliʼnisayaʼmoʼmo na kava higetapa ani ya oʼaliyo, ina neʼyaʼmo oʼneyo, ani yateʼmo ame oʼaliyo, huʼa nehaya gemo ma mopafi vayakana hutapa ma mopafi vayaʼai keʼaepa geʼapimo akame nehae. 
COL.2.22	Mani keʼaepa gemo neʼa hano hisayafeʼmo haneʼniye. Ma mopafi vayaʼai keʼaepa gemo aliʼa apaya neʼmalaya keʼaepa gegeʼmo haneʼniye. 
COL.2.23	Mani agufa keʼaepa gemoʼa mono hisayafeʼmo alino he tino neʼapate. Aigofe gemo huteʼa apakufamo aliʼa afepi apateteʼa apakafu kisiya yaʼmo aliʼa apakufamo amisayafeʼmo alino he tino neʼapate. Neʼapateyaʼmofeʼmo afiteta ageʼnona kavaʼmo haneʼniye, huʼa apakesamo neʼafiyaʼmonanafa mani agufa keʼaepa gemoʼmo apakufamoʼmo hauʼniya kavateʼmo yagaiʼa atesayafeʼmo hapa noʼmae.
COL.3.2	Ma mopafi yafeʼmo lapakesamo oʼafitapa muga anaga kotegamo nehaneya yafekeʼmo lapakesamo afiyo. 
COL.3.3	Lapakaemo faliʼnageno afaʼa neʼmaiya yaʼmo alino fala kino ateʼnigeno Kalaisiʼeʼmo magokepi lokaeno Gotipiʼmo nehaneyaʼmofeʼmae. 
COL.3.4	Kalaisiʼa afaʼa neʼmauna yaʼmo afoʼamoʼmo vekamo afole aisigetapaeʼmo ha le konali yaʼamo agaeʼeʼmo alisageʼa lapakegae.
COL.3.6	Goti geʼamo akame nosaya vayaʼmogi ani agufa kavaʼmo nehayaʼmofeʼmo aipamo leno neʼapateyanageno kayoʼmo apamigiye. 
COL.3.7	Hogotetapa ani agufa hosu kateʼmo neʼutapaeʼmo hosu kavapiʼmo maiʼnayaʼmonanafa 
COL.3.8	hemenimo muki mani agufa hosu kavaʼmo ataleyo. Lapaipamo olege lapai vaitapa oʼapatege hanageke yaʼmo alita oʼapamige huta faipa huta oʼapatege hosu kigi yokalo gemo osuge lapaʼye hisiya kavaʼmo alino afole aino atesiya agufa gemo osuge hutapa maiyo. 
COL.3.9+COL.3.10	Lapakaemo atafa vekatapimoʼmo atalege atafa vekatapimoʼa nehiya kavaʼmo atalege hutetapa saufa vekatapimo alita vaiʼnayaʼmofeʼmo konagatapieʼmo aigofe gemo osiyo. Gotiʼa saufa vekatapimo alo huʼniyanagetapa Gotina ageta aeto nehutapaeʼmo agaekana hutapa maisayafeʼmo saufa vekatapimo alino saufa vekamo hamaleno nelapate. 
COL.3.11	Nelapateyaʼmofeʼmo saufa vayaʼmo maiʼnetapaeʼmo Yu nofi vayapatiʼmo oʼmaiʼnaya vayanagi Yu nofi vayapatiʼmo maiʼnaya vayanagi apakufamo olagauʼnaya vayanagi apakufamo lagauʼnaya vayanagi alu apake neʼaiya vayanagi kahaufilaga vayanagi kalavusi aliʼyaʼmo neʼaliya vayanagi afaʼa neʼmaiya vayanagi huʼa hailami salami huʼa noʼmaifa Kalaisiʼa agaiʼageʼmo muki kavaʼmo afoʼamoʼmo maiʼnenoʼaeʼmo muki alu vaya alu vayaʼai apaipafiʼmo neʼmaiye.
COL.3.13	Hosu kavaʼmo lapakaepatiʼmo hisagetapaeʼmo konagatapilegamo afalu afalu kavaʼmo hutapa vase kavaʼmo huge hosu kavaʼapimo alita atalege hutetapa magokepiʼmo lokaetapa maiyo. Mago konagatapimoʼmo konagaʼaeʼmo, nagaetegamo hosu kavaʼmo huʼniye, huno agesamo afiʼnisiyaʼmoʼmo Ala kava neʼmoʼa hosu kavatapimo alino ataleʼniya kava hutapa hosu kavaʼamo alita ataleyo. 
COL.3.14	Mani kavaʼmo nehutapaeʼmo hogote kavaʼmo hutapa lapau lapayamopafiʼmo lapainageno alagepa huno magokepi alino lokaeno lapateno. 
COL.3.15	Gotiʼa lapaipamo alino falu huno lapateʼniya kavaʼmoʼa lapaipaleʼmo yagaino lapateno. Gotiʼa magoke vayaʼmo maisageno lapaipamoʼmo falu hisiyafeʼmo keya aeno ge huʼniye. Ani kavaʼmo hutapa maiʼnetapaeʼmo Gotifeʼmo hao ke heyo. 
COL.3.16	Lapaipamo alo higenoʼao Kalaisifeʼmo ava gemo lapaipafiʼmo magoʼe huno hanege hanege huno alagi haneno. Alagepa huta lapakesamo afiʼnetapa konagatapimo afalu afalu kavaʼmo hutapa alita apaya maletapaeʼmo hosu kavaʼmo osisayafeʼmo ehetapiye, huta hapa paiyo. Lapaipafiʼmo Gotifeʼmo hao ke nehetapaeʼmo samu yokemo huge mono yokemo huge Ala kava neʼmo agiʼaleʼmo aliʼa neʼasagaya yokemo huge hutapa maiyo. 
COL.3.17	Muki agufa kavaʼmo huge muki agufa gemo huge nehisayana Ala kava neʼmo Yesu agiʼalefeʼmo hutetapa agaetetiʼmo afotimo Gotifeʼmo hao ke heta maiyo.
COL.3.19	Anauʼapimogitapae, huʼna, aʼnetapilegamo lokiya kavaʼmo osutapa apakaefeʼmo lapau lapayamopafiʼmo lapaino. 
COL.3.20	Mafaʼnemogitapae, huʼna, muki kavatefeʼmo itatapi afotapimogi geʼapimo afisagenoʼaeʼmo Ala kava neʼmoʼa lusi kava huno amuse huno lapategaiyaʼmofeʼmo ani kavaʼmo hiyo. 
COL.3.21	Afoʼapimogitapae, huʼna, mafaʼnetapimogimo apaipamo lesiya agufa kavaʼmo osiyo fiku yanageno apaipamoʼmo kana hugiyanagi. 
COL.3.22	Aliʼyaʼmo neʼaliya vayaʼmogitapae, huʼna, fiku yanagetapa aliʼyaʼmo afoʼamogimo amuse huʼa lapatesayafeʼmo apaulagaleʼmo maiʼnetapaeʼmo geʼapimo neʼafiye. Gotifeʼmo koli hutetapa muki afinaʼmo lapaipafatiʼmo geʼapimo afiyo. 
COL.3.23	Muki alu aliʼya alu aliʼyaʼmo neʼalitapaeʼmo vayaʼaitefeʼmo aliʼyaʼmo noʼalufa Ala kava netefeʼmo mani aliʼyaʼmo neʼaluve, huteta lapayamukiki hutapa aliʼyaʼmo aliyo. 
COL.3.24	Ala kava neʼmo Kalaisi aliʼyaʼamo neʼaliyaʼmofeʼmo ago afiʼnayana Ala kava neʼmoʼa alo hu maleʼniya yapatiʼmo miyatapimo lapamigiye. 
COL.3.25	Gotiʼa hosu kavaʼmo nehisaya vayaʼmo agaiʼa aulagaleʼmo haiya agufa vayaʼmo maiʼnafi huno agesamo oʼafigifa anonaʼapilefeʼmo hosu miyaʼapimo apamigiye. Gotiʼa muki vayaʼmo magoke agufa kavatetiʼmo alino fako huno neʼapate.
COL.4.3	Nunumuʼmo nehutapaeʼmo Goti geʼamo aeta hakalo huta hapa paisuna kaʼmo valino latesigeta Kalaisifeʼmo ava gemo hogoteno alino fala ki maleʼneno hemenimo alino lave liʼniya geʼamo hapa paisunafeʼmo nunumuʼmo hutapa lateyo. Mani gelefeʼmo kalavusi huʼa nateʼnae. 
COL.4.4	Gotiʼa alagepa huʼna aeʼna hakalo huʼna hapa paisuvafeʼmo hauʼniye. Ani kavaʼmo hisuvafeʼmo nunumuʼmo hutapa nateyo. 
COL.4.5	Lapakaemo malaga vayaʼaifeʼmo alagepa huta lapakesamo afitetapa alagepa kavaʼmo hiyo. Lapakaemo alagepa kavaʼmo hisaya afinaʼmo ago hano hugiyanagi alagepa kavaʼmo hutapa alagepa aliʼyaʼmo aliyo. 
COL.4.6	Haga gemo nehane, huʼa hisayafeʼmo ge hugefeʼmo alagepa geʼageʼmo hiyo. Geʼapileʼmo aeta atagaina hutapa hapa paisayafeʼmo alagepa huta lapakesamo afitetapa hapa paiyo.
COL.4.8	Agaemo uno haiya agufa kava hutapa maiʼnafi huno lapaketenoʼaeʼmo lapaipamo alino lokiya vaino lapatesiya gemo lapa paisiyafeʼmo aliʼna atesugeno ugiye. 
COL.4.9	Avagi huno visiya vekamo Onesimasifeʼmo lahau layamopafiʼmo lahauʼniya konagatimoʼmo aliʼyaʼamo oʼataleno muki afinaʼmo alagepa aliʼyaʼmo neʼaliya vekamo lapakaepati vekamo maiʼniye. Anakaemo uʼanaeʼmo manileʼmo muki afole aiʼniya kavafeʼmo ava gemo huʼana lapa paigaʼae.
COL.4.11	Yesuʼa mago agiʼamo Yasitasiʼa ge lapamamaeʼniye. Mani loleʼe magoʼe vayaʼmo Yu nofi vayaʼmo maiʼneʼa Gotiʼa yagaino apatesiya kavaʼmo afole aisiyafeʼmo nagaeʼeʼmo lokaeʼa aliʼyaʼmo neʼaliye. Alagepa huʼa naha maeʼnageno naipamoʼmo falu huʼniye. 
COL.4.12	Epafalasiʼa lapakaepati vekamoʼmo Kalaisi aliʼyaʼmo neʼaliya vekamoʼmo ge lapamamaeʼniye. Lapakaemo alopa Kalisitini vayaʼmo hamaletetapa oʼataleta lokiya vaita maiʼnetapa Gotiʼa hauʼniya kavaʼmo agetetapa akame hisayafeʼmo lusi kava huno nunumuʼmo huno nelapate. 
COL.4.13	Agaemo lapakaetegamogi Leyotisiya taonifiʼmo maiʼnaya vayaʼaitegamogi Hilapolisi taonifiʼmo maiʼnaya vayaʼaitegamogi huno lokiya kavaʼmo huno agesa afifi huno aliʼyaʼmo neʼaligeʼnaeʼmo lapa nepauve. 
COL.4.14	Lukiʼa lahau layamopafiʼmo lahauʼniya lota vekaʼe Nimasiʼeʼmo ge lapamamaeʼnaʼae. 
COL.4.15	Lagaefeʼmo Leyotisiya konagatimogiʼe Nipaʼeʼmo siosi vayaʼmo noʼafiʼmo aliʼa anupa huʼa maiʼnaya vayaʼaifeʼmo ge apamamaetapa hapa paiyo.
COL.4.16	Mani avoʼmo alitapa lekana paitetapaeʼmo Leyotisiya siosi vayaʼmogi lekana paisayafeʼmo apamiyo. Ani kavaʼmo huʼa Leyotisiya konagatimogitapamo mago avoʼmo lapamisagetapa lekana paiyo. 
COL.4.17	Lapakaemo Akipasifeʼmo Ala kava neʼmoʼa kamiʼniya aliʼyakamo alika hano huvo, hutapa ha paiyo. 
COL.4.18	Ani gemo huteʼnaeʼmo hemenimo nagaemo avoʼmo nekaeya vekamo ayapatiʼmo avo kayoʼmo aliʼna avoʼmo kaeʼnaeʼmo, Poloʼnamo ge lapamamaeʼnove, huʼna avoʼmo nekaove. Kalavusifiʼmo maiʼnovanagi lapake okanino. Gotiʼa fikumo lapa maeno lapamino. He lama ge.
1TH.1.3	Lapakesamo afita fatago huʼnetapaeʼmo alagepa kavaʼmo nehae. Lapau lapayamopafiʼmo lapauʼnigetapaeʼmo lokiya aliʼyaʼmo neʼaliye. Ala kava netimo Yesu Kalaisifeʼmo agava maiʼnetapa lapavayagunagu nehutapaeʼmo oʼataletapa atafauta alagi hutapa neʼmaiye. Lagaemo Afotimo Goti aulagaleʼmo ani kavatapieʼmo lagesamo afitetaeʼmo muki afinaʼmo olapataleta nunumuʼmo huta nelapatone. 
1TH.1.4	Gotiʼa hau ayamopafiʼmo hauʼniya konagatimogitapae, huta, Gotiʼa agaiʼamo lekana paino lapateʼniye, huta lapakeʼnone. 
1TH.1.5	Alagepa faigoko geʼamo aeta hakalo huta lapa paiʼnonagenoʼaeʼmo lapaipafiʼmo geʼageʼmo afole oʼaiʼnifa himamuʼaʼe geʼaletiʼmo aliʼyaʼmo aliteno alino afole aino ateʼniye. Aote Aunemeʼaletiʼmo lapa paiʼnonagetapaeʼmo, he, lama gemo nehae, hutapa magoke lapaipa lapakesamo afiʼnae. Lapa maesunafeʼmo lapakaeʼeʼmo magokepi lokaeta maiʼneta haiya agufa kavaʼmo huta aliʼyaʼmo aliʼnopi huta ago lageʼnae. Ani kavaʼmo lapakaeteʼmo afole aiʼniyaʼmofeʼmo Gotiʼa lekana paino lapateʼniye, huta lapakeʼnone. 
1TH.1.6	Goti geʼamo alagepa hutapa afitetapa lusi kava hutapa kana yaʼmo aliʼnageno Goti Aunemeʼamoʼmo lapa maeʼnigetapa lapamogaga neʼaitapaeʼmo lakame huge Ala kava neʼmo akame huge huʼnae. 
1TH.1.7	Lapakaemo ani kavaʼmo nehutapaeʼmo lapakame hisaya agufa kavaʼmo apakesamo afiʼa fatago huʼnaya vayaʼmo Masetoniya kotega vayaʼe Akaiya kotega vayaʼeʼmo alitapa apave liʼnae. 
1TH.1.8	Ala kava neʼmo geʼamo lapakaetetiʼmo Masetoniya kotegaʼe Akaiya kotegaʼeʼmo aino atagu faeno uneno osuʼnifa muki kotegaʼeʼmo aino atagu faino uneno huʼnigeʼapaeʼmo lapakesamo afitapa fatago huʼnaya kavafeʼmo lapava gemo afiʼnayaʼmofeʼmo magoʼe huta hapa paisuna gemo ohaneʼniye. 
1TH.1.9	Ani vayaʼmogimo lagaefeʼmo huʼapaeʼmo, apakaemo Tesaloniyani vayaʼaitegamo uʼnageʼapaeʼmo aigofe gotiʼapimogi apataleʼa aiʼa afe leʼa Gotitegamo eʼa afaʼa neʼmaiya lama ge Goti aliʼyaʼamo neʼaliye. 
1TH.1.10	Maiʼneʼapaeʼmo Gotiʼa alino he tino ateʼniya Mafaʼneʼamoʼmo Gotiʼa aipamo leno nelateyanageno kayoʼmo lamisiya kavategatiʼmo lagufamo alino katino nelateya Mafaʼneʼamo kokuʼnapatiʼmo eminesiyafeʼmo agava neʼmaiye, huʼa nehae.
1TH.2.2	Lapakaemo ago afiʼnayana Filipai taonifiʼmo nagaeʼe Silivenisiʼeʼmo uʼnoʼageʼapaeʼmo lusi kava huʼa laʼamagiʼnayaʼmonanafa lapakaetegamo uʼnoʼae. Laʼagaeʼe Timotiʼeʼmo uta maiʼnonageno Gotiʼa laha maeno lokiya vaino lateʼnigeʼapaeʼmo mago vayaʼmogi lusi kava huʼa kame huʼa lateʼnayaʼmonanafa koli osuta Gotitegati alagepa faigoko geʼamo aliniteta aeta hakalo huta lapa paiʼnone. 
1TH.2.3	Lapa paiʼnona gemo aigofe geletiʼmo afole oʼaige amega lagufaleʼmo lamogaga aisuna agufa kavatetiʼmo afole oʼaige humiʼnami getiletiʼmo afole oʼaige huʼniye. 
1TH.2.4	Afole oʼaiʼniyaʼmonanafa Gotiʼa lageno aeto hutenoʼaeʼmo alagepa faigoko geʼaleʼmo yagaita ateʼneta aliʼyaʼamo alisunafeʼmo lekana paino lateʼnigeta maiʼnone. Aliʼyaʼamo neʼalunaʼmofeʼmo vayaʼmogi amuse huʼa latesaya agufa gemo osuta Gotiʼa laipafiʼmo lageteno alino fako huno nelateya vekamoʼmo amuse huno latesiyafeʼmo mani gemo nehune. 
1TH.2.5	Lapakaemo ago afiʼnayana aigofe gemo hutapa lahao ke hesayafeʼmo huta lapao ke oseʼnone. Mago vayaʼmogi hapaʼye nehiya kavaʼapileʼmo geʼapiletiʼmo huʼa aeʼa ati nekaya agufa gemo osuʼnone. Gotiʼa ago lageʼniyanageno laha maesiya faigoko gemo afaʼa hugiye. 
1TH.2.6	Lagaemo lapakaemofi muki alu vayaʼmogimofi huʼa lagitileʼmo aliʼa asaga huʼa latesayafeʼmo mago kavaʼmo osuʼnone. Kalaisi apa vayaʼamo maiʼneta lokiyaʼamo aliʼnonaʼmofeʼmo lapakaefeʼmo hutaeʼmo, ani yaʼmo lamiyo, huta huge mani aliʼyaʼmo alitapa lateyo, huta huge hisuna gemo afaʼa haneʼniyaʼmonanafa osuʼnone. 
1TH.2.7	Lokiya gemo osuta lapakaeʼeʼmo magokepi kanale huta lokaeta maiʼnetaeʼmo vase vase kavaʼmo huta aʼnemogimo inamu mafaʼnemo apanu kiʼa alagi huʼa neʼmaiya kava huta yagaita lapateʼnone. 
1TH.2.8	Lapakaefeʼmo lahauʼniyaʼmofeʼmo Gotitegati alagepa faigoko geʼageʼmo lapamisunafeʼmo osuʼnopa lagufaʼaʼeʼmo lapamisunafeʼmo huʼnone. 
1TH.2.9	Konagatimogitapae, huta, alagepa faigoko gemo aeta hakalo huta lapa paita maiʼnetaeʼmo laha maetapa kana yaʼmo oʼalisayafeʼmo felugaʼe haniʼilagaʼeʼmo lokiya vaita aliʼyaʼmo aliʼnonagetapa ago lageʼnae. 
1TH.2.10	Lagaemo lapakesamo afita fatago nehaya vayaʼmogitapaʼeʼmo lokaeta maiʼnetaeʼmo Gotitegamo alagepa kavaʼmo huge vayaʼaitegamo alagepa kavaʼmo huge vaiʼmo olamisaya agufa kavaʼmo huge huta maiʼnonagetapaeʼmo lapakaeʼe Gotiʼeʼmo ago lageʼnayanagetapa laha maesiya faigoko gemo afaʼa hugae. 
1TH.2.11	Afoʼapimogimo mafaʼneʼapileʼmo yagaiʼa neʼapataya kava huta lapakaeteʼmo yagaiʼneta ani kavaʼmo hiyo, huta huge lapaipamo alita lokiya vaita lapatege lokiya gefatiʼmo lapa paige huta maiʼnonagetapa lageʼnae. 
1TH.2.12	Gotiʼa yagaino neʼapateya koteʼmo uta haitapa maiʼnetapaeʼmo ha le konali yaʼamo alisayafeʼmo keya aeno ge huʼniya agufa kavaʼmo hutapa maiye.
1TH.2.14	Yutiya kotega vayaʼmo Kalaisi Yesupiʼmo maiʼnaya siosi vayaʼmogimo kana yaʼmo aliʼnae. Yu vayaʼmo vayaʼapimogimo kana yaʼmo aliʼa apamiʼnaya kava huʼa vayatapimogimo kana yaʼmo aliʼa lapamiʼnae. Konagatimogitapae, huta, ani kavaʼmo hutapa maiʼnetapaeʼmo Goti siosi vayaʼamo apakame hutapa maiʼnae. 
1TH.2.15	Yu vayaʼmogimo akeyaʼvilagamo Gotitegati gemo alini eʼa aeʼa hakalo huʼa hapa nepaiya vayaʼapimo kamitimo apamagige Ala kava neʼmo Yesuʼa kamitimo amagige huteʼapaeʼmo hemenimo lagaefeʼmo apaini huʼa nelatae. Apakaemo Gotiʼa alagi ohauʼniya agufa kavaʼmo nehuʼapaeʼmo muki vayaʼaifeʼmo kame huʼa neʼapatae. 
1TH.2.16	Lagaemo Yu nofi vayapatiʼmo oʼmaiʼnaya vayaʼaifeʼmo ge hisunageno Gotiʼa apakufamo alino katino apatesiya kaʼmo aliʼa akani maleʼnae. Muki afinaʼmo ani kavaʼmo nehagenoʼaeʼmo hosu kavaʼapimoʼmo lusi kava huno havai teʼniye. Gotiʼa apakava maiʼniyaʼmonanafa hemenimo lusi kava huno aipamo leno apateteno kayoʼmo apamiʼniye.
1TH.2.18	Lapakaetegamo ugefe nehutaeʼmo nagaemo Poloʼnamo alu afina alu afinaʼmo ugefe huʼnovana Sataniʼmo ka akanino lateʼniye. 
1TH.2.19	Ala kava netimo Yesu Kalaisiʼa eminesiya afinafeʼmo agava maiʼneta lavayagunagu huge lamogaga aige miyatimo alisunafeʼmo lamogaga aige nehuna kavaʼmo aepa vayaʼmo ina lagiye. Lapakaitapigemae. 
1TH.2.20	Kalaisi aulagaleʼmo maiʼnetaeʼmo lapakaetetiʼmo ala lagitimo aliteta lamogaga aigune.
1TH.3.2	Timotiʼmo alitaʼa atesuʼageno uno lapakegaiye, hutaʼa huʼnoʼae. Agaemo lagaeʼeʼmo magokepi lokaeno aliʼyaʼmo neʼalino Kalaisifeʼmo alagepa faigoko geʼamo aeno hakalo huno hapa nepaiya konagatimoʼmo maiʼniye. Lapa maeno alino lokiya vaino lapatesigetapa magoʼe hutapa lapakesamo afita fatago hisayafeʼmo alitaʼa ateʼnoʼageno uʼniye. 
1TH.3.3	Fiku yanageʼa kana yaʼmo aliʼnonaʼmofeʼmo mago vayaʼmo asagauʼa aigae. Lapakaemo ago afiʼnayana Gotiʼa lagaefeʼmo, ani kana yaʼmo afaʼa aligae, huno agesamo afiteno hu maleʼniye. 
1TH.3.4	Lapakaeʼeʼmo hogoteta maiʼnetaeʼmo ani gemo hutaeʼmo, kana yaʼmo aligune, huta lapa paiʼnona agufa kana yaʼmo aliʼnonageta ago lageʼnae. 
1TH.3.5	Ani kavafeʼmo nahausoli huʼnigeʼnaeʼmo, magoʼe huʼna afaʼa oʼmaiguve, huʼna huteʼna Timotifeʼmo, apakesamo afiʼa fatago nehafigi uka apako, huʼna ha paiʼnove. Sataniʼmo apamalageka huteno aliʼyatimo alino hano huno ataleʼnisifi, huʼna huteʼna lusi kava huʼna koli huteʼna aliʼna ateʼnogeno uʼniye.
1TH.3.7	Konagatimogitapae, huta, kana yaʼmo alige lagafu kige huta maiʼnonagenoʼaeʼmo lapava gemo huno laha painoʼaeʼmo, alagepa huʼa apakesamo afiʼa fatago nehae, huno laha paiʼniya gemoʼmo laipamo alino lokiya vaino lateʼnigeno laipamoʼmo falu huʼniye. 
1TH.3.8	Lapakaemo Ala kava nepiʼmo maiʼnetapaeʼmo oʼataleta atafautapa alagi huta maiʼnisayaʼmoʼmo alagi alagepa huta neʼmaune. 
1TH.3.9	Goti aulagaleʼmo lamogaga aige aige huta maiʼnetaeʼmo lapakaetefeʼmo lamogaga neʼauna kavatefeʼmo alagepa huta Gotifeʼmo afaʼa hao ke oseta uta haita ohapaigune. 
1TH.3.10	Lagaemo uta lapa maeta lapakesamo afita fatago huʼnaya kavatapimo alita kosita atesunafeʼmo muki afinaʼmo felugaʼe haniʼilagaʼeʼmo laipafiʼmo nunumuʼmo huta nelapatone.
1TH.3.12	Ala kava neʼmoʼa lapa maesigeno magoʼe huno lusi kava huno lapau lapayamopafiʼmo lapaino. Lagaemo lapakaefeʼmo lahau layamopafiʼmo lahauʼniya kavaʼmo huno konagatapimogiʼe muki vayaʼefeʼmo lapau lapayamopafiʼmo lapaino. 
1TH.3.13	Ala kava neʼmoʼa ani kavatetiʼmo lapa maeno lokiya vaino lapatenagetapa Ala kava netimo Yesu Kalaisiʼe muki vayaʼamogiʼeʼmo eminesiya afinaʼmo Afotimo Goti aulagaleʼmo hosu kavatapimo ohanesigetapa alagi alagepa hutapa maigae.
1TH.4.2	Ala kava neʼmo Yesutetiʼmo mani kavaʼmo hiyo, huta huʼnona gemo ago afiʼnae. 
1TH.4.3	Gotiʼa aote kavaʼmo hume hume neʼutapaeʼmo kumai kavafeʼmo maita halove hutapa atesayafeʼmo hauʼniye. 
1TH.4.4	Lapakaemo Gotitegamo alagepa kavaʼmo huge vayaʼaitegamo alagepa kavaʼmo huge nehutapaeʼmo lapamete lapamete hutapa atapimo aliyo. 
1TH.4.5	Malaga vayaʼmo Gotiʼa oʼageʼnaya vayaʼmogimo apakufamoʼmo hauʼniya agufa kavaʼmo huʼa hapaʼye nehigeʼapaeʼmo aʼmo neʼaliya agufa kavaʼmo osiyo. 
1TH.4.6	Ani kavatefeʼmo fiku yanageʼa mago vayaʼmogi konagaʼapimogifeʼmo humi apateteʼa aliʼa hosu huʼa apategae. Hogoteta hutaeʼmo, Ala kava neʼmoʼa kumai kavaʼmo anonaʼapilefeʼmo apamigiye. Ehetapiye, huta ago lapa paiʼnone. 
1TH.4.7	Ani kavatefeʼmo Gotiʼa kumai heʼa ugekana agufa kavaʼmo hisunafeʼmo keya aeno ge osuʼnifa laote alagepa kavaʼmo hisunafekeʼmo keya aeno ge huʼniye. 
1TH.4.8	Keya aeno ge huʼniyaʼmofeʼmo mani gemo oʼafiʼnaya vayaʼmogimo ma mopafi vayaʼmo apakameʼyamo noʼapamifa Aunemeʼamo lamiʼniya Gotikeʼmo apakameʼyamo neʼamiye.
1TH.4.10	He, lapakaemo muki Masetoniya kotega maiʼnaya konagatapieʼmo lapau lapayamopafiʼmo lapauʼniyaʼmonanafa konagatimogitapae, huta, lapao ke hetaeʼmo, magoʼe magoʼe huno lapaino, huta nehune. 
1TH.4.11	Vase huta alagepa huta maigune, hutapa lapakesamo afitetapa lapakaitapi yateʼmo alagepa hutapa yagaitapa ateʼnetapa aliʼyaʼmo aliyo, huta ago lapa paiʼnone. 
1TH.4.12	Malaga vayaʼaitegamo alagepa kavaʼmo hutetapa kafu osisayafeʼmo aliʼyaʼmo aliyo.
1TH.4.14	Lagaemo, Yesuʼa ago faliteno he tiʼniye, huta lagesamo afita fatago nehunaʼmofeʼmo Gotiʼa Yesupiʼmo faliʼnaya vayaʼe Yesuʼeʼmo apavalelino eminegaiye, huta lagesamo afita fatago hugune. 
1TH.4.15	Ala kava neʼmoʼa, afaʼa maiʼnaya vayaʼmogimo faliʼnaya vayaʼmo apataleʼa uʼa haiʼa hogo otegae, huno laha paiʼniye. 
1TH.4.16	Ala kava neʼmo kokuʼnapatiʼmo emineʼneʼenoʼaeʼmo alopa gefatiʼmo keya aeno ge nehisigenoʼaeʼmo enisole vayaʼaiteʼmo yagaino neʼapateya enisole vekamoʼa ge nehisigenoʼaeʼmo Goti pikulimo nehisigeno agaiʼamo eminegaiye. Emineʼneʼesigeʼapaeʼmo Kalaisipiʼmo maiʼneʼa faliʼnisaya vayaʼmo hogoteʼa he tigae. 
1TH.4.17	He netisagenoʼaeʼmo agaemo afaʼa maiʼnona vayaʼeʼmo lavalesigeta apakaegiʼeʼmo magokepi lokaeta uta haita hiyapiʼmo Ala kava neʼeʼmo fotu huteta muki afinaʼmo agaeʼeʼmo maige maige huta maigune. 
1TH.4.18	Maigunaʼmofeʼmo mani geletiʼmo konagatapimogi apaipamo alita falu hutapa apateyo.
1TH.5.2	Ago afiʼnayana kava noʼyagaiya haniʼilagamo kumaya vayaʼmo neʼaya kava huno Ala kava neʼmo afinaʼmo afole aigiye. 
1TH.5.3	Vayaʼmogi, alagepa huta neʼmaunanageta ani kavakeʼmo huta maigune, huʼa nehisagenoʼaeʼmo malage huno hosu kavaʼmo apakaeteʼmo afole aiteno alino hano huno apategaiye. Aʼnemogimo mafaʼnemo aliʼa apatesayafeʼmo huʼnaya afinaʼmo fikumo maiʼnagenoʼaeʼmo malage huno apakafu nekiya agufa kavaʼmo apakaeteʼmo afole aisigeʼapaeʼmo faiʼa kasalo opaegae. 
1TH.5.4	Konagatimogitapae, huta, faiʼa kasalo opaegayaʼmonanafa kumaya vayaʼmo neʼageʼapaeʼmo hapau neʼaiya kava hutapa lapakaemo hanipiʼmo oʼmaiʼnayaʼmofeʼmo ani afinaʼmo lapakaetegamo afole aisigetapaeʼmo lapau oʼaigae. 
1TH.5.5	Lagaemo hanipiʼmo oʼmaige haniʼilagamo umenitata nehaya vayakana huta oʼmaige huʼnone. Mukiʼamogitapamo ha le yategamo maiʼnetapa felugamo umenitata nehaya vayakana hutapa maiʼnae. 
1TH.5.6	Maiʼnonaʼmofeʼmo mago vayaʼmo apau kaleʼa neʼmaiya kava huta lagaemo lau kaleta oʼmaita laipa lagesaleʼmo yagaita lateteta maigetao. 
1TH.5.7	Apakaemo haniʼilagamo apau kalege haniʼilagamo aniʼmo neteʼa negi nagi huge nehayaʼmonanafa 
1TH.5.8	lagaemo feluga umenitata nehaya vayakana huta laipa lagesaleʼmo yagaita lategetao. Ati vayaʼmogimo kame vayaʼapimogimo ohapaesayafeʼmo lokiya aeni siotimo neʼvaiya kava huta lagesamo afita fatago nehuta lahau layamopafiʼmo lahaino. Ati vayaʼmogi lokiya aeni kakolitamo neʼmalaya kava huta Gotiʼa lagufamo alino katino latesiyafeʼmo agava maiʼneta lavayagunagu huta maigetao. 
1TH.5.9	Gotiʼa aipamo leno lateteno kayoʼmo lamisiyafeʼmo lekana paino olateʼnifa Ala kava netimo Yesu Kalaisitetiʼmo laha maesiyafeʼmo lekana paino lateʼniye. 
1TH.5.10	Falitesunageno eminesifi afaʼa maiʼnisunageno eminesifigeta agaeʼeʼmo magokepi lokaeta maisunafeʼmo falino lateʼniye. 
1TH.5.11	Huʼniyaʼmofeʼmo lapakaemo nehaya agufa kavaʼmo hutapa konagatapimogimo magoʼe hutapa hapa maetapa apaipamo alita lokiya vaitapa apatetetapa alita falu fala hutapa apateyo.
1TH.5.13	Goti aliʼyaʼmo neʼaliyaʼmofeʼmo alagepa vayaʼmo maiʼnae, hutetapa apakaefeʼmo lapau lapayamopafiʼmo lapaino. Magoke lapaipa lapakesamo alitetapa magokepi lokaetapa maiyo. 
1TH.5.14	Konagatimogitapae, huta, lapao ke honanagi alagaʼmo nehapaegeʼa afaʼa neʼmaiya vayaʼaifeʼmo, ehetapiye, huta, alagaʼmo olapaeno, hutapa hapa paiyo. Koli nehaya vayaʼai apaipamo alita lokiya vaitapa apateyo. Lokiya noʼvaiya vayaʼaina hapa maeyo. Muki vayaʼaitegamo vase vase hutapa falu fala kavaʼmo hiyo. 
1TH.5.15	Vayaʼmogi hosu kavaʼmo anonaʼapilefeʼmo aeʼa atagaina huʼa osisayafeʼmo alagepa huta yagaitapa apateyo. Lapakaemo muki afinaʼmo konagatapimogitegaʼe muki vayaʼaitegaʼeʼmo lapayamukiki hutapa alagepa kavaʼmo hiyo. 
1TH.5.16	Muki afinaʼmo lapamogaga aiyo. 
1TH.5.17	Muki afinaʼmo oʼataletapa nunumuʼmo hiyo. 
1TH.5.18	Muki agufa kavatefeʼmo Gotifekeʼmo hao ke heyo. Kalaisi Yesupiʼmo maiʼnetapaeʼmo ani kavaʼmo hisayafeʼmo Gotiʼa hauʼniye. 
1TH.5.19	Goti Aunemeʼamoʼmo ata legekana huno aliʼyaʼmo neʼaliyanagi aetapa yu oseyo. 
1TH.5.20	Ani kavatefeʼmo vayaʼmogimo Goti Aunemeʼaletiʼmo lapa nepaiya geeʼmo ina agufa gemo nehae, hutapa osiyo. 
1TH.5.21	Osutapa muki kavaʼe geʼeʼmo alita fako hutapa agege afige hutetapa alagepa kavaʼe alagepa geʼeʼmo atafauta lapaipafiʼmo maleyo. 
1TH.5.22	Muki agufa hosu kavaʼamo maita halove hutapa ateyo.
1TH.5.24	Lapakaefeʼmo keya aeno ge huʼniya vekamoʼmo agaiʼa avayafatiʼmo huʼniya geʼamo akame nehiyaʼmofeʼmo ani kavaʼmo afaʼa hugiye. 
1TH.5.25	Konagatimogitapae, huta, nunumuʼmo hutapa lateyo. 
1TH.5.26	Muki konagatapimogimo alita falu fala hutapa neʼapatetapaeʼmo lapaote lapaipamo kaliʼnetapa hapaetapa neyo. 
1TH.5.27	Nagaemo Ala kava neʼmo himamuʼaletiʼmo huʼnaeʼmo, mani avoʼmo alita lekana paigeʼapao muki apaote konagatimogi afiyo. 
1TH.5.28	Ala kava netimo Yesu Kalaisiʼa fikumo lapa maeno lapaminagetapa maiyo. He, lama gemo.
2TH.1.2	Afotimo Gotiʼe Ala kava netimo Yesu Kalaisiʼeʼmo fikumo lapa maeʼana lapamisaʼageno lapaipamoʼmo falu hino.
2TH.1.4	Apaini huʼa nelapatagetapa kana yaʼmo aliʼnetapaeʼmo lapakesamo afita fatago nehutapa oʼataleta atafauta alagi hutapa maiʼnayaʼmofeʼmo lagaemo Goti siosi vayaʼamo aliʼa anupa huʼa maiʼnaya yategaʼe yategaʼeʼmo hutaeʼmo, alagepa kavaʼmo huʼa neʼmaiye, huta lapakitapileʼmo alita asaga huta nelapatone. 
2TH.1.5	Lapakaemo Gotiʼa yagaino neʼapateya koteʼmo afaʼa uta haitapa maisaya kavaʼmo hutapa maiʼnae, huno hisiyafeʼmo ani kana yaʼmo aligae, huteno fako huno lapamiʼnigetapa aliʼnae. 
2TH.1.6	Gotiʼa kana yaʼmo aliʼa nelapamiya vayaʼai anonaʼapilefeʼmo alagepa kavaʼmo huno kana yaʼmo alino apamigiye. 
2TH.1.7	Ala kava neʼmo Yesu Kalaisiʼagi himamuʼapiʼe enisole vayanagi huʼa ata vaipiʼmo kokuʼnapatiʼmo emiʼeʼa muki vayaʼai apaulagaleʼmo afole neʼaisagenoʼaeʼmo Gotiʼa lapakaemo kana yaʼmo aliʼnaya vayaʼmo alino falu huno lapatesigeta lagaeʼe lapakaeʼeʼmo magokepi maita haga legaune. 
2TH.1.8	Kalaisiʼa Gotiʼmo oʼagege Ala kava netimo Yesu Kalaisifeʼmo alagepa faigoko geʼamo oʼafige huʼa neʼmaiya vayaʼmo anonaʼapilefeʼmo ata kayotetiʼmo apamagigiye. 
2TH.1.9	Apakaemo Ala kava neʼmo aulagaleʼmo oʼmaigayaʼmonanafa ha le konali himamuʼaʼe yategatiʼmo alino hapa faino apataletenoʼaeʼmo muki afinaʼmo alino apagoʼya lagauno apatalete apatalete hugiye. 
2TH.1.10	Ani afinaʼmo apaote vayaʼamo alino alagepa huno apatesigeʼapaeʼmo agiʼaleʼmo aliʼa asaga huʼa ategae. Muki vayaʼmo apakesamo afiʼa fatago nehaya vayaʼmogimo agaemo ageteʼapaeʼmo hapau aiteʼa apamogaga aigae. Lapakaemo lapa paiʼnona geeʼmo lapakesamo afita fatago huʼnayaʼmofeʼmo apakaeʼeʼmo magokepi lokaeta maigae.
2TH.1.12	Na kava hisayafeʼmae. Gotiʼe Ala kava neʼmo Yesu Kalaisiʼeʼmo fikumo lapa maeʼana lapamiteʼana lapaipafiʼmo aliʼyaʼmo alisaʼageʼapaeʼmo vayaʼmogi ani kavaʼmo ageteʼapaeʼmo Ala kava netimo Yesu Kalaisi agiʼaleʼmo aliʼa asaga huʼa atesayafeʼmae. Ani kavaʼmo hisageʼa Kalaisitetiʼmo lapakitapileʼmo aliʼa asaga huʼa lapategae.
2TH.2.2	Mago vayaʼmogi huʼapaeʼmo, Kalaisi afinaʼmo ago afole aiʼniye, huʼa nehayaʼmonanafa lokiya gefatiʼmo hutaeʼmo, Goti Aunemeʼamoʼmo laha paiʼniye, huʼa huʼnisafi mago vayaʼmogi eʼa aeʼa hakalo huʼa laha paiʼnae, huʼa huʼnisafi mago vayaʼmogi huʼapaeʼmo, Poloʼeʼmo lagaefeʼmo avoʼmo kaeʼnae, huʼa lapa paiʼnisafigi ani geeʼmo afitapa lapau aitetapa lapausoli osiyo. 
2TH.2.3	Mago vayaʼmogi alu ge alu geletiʼmo humi lapategayanagi oʼafiyo. Ala kava neʼmo afinaʼmo fikumo afole oʼaigiyaʼmonanafa hogoteʼa muki asole vayaʼmogimo Goti kaʼmo alagi atalesagenoʼaeʼmo hosu vekamo Gotiʼa ata kopiʼmo uno lamigiye, huno huʼniya vekamo afole aitesigenoʼaeʼmo ani afinaʼmo afole aigiye. 
2TH.2.4	Ani vekamoʼmo Gotitimoʼa maiʼniye, huʼa nehaya vayaʼai gotiʼapimogifeʼmo kamemo huno apatege mono nehaya gotiʼapimogifeʼmo kamemo huno apatege huno nehunoʼaeʼmo, aeʼna apakaseʼna hogote vekamo maiʼnove, huno hugiye. Agaemo Goti mono nopiʼmo uno haino maiʼnenoʼaeʼmo, Gotiʼnamo maiʼnove, huno hugiye. 
2TH.2.5	Lapakaeʼeʼmo maiʼneʼnaeʼmo ani gemo lapa paiʼnovana ago lapake kaniʼnifiye. 
2TH.2.6	Lapakaemo ago ageʼnayana mago kavaʼmoʼa ka akani maleʼniyanageno afole aisiya afinaʼmo alagi afole aigiye. 
2TH.2.7	Hemenimo mago vayaʼmogimo alagi hosu vekamoʼmo hisiya agufa kavaʼmo nehayaʼmonanafa kaʼmo neʼakaniya vekamoʼmo ka akanime akanime visigenoʼaeʼmo hosu vekamoʼmo muki vayapatiʼmo afole aigiye. 
2TH.2.8	Ani afinaʼmo muki keʼaepa gemo amagino neʼataleya vekamoʼmo muki vayaʼai apaulagaleʼmo afole aisigenoʼaeʼmo Ala kava neʼmo alino alave nehisigeno emineno avamusa aisiya kayotetiʼmo alagi amagigiye. 
2TH.2.9	Afole aiteno Satani himamuʼaletiʼmo lokiya alagena aune kavaʼmo noʼagaya aigofe aune kavaʼmo hugiye. 
2TH.2.10	Agaemo muki agufa aigofe hosu kavaʼaletiʼmo Gotiʼa alino apagoʼya lagauno apatalesiya vayaʼaifeʼmo humi apategaiye. Apakaemo Gotiʼa apakufamo alino katino apatesiyafeʼmo lama geeʼmo alagi ohapauʼnisigeʼa afela hegae. 
2TH.2.11	Ani kavaʼmo hugayaʼmofeʼmo Gotiʼa, aigofe gemo afaʼa afigae, huteno huno apami malesigeʼa aigofe geeʼmo, lama gemo haneʼniye, huʼa hugae. 
2TH.2.12	Na kava hisiyafeʼmae. Goti lama geʼaeʼmo apakesamo afiʼa fatago osuʼneʼa hosu kavafekeʼmo apamogaga neʼaiya vayaʼmogi aigofe gemo afisageno agoti huno apatetenoʼaeʼmo, hosu vayaʼmo maiʼnae, huno hisiyafeʼmae.
2TH.2.14	Lagaemo alagepa faigoko geʼamo aeta hakalo huta lapa nepaunagenoʼaeʼmo Gotiʼa Ala kava netimo Yesu Kalaisi ha le konali yaʼamo alisayafeʼmo keya aeno ge huʼniye. 
2TH.2.15	Konagatimogitapae, huta, ani kavaʼmo huʼniyaʼmofeʼmo aeta hakalo huta lapa paiʼnona geleʼe avoʼmo kaeʼnona geleʼeʼmo oʼataletapa atafauta alagi hutapa maiyo. 
2TH.2.16+2TH.2.17	Afotimo Gotiʼa lagaefeʼmo hau ayamopafiʼmo hauʼnigeno muki afinaʼmo lokiya vaita maiʼneta lavayagunagu huta agava maisunafeʼmo fikumo laha maeno lamiʼniye. Agaeʼe Ala kava netimo Yesu Kalaisiʼeʼmo muki alagepa gemo huge muki alagepa kavaʼmo huge hutapa maisayafeʼmo lapa maeʼana lapaipamo aliʼana lokiya vaiʼana lapatesaʼagetapa maiyo.
2TH.3.2	Muki vayaʼmogimo apakesamo afiʼa fatago nosayaʼmofeʼmo hosu vayaʼai apayapatiʼmo lagufamo alino katino latesiyafeʼmo nunumuʼmo hutapa lateyo. 
2TH.3.3	Apakaemo maiʼnayaʼmonanafa Ala kava neʼmoʼa huguve, huno huʼniya gemo alagi oʼataleno akame nehiya vekamoʼmo lokiya vaino lapateteno yagaino lapatesigeno hosu kavaʼmoʼa alino hosu huno olapategaiye. 
2TH.3.4	Lagaemo Ala kava nefeʼmo lagesamo afita fatago nehutaeʼmo lapakaefeʼmo, lagaemo huʼnona gemo afiteʼa akame nehayanageʼa afaʼa akame hugae, huta lagesamo neʼafune. 
2TH.3.5	Ala kava neʼmoʼa lapaipa lapakesamo alino ho huno lapatenagetapa Gotiʼa lagaefeʼmo hau ayamopafiʼmo hauʼniya kavaʼe Kalaisiʼa oʼataleno atafauno alagi huʼniya kavaʼeʼmo alagepa hutapa agetetapa afiyo.
2TH.3.7	Lagaemo lapakaeʼeʼmo lokaeta maiʼnetaeʼmo afaʼa oʼmaita aliʼyaʼmo aliʼnone. Ani kava huta lakame hisayafeʼmo ago lageʼnae. 
2TH.3.8	Neʼyatapimo fikumo alita oʼneʼnonaʼmonanafa laha maesayafeʼmo kana yaʼmo alita olapamisunafeʼmo felugaʼe haniʼilagaʼeʼmo aliʼyaʼmo aliʼnone. 
2TH.3.9	Ani kavaʼmo huʼnonana lapakaetegatiʼmo neʼyaʼmo afaʼa fikumo alita nesuna lokiyatimo haneʼniyaʼmonanafa nehuna kavaʼmo agetetapa akame hisayafeʼmo aliʼyaʼmo aliteta neʼyatimo miya faita neʼnone. 
2TH.3.10	Lapakaeʼeʼmo magokepi lokaeta maiʼnetaeʼmo, aliʼyaʼmo alisiyafeʼmo ohauʼnisiya vekamoʼmo neʼyatapimo oʼnegaiye, huta lokiya gemo huta lapa paiʼnone. 
2TH.3.11	Mago faigoko gemo huʼapaeʼmo, mago vayaʼmogi aliʼyaʼmo oʼaliʼa afaʼageʼmo maiʼneʼa himuʼnamu kavaʼmo huʼa alu vayaʼai yatefeʼmo yagaiʼa neʼmaiye, huʼa laha paiʼnageta afiʼnone. 
2TH.3.12	Lagaemo Ala kava netimo Yesu Kalaisitetiʼmo ani vayaʼaifeʼmo hutaeʼmo, himuʼnamu kavaʼmo osutapa aliʼyaʼmo alitetapa lapakaitapi neʼyaʼmo alita neyo, huta lokiya gemo nehune. 
2TH.3.13	Konagatimogitapae, huta, apakaemo ani hosu kavaʼmo nehayaʼmonanafa lapakaemo alagepa kavaʼmo nehutapaeʼmo alagaʼmo olapaeno. 
2TH.3.14	Mago vekamoʼmo mani avoʼmo nekaona gemo oʼafisiyaʼmoʼmo yagaita maiʼnetapa avagage hisiyafeʼmo maita halove hutapa ateyo. 
2TH.3.15	Lapakaemo maita halove hutapa ategayaʼmonanafa kametimo maiʼniye, hutapa osuta konagatimoʼmo maiʼniye, hutetapa agaefeʼmo ehekae, hutapa ha paiyo.
2TH.3.17	Nagaemo Poloʼnamo mani gemo nagaiʼnimo avo kayoʼmo aliʼna avoʼmo kaeʼnaeʼmo, Poloʼnamo ge lapamamaeʼnove, huʼna avoʼmo nekaove. Muki avoʼmo nekaova gemo ani agufa kavaʼmo huʼna nekaove. 
2TH.3.18	Ala kava netimo Yesu Kalaisiʼa fikumo lapa maeno lapaminagetapa mukiʼamo alagepa hutapa maiyo. He, lama ge.
1TI.1.2	Kagesamo afika fatago nehana mafaʼneʼnimo lama ge Goti mafaʼneʼamo Timotigaeʼmo mani avoʼmo nekaove. Afotimo Gotiʼe Ala kava neʼmo Yesu Kalaisiʼeʼmo fikumo kaha maeʼana kamiteʼana hanau huʼana katesaʼageno kaipamoʼmo falu hino.
1TI.1.4	Kaitene geʼe lapakinago vayaʼmogi apakiʼapilefeʼmo apava gemo huliʼa neʼvaya agufa geʼeʼmo lapakesamo alaʼamo oʼafiyo, huka hapa paiyo, huʼna ago kaha paiʼnovanageʼna hemeniʼeʼmo halate magoʼe gemo huʼna kaha nepauve. Ani agufa gemoʼmo Gotifeʼmo alagepa huʼa mono hisayafeʼmo lokiya vaino noʼapatefa geletiʼmo kaveta hisaya kavakeʼmo alino afole aino neʼate. 
1TI.1.5	Kagaemo hapa paisanageʼa afiteʼapaeʼmo hapau apayamopafiʼmo hapausiyafeʼmo hapa paiyo, huʼna ago kaha paiʼnove. Inagi hapau apayamopafiʼmo nehapaiya kavaʼmo yaveyave apaipafatiʼmo afole aige alagepa huno alino fako huno neʼapateya apakupi mafaʼnefatiʼmo afole aige lama ge huʼa apakesamo afiʼa fatago nehaya kavatetiʼmo afole aige nehiye. 
1TI.1.6	Magoʼamogimo ani alagepa kaʼmo ago atale uʼa afa gelefeʼmo ge huge afige huteʼa afa kavatefekeʼmo mono nehae. 
1TI.1.7	Apakaiʼapimo Goti keʼaepa geʼamo aliʼa apaya neʼmalaya vayaʼmo maisayafeʼmo hapauʼniye. Apakaemo lokiya gemo nehayaʼmonanafa apakaiʼapimo nehaya gemo aepaʼamo alagepa huʼa oʼafiʼneʼa na agufa gemo nehupi, huʼa noʼafiye. 
1TI.1.8	Lagaemo ago afiʼnonana vayaʼmogi Goti keʼaepa geʼamo alagepa huʼa aliʼa apaya neʼmalesayana alagepa gemo haneʼniye, huta afiʼnone. 
1TI.1.9	Afiʼnonaʼmonanafa Gotiʼa fatago vayaʼaitefeʼmo keʼaepa geʼamo osuʼnifa hosu kavaʼmo nehaya vayaʼaitefekeʼmo hu maleʼniye. Keʼaepa gemo amagiʼa ataleteʼa noʼafiya vayaʼaitefenagi mono osuʼa hosu kavaʼmo nehaya vayaʼaitefenagi apaote kavaʼmo osuʼa ma mopafi kavaʼmo akame nehaya vayaʼaitefenagi itaʼapi afoʼapimogi kamitimo neʼapamagiya vayaʼaitefenagi vayaʼmo nehapaya vayaʼaitefenagi huno hu maleʼniye. 
1TI.1.10	Kumai kavaʼmo nehaya vayaʼaitefenagi vemogi ve apafalugi neʼaliya vayaʼaitefenagi vayaʼmo kumayaʼmo neʼapavalaya vayaʼaitefenagi aigofe gemo nehaya vayaʼaitefenagi apagoʼyamo ataleteʼa aigofe gemo nehaya vayaʼaitefenagi huno hu maleʼniye. Inagi mani hosu kavatefenagi muki alu hosu kava alu hosu kavatefenagi huno hu maleʼniye. Kaitaʼmo haugekana gemo ohaneʼneno vayaʼmo alino hapageno neʼapateya geʼamo ago amagiʼa neʼatalaya kavateʼefeʼmo hu maleʼniye. 
1TI.1.11	Mani gemo alagepa faigoko gemo haneʼniyana aliʼa auleʼa neʼataya Goti geʼamo ha le konali faigoko geʼamo haneʼniye. Gotiʼa mani geleʼmo yagaiʼna atesuvafeʼmo namiʼnigeʼna alinineʼna aeʼna hakalo huʼna hapa nepauve.
1TI.1.13	Hogoteʼna Yesufeʼmo huʼna faipa huʼna atege vayaʼaeʼmo naini huʼna apatege kamemo huʼna apatege huʼna maiʼnovaʼmonanafa hau huno nateʼniye. Alagepa huʼna oʼafige nagesamo afiʼna fatago osuge huʼnovaʼmofeʼmo hau huno nateʼniye. 
1TI.1.14	Ala kava netimoʼa lusi kava huno fikumo naha maeno namiʼnigeʼna Kalaisi Yesupiʼmo maiʼneʼnaeʼmo nagesamo afiʼna fatago nehuʼnaeʼmo nahau nayamopafiʼmo nahauʼniye. 
1TI.1.15	Mani lama geeʼmo apakesamo afiʼa fatago huteʼa alisaya gemo haneʼniyana Kalaisi Yesuʼa hosu vayaʼai apakufamo alino katino apateteno hapau vaisiyafeʼmo ma mopafiʼmo emineʼniye, huta nehune. Inagi nagaemo hosu kavaʼmo nehaya vayaʼmo magoʼe huʼna ago aeʼna apakaseʼna hogote hosu vekamo maiʼnove. 
1TI.1.16	Maiʼnovaʼmonanafa Yesu Kalaisiʼa maige maige huʼa maisaya yaʼmo alisayafeʼmo apakesamo afiʼa fatago hisaya vayaʼmo hogoteno nagaemo nageno nataleʼniya kavaʼamo alino apave lisiyafeʼmo hau huno nateʼniye. Alino apave lisigeʼa ageteʼapaeʼmo, alagi hosu vekaleʼmo huʼniya agufa alagepa kavaʼmo lagaeteʼeʼmo afaʼa hugiye, huʼa apakesamo afisayafeʼmo hau huno nateʼniye. 
1TI.1.17	Ala kini vekamo ofalino maige maige huno neʼmaiya vekamo noʼagona vekamo agaiʼageʼmo ageteno afiʼniya vekamo ala agiʼaʼe ha le konali yaʼaʼeʼmo muki afinaʼmo hanege hanege huno haneno. He, lama ge.
1TI.1.19	Kamemo nehukaeʼmo kagesamo afika fatago huteka kagupi mafaʼnemo geʼamo afiyo. Mago vayaʼai apakupi mafaʼnemoʼmo, hosu kavaʼmo nehae, huno nehigeʼapaeʼmo noʼafigenoʼaeʼmo apakesamo afiʼa fatago huʼnaya kavaʼapimo alagi alino atagaeno neʼatale. 
1TI.1.20	Ani agufa kavaʼmo Haimeniyasiʼe Alekasanaʼeʼmo huʼana maiʼnaʼae. Afiteʼana Goti agiʼaleʼmo huʼana faipa huʼana oʼatesaʼafeʼmo Satani ayapiʼmo aliʼna anateʼnove.
1TI.2.1	Nagaemo huʼnaeʼmo, Goti vayaʼamogimo hogoteʼa muki vayaʼaifeʼmo Gotifekeʼmo ge huʼa afige nunumuʼmo huge nunumuʼmo huʼa apatege hao ke hege huʼa maiyo, huʼna lokiya gefatiʼmo nehuve. 
1TI.2.2	Gamani vayaʼe muki yagaiʼa neʼapataya vayaʼefeʼmo nunumuʼmo huta apategetao alagepa huta magokepi lokaeta maiʼneta Gotifeʼmo mono nehuta muki vayaʼaitegamo fatago kavaʼmo hugunanagi. 
1TI.2.3	Lagufamo alino katino nelateya Gotiʼa ani kavafeʼmo hauʼnigenoʼaeʼmo kanale kavaʼmo haneʼniye, huno nehiye. 
1TI.2.4	Agaemo muki vayaʼai apakufamo alino katino apatesigeʼa lama geʼamo afiʼa aeto hisayafeʼmo hauʼniye. 
1TI.2.5	Gotiʼa magoke vekamo maiʼnigeta lagaemo maiʼnonanageno agaeʼeʼmo magokepi lokaeta maisunafeʼmo ani magoke vekamo folagapi vekamoʼmo Kalaisi Yesuʼa vayaʼmo maiʼniye. 
1TI.2.6	Agaemo muki vayaʼmo miya faino hatu maeno apatesiyafeʼmo agaiʼa agufamo Gotina amiʼnigeʼapaeʼmo Gotiʼa lekana pai maleʼniya afinaʼmo geʼamo aeʼa hakalo huʼa hapa paigae. 
1TI.2.7	Ani kavatefeʼmo lekana paino nateʼnigeʼna geʼamo aeʼna hakalo huʼna hapa nepauva vekamoʼmo maiʼneʼna apa vekaʼamoʼnamo alu nofi vayaʼmogimo apakesamo afiʼa fatago hisayafeʼmo lama geʼamo aliʼna apaya neʼmalova vekamo maiʼnove. Aigofe gemo nosufa alagi lama gemo nehuve.
1TI.2.8	Nahauʼniyanageʼa muki ve anagaʼmogimo lole apakesamo oʼafiʼneʼa apaote kavaʼmo huʼa apaipamo neleya kavaʼmo ataleʼa alagepa huʼa maiʼneʼa muki haopalegamo maiʼneʼapaeʼmo nunumuʼmo hugae.
1TI.2.11	Aʼnemogi Goti gemo afiteʼapaeʼmo ge osuʼa mono vayaʼai apaiyafiʼmo maigae. 
1TI.2.12	Nagaemo aʼnemogi aliʼa apaya malege ve anagaʼaiteʼmo yagaiʼa apatege hisayafeʼmo aliʼna oʼapateʼnovanageʼa ge osuʼa afaʼa maigae. 
1TI.2.13	Gotiʼa hogoteno Atamuʼmo alo huteno Iviʼmo alo huno ateʼniyaʼmofeʼmae. 
1TI.2.14	Sataniʼmo Atamuʼa humi oʼateʼnifa Ivikeʼmo humi ateʼnigeno Goti keʼaepa geʼamo ago amagino ataleʼniye. 
1TI.2.15	Amagino ataleʼniyaʼmofeʼmo aʼnemogi apakesamo afiʼa fatago huge hapau apayamopafiʼmo hapauge apaote kavaʼmo huge vayaʼmogi apakesayafeʼmo apamoʼya aige huʼa maime maime neʼvisagenoʼaeʼmo Gotiʼa mafaʼneʼamo alino ateʼnigeno emineʼniya kavatetiʼmo apakufamo alino katino apateteno hapau vaigiye.
1TI.3.2	Ani vayatama vekamo vaiʼmo noʼamisageno afaʼa neʼmaisiya vekamoʼmo magoke aʼmo aliʼnisiya vekamokeʼmo maigiye. Agufaleʼmo alagepa huno yagaino atege aipa agesaleʼmo alagepa huno yagaino atege alagepa kavaʼmo huge nata vayaʼaiteʼmo alagepa huno yagaino apatege afaʼa alino apaya malege nehiya vekamokeʼmo maigiye. 
1TI.3.3	Lusi aniʼmo neteno negi nagi osuge kaveta osuge monieʼmo haʼye osuge huteno yagu yaga huno maige ge neʼvaiya kavafeʼmo ohauge ma mopafi yafeʼmo lusi kava huno ohauge hisiya vekamoʼmo maigiye. 
1TI.3.4	Agaemo afamo anagaʼaleʼmo alagepa huno yagaino apateteno mafaʼneʼamo muki kavatefeʼmo alagepa kavatetiʼmo alino aiyafiʼmo apatesiya kavaʼmo haneʼniye. 
1TI.3.5	Mago vekamoʼmo afamo anagaʼaleʼmo alagepa huno yagaino apatesiyafeʼmo oʼageʼnisiyana haiya kava huno Goti siosi vayaʼaleʼmo yagaino apategaiye. 
1TI.3.6	Saufamo Goti mafaʼnemo hamaleʼnisiya vekamoʼmo vayatama vekamo oʼmaigiye. Sataniʼa himuʼnamu agesamo afiʼnigenoʼaeʼmo Gotiʼa hunoʼaeʼmo, hosu kagesamo afiʼnane, huno huʼniya agufa gemo huno saufamo agesamo afino fatago huʼnisiya Goti mafaʼnemoʼmo agufamo avalelino nehaisigenoʼaeʼmo Gotiʼa, hosu kavaʼmo huʼnane, huno hugiye. 
1TI.3.7	Malaga vayaʼmogiʼeʼmo huʼapaeʼmo, alagepa vekamo maiʼniye, huʼa hisageno neʼmaisiya vekamo maigiye. Fiku yanageno hosu agiʼamo amisageno Satani aneʼaifiʼmo hegekana huno atafaugiye.
1TI.3.8	Ani kavaʼmo huʼa mono aliʼyaʼmo neʼaliya nikeni vayaʼmogimo alagepa huʼa neʼyagaiya yahauve vayaʼmo maigae. Lole gemo osuno magoke gemo huteno lusi aniʼmo neteno negi nagi osuno monieʼmo haʼye nosisiya vekamoʼmo maigiye. 
1TI.3.9	Alagepa huno agupi mafaʼnemo maiʼninageno lagesamo afita fatago nehuna gemo hogoteno alino fala ki maleʼneno henagaʼamo ago alino lave liʼnigeta ageʼnona geleʼmo atafauno alagi huʼneno akame nehisiya vekamo maigiye. 
1TI.3.10	Ani kavaʼmo huʼa hogoteʼa amalageka huʼa agesagenoʼaeʼmo alagepa kavaʼmo nehisiya vekamo nikeni aliʼyaʼmo alino. 
1TI.3.11	Ani kavaʼmo huno aʼamoʼmo alagepa huno yagaisiya agufa a kanogeʼmo maigiye. Hosu faigoko gemo osuno agufaleʼmo alagepa huno yagaino atege muki kavatefeʼmo alagepa kavaʼmo huge nehisiya a kanomoʼmo maigiye. 
1TI.3.12	Nikeni aliʼyaʼmo aligefe hisiya vekamo magoke a kanomo aliʼnisiya vekamoʼmo maigiye. Agaemo aʼne mafaʼneʼaleʼmo alagepa huno yagaino neʼapatesiya vekamoʼmo maigiye. 
1TI.3.13	Alagepa nikeni aliʼyaʼmo alisiyana ala agimo aliteno agesamo afino fatago nehuno lokiya vaino maigiye.
1TI.3.14	Aise afinaʼmo maiteʼna kagaetegamo visuvafeʼmo nahauʼniye. 
1TI.3.15	Aise afinaʼmo maigeʼna oʼvisugekaeʼmo Goti nopiʼmo maiʼnekaeʼmo hisana kavaʼmo agesanafeʼmo mani gemo avoʼmo nekaove. Ani noʼmo afaʼa neʼmaiya Goti siosiʼamo haneʼnigeno lama geʼamoʼmo hanege hanege huno hanesiyafeʼmo noʼmo posilekeʼmo nehaneya kava huno lama geʼamo siosiʼaleʼmo haneʼniye. 
1TI.3.16	Mono kavatimo hogote kavaʼmo alopa kavaʼmo haneʼnigeno alino fala ki maleʼneno alino lave liʼnigeta ani mono kavaʼmo nehune. Mani geeʼmo hutaeʼmo, Gotiʼa agufamo aliteno vayaʼai apaulagaleʼmo afole aiʼniye. Goti Aunemeʼamoʼmo hunoʼaeʼmo, fatago vekamae, huno huʼniye. Enisole vayaʼmogi ageʼnae. Alu nofi vaya alu nofi vayaʼaifeʼmo agaefeʼmo alagepa faigoko geʼamo aeʼa hakalo huʼa hapa paiʼnae. Ma mopafi vayaʼmogimo agaefeʼmo apakesamo afiʼa fatago huʼnae. Gotiʼa avalelino uno haino kokuʼnapi ateʼnigeno maiʼniye, huta nehune.
1TI.4.2	Apavayaletiʼmo aigofe gemo hugayaʼmonanafa apakupi mafaʼnemo faliʼnegekana huno maiʼniye. 
1TI.4.3	Apakaemo, aʼmo oʼalige veleʼmo oʼmaige neʼyaʼmo mosige hiyo, huʼa aliʼa apaya malegae. Gotiʼa apakesamo afiʼa fatago huge lama geʼamo afiʼa aeto huge nehisaya vayaʼmogimo neʼyaʼmo aliʼneʼa agaefekeʼmo hao ke heteʼa nesayafeʼmo muki neʼyaʼamo alo hu maleʼniye. 
1TI.4.4	Muki alo huʼniya yaʼamo alagepa yaʼageʼmo haneʼniyanageta lagaemo alita atalesuna yaʼmo ohaneʼnifa aliʼnetaeʼmo Gotifeʼmo hao ke heteta nesuna yaʼmo haneʼniye. 
1TI.4.5	Gotiʼa hunoʼaeʼmo, afaʼa negae, huno huʼniyanageta nunumuʼmo huteta afaʼa negaune.
1TI.4.6	Kagaemo konagatimogifeʼmo ani kavafeʼmo alika apaya malesanana Yesu Kalaisi alagepa aliʼyaʼamo neʼalina vekamo maigane. Lagesamo afita fatago nehuna gemo alagepa huka akame huʼnana gemo neʼyaʼmo negekana huka nesanagenoʼaeʼmo lokiya vaino kategaiye. 
1TI.4.7	Kategaiyaʼmonanafa ma mopafi gemo aote ohaneʼniya gemo anekalo aʼnemogi kaitene gemo oʼafika yokalo leʼa aeʼa apakasesayafeʼmo teleninimo nehaya kava huka Gotifeʼmo alagepa huka mono hisanafeʼmo teleninimo huvo. 
1TI.4.8	Apakufaletiʼmo teleninimo nehaya kavaʼmoʼmo aiseʼamo hapa maegaiyaʼmonanafa mono kavaʼmoʼa muki alagepa kavatefeʼmo laha maegaiye. Gotiʼa hunoʼaeʼmo, alagepa mono nehaya kavaʼmoʼa afaʼa maisaya kavatefeʼmo hemeniʼe afole aisiya afinaʼeʼmo lapa maegaiye, huno polomasi gemo huʼniye. 
1TI.4.9	Mani nehuna geeʼmo lama gemo apakesamo afiʼa fatago huteʼa alisaya gemo haneʼniye. 
1TI.4.10	Ani gelefeʼmo aliʼyaʼmo neʼalune. Gotiʼa muki vayaʼmo hapa neʼmaeyaʼmonanafa apakesamo afiʼa fatago nehaya vayaʼai apakufamo alino katino apateteno hapau neʼvaiya vekaeʼmo alita amufa amiʼnonaʼmofeʼmo huʼa faipa huʼa nelatagetaeʼmo aliʼyaʼamo neʼalune.
1TI.4.11	Ani kavaʼmo hiyo, huka huge alika apaya malege hiyo. 
1TI.4.12	Kagaemo apakesamo afiʼa fatago nehaya vayaʼmogi kakame hisayafeʼmo alagepa gemo huge alagepa kavaʼmo huge kahau kayamopafiʼmo kahauge kayamukiki huge alagepa huka kagesamo afika fatago huge yaveyave kavaʼmo huge huka maigeʼapao afa neya vekamo maiʼniye, huʼa osiyo. 
1TI.4.13	Kagaemo Goti geʼamo alagepa huʼa lekana paige ani kavaʼmo hiyo, huʼa aeʼa hakalo huʼa hapa paige aliʼa apaya malege hisayafeʼmo yagaika apateme apateme neʼugeʼna egauve. 
1TI.4.14	Yagaiʼa neʼapataya vayatama vayaʼmogi kagaeteʼmo apayaʼmo maleʼa kateteʼa Gotitegatiʼmo aliʼnaya geletiʼmo aliʼyaʼamo alisanafeʼmo lokiyaʼamo kamiʼnae. Fiku yanageno kamiʼnaya yaʼmo afaʼa hanegaiyanagi kamiʼnaya yatetiʼmo aliʼyaʼmo aliyo. 
1TI.4.15	Ani kavatefeʼmo kagesamo afifi huka maiʼnekaeʼmo lokiya vaika aliʼyaʼmo aligeʼa alagepa kavakamoʼmo kosime kosime neʼviya kavakamo mukiʼamogimo ageyo. 
1TI.4.16	Kagaikaleʼmo alagepa huka yagaiʼneka alika apaya neʼmalana kavateʼmo yagaiyo. Yagaime yagaime neʼukaeʼmo kagaika kagufamo alika katika kateteka gekamo neʼafiya vayaʼai apakufamo alika katika apategane.
1TI.5.2	Itakamofeʼmo ha nepaina agufa gemo huka alopa aʼne anagaʼaifeʼmo hapa paiyo. Kasakamogifeʼmo hapa nepaina agufa gemo huka venemo aʼne anagaʼaifeʼmo alagepa kaipamo kaliʼneka hapa paiyo.
1TI.5.3	Kogu aʼne anagaʼmo yagaiʼa apatesaya vayaʼmo oʼmaiʼnisayana siosi vayaʼmogimo alagepa huʼa yagaiʼa apategae. 
1TI.5.4	Ani kogu aʼne anagaʼmogi mafaʼneʼapimo maige apakioʼapimogi maige huʼnisayana afaʼa yagaiʼa apategae. Kogu aʼne anagaʼmogi itaʼapi afoʼapimogimo anonaʼapilefeʼmo Gotitefeʼmo mono kavaʼmo huʼa yagaiʼa apategae. Gotiʼa ani kavafeʼmo hauʼnigenoʼaeʼmo, alagepa kavaʼmo haneʼniye, huno nehiye. 
1TI.5.5	Apakaiʼapigeʼmo maiʼnisaya kogu aʼne anagaʼmogimo Gotifeʼmo aliʼa amufa amiteʼapaeʼmo nunumuʼmo huʼa apatege felugaʼe haniʼilagaʼeʼmo nunumuʼmo huge huʼa neʼmaiye. 
1TI.5.6	Neʼmaiyaʼmonanafa apakufamoʼmo hauʼniya kavaʼmo nehaya kogu aʼnemogimo afaʼa maiʼneʼapaeʼmo falisaya kavategamo neʼmaiye. 
1TI.5.7	Vaiʼmo oʼalisayafeʼmo kaha paiʼnova kavaʼmo hiyo, huka hapa paiyo. 
1TI.5.8	Mago vayaʼmogi konagaʼapimogiteʼmo alagepa huʼa noʼyagaisayana hosu kavaʼmo nehayaʼmonanafa afamo anagaʼapileʼmo yagaiʼa noʼapatesayana magoʼe huʼa hosu kavaʼmo nehae. Ani kavaʼmo nehisaya vayaʼmo mono gemo ataleʼa apakesamo afiʼa fatago nosaya vayaʼmo magoʼe huʼa aeʼa apakaseʼa alagi hosu vayaʼmo maiʼnae.
1TI.5.9	Magoke vekaleʼmo maiʼneʼapaeʼmo sigisitiʼa kafugamo aeʼa agaseʼa maiʼnisaya kogu aʼne anagaʼmogi apakiʼapimo avoʼmo kae maleyo. 
1TI.5.10	Apakaefeʼmo, alagepa kavaʼmo nehae, huʼa hisageʼa maiʼneʼa mafaʼneʼapileʼmo yagaiʼa apatege nata vayaʼaiteʼmo yagaiʼa apatege apaote vayaʼai apaiyamo sese huʼa apatege kana yaʼmo aliʼnisaya vayaʼmo hapa maege muki alagepa kavatefeʼmo apayamukiki huge nehisaya kogu aʼne anagaʼmogi apakiʼapimo avoʼmo kaeyo, Siosi vayaʼmogi yagaiʼa apategaiyanagi. 
1TI.5.11	Saufa kogu aʼnemogi apakiʼapimo avoʼmo okaeyo. Apakaemo veleʼmo maisaya kavafeʼmo apakesamo afisayaʼmoʼmo Kalaisiʼmo apakameʼyamo amigae. 
1TI.5.12	Kalaisifeʼmo huʼapaeʼmo, ani kavaʼmo hugune, huʼa ha paiʼnaya gemo amagiʼa atalesagenoʼaeʼmo vaiʼmo apamigiye. 
1TI.5.13	Magoʼe huʼa hosu kavaʼmo huʼa aliʼyaʼmo oʼaliʼa alu nopi alu nopiʼmo uʼeʼa nehuʼapaeʼmo hosu faigoko gemo hulitata huge himuʼnamu kavaʼmo huge nagaekeʼmo ageteʼna afiʼnove, huʼa huge osisaya agufa gemo afaʼa huge nehae. 
1TI.5.14	Ani agufa kavaʼmo hugayaʼmofeʼmo saufa kogu aʼnemogimo halate uʼa veleʼmo maiʼneʼa mafaʼnemo aliʼa apateteʼa noʼapifi yateʼmo yagaisayafeʼmo nahauʼniye. Ani kavaʼmo hisageʼapaeʼmo kame vayatimogimo huʼa faipa huʼa latesaya kaʼmo oʼagegae. 
1TI.5.15	Mani gemo avoʼmo okaeʼnogeʼapaeʼmo hogoteʼa mago kogu aʼne anagaʼmogi malage huʼa alagepa kaʼmo ago atale uʼa Satani akame huʼnae. 
1TI.5.16	Mago apakesamo afiʼa fatago nehaya vayapatiʼmo mago kogu aʼnemo maiʼnisayana ani vayapatiʼmo mago vekamomofi a kanomomofi huno afaʼa yagaino atesiya kavaʼmo haneʼniye. Siosi vayaʼmogimo agaiʼageʼmo maiʼnisiya kogu a kanoleʼmo yagaiʼa atege mago alu kogu aʼne anagaʼaiteʼmo yagaiʼa apatege huʼnisayana ani kogu aʼnemogimo kana yaʼmo afaʼa oʼaligae.
1TI.5.18	Goti mukufiʼmo avoʼmo kae maleʼniya gemoʼa hunoʼaeʼmo, pulumakamogimo viti alagamo haletiʼyaʼamo apaiyaletiʼmo aeʼa nehaleʼapaeʼmo ani neʼyapatiʼmo oʼnesayafeʼmo apavayaleʼmo nofiʼmo kitapa oʼapateyo, huno huteno magoʼe gemo hunoʼaeʼmo, aliʼyaʼmo neʼaliya vayaʼmo miyaʼapimo alisaya kavaʼmo huʼa maiʼnae, huno huʼniye.
1TI.5.20	Kagaemo muki vayaʼai apaulagaleʼmo hosu kavaʼmo hisiya vayatama vekaeʼmo, hosu kavaʼmo huʼnane, huka ha paigeʼapao muki vayatama vayaʼmogimo afiteʼa koli hiyo. 
1TI.5.21	Nagaemo Goti aulagalenagi Ala kava netimo Yesu Kalaisi aulagalenagi Gotiʼa lekana paino apateʼniya enisole vayaʼai apaulagalenagi huʼna kaha paiʼnaeʼmo, mani kavaʼmo huka alika fako huka apatesanafeʼmo hukaeʼmo fiku alika fako huka oʼapateka hogoteka ani gemo aepaʼamo afitekaeʼmo mago vayaʼaitegaʼe alu vayaʼaitegaʼeʼmo lole agufa kavaʼmo osuka magoke aiyaya kavakeʼmo huka alika fako huka apato, huʼna kaha nepauve. 
1TI.5.22	Siosi vayaʼaiteʼmo yagaiʼa apatesaya vayaʼmo lekana paika apateteka apakaeteʼmo malage huka kayaʼmo maleka oʼapato. Fiku yanageno lekana paika ateʼnisana vekamo hosu kavaʼamoʼmo kagaeteʼmo aino kamaesigeka kagaemo vaiʼmo aligane. Kaotekeʼmo maiteka alagepa huka maiyo. 
1TI.5.23	Kagaemo kaipa kagafuʼmo kige kaitaʼmo kahauge nehigekaeʼmo anilafaʼageʼmo oʼneka nofi alagafati aniʼmo aiseʼamo lakiteka no. 
1TI.5.24	Mago vayaʼai hosu kavaʼapimo hogoteno afole aiʼnigeʼa ageteʼapaeʼmo aliʼa fako huʼa neʼapatayaʼmonanafa mago vayaʼai hosu kavaʼapimo aliʼa fako huʼa neʼapataya afinaʼmo henagaʼamo afole neʼaiye. 
1TI.5.25	Ani kava huno mago vayaʼai alagepa kavaʼapimo vayaʼai apaulagaleʼmo haneʼniyaʼmonanafa oʼageʼnaya alagepa kavaʼapimo alagi fala kino ohaneno afole aisigeʼa agegae.
1TI.6.2	Aliʼyaʼmo afoʼamoʼmo agesamo afino fatago huʼnisiya vekamoʼmo maiʼnisiyana aliʼyaʼamo neʼaliya vayaʼmogimo huʼapaeʼmo, konagatimoʼmo maiʼniyaʼmofeʼmo geʼamo oʼafigune, huʼa osuʼa, lagaemo ha maesuna vekamo agesamo afino fatago huʼniya vekamo lahauʼniya vekamo maiʼniyaʼmofeʼmo geʼamo afigune, huʼa hisaya kavaʼmo haneʼniye. Ani kavaʼmo hiyo, huka hapa paiteka alika apaya malo.
1TI.6.4	ala vekamo maiʼnove, huno agesamo neʼafiya vekamoʼmo maiʼneno magoke yafeʼmo agesamo noʼafiye. Agaemo geletiʼmo kaveta hisiyafeʼmo hauʼnigeno hosu apaipa kafa hapaege kaveta huge huʼa faipa huʼa apatege hosu apaipa kaliʼa apatege nehaya kavaʼmo afole neʼaiye. 
1TI.6.5	Apaipa apakesamoʼmo kasaliʼniya yakana agufa apakesamo afiteʼa lama gemo oʼaliʼa ataleʼa alu ge alu gemo huteʼapaeʼmo afa gemo nehae. Mono kavatiletiʼmo akamelegamo magoʼe yaʼmo aligune, huʼa apakesamo neʼafiye. Ani agufa vayaʼmo maika halove huka apato. 
1TI.6.6	Apakesamo neʼafiyaʼmonanafa mono kavaʼmo huteʼa magoʼe huʼa kagemi yaʼmo alisayafeʼmo hapaʼye osuʼnigeno apaipamoʼmo falu nehisiya vayaʼmogi akamelegaʼamo magoʼe huʼa alopa yaʼmo aligae. 
1TI.6.7	Itatimogi aliʼa nelataya afinaʼmo mago yaʼmo aliʼnita afole noʼaune. Ani kavaʼmo huta ago afiʼnonana falisuna afinaʼmo mago kagemi yatiʼeʼmo alinita afaʼa oʼugune. 
1TI.6.8	Neʼyatiʼe kukenatiʼeʼmo haneʼnisiyana laipamoʼmo falu hugiye. 
1TI.6.9	Kagemi yaʼapiʼe vayaʼmo maisayafeʼmo hapauʼnisiya vayaʼmo apamalageka hisiya kateʼmo neʼvagenoʼaeʼmo hosu hapaʼye kavaʼapimoʼa aneʼaifiʼmo hegekana huno neʼapatafaigeʼa alagi asagauʼa neʼaiyanageʼa ata kopiʼmo uʼa lamiʼa maigae. 
1TI.6.10	Monieʼmo hapaʼye nehiya kavaʼmoʼa muki alu hosu alu hosu kavaʼmo aepaʼamo haneʼniye. Mago vayaʼmo magoʼe monimo alisayafeʼmo hapaʼye huʼnigeʼapaeʼmo lagesamo afita fatago nehuna gemo ataleʼnageno asole hanageke kavaʼmoʼa apaipafiʼmo hapaeʼnigeʼa asole kana yaʼmo aliʼnae.
1TI.6.12	Kagaemo alagepa kamemo apakesamo afiʼa fatago nehaya vayaʼmogi nehaya agufa kamemo huvo. Maige maige huka maisanafeʼmo keya aeno ge huʼniyanagi ani kavateʼmo atafauka alagi huka maiyo. Keya aeno ge huʼnigekaeʼmo kagaemo muki afiʼnaya vayaʼai apaulagaleʼmo hukaeʼmo, Yesufeʼmo nagesamo afiʼna fatago huʼnove, huka alagepa gemo ago hapa paiʼnane. 
1TI.6.13	Nagaemo afaʼa neʼmaiya yaʼmo neʼapamiya Goti aulagaleʼe Kalaisi Yesuʼa Ponitiyasi Pailati aulagaleʼmo alagepa gemo huteno faliʼniya vekamo aulagaleʼeʼmo maiʼneʼnaeʼmo kaha nepauve. 
1TI.6.14	Nagaemo, huvo, huʼna kaha paiʼnova gemo afiteka magoke vaiʼmo afaʼa oʼalisanafeʼmo alagi akame hume hume neʼugenoʼao Ala kava netimo Yesu Kalaisiʼa afole aino. 
1TI.6.15	Gotiʼa lekana pai maleʼniya afinaʼmo afole aisigenoʼaeʼmo Yesuʼmo afole aigiye. Aliʼa auleʼa neʼataya Gotiʼa Yesuʼmo alino apave ligiye. Gotiʼa magoke himamuʼaʼe vekamo maige yagaiʼa neʼapataya kini vayaʼaiteʼmo yagaino apatege kava vayaʼai kava vekaʼapimo maige huʼniye. 
1TI.6.16	Agaiʼamo ofalino maiʼneno afaʼa neʼmaiya yaʼmo afoʼamoʼmo maiʼneno ha le yategamo maiʼniyanageʼa vayaʼmo alagi oʼvisaya agufa ha le yategamo maiʼniye. Muki vayaʼmogi oʼageʼnayanageʼa afaʼa oʼagegae. Ala agiʼamo amisageno himamuʼaletiʼmo muki afinaʼmo yagaige yagaige huno yagaino maino. He, lama ge.
1TI.6.18	Kagemi yaʼapiʼe vayaʼmo asole alagepa kavaʼmo kagemi yaʼapigana huʼa malesayafeʼmo alagepa kavaʼmo nehuʼapaeʼmo fikumo apamige kagemi yaʼapimo fako huʼa apamisayafeʼmo hapauge huʼa maiyo. 
1TI.6.19	Ani kavaʼmo nehisayana alagepa yaʼapimo henagaʼamo hapa maesiya afinafeʼmo neʼmalayanageʼa maige maige huʼa maisaya yaʼapimo aligae.
1TI.6.21	Apakaemo huʼapaeʼmo, mani gemo akame nehune, huʼa nehaya geletiʼmo lagesamo afita fatago nehuna gemo atale uʼeʼa huʼa maiʼnae. Ani kavatefeʼmo maika halove huka maiyo. Gotiʼa fikumo lapa maeno lapamino. He, lama ge.
2TI.1.2	Nahauʼniya mafaʼneʼnimo Timotigaeʼmo avoʼmo nekaove. Afotimo Gotiʼe Ala kava netimo Kalaisi Yesuʼeʼmo fikumo kaha maeʼana hanau huʼana katesaʼageno kaipamoʼmo falu hino.
2TI.1.4	Kaunumo nelamiya kavafeʼmo nagesamo afiteʼnaeʼmo kagesugenoʼaeʼmo naipafiʼmo namogaga aisiya yaʼmo havai tesiyafeʼmo nahauʼniye. 
2TI.1.5	Kagaefeʼmo nagesamo afiʼna ho huʼnaeʼmo, lama gemo huno agesamo afino fatago huʼniye, huʼna nehuve. Mani agufa lama ge kavaʼmo hogoteno alemokamoʼmo Lovisi aipafiʼmo haneʼnigeno itakamoʼmo Yunisi aipafiʼeʼmo haneʼniya kavaʼmo huno kagae kaipafiʼmo haneʼniye, huʼna ago ageʼnovaʼmofeʼmo lole nagesamo oʼafiʼnofa magoke nagesamo neʼafuve. 
2TI.1.6	Ani kavaʼmo huka maiʼnanaʼmofeʼmo kagesamo afika ho hisanafeʼmo kaha nepauve. Nagaemo kagaeteʼmo nayaʼmo maleʼna kateʼnogenoʼaeʼmo Gotiʼa lokiyaʼamo ago kamiʼniye. Kamiʼniya lokiyaʼamoʼmo ata legekana huno yu oseno magoʼe huno lesiyafeʼmo fu huka kaegeno leno. 
2TI.1.7	Na kava nehiyaʼmofeʼmae. Gotiʼa lamiʼniya Aunemeʼamoʼmo laipafiʼmo aliʼyaʼmo neʼaligetaeʼmo lamoʼya oʼaita himamuʼamo aliʼneta lahau layamopafiʼmo lahauʼnigeta lagesamo neʼafuna kavateʼmo neʼyagaune. 
2TI.1.8	Lamiʼniyaʼmofeʼmo Ala kava netimo faigoko geʼamo aeka hakalo huka hapa paisanafeʼmo kavagage osinageka Kalaisi agiʼalefeʼmo kalavusifiʼmo maiʼnova vekaeʼmo kavagage osino. Kavagagemo osinageka faigoko gelefeʼmo hanageke yaʼmo alisayafeʼmo Goti himamuʼaletiʼmo kana yaʼmo aliyo. Nagaemo kana yaʼmo aliʼnova kava huka kana yaʼmo aligetaʼao. 
2TI.1.9	Gotiʼa alagepa kavatilefeʼmo lagaefeʼmo keya aeno ge osuʼnifa hisiya kavafeʼmo agesamo afiteno fikumo laha maeno lamiʼniya kavaʼaletiʼmo lagufamo alino katino lateʼniyanageta laote vayaʼamo maisunafeʼmo keya aeno ge huʼniye. Akeyaʼvilagamo ma mopamo alo osuʼniya afinaʼmo hogoteno Gotiʼa Kalaisi Yesupiʼmo maiʼnonagenoʼaeʼmo fikumo laha maeno lamiʼniye. 
2TI.1.10	Akeyaʼvilagamo lamiʼniyaʼmonanafa Yesu Kalaisiʼa lagufamo alino katino lateteno lahau neʼvaiya vekamo afole aiʼnigenoʼaeʼmo hemenimo ani kavaʼmo laulagaleʼmo ago afole aiʼnigeta ageʼnone. Agaemo nefaluna kavaʼmo lokiyaʼamo alino hano huno ataleteno agaiʼaeʼmo alagepa faigoko geʼaletiʼmo maige maige huʼa maisaya yaʼmo alino afole aino ateʼniye. 
2TI.1.11	Gotiʼa ani faigoko geʼamo aeʼna hakalo huʼna hapa nepauva vekamo maige apa vekaʼamo maige alu nofi vayaʼaina aliʼna apaya neʼmalova vekaʼamo maige huʼna maisuvafeʼmo ago lekana paino nateʼniye. 
2TI.1.12	Ani aliʼyaʼmo neʼaluvaʼmofeʼmo mani kana yaʼmo aliʼna maiʼnovaʼmonanafa navagagemo alagi nosiye. Nagaemo naha maesiyafeʼmo ina lafeʼmo nagesamo afiʼna fatago huʼnofi huʼna ago ageʼna aeto huʼnove. Nagaemo ageteʼnaeʼmo amiʼnova yateʼmo afaʼa yagaino nateme nateme neʼviyanageno agaiʼa afinaʼmo afole aigiye, huʼna nagesamo afisuvafeʼmo alino nave liʼnigeʼna ago ageʼnove.
2TI.1.14	Gotiʼa faigoko geʼaleʼmo yagaika atesanafeʼmo kamiʼniye. Ani faigoko geʼaleʼmo laipafiʼmo maiʼniya aote Aunemeʼamo himamuʼaletiʼmo yagaika ato.
2TI.1.15	Ago afiʼnanana muki Esiya kotega vayanagi Esiya vekalaʼmo Fiselasiʼagi Hemosenisiʼagi huʼa ago nataleʼnae. 
2TI.1.16+2TI.1.17	Ala kava neʼmoʼa Onesifolasiʼe afamo anagaʼaʼeʼmo hau huno apateno. Onesifolasiʼa kalavusifiʼmo maiʼnova kavafeʼmo avagage osuʼnigeno Lomu taonifiʼmo eno avaʼyi huteno lusi kava huno kahauya huno nagetenoʼaeʼmo muki afinaʼmo naha maete naha maete huʼnigenoʼaeʼmo naipamoʼmo falu huʼniye. 
2TI.1.18	Efasasi taonifiʼmo maiʼnogenoʼaeʼmo muki afinaʼaeʼmo naha maeʼniya kavaʼmo ago ageʼnane. Nagaemo Ala kava nefeʼmo, kagae afinaʼmo afole aisigekaeʼmo kahau huka ato, huʼna nunumuʼmo huʼna neʼatove.
2TI.2.1	Apakaemo nataleʼnayaʼmofeʼmo kagaemo mafaʼneʼnimogamo Kalaisi Yesuʼa fikumo kaha maeno kamiʼniya kavatetiʼmo lokiya vaika maiyo. 
2TI.2.2	Nagaemo muki vayaʼaifeʼmo aeʼna hakalo huʼna hapa paiʼnogekaeʼmo apakaeʼeʼmo magokepi lokaeka maiʼnekaeʼmo kagaemo ago afiʼnane. Kagaemo ani afiʼnana gemo muki afinaʼmo alagepa huʼa aliʼyaʼmo neʼaliya vayaʼmogi ani geleʼmo yagaiʼa atesayafeʼmo alika apamigeʼapao aliʼneʼa magoʼe huʼa alu vayaʼmo aliʼa apaya maleyo. 
2TI.2.3	Ani kavatefeʼmo kagaemo Yesu Kalaisi alagepa ati vekaʼagana huka maiʼneka kana yaʼmo alige alige huka maiyo. 
2TI.2.4	Ati vayaʼmogimo kamemo hisayafeʼmo ma mopafi yaʼmoʼa apatafauno apatesiya agufa aliʼyaʼmo noʼaliye. Ati aliʼyateʼmo apavaleno apateʼniya vekamoʼmo amuse huno apatesiyafeʼmae. 
2TI.2.5	Nagu nagu huʼa yokalo nelaya vayaʼmogimo nagu nagu hisaya keʼaepa gemo akame osisayana maleʼnaya yaʼmo afaʼa oʼaligae. 
2TI.2.6	Hoyamo haise vose huno ayamufa valeno alino neʼvaiya vekamoʼmo hogoteno hoyaʼafatiʼmo lesiya neʼyaʼmo aligiye. 
2TI.2.7	Mani nehuva geeʼmo kagesa afifi huka maiʼnegenoʼao Ala kava neʼmoʼa kamisigekaeʼmo muki geʼamo afika aeto hugane. 
2TI.2.8	Yesu Kalaisiʼa Nevini aginago vekaʼamoʼmo alagepa faigoko geʼnilefeʼmo faliʼniyatetiʼmo ago alino he tino ateʼniya kavafeʼmo kage okanika kagesa afifi huka maiyo. 
2TI.2.9	Mani Goti gelefeʼmo huʼapaeʼmo, hosu kavaʼmo nehiya vekamo maiʼniye, huʼa huteʼa nofi kiʼa nateʼnayaʼmonanafa Goti geʼamo aino atagu ofaesiyafeʼmo nofi kiʼa oʼateʼnae. 
2TI.2.10	Nagaemo lekana paino apateʼniya vayaʼmo Kalaisi Yesupiʼmo maiʼnisageno Gotiʼa apakufamo alino katino apatesigeʼapaeʼmo ha le konali yaʼamo aliteʼa maige maige huʼa maisayafeʼmo Goti aliʼyaʼamo oʼataleʼna neʼaliʼnaeʼmo muki alu kana ya alu kana yaʼmo neʼaluve. 
2TI.2.11	Lama geeʼmo lagesamo afita fatago nehuna gemo haneʼniyana, Agaeʼeʼmo faliʼnisunana agaeʼeʼmo afaʼa maigune. 
2TI.2.12	Alagi oʼataleta kana yaʼmo alime alime neʼvisunana kini vayakana huta agaeʼeʼmo magokepi lokaeta maiʼneta yagaita apategaune. Lagaemo agaefeʼmo oʼageʼnona vekae, huta nehisunana lagaefeʼmo oʼapakeʼnova vayane, huno hugiye. 
2TI.2.13	Lagaemo hutaeʼmo, akame hugune, huta hutetaeʼmo akame nosisunana agaemo ani kavaʼmo huguve, huno hu maleʼnisiya gemo akame hugiye. Huguve, huno nehiya gemo alagi oʼataleno afaʼa akame nehiya vekamoʼmo maiʼniyaʼmofeʼmae.
2TI.2.15	Gotiʼa kagaefeʼmo hunoʼaeʼmo, Naulagaleʼmo alagepa aliʼyaʼmo neʼaline, huno hisiyafeʼmo kayamukiki huvo. Avagage osisiya agufa aliʼyaʼmo neʼaliya vekagana huka lama gelefeʼmo alagepa huka aliʼyaʼmo aliyo. 
2TI.2.16	Aliganaʼmonanafa ma mopafi geʼe afa geʼeʼmo nehisagekaeʼmo maika halove huka apato. Ani agufa gemoʼmo hapa oʼmaesigeʼa Gotifeʼmo mono osuʼa magoʼe huʼa hosu kavaʼmo hugae. 
2TI.2.17	Ani agufa hosu gemoʼmo apamuʼmo apaleteno ko nesiya agufa kavakana huno aleme aleme uno ko sino alopa hugiye. Ani agufa gemo aliʼana apaya maleʼnaʼa vekalaʼmo Haimeniyasiʼe Failitasiʼeʼmo maiʼnaʼae. 
2TI.2.18	Anakaemo alagepa kaʼmo atale uʼanaeʼmo, agaegiʼeʼmo ago he tiʼnonanageta falisunatetiʼmo halate he otigune, huʼana hapa paiʼnaʼageʼapaeʼmo mago vayaʼamogi apakesamo afiʼa fatago huʼnaya kavaʼapimo aliʼana ataleʼnaʼageno asagauno aiʼniye. 
2TI.2.19	Asagauno aiʼniyaʼmonanafa Goti noʼamo lokiya yafateʼmo faino ateʼniya yafaʼmo afaʼa haneʼniye. Gotiʼa faino ateʼniya yafateʼmo alagena yaʼmo hu maleʼniya yateʼmo haneʼniya gemoʼmo hunoʼaeʼmo, Ala kava neʼmoʼa vayaʼamo apakeʼniye, huno huteno magoʼe gemoʼmo hunoʼaeʼmo, Muki vayaʼamogimo Kalaisi agiʼamo neʼaya vayaʼmogi hosu kavategatiʼmo ataleʼa viyo, huno hu maleʼniye.
2TI.2.21	Mago vekamoʼmo ani hosu yatefeʼmo aeno kalo paeno atalesigenoʼaeʼmo alagepa yuvapagana huno maiʼnisigeno kava vekaʼamoʼmo muki alagepa aliʼyaʼaleʼmo avaleno ategaiye. 
2TI.2.22	Neya vayaʼmogimo apakufamoʼmo hauʼniya kavaʼmo nehaya kavategatiʼmo ataleka kaune heka eka yaveyave apaipafatiʼmo Ala kava nefeʼmo keya aeʼa ge nehaya vayaʼeʼmo magokepiʼmo lokaetapa maiʼnetapaeʼmo fatago kavanagi lapau lapayamopafiʼmo nelapaiya kavanagi yuna lapaipa nekaliya kavanagi hutapa atafausayafeʼmo vegala aeyo. 
2TI.2.23	Negi maleteʼa fiku gemo huge afige huʼa neʼmaisayaʼmoʼmo ago afiʼnanana gemo vaige vaige huʼa maigayanagi maika halove huka apato. 
2TI.2.24	Ala kava neʼmo aliʼyaʼamo neʼalisiya vekamoʼa geletiʼmo kaveta osuno muki vayaʼaitegamo yagu yaga kavakeʼmo huge alagepa huno alino apaya malege oʼafiʼnisaya vayaʼaifeʼmo aipamo leno oʼapateno yuna aipamo kalino apatege huno maigiye. 
2TI.2.25	Goti aliʼyaʼamo neʼalisiya vekamoʼmo gemo amagiʼa neʼatagaya vayaʼaifeʼmo himuʼnamu gefatiʼmo osuno vase vase gemo huno alino api aino apategaiye. Gotiʼa apakaemo lama gemo afiteʼa agesayafeʼmo apaipamo alino afe leno apatesifi, huteno vase vase gefatiʼmo hugiye. 
2TI.2.26	Sataniʼmo agaiʼa hauʼniya kavaʼmo akame hisayafeʼmo aneʼaifiʼmo heʼnageno apatafauʼniya vayaʼmogimo negi kavaʼmo ataleʼa apaipa apakesamo halate aliteʼa aneʼaifatiʼmo aiʼa hatu maesayafeʼmae.
2TI.3.2	Vayaʼmogimo apakaiʼapiyekeʼmo hapauge monieʼmo hapaʼye huge apakaiʼapiyekeʼmo ge huʼa apakiʼapileʼmo aliʼa asaga huge ala vayaʼmo maiʼnone, huʼa apakesamo afige huʼa faipa huʼa apatege itaʼapi afoʼapimogi geʼapimo oʼafige hapao ke osege apaote kavaʼmo osuge hugae. 
2TI.3.3	Apakaemo afamo anagaʼapieʼmo ohapauge vayaʼai hosu kavaʼapilefeʼmo afaʼa ateyo, huʼa osuge huʼa faipa huʼa apatege hapauʼniya kavateʼmo alagepa huʼa oʼyagaige hapau huʼa oʼapatege muki alagepa kavatefeʼmo apaini huge hugae. 
2TI.3.4	Apakaemo kutulu yaʼmo nege apakesamo oʼafiʼneʼa malage huʼa hosu kavaʼmo huge ala vayaʼmo maiʼnone, huʼa himuʼnamu gemo huge huteʼa Gotifeʼmo ohapauʼnisigeʼa apakufamoʼmo hauʼniya kavafekeʼmo apamogaga aigae. 
2TI.3.5	Apakaemo Gotifeʼmo amega apakufaletiʼmo mono nehayaʼmofeʼmo nehaya kavaʼapiletiʼmo huʼapaeʼmo, Goti himamuʼaletiʼmo apaipafiʼmo aliʼyaʼmo noʼaliye, huʼa aliʼa apave neliye. Ani agufa vayaʼmo apataleka kaote maiyo. 
2TI.3.6	Mago ani agufa vayaʼmogimo vayaʼai nopiʼmo kesi katetiʼmo uʼa haiʼa alagepa huʼa apakesamo noʼafiya aʼne anagaʼmo geʼapiletiʼmo nofi kiʼa apategekana huʼa neʼapatae. Aʼne anagaʼmogi hosu kavaʼapimoʼmo lusi kava huno kana huʼnigeno asole yafeʼmo hapaʼye nehiya kavaʼapimoʼa aino apavayu hulino neʼviye. 
2TI.3.7	Muki afinaʼmo gemo afige afige huʼa maiʼnayaʼmonanafa lama gemo afaʼa afiʼa aeto osugae. 
2TI.3.8	Akeyaʼvilagamo Yanisiʼe Yamalisiʼeʼmo Mosesefeʼmo kame huʼana ateʼnaʼa kava huʼa ani vayaʼmogi lama gelefeʼmo kamemo huʼa neʼatae. Apaipa apakesamo hosuʼniya yakana huno haneʼnigeʼapaeʼmo aigofe apakesamo afiʼa fatago nehaya vayaʼmo maiʼnae. 
2TI.3.9	Vayaʼmogi Yanisiʼe Yamalisiʼeʼmo hosu kavaʼanimo ageteʼapaeʼmo, negi kavaʼmo huʼnaʼae, huʼa huʼnaya kava huʼa hemenimo muki vayaʼmogimo ani vayaʼai hosu kavaʼapimo ago agegayaʼmofeʼmo magoʼe huʼa afaʼa humi oʼapategae.
2TI.3.10	Nehayaʼmonanafa kagaemo nehuva kavaʼnimo ago ageteka akame huʼnane. Ago ageʼnanana aliʼna apaya maleʼnogeka nagege muki afinaʼmo na agufa kavaʼmo nehufi huka nagege neʼaluva aliʼyaʼmoʼa na agufa neʼyaʼmo afole aisiyafeʼmo aliʼyaʼmo neʼalufi huka nagege Gotifeʼmo nagesamo afiʼna fatago nehugeka nagege gemo noʼafiya vayaʼaitegamo yagu yaga kavaʼmo huʼnogeka nagege Gotiʼe konagatimogiʼefeʼmo nahau nayamopafiʼmo nahauʼnigeka nagege kana yaʼmo aliʼneʼnaeʼmo oʼataleʼna atafauʼna alagi huʼna maiʼnogeka nagege huʼnane. 
2TI.3.11	Apaini huʼa nateʼnageka nagege kana yaʼmo aliʼnogeka nagege huʼnane. Nagaemo Atiyoki taonifinagi Lisitiya taonifinagi Aikoniyamu taonifinagi huʼa hanageke yaʼmo namiʼnageka nageʼnane. Ala kava neʼmoʼa muki hanageke kavapatiʼmo nagufamo alino katino nateʼniye. 
2TI.3.12	He, muki vayaʼmo Yesu Kalaisipiʼmo maiʼneʼapaeʼmo Gotitefeʼmo alagepa kavaʼmo nehisaya vayaʼaifeʼmo apaini huʼa apategae. 
2TI.3.13	Inagi hosu vayaʼmogi humi apatesaya vayaʼmo magoʼe magoʼe huʼa hosu kavaʼmo huʼa humi neʼapatesagenoʼaeʼmo Sataniʼa apakaeʼeʼmo humi apategaiye. 
2TI.3.14	Humi apategaiyaʼmonanafa kagaemo alino kaya maleʼniya vekamo ago ageʼnanaʼmofeʼmo afiteka aliʼnana geleʼmo atafauka alagi huʼneka kagesamo afika fatago huʼnana kavateʼmo atafauka alagi hume hume uka maiyo. 
2TI.3.15	Kagaemo aise mafaʼnemo maiʼnana afinatetiʼmo Goti aote mukufiʼmo avoʼmo kae maleʼnaya gemo afime afime eka hemenimo maiʼnane. Gotiʼa ani geletiʼmo afiteka agesana kaipamo afaʼa kamiteka Kalaisi Yesufeʼmo kagesamo afika fatago nehana kavatetiʼmo kagufamo alino katino kateteno kahau vaigiye. 
2TI.3.16	Muki gemo Goti mukufiʼmo avoʼmo kae maleʼnaya gemo Gotiʼa avamusa aiʼniya gemo haneʼniye. Alagepa huno hapa maesiyafeʼmo alino apaya neʼmaleya gemo hanege hosu kavaʼapimo alino apave neliya gemo hanege alino api aino neʼapateya gemo hanege fatago kavaʼmo hisayafeʼmo alino ho huno neʼapateya gemo hanege huʼniye. 
2TI.3.17	Gotiʼa ani geletiʼmo vayaʼamo alo huno neʼapateyanageʼa uʼa haiʼa hapaiteʼa muki alagepa kavaʼmo afaʼa hugae.
2TI.4.2	Goti geʼamo aeka hakalo huka hapa paiyo. Muki afinaʼmo gekamo afigefe hisaya afinaʼe oʼafigefe hisaya afinaʼeʼmo alo huka maiʼnekaeʼmo, aise afinaʼmo haneʼniyanagi malage hutapa gemo afiyo, huka hapa paiyo. Apakesamo alika hapa paigeʼapao. Lapakaemo hosu kavaʼmo osiyo, huka hapa paiyo. Goti geʼamo akame hisayafeʼmo alika he tika apato. Ani kavaʼmo nehukaeʼmo yagu yaga kavaʼmo huka maime maime neʼukaeʼmo oʼataleka alika apaya malo. 
2TI.4.3	Henagaʼamo kaita haugekana huno ohaneʼneno vayaʼmo alino hapageno neʼapateya geeʼmo ohapaugiyaʼmofeʼmo ani agufa gemo alika apaya malo. Apakaiʼapi nehapaiya kavaʼmo akame huteʼa hapauʼniya gemo afisayafeʼmo aliʼa apaya neʼmalaya vayaʼmo apavaleliʼa ete ete hugae. 
2TI.4.4	Lama gelefeʼmo apakameʼya amiteʼa alagepa kaʼmo ataleʼa kaitene gegana agufa gemo afigae. 
2TI.4.5	Afigayaʼmonanafa kagaemo muki afinaʼmo alagepa huka kagesamo afiteka kagaikaleʼmo alagepa huka yagaika kato. Hanageke yaʼmo neʼalikaeʼmo oʼataleka atafauka alagi huka maiyo. Uʼeʼa huʼa alagepa faigoko gemo aeʼa hakalo huʼa hapa nepaiya vayaʼmogi neʼaliya agufa aliʼyaʼmo lokiya vaika aliyo. Goti aliʼyaʼamo neʼalina aliʼyakamo muki agufa kavaʼalefeʼmo aliyo.
2TI.4.7	Kanale kamemo Goti vayaʼamogimo nehaya agufa kamemo ago huʼnove. Nagu nagu huʼna uʼna atupaleʼmo he tiʼnove. Apakesamo afiʼa fatago nehaya geleʼmo yagaiʼna ateʼnogeno afaʼa alagepa huno haneʼniye. 
2TI.4.8	Hemenimo fatago vayaʼmogi alisaya agufa hetamaʼnimo nateʼniyanageʼna aliguve. Ala kava neʼmoʼa agoti gemo alino kanale huno alino fako huno neʼapateya vekamo afole aisiya afinaʼmo namigiye. Nagaiʼnigeʼmo oʼaliguvaʼmonanafa muki vayaʼmo eminesiyafeʼmo hapauʼnisiya vayaʼamogiʼeʼmo aligune.
2TI.4.10	Nimasiʼa hemeni haneʼniya ma mopafi yafekeʼmo hauʼnigeno alagi ago nataleno Tesalonaika taonifiʼmo uʼniye. Kilesenisiʼa Galesiya kotegamo uʼniye. Taitasiʼa Namalesiya kotegamo uʼniye. 
2TI.4.11	Lukiʼa agaiʼageʼmo nagaeʼeʼmo lokaeno maiʼniye. Makiʼa Goti aliʼyaʼmo neʼalinoʼaeʼmo alagepa huno naha maegaiyanagi avalelika eno. 
2TI.4.12	Nagaemo Tikikasiʼa aliʼna ateʼnogeno Efasasi taonifiʼmo uʼniye. 
2TI.4.13	Ekaeʼmo nalonokuʼnimo Toloasi taonifiʼmo Kapasi nopiʼmo ataleʼnovanagi aliteka muki mukuʼaʼnimo alinika eganaʼmonanafa sipisipi agufaletiʼmo alo huʼnaya mukuʼniʼeʼmo lusi kava huno nahauʼniyanagi oʼataleka aliniteka eno. 
2TI.4.14	Alekasaniʼa aenimo alo nehaya aliʼyaʼmo neʼaliya vekamoʼmo nagaetegamo alagi hosu kavaʼmo huʼniye. Ala kava neʼmoʼa anonaʼalefeʼmo amigiye. 
2TI.4.15	Agaemo lusi kava huno ayamukiki huno lagaemo aeta hakalo huta hapa nepauna gelefeʼmo kamemo huno ateʼniyanagi agaefeʼmo maika halove huka ateteka ehekae. 
2TI.4.16	Lomu gamani vayaʼmogimo hogote afinaʼmo agotimo huʼa nateʼnageʼnaeʼmo naha maesiya gemo huʼnogenoʼaeʼmo mago vekamoʼmo eno naha oʼmaeʼnifa muki vayaʼamo ago nataleʼa uʼnae. Inagi Gotiʼa hosu kavaʼapimo anonaʼapilefeʼmo oʼapamisiyafeʼmo nahauʼniye. 
2TI.4.17	Nataleʼa uʼnayaʼmonanafa Ala kava neʼmoʼa nagae nahaopaleʼmo lokaeno maiʼnenoʼaeʼmo muki geʼamo aeʼna hakalo huʼna hano hisugeʼapaeʼmo muki alu nofi vayaʼmogimo alagepa faigoko geʼamo afisayafeʼmo lokiya vaino nateʼniye. Laiyonimoʼa nahaesiyafeʼmo nehigenoʼaeʼmo Gotiʼa nagufamo alino katino nateʼniye. 
2TI.4.18	Inagi Ala kava neʼmoʼa muki hosu kavapatiʼmo nagufamo alino katino nateteno kokuʼnapiʼmo yagaino neʼapateya koteʼmo navalelino uno haino nategaiye. Muki afinaʼmo ha le konali agiʼamo alagi hanege hanege huno haneno. He, lama gemae. 
2TI.4.19	Pilisilaʼe Akuvilaʼenagi Onesifolasi afamo anagaʼaʼenagi hutapa ge apamamaeyo. 
2TI.4.20	Ilasatasiʼa Kolitiyani taonifiʼmo maiʼnigeno Tolofimasiʼa kaitaʼmo hauʼnigeʼna Mailitasi taonifiʼmo ataleʼna eʼnove. 
2TI.4.21	Yasi neʼaliya afinaʼmo afole aigiyanagi amalageka huka aeka agaseka eno. Yumiyulasiʼagi Piyunenesiʼagi Lainasiʼagi Kiloniyaʼagi muki konagatimogiʼeʼmogi huʼa ge kamamaeʼnae. 
2TI.4.22	Ala kava neʼmoʼa kagaeʼeʼmo magokepiʼmo lokaeno maino. Gotiʼa fikumo lapa maeno lapamino. He, lama ge.
TIT.1.1	Nagaemo Poloʼnamo Goti kalavusifiʼmo maiʼneʼnaeʼmo aliʼyaʼamo alige Yesu Kalaisi apa vekaʼamo maige huʼneʼnaeʼmo mani gemo avoʼmo nekaove. Gotiʼa lekana paino apateʼniya vayaʼmogi apakesamo afiʼa fatago huge lama gemo alagepa huʼa afiʼneʼa Gotifekeʼmo alagepa huʼa mono huge hisayafeʼmo nagaemo aliʼyaʼmo neʼaluve. 
TIT.1.2	Gotiʼa alagi aigofe gemo nosiya vekamoʼmo hogoteno ma mopamo alo osuʼnenoʼaeʼmo, fikumo hapa maeʼna apamisugeʼa maige maige huʼa maigae, huno polomasi gemo ago hu maleʼniyaʼmofeʼmo agava maiʼneʼapaeʼmo apavayagunagu nehae. 
TIT.1.3	Polomasi gemo huʼniyaʼmonanafa afole aigiye, huno huteno lekana pai maleʼniya afinaʼmo vayaʼmogi geʼamo aeʼa hakalo huʼa hapa paiʼnagenoʼaeʼmo afole yategamo alagi afole aiʼniye. Gotiʼa lagufamo alino katino nelateya vekamoʼmo mani gemo alino namitenoʼaeʼmo, aeka hakalo huka hapa paiyo, huno naha paiʼnigeʼna aeʼna hakalo huʼna hapa nepauve.
TIT.1.5	Lagaemo mago aliʼyaʼamo alita hano osuʼnonanageka kagaemo alika hano hisanafeʼmo Kiliti ani agoʼnanenafiʼmo kataleʼna uʼnove. Siosi vayaʼaiteʼmo yagaiʼa apatesaya vayatama vayaʼmo muki taoniʼafi taoniʼafiʼmo lekana paika apato. 
TIT.1.6	Ani kavaʼmo nehisaya vayaʼmo lekana paika apato, huʼna ago kaha paiʼnove. Vaiʼmo oʼaliʼa magoke aʼmo aliʼnisaya vayaʼmo vayatama aliʼyateʼmo maigae. Apakesamo afiʼa fatago huʼnisaya mafaʼneʼmogi afoʼapimogigeʼmo ani aliʼyaʼmo aligae. Gemo oʼafiʼa negi maleteʼa hosu kavaʼmo nehae, huʼa apava gemo nosisageʼa alagepa kavaʼmo huʼa neʼmaisaya mafaʼneʼmogi afoʼapimogigeʼmo maigae. 
TIT.1.7	Yagaiʼa apatesaya vayatama vayaʼmogi Goti noʼaleʼmo yagaigayaʼmofeʼmo vaiʼmo oʼapamisageʼa afaʼa neʼmaisaya vayaʼmo maigae. Himuʼnamu kavaʼmo huge malage huno apaipamo lege aniʼmo neteʼa negi nagi kavaʼmo huge kaveta huge monieʼmo hapaʼye huge huʼa maiʼnisaya vayaʼmo oʼmaigae. 
TIT.1.8	Oʼmaigayaʼmonanafa nata vayaʼaiteʼmo alagepa huʼa yagaiʼa apatege alagepa kavafeʼmo hapauge alagepa apaipa apakesaleʼmo yagaiʼa atege fatago kavaʼmo huge apaote kavaʼmo huge hapauʼniya kavateʼmo yagaiʼa atege huʼa maiʼnisaya vayaʼmogigeʼmo maigae. 
TIT.1.9	Apakaemo lama gemo aliʼa apaya maleʼnaya gemo afiteʼa atafauʼa alagi huʼa maiʼnisayana lokiya vaino neʼapateya geletiʼmo alagepa huʼa aliʼa apaya malege geʼapileʼmo huʼa aeʼa ati nekaya vayaʼai geʼapimo huʼa aeʼa agasege huʼa maigae.
TIT.1.11	Ani agufa vayaʼmogi monimo alisayafeʼmo afaʼa osisaya agufa gemo aliʼa apaya neʼmaleʼapaeʼmo muki afamo anaga vayaʼae vayaʼaeʼmo aliʼa hosu huʼa neʼapatae. Ge osisayafeʼmo apavayaleʼmo huka apatafauka apato. 
TIT.1.12	Mago Kiliti kotega vayapati vekamoʼmo gemo aeno hakalo huno hapa nepaiya vekamoʼmo hunoʼaeʼmo, Muki afinaʼmo Kiliti kotega vayaʼmogi aigofe gemo huge afela afugana huʼa maige aliʼyaʼmo oʼaliʼa maiʼneʼa alopa neʼyaʼmo nesayafekeʼmo apakesamo afige huʼnae, huno huʼniye. 
TIT.1.13	Ani vekamoʼmo lama gemo huʼniyaʼmofeʼmo kagaemo lokiya ge huka hapa paigeʼapao apakesamo afiʼa fatago huʼnaya kavaʼapimo kaita haugekana huno ohaneno alagepa huno lokiya vaino haneno. 
TIT.1.14	Apakaemo Yu kaitene gemo oʼafige lama gemo amagiʼa neʼatalaya vayaʼmogi, ina kava hiyo, huʼa nehaya geʼapimo oʼafige hisayafeʼmo lokiya gemo huka hapa paiyo. 
TIT.1.15	Yaveyave apaipa vayaʼmogimo muki aliʼnisaya yaʼamo apakaiʼapilefeʼmo yaveyave yaʼmo haneʼniyaʼmonanafa hosu kavaʼmoʼa alino oʼaniʼya faino apateʼnisiya vayaʼmogimo muki aliʼnisaya yaʼamo apakaiʼapilefeʼmo oʼaniʼya yaʼmo haneʼniye. Apakesamo neʼafiya yaʼapifiʼe apakupi mafaʼnefiʼeʼmo oʼaniʼya yaʼmo havai teʼniyaʼmofeʼmae. 
TIT.1.16	Apakaemo apavayaletiʼmo huʼapaeʼmo, Gotiʼa ageʼnone, huʼa nehayaʼmonanafa kavaʼapiletiʼmo oʼageʼnae, huʼa nehae. Gotiʼa apakaefeʼmo ohauʼnigenoʼaeʼmo geʼamo oʼafiʼa alagi hosu kavaʼmo nehaya vayaʼmo maiʼnayaʼmofeʼmo alagi alagepa kavaʼmo afaʼa osugae, huno nehiye.
TIT.2.2	Kosuna vayaʼaifeʼmo hapa paigeʼapao hapauʼniya kavateʼmo alagepa huʼa yagaiʼa atege alagepa huʼa yagaiʼa neʼapataya yahauve vayakana huʼa maige apaipa apakesaleʼmo alagepa huʼa yagaiʼa atege aigofeʼmo osuʼa lokiya vaiʼa apakesamo afiʼa fatago huge hapau apayamopafiʼmo hapauge atafauʼa alagi huʼa maige hiyo. 
TIT.2.3	Ani kava huka anekalo aʼneʼaifeʼmo alika apaya malegeʼapao aniʼmo neteʼa negi gemo osuge hosu faigoko gemo osuge huteʼa alagepa huʼa yagaiʼa neʼapataya yahauve aʼnegana huʼa maiyo. Apakaemo alagepa gemo venemo aʼne anagaʼaifeʼmo aliʼa apaya malegeʼapao 
TIT.2.4	afiteʼapaeʼmo anauʼapimogiʼe mafaʼneʼapiʼefeʼmo hapau apayamopafiʼmo hapaino. 
TIT.2.5	Aliʼa apaya malesageʼa venemo aʼnemogimo afiteʼapaeʼmo apaipa apakesaleʼmo alagepa huʼa yagaiʼa atege yaveyave apaipa apakesa afige noʼapifiʼmo alagepa aliʼyaʼmo alige yuna apaipa kalige anauʼapimogi apaiyafiʼmo maige hisageʼapaeʼmo muki vayaʼmogi Goti geʼaeʼmo huʼa faipa huʼa oʼategae.
TIT.2.6	Ani kava huka neya vayaʼaifeʼmo, lapaipa lapakesaleʼmo alagepa hutapa yagaita ateyo, huka apakesamo alika hapa paiyo. 
TIT.2.7	Kagaemo muki kavaʼalefeʼmo vayaʼmogi kakame hisaya agufa alagepa kavaʼageʼmo huvo. Alika apaya neʼmalekaeʼmo okasalisiya geletiʼmo lokiya geletiʼmo Gotitefeʼmo aliʼyaʼmo alika apaya malo. 
TIT.2.8	Huʼa faipa huʼa oʼatesayafeʼmo alagepa lokiya gemo hapa paigeʼapao kame vayakamogi lagaefeʼmo hosu faigoko gemo osisageno apavagage hino.
TIT.2.11	Gotiʼa fikumo hapa maeno apamitenoʼaeʼmo vayaʼai apakufamo alino katino neʼapateya kavaʼamo muki vayaʼmo ago alino afole aino apave liʼniye. 
TIT.2.12	Gotiʼa ani kavaʼaletiʼmo hunoʼaeʼmo, mono nosaya kavatapimogi ma mopafi kavafeʼmo lapaʼye nehiya kavatapimogi hutapa alita ataletetapa hemenimo maiʼnetapaeʼmo lapauʼniya kavateʼmo yagaige vayaʼaitegamo fatago kavaʼmo huge Gotifekeʼmo mono huge hutapa maiyo, huno alino laya neʼmale. 
TIT.2.13	Ani kavaʼmo nehutaeʼmo ala vekamo Gotitimoʼmo lagufamo alino katino nelateya vekamo Yesu Kalaisiʼa ha le konali yaʼaʼeʼmo alino auleno atesiya afinaʼmo afole aisiyafeʼmo lamogaga aita agava neʼmaune. 
TIT.2.14	Agaemo muki keʼaepa gemo amagita ataleʼnona kavategatiʼmo miya faino hatu maeno latetenoʼaeʼmo hosu kavatimo aeno kalo paeno lateʼnigeta agaiʼa vayaʼamo maiʼneta layamukiki huta alagepa kavaʼmo huta maisunafeʼmo agaiʼa agufaʼamo ofalinigana huno Gotina amiʼniye. 
TIT.2.15	Ani kavatefeʼmo alika apaya neʼmalekaeʼmo himamukaletiʼmo alagepa kavaʼmo hisayafeʼmo apakesamo alige hosu kavaʼmo osisayafeʼmo hosu kavaʼmo nehae, huka huge huka hapa paiyo. Mago vayaʼmo apateʼnegeʼa afa vekamo maiʼnane, huʼa osiyo.
TIT.3.2	Mago vayaʼaifeʼmo huta faipa huta oʼapatetapa kaveta hisaya agufa gemo osutapa yagu yaga kavaʼmo nehutapa muki vayaʼeʼmo alagepa hutapa magokepi lokaeta maiyo, huka hapa paiyo. 
TIT.3.3	Hogoteta apakaekana huta maiʼneta negi kava huta ge oʼafita aigofe gegeʼmo afita maiʼnone. Asole agufa hosu kavatimo haneʼniyana lagufamoʼmo hauʼniya kavatimoʼe hosu lahaʼye nehiya kavaʼmoʼeʼmo yagaino lateʼnigeta alagepa huʼa oʼmaisayafeʼmo lagesamo afiʼnetaeʼmo hosu laipamo kalita apatege laipa kafa hapaege huta maiʼnone. Lagaefeʼmo apaini huʼnagetaeʼmo lagaeʼeʼmo apakaefeʼmo laini huʼnone. 
TIT.3.4	Ani agufa kavaʼmo hume hume neʼonagenoʼaeʼmo lagufamo alino katino nelateya vekamo Gotiʼa alino ao yaʼmo huteno ma mopafi vayaʼaifeʼmo hau ayamopafiʼmo hauʼniya kavaʼamo laulagaleʼmo ago alino afole aino ateʼnigeta ageʼnone. 
TIT.3.5	Agaemo fatago kavaʼmo huta alagepa aliʼyaʼmo aliʼnona kavatiletiʼmo lagufamo alino katino olateʼnifa fikumo hau huno latetenoʼaeʼmo lagufamo alino katino lateʼniye. Aunemeʼaletiʼmo alino lateteno hosu kavatimo aeno kalo paeno lateʼnigetaeʼmo saufa vayaʼmo hamaleʼnone. 
TIT.3.6	Lagufamo alino katino nelateya vekatimo Yesu Kalaisitetiʼmo lagaeteʼmo Aunemeʼamo aniʼmo lakigekana huno lamiʼniye. 
TIT.3.7	Gotiʼa fikumo laha maeno lamitenoʼaeʼmo, naulagaleʼmo fatago vayaʼmo maiʼnae, huno huʼnigetaeʼmo faliʼniya kavatetiʼmo Afotimotegatiʼmo maige maige huta maisuna yatimo alisunafeʼmo agava maiʼneta lamogaga neʼauna yaʼmo ago lamiʼniye. 
TIT.3.8	Mani nehuna gemo lama gemo haneʼniyaʼmofeʼmo ani kavafeʼmo lokiya gemo huka hapa paisanafeʼmo nahauʼniye. Hapa paigeʼapao Gotifeʼmo apakesamo afiʼa fatago huʼnaya vayaʼmogimo apayamukiki huʼa alagepa kavaʼmo hiyo. Ani kavaʼmo alagepa kavaʼmo haneʼneno vayaʼaina hapa neʼmaeya kavaʼmo haneʼniye. 
TIT.3.9	Hapa maegaiyaʼmonanafa negi nagi gemo huteʼa ge neʼvaiya gemoʼagi apakinago vayaʼmogi apakiʼapilefeʼmo nehaya gemoʼagi hega neʼaya gemoʼagi keʼaepa gelefeʼmo ge neʼvaiya gemoʼagi huno hapa maeno alino alagepa huno oʼapategaiyanagi ataleka maika halove huvo. 
TIT.3.10	Kagaemo Goti mafaʼnemo aliʼa fako huʼa neʼapataya vayaʼaifeʼmo magoke afinaʼmofi lole afinaʼmofi hukaeʼmo, hosu kava hae, huka hapa paiyo. Oʼafisayana maika halove huka apato. 
TIT.3.11	Ago afiʼnanana ani vayaʼmogimo api kaʼmo ataleʼa kayagiʼniya kateʼmo neʼuʼapaeʼmo hosu kavaʼmo nehae. Apakaiʼapi hosu kavaʼapimoʼmo agoti huno apatetenoʼaeʼmo, hosu kavaʼmo nehae, huno nehiye.
TIT.3.13	Keʼaepa gemo afiʼniya vekamo Sinasiʼe Apolosiʼeʼmo umenitata hisaʼagekaeʼmo hana maegeʼanao mago yafeʼmo kafu osuʼana alagepa huʼana viʼao. 
TIT.3.14	Vayatimogi muki afinaʼmo alagepa kavaʼmo nehuʼa mago yafeʼmo kafu nehaya vayaʼmo hapa maesayafeʼmo fiku yanageʼa kafu hugayanagi apakeyo. 
TIT.3.15	Nagaeʼeʼmo muki neʼmaiya ve aʼnemogi ge kamamaeʼnae. Lagaefeʼmo hapauʼnigeʼapaeʼmo Gotifeʼmo apakesamo afiʼa fatago nehaya vayaʼaifeʼmo, Poloʼeʼmo ge lapamamaeʼnae, huka hapa paiyo. Gotiʼa mukiʼamogitapamo fikumo lapa maeno lapamino. He, lama ge.
PHM.1.5	Kagaemo muki apaote vayaʼaifeʼmo kahau kayamopafiʼmo kahauʼnigekaeʼmo Ala kava neʼmo Yesufekeʼmo kagesamo afika fatago huʼnana kavafeʼmo kava gemo huʼnageʼna afiteʼnaeʼmo Gotifekeʼmo hao ke heʼna nekatove. 
PHM.1.6	Kagesamo afika fatago nehukaeʼmo muki vayaʼaina hapa maeka apamisanageʼapaeʼmo, Kalaisi Yesupiʼmo maiʼnigenoʼaeʼmo muki alagepa kavaʼamo aipafiʼmo haneʼniye, huʼa kagesayafeʼmo nunumuʼmo huʼna nekatove. 
PHM.1.7	Kagaemo apaote vayaʼai apaipamo alika falu huka apatetekaeʼmo kahau kayamopafiʼmo kahauʼnigekaeʼmo alika lokiya vaika nelatanagetaeʼmo lusi kava huta lamogaga neʼaune.
PHM.1.8	Nagaemo Kalaisipiʼmo maiʼneʼnaeʼmo himamuʼaletiʼmo koli osuʼna kaha paiʼnaeʼmo, ani kavaʼmo hisana kavaʼmo haneʼniyanagi huvo, huʼna lokiya gemo huʼna afaʼa kaha paiguvaʼmonanafa 
PHM.1.9	kahau kayamopafiʼmo kahauʼniya kavaʼmoʼmo alino he tino katesiyafeʼmo nahauʼnigeʼnaeʼmo ge huʼna nekatove. Nagaemo Poloʼnamo kosuna leteʼna Yesu Kalaisi agiʼalefeʼmo kalavusifiʼmo maiʼneʼnaeʼmo 
PHM.1.10	Goti geʼaletiʼmo aliʼna ateʼnova mafaʼneʼnimo Onesimasifeʼmo ge huʼna neʼatove. 
PHM.1.11	Hogoteno alagepa huno kaha oʼmaeʼniyaʼmonanafa hemenimo nagaeʼe kagaeʼeʼmo alagepa huno laʼaha maesiya agufa vekamoʼmo maiʼniye. 
PHM.1.12	Nagaemo kagaetegamo visiyafeʼmo aliʼna atesugeno aeno atagineno egaiye. Naipafiʼmo nahauʼniyanagi afaʼa alika falu fala huka ato. 
PHM.1.13	Alagepa faigoko gelefeʼmo kalavusifiʼmo maiʼnogenoʼaeʼmo kagae kaimuʼyaleʼmo eno nagaeʼeʼmo magokepi lokaeno maiʼneno naha maesiyafeʼmo nahauʼniye. 
PHM.1.14	Nahauʼniyaʼmonanafa kagaefeʼmo ge huʼnaeʼmo, alika ategeno eno kagae kaimuʼyaleʼmo maiʼneno naha maeno, huʼna hisugeka alika atesanageno eno maiʼneno naha maesiyafeʼmo oʼnahauʼnifa kagaikageʼmo kagesamo afitekaeʼmo, afaʼa uno kaha maegaiye, huka hisanafeʼmo nahauʼniye. 
PHM.1.15	Halate avalesanageno uno muki afinaʼmo kagaeʼeʼmo maige maige huno maisiyafeʼmo kataleneno aise afinaʼmo maiʼnifi, huʼna nagesamo neʼafuve. 
PHM.1.16	Kalavusi aliʼyakamo neʼaliya vekamo magoʼe huno oʼalino afaʼa maiʼniya vekaeʼmo lahau layamopafiʼmo lahauʼniya konagatimo maiʼniyaʼmofeʼmo afaʼa alika falu fala huka ategane. Magoʼe huno konagaʼnimoʼmo maiʼniyaʼmonanafa ma mopafi konagakamoʼmo maige Ala kava netefeʼmo konagakamoʼmo maige huʼniyaʼmofeʼmo afaʼa alika falu fala huka atesana kavaʼmo haneʼniye.
PHM.1.17	Nagaefeʼmo nafaluʼnimogae, huka kagesamo neʼafisanana alika falu fala huka neʼnatana kava huka alika falu fala huka ato. 
PHM.1.18	Agaemo kagaetegamo hosu kavaʼmo huʼnisifi kagaetegamo mago anonaʼamo haneʼnisifigeʼna nagaemo ani anonaʼalefeʼmo ataleʼna ategauvanagi agae agimo aeka kalo paeka ataleteka nagae nagimo avoʼmo kae malo. 
PHM.1.19	Nagaemo Poloʼnamo mani gemo nagaiʼni nayapatiʼmo avoʼmo nekaeʼnaeʼmo anonaʼalefeʼmo afaʼa kamiguve, huʼna kaha nepauve. Kaha nepauvaʼmonanafa nagaetegamo anonakamo haneʼniyana kaunekameʼmae, huʼna hisuva agufa gemo haneʼniyaʼmonanafa ani agufa gemo afaʼa kaha opaiguve. 
PHM.1.20	Konagaʼnimogae, huʼna, Ala kava neʼmo agiʼalefeʼmo namogaga aisuvafeʼmo ani kavaʼmo huka naha mao. Kalaisipiʼmo maiʼnetaʼaeʼmo naipamo alika falu huka nato. 
PHM.1.21	Geʼnimo afaʼa afigiye, huʼna huteʼna lole nagesamo oʼafiʼna magoke nagesamo afiteʼna mani gemo avoʼmo nekaove. Afiʼnovana kaha paiʼnova kavaʼmo huka aeka agaseka magoʼe huka alagepa kavaʼmo hugane. 
PHM.1.22	Kagaemo nunumuʼmo nehananageno Gotiʼa afitenoʼaeʼmo kagaetegamo halate alino natesigeʼna visuvafeʼmo agava maiʼnove. Magoʼe kavafeʼmo huʼnaeʼmo, visuva afinaʼmo kagae nopiʼmo uʼna havaesuvafeʼmo mago aeka anagi maleʼnisana yapiʼmo nato.
PHM.1.25	Ala kava neʼmo Yesu Kalaisiʼa fikumo lapa maeno nelapamiya kavaʼmoʼa lapakaeʼeʼmo magokepi lokaeno haneno. He, lama ge.
HEB.1.1	Akeyaʼvilagamo Gotiʼa agaiʼalegati gemo alini eʼa aeʼa hakalo huʼa hapa paiʼnaya vayaʼai apavayafatiʼmo laginago vayaʼaifeʼmo hapa paiʼniye. Alu afinaʼae alu afinaʼaeʼmo aise gemo hapa paite hapa paite huge alu kavatetiʼe alu kavatetiʼeʼmo hapa paige huʼniye. 
HEB.1.2	Hemenimo henaga afinaʼmo Mafaʼneʼaletiʼmo laha paiʼniye. Mafaʼneʼapimogimo afoʼapimogi muki yaʼapimo neʼaliya kava huno Mafaʼneʼamoʼmo muki yaʼamo alisiyafeʼmo ago lekana paino ateʼniye. Gotiʼa agaetetikeʼmo muki yaʼmo alo huʼniye. 
HEB.1.3	Agaemo Gotiʼa ha le konali yaʼamo aeno ha legekana huno neʼmaiye. Agaemo Goti lama ge auneʼamo maiʼniye. Lokiya geʼaletiʼmo muki yaʼmo afaʼa hanesiyafeʼmo yagaino ateʼnenoʼaeʼmo agaiʼamo hosu kavatimo aeno kalo paeno ataletenoʼaeʼmo uno haino kokuʼnapi Gotiʼa anaga hogote vekamo yagaino neʼapateya vekamo lamaga haopaleʼmo fai maiʼniye.
HEB.1.5	Gotiʼa agaefeʼmo,
HEB.1.5	huno huteno magoʼe gemo hunoʼaeʼmo,
HEB.1.5	huno ha paiʼniyaʼmonanafa mago enisole vayaʼaifeʼmo ani agufa gemo huno hapa opaiʼniye. 
HEB.1.6	Hapa opaiʼniyaʼmonanafa yege Mafaʼneʼamo ma mopafiʼmo alino atesigeno eminesiyafeʼmo mani gemo hunoʼaeʼmo,
HEB.1.6	huno hapa paiʼniye. 
HEB.1.7	Enisole vayaʼaifeʼmo apava gemo hunoʼaeʼmo, Enisole vayaʼmo yasigana huno alo huno apateʼniye. Aliʼyaʼamo neʼaliya enisole vayaʼmo ata vaikana huno alo huno apateʼniye, huno huʼniye. 
HEB.1.8	Huno huʼniyaʼmonanafa Mafaʼneʼaeʼmo hunoʼaeʼmo,
HEB.1.9	huno huʼniye. 
HEB.1.10	Magoʼe gemo hunoʼaeʼmo,
HEB.1.12	huno hu maleʼniye. 
HEB.1.13	Gotiʼa agaefeʼmo hunoʼaeʼmo,
HEB.1.13	huno ha paiʼniyaʼmonanafa mago enisole vayaʼaifeʼmo ani agufa gemo huno hapa opaiʼniye. 
HEB.1.14	Enisole vayaʼmo apauneʼapameʼe vayaʼmo maiʼneʼa Goti aliʼyaʼamo neʼaliya vayaʼmo maiʼnae. Gotiʼa fikumo hapa maeno apakufamo alino katino apatesiya vayaʼmo hapa maesayafeʼmo alino apateʼnigeʼa emineʼae.
HEB.2.1	Ani kavaʼmo huno maiʼniyaʼmofeʼmo aniʼmoʼa mago yaʼmo alinino neʼviya kava huno fiku yanageno lavalelino visigeta agaetetiʼmo afiʼnona gemo ataleta ugunanagi magoʼe huta afita alagepa huta afigetao. 
HEB.2.2	Gotiʼa enisole vayaʼai apavayafatiʼmo laginago vayaʼaifeʼmo huno hapa paiʼniye. Ani gemo asagauno oʼaino lokiya vaino haneʼnigeʼapaeʼmo muki vayaʼmogi akame osuʼa ago amagiʼa ataleʼnaya vayaʼai anonaʼapileʼmo alagepa huno alino fako huno apateteno kayoʼmo apamiʼniye. 
HEB.2.3	Apamiʼniyaʼmofeʼmo Ala kava neʼmo Gotiʼa lusi kava huno vayaʼai apakufamo alino katino neʼapateya kavafeʼmo ava gemo ago hapa paiʼnigeʼa afiʼnaya vayaʼmogimo, lama gemo haneʼniye, huʼa laha paiʼnaya gemo oʼafita afaʼa maisunana haiya kava huta faita kasalo paegaune. 
HEB.2.4	Gotiʼa alagena kavaʼaletinagi noʼagaya himamu kavaʼaletinagi ageʼa hapau neʼaiya kavaʼaletinagi huno ha maeno faigoko gemo huno ani gemo alino lokiya vaino ateʼniye. Gotiʼa agesamo afiteno hauʼnigenoʼaeʼmo Aunemeʼamoʼmo himamuʼamo apamete apamete huno apamiʼniye.
HEB.2.5	Nagaemo henagaʼamo afole aisiya saufa kavafeʼmo ava gemo huʼna avoʼmo nekaova kavateʼmo Gotiʼa enisole vayaʼmogimo yagaisayafeʼmo lekana paino oʼapateʼniye. 
HEB.2.6	Lekana paino oʼapateʼniyaʼmonanafa mago vekamoʼmo Goti mukufiʼmo avoʼmo kae maleʼniya gemoʼa hunoʼaeʼmo,
HEB.2.7	Kagaemo aise afinaʼmo enisole vayaʼai apaiyafiʼmo maisiyafeʼmo alika ateʼnane. Ha le konali yaʼaʼe ala agiʼaʼeʼmo amiteka alo huʼnana yateʼmo yagaisiyafeʼmo alika ateʼnane. 
HEB.2.8	huno huʼniye. Gotiʼa muki yateʼmo yagaisiyafeʼmo alino ateʼniyaʼmofeʼmo magoke yateʼmo noʼyagaiya yaʼmo ohaneʼniyaʼmonanafa muki yaʼamo alino aiyafiʼmo ateʼniye. Ateʼniyaʼmonanafa hemenimo ma mopafi vayaʼmogimo muki yateʼmo yagaiʼnageta oʼapakeʼnonaʼmonanafa 
HEB.2.9	Gotiʼa Yesuʼmo ha le konali yaʼaʼe ala agiʼaʼeʼmo amiʼniya vekamo ago ageʼnone. Gotiʼa, fikumo hapa maeʼna apamiguve, huno huteno Yesuʼmo muki vayaʼaitefeʼmo falisiyafeʼmo aise afinaʼmo enisole vayaʼai apaiyafiʼmo alino ateʼniye.
HEB.2.11	Yesuʼa apavaleno apaote apateʼniya vekamoʼe apavaleno apaote apateʼniya vayaʼaʼeʼmo magoke agufa yaʼmo aliʼnayaʼmofeʼmo naganaʼnimogitapae, huno hapa paisiyafeʼmo avagage nosiye. 
HEB.2.12	Agaemo hunoʼaeʼmo,
HEB.2.12	huno huteno 
HEB.2.13	magoʼe gemo hunoʼaeʼmo,
HEB.2.13	huno huteno halate magoʼe gemo hunoʼaeʼmo,
HEB.2.13	huno huʼniye. 
HEB.2.14	Mafaʼnemogi apakufaʼe kolaʼeʼmo neʼaliya kava huno falisiyafeʼmo agufaʼe kolaʼaʼeʼmo aliʼniye. 
HEB.2.15	Alitenoʼaeʼmo nefaliya kavaʼmo afoʼamoʼmo Nevoʼmo aeno agaseno himamuʼamo alino atalesiyafeʼmo faliʼniye. Falisaya kavafeʼmo koli huteʼa kanamo neʼaliya vayaʼmo hatu maeno apatesiyafeʼmo faliʼniye. 
HEB.2.16	Agaemo ani kavatetiʼmo enisole vayaʼmo hapa noʼmaeyaʼmonanafa Emalehamu aginago vayaʼageʼmo hapa neʼmae. 
HEB.2.17	Hogote mono vekamo Gotitefeʼmo mono aliʼyaʼmo aliteno mono huno neʼapateya vekamoʼmo hau huno apateteno aliʼyaʼamo oʼataleno alagepa aliʼyaʼmo alisiyafeʼmo aganaʼamogigana huno alino hamaleno ateʼniye. Hosu kavaʼapimo alino atalesigeno Gotiʼa aipamo leno oʼapatesiyafeʼmo muki kavatefeʼmo magoke aiyaya vekamo hamaleʼniye. 
HEB.2.18	Amalageka huʼnigeno agafu kiʼniyaʼmofeʼmo apamalageka nehiya vayaʼmo afaʼa hapa maegaiye.
HEB.3.2	Moseseʼa Goti nopiʼmo aliʼyaʼmo aliteno Goti afamo anaga vayaʼaiteʼmo aliʼyaʼamo oʼataleno alagepa huno aliʼniya kava huno Yesuʼa lekana paino ateʼniya Gotitefeʼmo aliʼyaʼamo oʼataleno alagepa huno aliʼniye. 
HEB.3.3	Afamo anaga vayaʼai afoʼapimoʼmo no kigekana huno maiʼniya vekamoʼmo ala agimo haneʼnigeno afamo anaga vayaʼmo aeno apakaseno maiʼniyaʼmofeʼmo ani kava huno Yesuʼa Moseseʼmo ago aeno aga seʼniyaʼmofeʼmo magoʼe huno ala agi alisiya vekamo maiʼniye. 
HEB.3.4	Muki noʼamo agaiʼamo afaʼa afole noʼaifa vayaʼmogigeʼmo nekiye. Inagi Gotiʼa muki yaʼmo afoʼamoʼmo maiʼniye. 
HEB.3.5	Moseseʼa Goti nopiʼmo Goti afamo anaga vayaʼalefeʼmo aliʼyaʼamo oʼataleno alagepa huno aliʼyaʼmo aliteno afole aisiya vekaeʼmo ava gemo huno hapa paiʼniye. 
HEB.3.6	Hapa paiʼniyaʼmonanafa Kalaisiʼa afamo anaga vayaʼai afoʼapimoʼmo Mafaʼneʼamoʼmo Goti afamo anaga vayaʼaleʼmo yagaino neʼapate. Lagaemo alagepa huta maige maige huta maigune, huta lole lagesamo oʼafita lavayagunagu huteta koli osuta lamogaga neʼaitaeʼmo oʼataleta atafauta alagi huta maime maime neʼuta atupa afinaʼeʼmo ani kavaʼmo huta maiʼnisunaʼmoʼmo Goti afamo anaga vayaʼamo maiʼnone.
HEB.3.11	huno huʼniye. 
HEB.3.12	Konagaʼnimogitapae, huʼna, ehetapiye, fiku yanagetapa mago vayaʼamogitapamo hosu lapaipamo kalitetapa lapakesamo afita fatago osutapa afaʼa neʼmaiya kavaʼmo afoʼamoʼmo Gotiʼa lapakameʼya amiteta ataletapa ugayanagi. 
HEB.3.13	Hosu kavaʼmoʼa humi lapateteno alino lokiya lapaipamo kalino lapategaiyanagi muki afinaʼae afinaʼaeʼmo konagatapieʼmo hutapaeʼmo, atafauta alagi hiyo, hutapa alita lokiya vaita apateyo. Akeyaʼvilagamo Gotiʼa hunoʼaeʼmo, hemenimo afiyo, huno huʼniya gemo hemeni kanatapimo hano osuno afaʼa haneʼniyaʼmofeʼmo hemenigeʼmo konagatapimo alita he titapa apateyo. 
HEB.3.14	Hogoteta lokiya vaita lagesamo afitaeʼmo, lama gemo huʼniyanageno alagi afole aigiye, huta huteta oʼataleta atafauta alagi huta maime maime neʼutaeʼmo atupa afinaʼeʼmo ani kavakeʼmo huta maiʼnisunaʼmoʼmo Kalaisiʼa alita laipafiʼmo ateʼnonageno neʼmaiye. 
HEB.3.15	Goti mukufiʼmo avoʼmo kae maleʼniya gemoʼmo hunoʼaeʼmo,
HEB.3.15	huno huʼniye.
HEB.3.17	Gotiʼa haiya vayaʼaifeʼmo fotiʼa kafugamo aipamo leno apatege apatege huno maiʼniye. Hosu kavaʼmo huteʼa kaʼme kotegamo faliʼnaya vayaʼaifeʼmae. 
HEB.3.18	Gotiʼa haiya vayaʼaifeʼmo lokiya gefatiʼmo hunoʼaeʼmo, Nagaeʼeʼmo maiʼa haga leʼa maisayapiʼmo alagi u haiʼa oʼmaigae, huno huʼniye. Geʼamo amagiʼa ataleʼnaya vayaʼaifeʼmo huʼniye. 
HEB.3.19	Inagi ago afiʼnonana apakesamo afiʼa fatago osuʼnayaʼmofeʼmo afaʼa uʼa ohaiʼnae.
HEB.4.1	Inagi Gotiʼa ani kavaʼmo huguve, huno hu maleʼniya gemo hano osuno afaʼa haneʼnigeno hemeniʼeʼmo hunoʼaeʼmo, nagaeʼeʼmo maiʼa haga leʼa maisayapiʼmo alagi u haiʼa maigae, huno laha nepaiye. Fiku yanageta lapakaepatiʼmo mago vayaʼmo uta haitapa metalegayanagi koli higetao. 
HEB.4.2	Gotiʼa alagepa faigoko geʼamo hapa paiʼnigeʼa afiʼnaya kava huno laha paiʼnigeta afiʼnone. Afiʼnayaʼmonanafa apakesamo afiʼa fatago osuʼnayaʼmofeʼmo afiʼnaya gemoʼmo hapa oʼmaeʼniye. 
HEB.4.3	Lagesamo afita fatago huʼnona vayaʼmogitamo uta haita Gotiʼeʼmo magokepi lokaeta maita haga legaune. Gotiʼa ma mopamo alo huno hano hu maleʼniyaʼmofeʼmo maiʼa haga lesaya kavaʼmo haneʼniye. Haneʼniyaʼmonanafa Gotiʼa hunoʼaeʼmo,
HEB.4.3	huʼna huʼnove, huno huʼniye. 
HEB.4.4	Goti mukufiʼmo mago gemoʼmo seveni afinafeʼmo hunoʼaeʼmo, 
HEB.4.5	magoʼe gemo hunoʼaeʼmo, 
HEB.4.6	Hogoteʼa alagepa gemo afiʼnaya vayaʼmogi apakesamo afiʼa fatago osuʼnayaʼmofeʼmo maiʼa haga leʼa maisayapiʼmo u haiʼa oʼmaiʼnae. Oʼmaiʼnayaʼmofeʼmo alu vayaʼmogi maiʼa haga leʼa maisayapiʼmo u haiʼa maigae. 
HEB.4.7	Asole kafugamo ago utegeno Gotiʼa halate magoʼe afinaʼmo hu maletenoʼaeʼmo,
HEB.4.7	huno huʼniye. 
HEB.4.8	Yasuvaʼa Isaleli vayaʼmo apavalelino uʼnigeʼapaeʼmo maiʼa haga leʼa maisayapiʼmo u haiʼa oʼmaiʼnayaʼmofeʼmo Gotiʼa henagaʼamo alu afinaʼmo maiʼa haga lesaya afinafeʼmo halate ani agufa gemo huʼniye. 
HEB.4.9	Gotiʼa muki yaʼamo alo huno hano hutenoʼaeʼmo maino haga leʼniya kava huno Kalaisiʼa aliʼyaʼamo ago alino hano huʼniyanageno Gotiʼeʼmo magokepi lokaeno maino haga legaiye. 
HEB.4.10	Aliʼyaʼamo alino hano huʼniyaʼmofeʼmo Goti vayaʼamo maiʼa haga lesaya sapati afinaʼmo hano osuno afaʼa haneʼniye. 
HEB.4.11	Goti geʼamo amagiʼa ataleteʼa asagauʼa aiʼnaya kava huta asagauta aigayanagi uta haita maita haga lesunafeʼmo layamukiki higetao.
HEB.4.13	Lagaemo hutaeʼmo, ani kavaʼmo huʼnove, ina kavaʼmo huʼnove, huta ha paisuna vekamo aulagaleʼmo muki nehuna kavatimo alagi fala okino afole neʼaiye. Muki vayaʼmo aulagaleʼmo alagi fala okigayanageno apakegaiye.
HEB.4.15	Hogote ala vekatimo mono huno nelateya vekatimoʼmo himamutimo ohaneʼniya vayaʼmogitaeʼmo hau huno nelate. Muki alu hosu kava alu hosu kavaʼmo hisunafeʼmo lamalageka nehaya kava huʼa amalageka huʼnayaʼmofeʼmo hau huno nelate. Amalageka huʼnayaʼmonanafa hosu kavaʼmo alagi osuʼniye. 
HEB.4.16	Inagi atete osuta Gotiʼa yagaino neʼapateya siyaʼaleʼmo fai maiʼnenoʼaeʼmo fikumo laha maeno nelamiya kavategamo vigetao, kana yaʼmo alisuna afinaʼmo hau huno lateteno fikumo laha maeno lamigiyaʼmofeʼmae.
HEB.5.1	Gotiʼa hogote vayaʼmo mono huʼa neʼapataya vayaʼmo apakaepatiʼmo konagaʼapimo lekana paino apateʼniye. Apakaemo konagaʼapimogitefeʼmo Gotiʼmo amigune, huʼa huʼnaya yaʼmo amige konagaʼapimogi hosu kavaʼapilefeʼmo afumo amagiʼa Gotiʼmo ofalinimo amige huteʼa mono aliʼyaʼmo alisayafeʼmo lekana paino apateʼniye. 
HEB.5.2	Himamuʼapimo ohaneʼniyaʼmofeʼmo afiteʼa oʼageʼnaya vayaʼaitegaʼe alagepa kaʼmo ataleʼa uʼnaya vayaʼaitegaʼeʼmo vase vase kavaʼmo afaʼa hugae. 
HEB.5.3	Himamuʼapimo ohaneʼniyaʼmofeʼmo alu vayaʼai hosu kavaʼapilefeʼmo afumo amagiʼa ofalinimo oʼamiʼnayaʼmonanafa apakaiʼapi hosu kavaʼapileʼefeʼmo amiʼnae. 
HEB.5.4	Mago vayaʼmogi apakaiʼapimo huʼapaeʼmo, ani aliʼyaʼmo afaʼa aligune, huʼa osugafa Gotikeʼmo Elonifeʼmo keya aeno ge huʼniya kava huno keya aeno ge huʼniya vayaʼamogigeʼmo ani aliʼyaʼmo afaʼa aligae.
HEB.5.5	huno huteno 
HEB.5.6	magoʼe gemo aote mukufiʼmo hunoʼaeʼmo,
HEB.5.6	huno hu maleʼniye. 
HEB.5.7	Kalaisiʼa ma mopafiʼmo maiʼnenoʼaeʼmo falisiya kavategatiʼmo agufamo alino katino atesiya Gotifekeʼmo alopa gefatiʼmo keya aeno ge huge haoke huge aviʼyaʼmo huge huno nunumuʼmo huʼniye. Gotifeʼmo koli huʼneno mono huʼniyaʼmofeʼmo Gotiʼa geʼamo afiʼniye. 
HEB.5.8	Agaemo Goti Mafaʼneʼamo maiʼniyaʼmonanafa geʼamo afiteno akame hisiyafeʼmo lusi kava huno agafu kiʼniya kayotetiʼmo amagino alino aya maleʼnigeno alagepa huno ge afiʼniye. 
HEB.5.9	Gotiʼa aliʼyaʼamo alisiyafeʼmo avaleno aote ateʼnigenoʼaeʼmo agaemo geʼamo akame nehaya vayaʼai apakufamo alino katino neʼapateya kavaʼmo afoʼamoʼmo hamaleʼniye. 
HEB.5.10	Hamaleʼnigeno Gotiʼa hunoʼaeʼmo, 
HEB.5.11	Ani kavafeʼmo magoʼe gemo lapa paigunaʼmonanafa lapau maiʼmai hutapa neʼmaiyaʼmofeʼmo haiya kava huta alita lapaya malegaune. 
HEB.5.12	Yatala afinaʼmo Goti geʼamo ago afiʼnayaʼmofeʼmo aliʼa apaya neʼmalaya vayaʼmo maisaya yaʼmo haneʼniyaʼmonanafa Gotiʼa geʼamo aepa faiʼniya gemo magoʼe huʼa aliʼa lapaya malesaya kavaʼmo haneʼniye. Lapakaemo lokiya neʼyaʼmo afaʼa oʼnetapa nuʼageʼmo nesaya agufa kavaʼmo haneʼniye. 
HEB.5.13	Nuʼageʼmo neʼnaya vayaʼmogimo nute mafaʼnegana huʼa maiʼneʼapaeʼmo fatago kavafeʼmo ava gemo alagepa huʼa noʼafiye. 
HEB.5.14	Alopa vayaʼmogimo lokiya neʼyaʼmo neʼnae. Muki afinaʼae afinaʼaeʼmo afime afime neʼayaʼmofeʼmo alagepa geʼe hosu geʼeʼmo alagepa huʼa afaʼa aliʼa fako huʼa neʼafiye.
HEB.6.3	Gotiʼa he, kanalene, huno hisigetaeʼmo ataleta uta hano hugune. 
HEB.6.4	Gotiʼa mago vayaʼmo kokuʼnapatiʼmo ha le yaʼamo fikumo neʼapamiya yaʼamo ago apamiʼnigeʼa neʼa afigeʼnae. Goti Aunemeʼamoʼmo neʼapamiya himamuʼamo alige 
HEB.6.5	Goti alagepa geʼamo afiteʼa neʼa afige saufa afinaʼmo himamu kavaʼamo ageteʼa neʼa afige huʼnae. 
HEB.6.6	Ageteʼapaeʼmo alagi ataleʼa asagauʼa aiʼnayaʼmofeʼmo halate apaipamo aliʼa afe lesaya kaʼmo alagi ohaneʼniye. Apakaemo Goti Mafaʼneʼamo malipu yosaleʼmo nili aiʼnaya kava huʼa apaipafiʼmo halate ani agufa kavaʼmo nehuʼapaeʼmo vayaʼai apaulagaleʼmo agiʼaleʼmo aliʼa afepi neʼatayaʼmofeʼmae. 
HEB.6.7	Koʼmo mopafiʼmo aino uno nelamigenoʼaeʼmo neʼyaʼmo nehageya mopamoʼmo hoyamo neʼvaiya vayaʼmo hapa maeʼnigeno Gotiʼa, ani agufa mopaeʼmo alino auleno neʼate. 
HEB.6.8	Neʼateyaʼmonanafa mago mopafatiʼmo aufe nofiʼe aufe inoʼeʼmo aesigenoʼaeʼmo ina agufa mopamo haneʼniyanageno aise afinaʼmo utesigeno Gotiʼa lifana huno atesigeno atafiʼmo alino kaeno sagalino atalegaiye.
HEB.6.9	Lahauʼniya vayaʼmogitapae, huta, mani gemo nehunaʼmonanafa hosu mopagana hutapa oʼmaiʼnae, huta lagesamo neʼafune. Gotiʼa apakufamo alino katino neʼapateya vayaʼai apaipafiʼmo alino neʼmaleya yaʼmo hogote yaʼmo lapaipafiʼmo ago alino maleʼniya vayaʼmo maiʼnae, huta lokiya vaita lagesamo neʼafune. 
HEB.6.10	Lapakaemo aliʼyaʼmo alige Gotifeʼmo lapau lapayamopafiʼmo lapauʼnigeta aliʼyaʼamo alige nehutapa apaote vayaʼamo hapa maeʼnayanageta hapa neʼmae. Gotiʼa hosu kavaʼmo huno alino fako huno noʼapateyaʼmofeʼmo alagepa kavatapieʼmo alagi age okanigiye. 
HEB.6.11	Lahauʼniyanagetapa mukiʼamogitapa ani kavaʼmo hutetapa magoke lapaipa lapakesamo alitetapa lapavayagunagu hutapa agava maime maime neʼvisageʼapaeʼmo atupa afinaʼmo he tisayafeʼmo lapayamukiki hugae. 
HEB.6.12	Alagaʼmo olapaeʼninagetapa Gotiʼa polomasi gemo hunoʼaeʼmo, lapamiguve, huno hu maleʼniya yaʼmo aliʼnaya vayaʼai apaiyakamo aliyo. Apakaemo oʼataleʼa apakesamo afiʼa fatago huʼneʼa atafauʼa alagi huʼa maime maime neʼeʼapaeʼmo aliʼnae.
HEB.6.13	Akeyaʼvilagamo Gotiʼa Emalehamufeʼmo hunoʼaeʼmo, fikumo kaha maeʼna kamiguve, huno polomasi gemo huno ha paiʼniye. Mago vekamoʼmo Gotiʼa aeno agaseʼniya vekamo alagi oʼmaiʼniyaʼmofeʼmo Gotiʼa agaiʼa agiʼaletiʼmo agoʼyamo ataleteno hu maleʼniye. 
HEB.6.14	Gotiʼa hunoʼaeʼmo, 
HEB.6.15	Huno ha paiʼnigeno Emalehamuʼa oʼataleno agesamo afino fatago huʼneno agava maime maime neʼegenoʼaeʼmo Gotiʼa hu maleʼniya gemo afole aiʼnigeno aliʼniye. 
HEB.6.16	Mago vayaʼmo ago aeno apakaseʼniya vekamo agiʼaletiʼmo lokiya gefatiʼmo huʼnageʼa afiteʼapaeʼmo, vae, huʼa, alagi lama gemo nehae, huteʼa ge noʼnae. 
HEB.6.17	Ani kavakana huno Gotiʼa lapa maegauve, huno hapa paiʼniya vayaʼmogi huʼapaeʼmo, Gotiʼa halate alu gemo osugiye, huteʼa alagepa huʼa afisayafeʼmo agaiʼa agiʼaletiʼmo agoʼyamo ataleteno huʼniya geʼalefeʼmo agesamo afitenoʼaeʼmo, ani kavaʼmo afaʼa afole aigiye, huno hu maleʼniya geleʼmo alino lokiya vaino ateʼniye. 
HEB.6.18	Ani lole gemo haneʼniyana polomasi geʼe agiʼaletiʼmo alagi lama gemo huʼniya geʼeʼmo huʼniyanageno agaemo alu gemo afaʼa osugiye. Ani geletiʼmo lagaemo laune heta uta fala kita neʼmauna vayaʼmogita laulagaleʼmo alino afole aino ateʼniya yateʼmo agava maiʼneta lavayagunagu hisuna kavateʼmo alagi atafaisunafeʼmo alino he tino lateʼniye. 
HEB.6.19	Lavayagunagu huta agava neʼmauna yaʼmo lokiya yaʼmo afaʼa hanesiya yaʼmo haneʼniye. Aeniletiʼmo sipimo anipiʼmo aeʼa atafauʼa neʼataya yakana huno haneʼneno lagupi mafaʼnemo atafauno neʼate. 
HEB.6.20	Yesuʼa lavayagunagu huta agava neʼmauna vekamo laha maesiyafeʼmo hogoteno Gotiʼa neʼmaiya yateʼmo aeno asai maleʼniya kenafatiʼmo uno haino aote nopiʼmo neʼmaiye. Agaemo Melikisetekigana huno maiʼneno hogote vekamo mono huno neʼapateya vekamo hamaleʼniyanageno muki afinaʼmo maige maige huno maigiye.
HEB.7.2	Emalehamuʼa kamemo huno aeno apakaseteno kagemi yaʼapimo aliʼniya kagemiyapatiʼmo alino fako huno teniʼa hetamamo maleteno ani hetamafatiʼmo magoke hetamamo taisimo Melikisetekiʼa amiʼniye. Inagi Melikisetekiʼae agimo hogote aepaʼamo haneʼniyana fatago kavaʼageʼmo nehiya kini vekamae. Selemi taonifiʼmo maiʼnaya vayaʼaiteʼmo yagaino neʼapateya kini vekamo maiʼniyaʼmofeʼmo agiʼafiʼmo lole aepaʼamo haneʼniyana alagepa huʼa magokepi lokaeʼa maiʼnaya taonifiʼmo yagaino neʼapateya kini vekamo maiʼniye. 
HEB.7.3	Ita afoʼalaʼmoganimo oʼmaige lotoʼamogimo oʼmaige huʼnae. Alino ateʼniya afinafeʼmo ava gemo ohanege faliʼniya afinafeʼmo ava gemo ohanege huʼnigeno Goti Mafaʼneʼagana huno maiʼneno mono huno neʼapateya vekamo ofalino afaʼa maige maige huno maiʼniye.
HEB.7.4	Ala agi vekamo maiʼniye, hutapa lapakesamo afitetapa lapakesa afifi hutapa maiyo. Emalehamuʼa hogote laginago vekamo maiʼniyaʼmonanafa kame huno aeno apakaseteno aliʼniya kagemi yapatiʼmo alino fako huno taisimo amiʼniye. 
HEB.7.5	Livai nofi vayapatiʼmo mono huʼa neʼapataya vayaʼmogimo Yu vayaʼai taisimo aliʼnae. Keʼaepa gemoʼmo hunoʼaeʼmo, Livai nofi vayaʼaina taisi ofalinimo apamiyo, huno huʼnigeʼa Livai nofi vayaʼmogi konagaʼapimogi taisimo aliʼnae. Konagaʼapimogimo Emalehamu aginago vayaʼmo maiʼnayaʼmonanafa apakaetetiʼmo taisimo aliʼnae. 
HEB.7.6	Aliʼnayaʼmonanafa Melikisetekiʼa Livai nofi vekamo oʼmaiʼniyaʼmonanafa Emalehamu taisimo alitenoʼaeʼmo, Gotiʼa alino auleno kateno, huno ha paiʼniye. Melikisetekiʼa Gotiʼmo hunoʼaeʼmo, aliʼna auleʼna kategauve, huno ha paiʼniya vekaeʼmo ani gemo huʼniye. 
HEB.7.7	Muki vayaʼamogitamo ago afiʼnonana Gotiʼa hunoʼaeʼmo, aliʼna auleʼna kategauve, huno huʼniya vekamoʼmo hapa paiʼnigeʼa afiʼnaya vayaʼmo ago aeno apakaseʼniye. 
HEB.7.8	Mono huʼa neʼapataya vayapatiʼmo magoke vekamo falite falite huʼnayaʼmonanafa Goti mukufiʼmo avoʼmo kae maleʼniya gemoʼmo hunoʼaeʼmo, afaʼa maiʼniye, huno ava gemo huʼniya vekamo agiʼamo Melikisetekiʼa taisimo aliʼniye. 
HEB.7.9+HEB.7.10	Melikisetekiʼe Emalehamuʼeʼmo fotu huʼnaʼa afinaʼmo Livaiʼa alino oʼateʼnigeno Emalehamu agufafiʼmo Livaiʼa maiʼniyaʼmofeʼmo Emalehamuʼa taisimo amiʼnigenoʼaeʼmo Livaiʼa taisimo aliʼniya vekaʼeʼmo magokepi amiʼniye, huta afa gemo hugune.
HEB.7.11	Livai nofi vayaʼmogi mono huʼa neʼapataya vayaʼaitefeʼmo Isaleli vayaʼmogi Goti keʼaepa geʼamo aliʼnae. Livai nofi vayaʼmo mono huʼa neʼapataya vayaʼmogi vayaʼmo hapa maeʼnageʼa uʼa haiʼa hapaiʼnaesinana alu nofi vekamo mono huno apatesiya vekamo afole oʼaiyesinaʼmonanafa agaemo Livai aginagomo Eloni nofi vekamo oʼmaiʼnifa Melikisetekigana huno maiʼniye. 
HEB.7.12	Gotiʼa mono huʼa neʼapataya vayaʼmo ago apataleʼniya apaimuʼyaleʼmo saufa vekamo afole aiʼniyaʼmofeʼmo keʼaepa gemo aimuʼyaleʼmo saufa keʼaepa gemo afole aiʼniye. 
HEB.7.13	Ani ge huta ava gemo huʼnona vekamo alu nofi vekamo maiʼniye. Ani nofi vayapatiʼmo magoke vekamoʼa ofalini hiʼyalamuteʼmo aliʼyaʼmo oʼaliʼniye. 
HEB.7.14	Lapakaemo ago afiʼnayana Ala kava netimo Yuta nofi vayapatiʼmo afole aiʼnigeno Moseseʼa ani nofi vayaʼaifeʼmo hunoʼaeʼmo, mono huʼa neʼapataya vayaʼmo maigae, huno osuʼniye.
HEB.7.15	Alu vekamo mono huno neʼapateya vekamo Melikisetekigana huno maiʼniya vekamo ago afole aiʼniyaʼmofeʼmo magoʼe huta ago afita alagepa huʼnonana saufa gemo afole aiʼniye. 
HEB.7.16	Agaemo amega apakufalefeʼmo keʼaepa geʼaletiʼmo afole oʼaiʼnifa ofalino afaʼa maige maige huno maiʼneno maino hano osuno neʼmaiya himamuʼaletiʼmo mono huno neʼapateya vekamo afole aiʼniye. 
HEB.7.17	Gotiʼa ani kavafeʼmo hunoʼaeʼmo,
HEB.7.17	huno hu maleʼniye. 
HEB.7.18	Inagi atafa keʼaepa gemoʼa vayaʼmo hapa maesiya lokiyaʼamo ohaneʼnigeno hapa oʼmaeʼniyaʼmofeʼmo Gotiʼa ani gemo ago ataleʼniye. 
HEB.7.19	Keʼaepa gemoʼa uʼa haiʼa hapaisaya kaʼmo valino oʼapateʼniyaʼmonanafa hemenimo ago aeno agaseʼniya kavaʼmo hu maleʼnigeta lavayagunagu huta agava neʼmauna kavatetikeʼmo Goti haopaleʼmo neʼune.
HEB.7.20	Gotiʼa aliʼyaʼaleʼmo afaʼa avaleno oʼateʼnifa agoʼyamo ataleteno lokiya gemo hu maleʼniya geʼaletiʼmo avaleno ateʼniye. 
HEB.7.21	Gotiʼa mono huʼa neʼapataya vayaʼmo aliʼyaʼapileʼmo apavaleno apatetenoʼaeʼmo agaiʼa agiʼaletiʼmo agoʼyamo ataleteno lokiya gemo osuʼniyaʼmonanafa agaefekeʼmo agaiʼa agiʼaletiʼmo lokiya gemo hunoʼaeʼmo,
HEB.7.21	huno hu maleʼniye. 
HEB.7.22	Huno hu maleʼniyaʼmofeʼmo Yesuʼa saufa kotalakemo aeno agaseʼniya kotalakeletiʼmo anonale apakae apaimuʼyaleʼmo maisiya vekamo afole aiʼniye. 
HEB.7.23	Mono huʼa neʼapataya vayapatiʼmo falime falime neʼeʼapaeʼmo aliʼyaʼapimo alagi ataleme ataleme eʼnayaʼmofeʼmo asole vayaʼmo maiʼnae. 
HEB.7.24	Faliʼnayaʼmonanafa agaemo ofalino afaʼa maige maige huno maigiyaʼmofeʼmo mago alu vekamoʼmo eno agae aimuʼyaleʼmo aliʼyaʼmo oʼaligiye. 
HEB.7.25	Agaemo muki afinaʼmo nunumuʼmo huno apatesiyafeʼmo alagi maige maige huno neʼmaiyaʼmofeʼmo agaiʼaletiʼmo Gotitegamo neʼaya vayaʼai apakufamo alagi alino katino apateteno apakaetefeʼmo aliʼyaʼamo afaʼa alino hano huno hugiye. 
HEB.7.26	Inagi Yesuʼa ani hogote vekamo mono huno nelateya vekamo maiʼniyaʼmofeʼmo afaʼa laha maegaiye. Agaemo Gotitegamo alagepa kavaʼmo huge vayaʼaitegamo hosu kavaʼmo osuge hosu kavaʼamo ohanege huʼnigeno ma mopafi vayakana huno oʼmaiʼnifa aote vekamo maiʼniye. Gotiʼa kokuʼnapiʼmo alino asaga huno ateʼnigeno kokuʼnapi neʼmaiya vayaʼmo ago aeno apakaseno maiʼniye. 
HEB.7.27	Mono huʼa neʼapataya vayaʼmogi muki afinaʼae afinaʼaeʼmo apakaiʼapi hosu kavaʼapileʼe muki vayaʼai hosu kavaʼapileʼefeʼmo afumo heʼa Gotiʼmo ofalinimo amiʼnayaʼmonanafa agaemo muki afinatefeʼmo magoke afinaʼmo vayaʼai hosu kavaʼapilefeʼmo agaiʼa agufamo Gotiʼmo ago amiʼniye. 
HEB.7.28	Vayaʼmogi Mosese keʼaepa gelefeʼmo mono huʼa neʼapataya aliʼyaʼmo alisayafeʼmo uʼa haiʼa metaleʼnaya vayaʼmo lekana paiʼa apateʼnayaʼmonanafa henagaʼamo Gotiʼa keʼaepa gemo agoʼyamo ataleteno Mafaʼneʼamo lekana paino ateʼniye. Aliʼyaʼamo alisiyafeʼmo alino ateʼniyanageno muki afinaʼmo alagepa huno maige maige huno maisiya Mafaʼneʼamo lekana paino ateʼniye.
HEB.8.2	Agaemo mago aune seli nopiʼmo aliʼyaʼmo noʼalifa aote mono nopiʼmo lama ge aote seli mono nopiʼmo aliʼyaʼmo neʼaliye. Ma mopafi vayaʼmogi ani seli mono noʼmo okiʼnafa Ala kava neʼmokeʼmo kiʼniye. 
HEB.8.3	Gotiʼmo fiku neʼamiya yaʼmo amige afumo heʼa ofalinimo amige hisayafeʼmo muki hogote vayaʼmo mono huʼa apatesaya vayaʼmo lekana paino apateʼniye. Ani kava huno mani vekamoʼmo ofalinimo amisiya yaʼmo haneʼniye. 
HEB.8.4	Mono huʼa neʼapataya vayaʼmogimo keʼaepa gelefeʼmo fikumo amiʼnae. Apakaemo hemenimo aliʼyaʼmo neʼaliyaʼmofeʼmo agaemo hemenimo ma mopafiʼmo maiʼniyesinana mono huno nelateya vekamo oʼmaiʼniyesine. 
HEB.8.5	Moseseʼa ani seli mono noʼmo kisiyafeʼmo nehigenoʼaeʼmo Gotiʼa, aveleʼmo maiʼnanageʼnaeʼmo ago aliʼna kave liʼnovanagi ani kava huka ageka alagepa huka aune yaʼmo alo huvo, huno ha paiʼniye. Apakaemo kokuʼnapi haneʼniya mono nokana huno haneʼniya agufa aune nopiʼmo aliʼyaʼmo neʼaliye. 
HEB.8.6	Neʼaliyaʼmonanafa hemenimo agaemo aeno agaseʼniya aliʼyaʼmo aliteno kotalakemo folagapi vekamo maiʼniye. Ani kotalakemoʼa atafa kotalakemo ago aeno agaseʼniye. Gotiʼa, lapa maegauve, huno hu maleʼniya polomasi geʼaletiʼmo saufa kotalakemo alino he tino ateʼniye. Saufa kotalakemo lapa maegauve, huno hu maleʼniya polomasi geʼamoʼmo atafa kotalakemo lapa maegauve, huno hu maleʼniya polomasi gemo ago aeno agaseʼniye. 
HEB.8.7	Hogote kotalakemoʼa alagepa huno hapa maeʼniyesinana henaga kotalakemo aliʼyaʼamo ohaneʼniyesinaʼmonanafa 
HEB.8.8	kotalakeʼamo ago amagiʼa ataleʼnayaʼmofeʼmo Ala kava neʼmo Gotiʼa hunoʼaeʼmo,
HEB.8.12	huno huʼniye. 
HEB.8.13	Gotiʼa mani kotalakeeʼmo hunoʼaeʼmo, 
HEB.9.2	Mago seli mono nopiʼmo kenaletiʼmo aeʼa akani maleʼnageno lole noʼmo haneʼniye. Afelaga noʼmo agiʼamo aote mono none. Ani nopiʼmo lamu hanege hiʼyalamuʼmo hanege huʼniye. Hiʼyalamuteʼmo peleti mayamo Gotina neʼamiya peleti mayamo haneʼniye. 
HEB.9.3	Kenaletiʼmo aeʼa akani maleʼnaya noʼmo agiʼamo alagi aote mono noʼmo haneʼniye. 
HEB.9.4	Ani nopiʼmo hiʼyalamuʼmo goli yafatetiʼmo alo huʼnaya hiʼyalamuʼmo haneʼniye. Ani hiʼyalamuteʼmo alagepa atumo neʼaiya yaʼmo kaeʼnae. Mago kesimo agiʼamo kotalake kesimo yosaletiʼmo alo huteʼa goli yafatetiʼmo yosaleʼmo fale aiʼa ati kae maleʼnaya kesimo ani nopiʼmo haneʼniye. Ani kesifiʼmo goli yafa yuvapamo hanege Eloni hayopa kayoʼafatiʼmo ausisi aeʼniya hayopa kayoʼmo hanege lole yafatalateʼmo kotalakemo avoʼmo kae maleʼniya yafatalaʼmo hanege huʼniye. Yuvapafiʼmo mago neʼyaʼmo kokuʼnapatiʼmo emineʼniya neʼyaʼmo agiʼamo manamo haneʼniye. 
HEB.9.5	Lole enisole vekalaʼmo ha le vekalaʼmogani anauneʼalaʼmo kesileʼmo he tiʼana anateʼnaʼae. Gotiʼa aipamo falu huno apatesiyafeʼmo afumo kolatetiʼmo aiʼa fuli fuli nehaya yateʼmo hanakumo ataleʼana yagaiʼnaʼae. Hemenimo ani kavafeʼmo magoʼe huta alagi ava gemo afaʼa osugune.
HEB.9.7	Huʼnayaʼmonanafa hogote vekamo mono huno neʼapateya vekamokeʼmo ani anaga nopiʼmo muki kafugaʼae kafugaʼaeʼmo magoke afinaʼmo uno haite haite huʼniye. Afaʼa uno ohaiʼnifa afumo amagino kolaʼamo yuvapafiʼmo lakino alinino uno haino agaiʼa hosu kavateʼe muki vayaʼai hosu kavaʼapileʼefeʼmo Gotiʼmo amiʼniye. 
HEB.9.8	Goti Aunemeʼamoʼmo ani kavaʼmo aepaʼaeʼmo hunoʼaeʼmo, hogote seli mono noʼmo afaʼa haneʼniya afinaʼmo anaga aote mono nopiʼmo vayaʼmo uʼa haisaya kaʼmo afole yateʼmo ohaneʼniye, huno huʼniye. 
HEB.9.9	Ani agufa aune kavaʼmo hemeni afina kavafeʼmo huʼniye. Alino apave linoʼaeʼmo, fikumo neʼamiya kavaʼmoʼe afumo amagiʼa neʼamiya kavaʼmoʼeʼmo mono nehaya vayaʼai apakupi mafaʼnemo alagi alino alagepa huno oʼategaiye. 
HEB.9.10	Ani agufa kavaʼmo amega apakufale kavaʼmo haneʼniyana neʼyanagi aninagi sese nehaya kavanagi huno haneʼniye. Ani kavaʼmo haneme haneme neʼesigenoʼaeʼmo saufa afinaʼmo Gotiʼa alino alagepa huno apatesiya afinaʼmo afole aisigenoʼaeʼmo hano hugiye.
HEB.9.12	Agaemo mememo kolaʼaletiʼe aikeli pulumakamo kolaʼaletiʼeʼmo aote mono nopiʼmo uno ohaiʼnifa agaiʼa kolaʼaletiʼmo muki afinatefeʼmo magoke afinaʼmo alagi uno haitenoʼaeʼmo maige maige huta maisunafeʼmo alagi hatu maeno lateteno uno haiʼniye. 
HEB.9.13	Mono huʼa neʼapataya vayaʼmogimo pulumakamo kolaʼmo alige mememo kolaʼmo alige aikeli pulumakamo amagiʼa atafiʼmo kaeʼnaya laʼnefamo alige huʼneʼa vayaʼai apakufaleʼmo aiʼa fuli fuli huʼa faleʼa apateteʼapaeʼmo mono hisayafeʼmo apakufaletiʼmo aeʼa kalo paeʼa apateʼnae. 
HEB.9.14	Afumo kolaʼmoʼa vayaʼmogi amega apakufaleʼmo aeno kalo paeno apaeʼniyaʼmonanafa afaʼa neʼmaiya yaʼmo neʼapamiya Goti aliʼyaʼamo alisayafeʼmo Kalaisi kolaʼamoʼa magoʼe huno lapakupi mafaʼnemo falisaya kavaʼmo aliʼyaʼalefeʼmo aeno kalo paeno lapategaiye. Agaemo hosu kavaʼamo alagi ohaneʼniya vekamo maige maige huno neʼmaiya Aunemeʼaletiʼmo agaiʼa agufamo Gotiʼmo amiʼniye. 
HEB.9.15	Ani kavaʼmo huʼniyaʼmofeʼmo saufa kotalakemo folagapi vekamo maiʼniye. Agaemo Gotiʼa keya aeno ge huʼniya vayaʼaifeʼmo polomasi gemo hunoʼaeʼmo, lapamiguve, huno huʼniya alagepa yaʼmo hanege hanege huno hanesiya yaʼmo mafaʼneʼapimogi muki afoʼapimogi yaʼmo neʼaliya kava huʼa alisayafeʼmo atafa kotalakemo amagiʼa ataleʼnaya vayaʼai hosu kavaʼapifatiʼmo miya faino hatu maeno apatesiyafeʼmo faliʼniye.
HEB.9.16	Mago vayaʼmogi manu gemo huʼapaeʼmo, kagemi yaʼnimo aliyo, huʼa hapa paiteʼa falisageʼapaeʼmo afaʼa aligayaʼmonanafa ofaliʼa afaʼa maiʼnisageʼapaeʼmo oʼaligae. 
HEB.9.17	Afaʼa neʼmaiya afinaʼmo manu gemo hu maleʼnaya gemo afaʼa nehaneyaʼmonanafa falisagenoʼaekeʼmo ani hu maleʼnaya manu gemo afole aigiye. 
HEB.9.18	Ani kavaʼmo huno Gotiʼa atafa kotalakemo afaʼa fikumo osuʼnifa kotalakemo afole aisiyafekeʼmo kolatetiʼmo ani kavaʼmo huʼniye. 
HEB.9.19	Ani kavatefeʼmo Moseseʼa muki keʼaepa geʼamo muki vayaʼaifeʼmo hapa paiteno aikeli pulumakaʼe memeʼeʼmo amagiteno kolaʼamo anipiʼmo laki maleʼneno sipisipimo haesa ayokaʼmo yosa akopamo agiʼamo hisopu akopaleʼmo maleno ki maleʼneno kolapiʼmo aeteno keʼaepa gemo haneʼniya mukuleʼe muki vayaʼai apakufaleʼeʼmo aino fuli fuli huʼniye. 
HEB.9.20	Agaemo hunoʼaeʼmo, 
HEB.9.21	Ani kava huno mono nehaya yateʼe seli mono noteʼeʼmo aino fuli fuli huʼniye. 
HEB.9.22	Vayaʼmogi keʼaepa gemo akame hisayafeʼmo alagi hogoʼamo muki hosu kavaʼapimo afumo kolatetiʼmo aeʼa kalo paeʼa atalesaya kavaʼmo huʼnae. Kolaʼmo aino olakiʼnisiyaʼmoʼmo Gotiʼa vayaʼai hosu kavaʼapimo alino oʼatalegaiye.
HEB.9.24	Ani kavatefeʼmo Kalaisiʼa aote seli mono noʼmo vayaʼmogi ki maleʼnaya mono nopiʼmo lama ge aune mono nopiʼmo uno ohaiʼnifa laha maesiyafeʼmo kokuʼnapiʼmo Goti haopaleʼmo uno haiʼniye. 
HEB.9.25	Yu vayaʼaiteʼmo hogote vekamo mono huno neʼapateya vekamoʼmo muki kafugaʼae kafugaʼaeʼmo agaiʼa kolaʼmo alinino uno ohaiʼnifa afu kolaʼmo alininuno alagi aote mono nopiʼmo uno haite haite huʼniye. 
HEB.9.26	Huʼniyaʼmonanafa Kalaisiʼa ani kavaʼmo osuʼnifa muki afinaʼae afinaʼaeʼmo ofalinimo amisiyafeʼmo kolaʼamo aliteno uno ohaiʼniye. Muki afinaʼae afinaʼaeʼmo agaiʼamo ofalini amisiyafeʼmo ma mopamo alo huʼniya afinatetiʼmo falite falite hume hume neʼeyesine. Huʼniyesinaʼmonanafa hemeni atupa afinaʼmo agaiʼa agufamo ofalini huteno hosu kavaʼapimo alagi alino atalesiyafeʼmo magoke afinaʼmo emineno vayaʼai apaulagaleʼmo afole aiʼniye. 
HEB.9.27	Gotiʼa hunoʼaeʼmo, muki vayaʼmo magoke afinaʼmo falitesageʼna agoti huʼna apategauve, huno hu maleʼniye. 
HEB.9.28	Ani gelefeʼmo Kalaisiʼa asole vayaʼai hosu kavaʼapimo alino kofisiyafeʼmo magoke afinaʼmo agaiʼa agufamo Gotina amiʼniye. Agaemo henagaʼamo asole vayaʼai hosu kavaʼapimo alino kofisiyafeʼmo ma mopafiʼmo emiʼnoʼmegaifa agaefeʼmo agava neʼmaiya vayaʼai apakufamo alagi alino katino apatesiyafeʼmo apaulagaleʼmo eminegaiye.
HEB.10.2	Alagi alino alagepa huno apateʼniyesinana magoʼe huʼa Gotiʼmo ofalinimo alagi oʼamiʼnaesine. Mono huʼnaya vayaʼmo aeno kalo paeno apateʼniyesinana apakupi mafaʼnemoʼmo hosu kavaʼapimo haneʼniye, huno osuʼniyesine. 
HEB.10.3	Huno osuʼniyesinaʼmonanafa ani agufa ofalini kavatefeʼmo muki kafugaʼae kafugaʼaeʼmo hosu kavaʼapieʼmo apake okaniʼa apakesamo afifi huʼa maiʼnae. 
HEB.10.4	Pulumakamo kolaʼmoʼe mememo kolaʼmoʼeʼmo hosu kavaʼapimo afaʼa alino oʼatalegaiye.
HEB.10.7	huno huʼniye. 
HEB.10.8	Hogoteno hunoʼaeʼmo, 
HEB.10.9	Inagi henagaʼamo hunoʼaeʼmo, 
HEB.10.10	Yesu Kalaisiʼa Gotiʼmo hauʼniya kavaʼmo huʼniyaʼmofeʼmo muki afinatefeʼmo magoke afinaʼmo agaiʼa agufamo amiʼniya ofaliniletiʼmo hosu kavatimo alagi aeno kalo paeʼnigeta laote alagepa vayaʼamo maiʼnone.
HEB.10.12	Huʼnayaʼmonanafa ani vekamoʼmo muki afinatefeʼmo magoke ofalinimo amiteno Goti lamaga haopaleʼmo fai maiʼniye. 
HEB.10.13	Ani afinatetiʼmo Gotiʼa kame vayaʼamo alino aiyafiʼmo apatesiyafeʼmo agava neʼmaiye. 
HEB.10.14	Agaemo magoke ofalinimo amiteno apavaleno apaoteʼmo apateteno alagi alino alagepa huno apateʼniyanageʼa alagepa huʼa maige maige huʼa maigae. 
HEB.10.15	Agaemo ani kavatetiʼmo laha paiteno Aote Aunemeʼamoʼmo aeno hakalo huno laha painoʼaeʼmo, 
HEB.10.16	Ala kava neʼmoʼa hunoʼaeʼmo,
HEB.10.17	huno huʼniye. 
HEB.10.18	Gotiʼa hosu kavaʼapimo ago alino ataleʼniyaʼmofeʼmo hosu kavaʼapilefeʼmo halate amisaya ofalinimo alagi ohaneʼniye.
HEB.10.20	Agaemo aeʼa akani maleʼnaya kena kitamo ago yakino lateʼniyanageta agufaletiʼmo saufa kaʼmo maige maige huta maisuna kaʼmo ago valino lateʼniyaʼmofeʼmae. 
HEB.10.21	Siosi vayaʼaiteʼmo yagaino neʼapateya vekamo maiʼneno Ala kava netimo mono huno nelateya vekamo maiʼniyaʼmofeʼmo 
HEB.10.22	lama ge laipamo kaliteta magoke laipa lagesamo alitetaeʼmo lagesamo afita fatago nehutaeʼmo Goti haopaleʼmo uta haigetao. Laipafiʼmo aino fuli fuli huno lateʼnigenoʼaeʼmo yuʼilaga vekatimoʼmo hosu kavatapimo haneʼniye, huno nosiye. Lagufaleʼmo alagepa anitetiʼmo faleno lateʼniyanagi uta haigetao. 
HEB.10.23	Ani kavaʼmo huguve, huno laha paiʼniya vekamoʼmo geʼamo amagino ataleteno alu gemo osugiyaʼmofeʼmo agava maiʼneta lavayagunagu nehuna kavatefeʼmo lole lagesamo oʼafita atafauta alagi huʼneta aeta hakalo higetao. 
HEB.10.24	Lagaemo alita he tita apatesunageʼapaeʼmo hapau apayamopafiʼmo hapauge alagepa kavaʼmo huge hisayafeʼmo konagatieʼmo lagesamo afifi huta maigetao. 
HEB.10.25	Mago vayaʼmo aliʼa anupa huʼa neʼmaiya kavaʼmo ataleʼnayaʼmofeʼmo oʼataleta alagepa kavaʼmo hiyo, huta hapa paisunageʼa laha paisageta huta alita anupa huta maigetao. Alopa hosu afinaʼmo neʼegetapa ageʼnayaʼmofeʼmo ani kavaʼmo magoʼe hutapa hiyo.
HEB.10.27	Ohaneʼniyaʼmofeʼmo Gotiʼa agoti huno latesiya kavafekeʼmo koli huta agava maisuna kavaʼmo haneʼniye. Aipamo leno neʼapateyanageno kame vayaʼamo atamoʼmo leno pasaga ligiye. 
HEB.10.28	Muki vayaʼmogimo Mosese keʼaepa gemo ago amagiʼa ataleteʼapaeʼmo afa gemo haneʼniye, huʼa huʼnaya vayaʼmo ago faliʼnae. Agoti gemo neʼafiya yateʼmo lole vekalaʼmoganimofi loleʼe magoʼe vayaʼmogimofi huʼa apakaefeʼmo, hosu kavaʼmo huʼnae, huʼa huʼnageʼapaeʼmo hapau huʼa oʼapateʼa kamitimo apamagiʼnae. 
HEB.10.29	Inagi mago vekamoʼmo Goti Mafaʼneʼaeʼmo, ina agufa vekamae, huteno agiʼaleʼmo alino afepi atege kotalake kolaʼamo alino aote maleʼniya kolaʼaeʼmo ina agufa kolane, huno agesamo afige fikumo hapa maeno neʼapamiya Aunemeʼaeʼmo huno faipa huno atege huʼnisiyana anonaʼalefeʼmo magoʼe huno lusi kayoʼmo apamigiye, huʼa apakesamo afigae. 
HEB.10.30	Ala kava neʼmoʼa hunoʼaeʼmo, 
HEB.10.31	Gotiʼa afaʼa neʼmaiya vekamo maiʼniyaʼmofeʼmo ayapiʼmo apatafauno maiʼnisiya vayaʼmogimo lusi kava huʼa koli hugae.
HEB.10.32	Hogotetapa maiʼnaya kavafeʼmo lapakesamo afita ho hiyo. Gotiʼa ha le yaʼamoʼmo lapaipafiʼmo aeno ha leʼnigetapa ageʼnae. Agetetapaeʼmo lusi hanageke yaʼmo aliʼnetapaeʼmo oʼataleta lokiya vaitapa lapayamukiki huʼnae. 
HEB.10.33	Lapakaefeʼmo vayaʼmogimo vayaʼai apaulagaleʼmo huʼa faipa huʼa lapateteʼa lapakaetegamo hosu kavaʼmo huʼnaya hanageke yaʼmo alige mani agufa kana yaʼmo aliʼnaya vayaʼeʼmo afalu afalugana hutapa neʼmaiya hanageke yaʼmo alige huʼnae. 
HEB.10.34	Nagaemo kalavusifiʼmo maiʼnogetapaeʼmo lapau hutapa nateʼnae. Kagemi yatapimo kumayaʼmo aliʼnagetapaeʼmo kanalene, hutapa huʼnae. Hogote kagemi yatimo kokuʼnapiʼmo okasalisiya kagemi yatimo haneʼniye, hutapa lapaipafiʼmo lapakesamo afiʼnayaʼmofeʼmae. 
HEB.10.35	Ani kavaʼmo hutapa maiʼnayaʼmofeʼmo oʼataletapa atafauta alagi hutapa maiyo, alopa miyatapimo aligae. 
HEB.10.36	Lapakaemo Gotiʼa hauʼniya kavaʼmo hutetapa lapamiguve, huno huʼniya yaʼmo alisayafeʼmo atafauta alagi hiyo. 
HEB.10.37	Ani kavatefeʼmo Goti mukufi gemoʼmo hunoʼaeʼmo,
HEB.10.38	huno hu maleʼniye. 
HEB.10.39	Huno hu maleʼniyaʼmonanafa lagaemo ataleʼa aiʼa atagi neʼa uʼa afela heʼnaya nofi vayapatiʼmo oʼmaiʼnonaʼmonanafa lagaemo apakesamo afiʼa fatago huʼnageno apakupi mafaʼnemo alino katino neʼapateya nofi vayapatiʼmo maiʼnone.
HEB.11.2	Akeyaʼvilaga vayaʼmogimo apakesamo afiʼa fatago huʼnaya kavatetiʼmo Gotiʼa hunoʼaeʼmo, naulagaleʼmo fatago vayaʼmo maiʼnae, huno hapa paiʼnigeʼa alagepa apakiʼapimo aliʼnae. 
HEB.11.3	Lagaemo lagesamo afita fatago nehuna kavatetiʼmo hutaeʼmo, Gotiʼa geʼaletiʼmo ma mopagi kokuʼnanagi muki neʼagona yanagi huno oʼageʼnona yatetiʼmo alo hu maleʼniye, huta afita aeto nehune.
HEB.11.6	Amuse huno ateʼniyaʼmonanafa apakesamo afiʼa fatago nosaya vayaʼaifeʼmo Gotiʼa amuse huno apatesiyafeʼmo magoke alagepa kavaʼmo alagi afaʼa osugae. Na kava hinageʼapaene. Gotitegamo neʼvaya vayaʼmogimo huʼapaeʼmo, Gotiʼa maiʼniye, huteʼa agaefeʼmo apayamukiki huʼa kahauya huʼa agesayafeʼmo nehaya vayaʼaina alagepa yaʼmo neʼapamiye, huʼa apakesamo afiʼa fatago nehae. 
HEB.11.7	Gotiʼa muki vayaʼmogimo oʼageʼnaya kavafeʼmo Noafeʼmo hunoʼaeʼmo, ehekae, huno, hosu vayaʼmo alagi aliʼna hano huʼna apatalegauve, huno ha paiʼnigeno Noaʼa lusi kava huno amoʼyamo aliʼnigeno agesamo afino fatago huʼniyaʼmofeʼmo afamo anagaʼamogi apakufamo alino katino apatesiyafeʼmo mago alopa sipimo alo huʼniye. Ani kavaʼmo huʼniya kavatetiʼmo ma mopafi vayaʼaifeʼmo, lapakaemo hosu kavaʼmo nehayanagetapa faligae, huno alino apave liʼniye. Agaemo Gotitegatiʼmo fatago kavaʼmo apakesamo afiʼa fatago nehageno neʼapamiya agufa fatago kavaʼmo aliʼniye.
HEB.11.9	Agesamo afino fatago huʼniya kavatetiʼmo Gotiʼa polomasi gemo ha painoʼaeʼmo, mago mopamo kamiguve, huno ha paiʼniya kotegamo alu nofi vayaʼai mopaleʼmo kalaga vekamo seli nopiʼmo maiʼniye. Gotiʼa Emalehamufeʼmo, fikumo kaha maeʼna kamiguve, huno ha paiʼniya polomasi gemo hana paiʼniya vekalaʼmo Aisikiʼe Yekopuʼeʼmo seli noʼapifi noʼapifiʼmo magokepi lokaeʼa maiʼnae. 
HEB.11.10	Agaemo Gotiʼa agesamo afino alo huno faino ateʼniya taonifiʼmo maisiyafeʼmo agava maiʼniye. 
HEB.11.11	Selaʼa agesamo afino fatago huʼniya kavatetiʼmo lokiyaʼamo aliteno aipaguʼeʼmo maiteno mafaʼnemo alino atesiya afinaʼmo ago hano huʼniyaʼmonanafa mafaʼnemo alino ateʼniye. Agaemo mafaʼnemo kamiguve, huno polomasi gemo huno ha paiʼniya Gotifeʼmo afaʼageʼmo ge hugeno oʼatalegaifa alagikeʼmo geʼamo akame hugiya vekamae, huno agesamo afiʼniye. 
HEB.11.12	Huʼniyaʼmofeʼmo magoke vekamo alagi ago hogoʼamo falisiyafeʼmo huʼniya vekafatiʼmo asole aginago vayaʼmo kokuʼnate asole kanefiʼmo haneʼniyanageta lekana opaige ani kahaepamo lekana opaige hisuna agufa aginago vayaʼmo afole aiʼnae.
HEB.11.14	Ani gemo nehaya vayaʼmogimo, Afotimo kotegamo uta haita alagi maisunafeʼmo lavayagunagu huta agava neʼmaune, huteʼa huʼa ha leʼa hapa nepaiye. 
HEB.11.15	Apakaemo ataleʼa eʼnaya kotegaeʼmo apakesamo afiʼnaesinana halate aiʼa atagi neʼa uʼnaesinaʼmonanafa 
HEB.11.16	alagepa koʼmo aeno agaseʼniya kokuʼna kotefeʼmo hapauʼniye. Gotiʼa maisaya taonimo alo huno apateʼniyaʼmofeʼmo Gotitimoʼmo maiʼniye, huʼa agi neʼaya gelefeʼmo avagage nosiye. 
HEB.11.17	Gotiʼa Emalehamuʼmo amalageka huʼnigenoʼaeʼmo agesamo afino fatago huʼniya kavatetiʼmo mafaʼneʼamo Aisikiʼmo amagino ofalinimo amiʼniye. Polomasi gemo afiʼniya vekamoʼa magoke mafaʼneʼamo amagino ofalinimo amiʼniye. 
HEB.11.18	Gotiʼa ani mafaʼnefatikeʼmo hunoʼaeʼmo, 
HEB.11.19	Agaemo hunoʼaeʼmo, Gotiʼa himamuʼaletiʼmo falisiya kavapatiʼmo afaʼa alino he tino ategaiye, huno agesamo afitenoʼaeʼmo aune kavaʼmo huno faliʼniyatetiʼmo halate avaleʼniye.
HEB.11.21	Yekopuʼa agesamo afino fatago huʼniya kavatetiʼmo falisiyafeʼmo nehunoʼaeʼmo Yosefe mafaʼnelafeʼmo hunoʼaeʼmo, Gotiʼa alino auleno lanateno, huno hana paiteno hayopa kayoʼamo alino hayopa faino maiʼneno Gotifeʼmo mono huʼniye. 
HEB.11.22	Yosefeʼa agesamo afino fatago huʼniya kavatetiʼmo falisiyafeʼmo nehunoʼaeʼmo Isaleli vayaʼaifeʼmo, Isipi kotetiʼmo ataletapa ugefe hisaya afinaʼmo kanolufatiʼmo nayamufaʼnimo alinitutapa kita nateyo, huno hapa paiʼniye.
HEB.11.24	Kini vekamo Felo aʼmafaʼnemoʼa Moseseteʼmo yagaino ateʼnigeno Moseseʼa ko sino alopa hetenoʼaeʼmo agesamo afino fatago huʼniya kavatetiʼmo hunoʼaeʼmo, Felo aʼmafaʼnemo mafaʼnemo oʼmaiʼnove, huno huʼniye. 
HEB.11.25	Agaemo Goti vayaʼaʼeʼmo magokepi lokaeno maiʼneno kana yaʼmo alisiyafeʼmo hauʼniyaʼmonanafa aise afinaʼmo hosu kavafeʼmo agufamoʼmo amogaga aisiya kavafeʼmo ohauʼniye. 
HEB.11.26	Agaemo Gotiʼa amisiya miyafekeʼmo agesamo afiʼniyaʼmofeʼmo Kalaisi agiʼalefeʼmo huʼa faipa huʼa natesaya kavaʼmo hogote kanale kavaʼmo haneʼnigeno Isipi koteʼmo haneʼniya kagemi yaʼe konali yaʼefeʼmo henaga yaʼmo ina agufa yaʼmo haneʼniye, huno agesamo afiʼniye. 
HEB.11.27	Kini vekamoʼmo aipamo leno ateʼniyaʼmonanafa Moseseʼa agesamo afino fatago huʼniya kavatetiʼmo koli osuno Isipi kotegatiʼmo ataleno uʼniye. Agaemo noʼagaya vekamo agetenoʼaeʼmo geʼaleʼmo oʼataleno atafauno alagi huno maiʼniye. 
HEB.11.28	Agesamo afino fatago huʼniya kavatetiʼmo Isipi vayaʼai yege mafaʼneʼapimo kamitimo apamagiʼniya enisole vekamoʼa Isaleli nofi vayaʼai yege mafaʼneʼapimo oʼapamagisiyafeʼmo Pasova kavaʼmo hutapa sipisipimo amagitapa kolaʼaletiʼmo notapimo kipa yosaleʼmo faleyo, huno hapa paiʼniye. 
HEB.11.29	Isaleli vayaʼmogi apakesamo afiʼa fatago huʼnaya kavatetiʼmo haesa solovala aniʼmo aino akaka vaeʼnigeno folagapiʼmo hau huʼniya mopaleʼmo uʼnae. Isipi kotega vayaʼmogimo apavegala aeli uʼapaeʼmo amalageka huʼa aniʼmo lakaeʼnagenoʼaeʼmo aniʼmoʼa ago aeno apati kaeʼniye.
HEB.11.31	Lehepiʼa kumai a kanomoʼmo agesamo afino fatago huʼniya kavatetiʼmo apamasa hisaʼafeʼmo eʼnaʼa vekalaʼmo alino falu fala huno anateʼnigeʼapaeʼmo Isaleli vayaʼmogi apakesamo afiʼa fatago osuʼnaya vayaʼmo hapaeteʼa Lehepiʼmo afaʼa ateʼnageno maiʼniye.
HEB.11.32	Magoʼe huʼna apava gemo hisufiye. Nagaemo Gitiyoniʼagi Malakiʼagi Samisoniʼagi Yefetaʼagi Neviniʼagi Gotitegati gemo alini eʼa aeʼa hakalo huʼa hapa nepaiya vayaʼaifenagi huʼna apava gemo huʼna avoʼmo kaesuva afinaʼnimo ohane. 
HEB.11.33	Apakaemo apakesamo afiʼa fatago huʼnaya kavatetiʼmo alu nofi vaya alu nofi vayaʼai ati vayaʼapiʼeʼmo kamemo huʼa aeʼa apakaseʼnae. Apakaemo vayaʼai kavaʼapimo aliʼa fako huʼa apateʼnageʼapaeʼmo alagepa kavaʼmo huʼnae. Gotiʼa polomasi gemo hunoʼaeʼmo, fikumo lapa maeʼna lapamiguve, huno hu maleʼniya yaʼmo ago aliʼnae. Afela laiyonimogimo hapaesaya kavaʼmo huʼnayaʼmonanafa apakesamo afiʼa fatago huʼnaya kavatetiʼmo apavayamo alino akaniʼniye. 
HEB.11.34	Alopa atamoʼa leno pasagalisiya agufa atamo ago aeʼa yu heʼnae. Vayaʼmogi naipeletiʼmo apaiʼa kiʼa apatesayafeʼmo apaiʼnayana apaiʼa hatagauʼnae. Lokiya oʼvaiʼnaya vayaʼmogi lokiya vayaʼmo hamaleʼnae. Koli osuʼa lokiya vaiʼa kamemo huteʼa alu nofi ati vayaʼmo hapa faiʼa hapaetalageʼa uʼnae. 
HEB.11.35	Gotiʼa apakesamo afiʼa fatago huʼnaya kavatetiʼmo mafaʼneʼapimo faliʼnayatetiʼmo halate alino he tino apateʼnigeʼa itaʼapimogimo halate apavaleʼnae.
HEB.11.35	Huʼnayaʼmonanafa magoʼamo apakafu kiʼnigeʼa faliʼnae. Kame vayaʼapimogimo huʼapaeʼmo, lapakaemo atalesayana afaʼa hatu maeta lapategaune, huʼa hapa paiʼnageʼapaeʼmo kanolufatiʼmo he tiʼapaeʼmo maige maige huʼa maisaya kavafeʼmo apakesamo afiteʼapaeʼmo, oʼatalegaune, huʼa huʼnae. 
HEB.11.36	Mago vayaʼmogimo apakesamo afiʼa fatago huʼnaya vayaʼaifeʼmo huʼa faipa huʼa apateteʼa nofi kayotetiʼmo apamagiʼnae. Mago vayaʼmogimo apakesamo afiʼa fatago huʼnaya vayaʼmo seli nofitetiʼmo kiʼa apateteʼa kalavusi huʼa apateʼnae. 
HEB.11.37	Yafa kayotetiʼmo apamagige sotetiʼmo apakufamo aliʼa vasagaliʼa atalege hosu kavaʼmo hisayafeʼmo apamalageka huge naipeletiʼmo apaiʼa kiʼa apatege huʼnae. Kukena yaʼapimo ohaneʼnigeʼa sipisipi agufamo aliʼa vaiʼa alige meme agufamo aliʼa vaiʼa alige huteʼa umenitata huʼnae. Kagemi yaʼapimo alagi ohaneʼnigeʼapaeʼmo apaini huʼa apateteʼa apakaetegamo hosu kavaʼmo huʼnae. 
HEB.11.38	Ma mopafi vayaʼmogimo apakaeʼeʼmo magokepi alagi lokaeʼa maisaya agufa kava osuʼnae. Nata vayaʼmo maiʼneʼa kaʼme kotega umenitata huʼa maige avelegamo umenitata huʼa maige yafa kapiʼmo uʼa maige kelifiʼmo uʼa lamiʼa maige huʼnae. 
HEB.11.39	Gotiʼa muki vayaʼamogimo apakesamo afiʼa fatago huʼnaya kavatetiʼmo naulagaleʼmo fatago vayaʼmo maiʼnae, huno huʼniyaʼmonanafa Gotiʼa polomasi gemo hunoʼaeʼmo, fikumo lapa maeʼna lapamiguve, huno hu maleʼniya yaʼmo oʼaliʼnae. 
HEB.11.40	Gotiʼa lagaefeʼmo hunoʼaeʼmo, aeno agaseʼniya yaʼmo lapamiguve, huno agesamo afiʼniye. Apakaiʼapigeʼmo apaoteʼmo uʼa haiʼa ohapaigafa lagaeʼeʼmo magokepiʼmo uta haita hapaisunafeʼmo agesamo afiteno hu maleʼniye.
HEB.12.2	Yesufekeʼmo aulu haelita nagu nagu huta vigetao. Agaekeʼmo lagesamo afita fatago nehuna kavaʼmo alino aepa failino uʼniyanageno alino hano huno atesiya vekamo maiʼniye. Agaemo, lusi kava huʼna namogaga aiguve, huno agesamo afitenoʼaeʼmo malipu yosaleʼmo falisiya kavatefeʼmo oʼataleno atafauno alagi huno maiʼneno faliʼniye. Malipu yosaleʼmo falisiya kavafeʼmo lusi kava huno navagage hugiye, huno huteno agesa alaʼamo oʼafiʼnifa, kanalene, huteno falitenoʼaeʼmo uno haino Gotiʼa yagaino neʼapateya siyaʼaleʼmo lamaga haopaleʼmo fai maiʼniye. 
HEB.12.3	Hosu vayaʼmogimo apaini huʼa ateʼnaya kavafeʼmo lapakesa afifi hutapa maiyo fiku yanageno alagaʼmo lapaesigeno lapaipamoʼmo kana hisigetapa atalegae.
HEB.12.4	Hosu kavafeʼmo kame nehageʼapaeʼmo kamitimo olapamagiʼnayaʼmofeʼmo oʼataleta kamemo hutapa ateyo. 
HEB.12.5	Lapakaemo Goti mafaʼneʼamo maiʼnagenoʼaeʼmo Gotiʼa lapaipamo alino lokiya vaino atesiya agufa gemo hiyo huno huʼniya gemo ago lapa paiʼniyana lapake kaniʼniye. Ani geeʼmo hunoʼaeʼmo,
HEB.12.6	huno huʼniye. 
HEB.12.7	Lapakaemo kana yaʼmo aliʼnetapaeʼmo oʼataletapa atafauta alagi huʼnetapa uʼnisayaʼmoʼmo agaiʼa mafaʼneʼalegamo nehiya agufa kavaʼmo nehiye. Afoʼapimogimo muki mafaʼne anagaʼapimo kayoʼmo neʼapamiye. 
HEB.12.8	Gotiʼa muki mafaʼne anagaʼamo kayoʼmo neʼapamiyaʼmofeʼmo kayoʼmo nolapamisiyana mafaʼneʼamo oʼmaiʼnafa kumai mafaʼnegana hutapa maiʼnae. 
HEB.12.9	Ma mopafi afotimogimo aliʼa api aiʼa lateʼnagetaeʼmo apaiyafiʼmo maiʼnone. Launelameʼmo Afotimoʼmo magoʼe huta aiyafiʼmo maigetao alagepa huta maigune. 
HEB.12.10	Ma mopafi afotimogimo apakesafatiʼmo afiʼa aise afinaʼmo kayoʼmo lamiʼnayaʼmonanafa agaemo aote kavaʼamo aliteta alagepa kavaʼageʼmo huta agaekana huta laote vayaʼamo maisunafeʼmo laha maeteno kayoʼmo nelamiye. 
HEB.12.11	Gotiʼa kayoʼmo nelamigetaeʼmo, lamogaga neʼauna kavaʼmo ohaneʼnifa lagafu nekiya kavaʼmo haneʼniye, huta lagesamo neʼafunaʼmonanafa Gotiʼa kayotetiʼmo alino laya malesigetaeʼmo henagaʼamo laipafatiʼmo fatago kavaʼmoʼa alagagana huno aesigeta laipamoʼmo falu hugiye. 
HEB.12.12	Inagi lapayaʼmoʼmo alagaʼmo nehaegeno lapaiyamoʼmo atete nehiyanagi alitapa lokiya vaita ateyo. 
HEB.12.13	Api kateʼmo vigenoʼao lapaiyamo afe leʼniya lapaiya auʼamo alino api aino alagepa huno lapateteno alino lokiya vaino lapateno.
HEB.12.15	Fiku yanageʼa mago konagatapimogimo Gotiʼa fikumo hapa maeno neʼapamiya kavateʼmo uʼa haiʼa metalegayanagi kava yagaitapa maiyo. Fiku yanageno hafuʼyafatiʼmo ausisi aeteno hosu atu neheya yaʼmo afole aiteno hanageke yaʼmo alino lapamiteno asole vayaʼmo alino hosu huno apategaiyanagi yagaitapa maiyo. 
HEB.12.16	Isoʼa kumai kavaʼmo huge mono osuno aote kavafeʼmo, afa kavaʼmo haneʼniye, huno huge huʼniye. Isokana huno maiʼnisiya vekamo lapakaeʼeʼmo oʼmaisiyafeʼmo kava yagaitapa maiyo. Isoʼa yege mafaʼnemo maiʼniyaʼmonanafa aise neʼyaʼmo miya faisiyafeʼmo yege mafaʼnemogi neʼaliya yaʼmo ha maesiya yaʼamo maketi huno fiku ago ataleʼniye. 
HEB.12.17	Henagaʼamo afoʼamoʼmo yege mafaʼnemo alino auleno neʼapateya gemo Gotiʼa alino auleno kateno, huno ha paisiyafeʼmo hauʼniyaʼmonanafa afoʼamoʼmo ha opaiʼniye. Ha opaiʼnigenoʼaeʼmo aviʼyaʼmo nehunoʼaeʼmo haoke heno ge huʼniyaʼmonanafa aipamo alino afe lesiya kaʼmo alagi ohaneʼniye.
HEB.12.20	Gotiʼa hunoʼaeʼmo, 
HEB.12.21	Ageteʼapaeʼmo lusi kava huʼa koli huteʼa apamoʼya aiʼnigenoʼaeʼmo Moseseʼa hunoʼaeʼmo, 
HEB.12.23	Gotiʼa yege mafaʼneʼamogi apakiʼapimo kokuʼnapiʼmo avoʼmo kae maleʼniya vayaʼmo aliʼa anupa huʼa maiʼneʼa apamogaga neʼaiyategamo etapa maiʼnae. Lapakaemo Gotiʼa muki vayaʼmo alino fako huno neʼapateya vekalegamo eʼnae. Fatago vayaʼmo alino alagepa huno apateʼniya vayaʼai apauneʼapametegamo eʼnae. 
HEB.12.24	Yesuʼa folagapi vekamo saufa kotalakemo hu maleʼniya vekalegamo eʼnae. Kolaʼaletiʼmo aino fuli fuli huno faleno apateʼniya kolaʼalegamo eʼnae. Ani kolaʼmoʼa Evo kolaʼmo ago aeno agaseʼniyaʼmofeʼmo hosu kavafeʼmo ge nosifa alagepa kavafekeʼmo ge nehiye.
HEB.12.26	Gotiʼa akeyaʼvilagamo ge huʼnigenoʼaeʼmo imima aliʼnigeno ma mopamoʼmo kanage kanage huʼniyaʼmonanafa hemeni afinafeʼmo lapa maegauve, huno hu maleʼniya gemoʼmo hunoʼaeʼmo, 
HEB.12.27	Agaemo hunoʼaeʼmo, 
HEB.12.28	Lagaemo yagaiʼnaya kini vayaʼmogi nehaya kavaʼmo lateʼnigeta aliʼnonanageta alagepa huta maige maige huta maigune. Ani kavaʼmoʼa kanage kanage osugiyaʼmonanafa hanege hanege huno haneʼneno haneno hano osuno afaʼa hanegaiye. Ago lamiʼniyaʼmofeʼmo hao ke heteta Goti aiyafiʼmo maiʼneta koli huʼneta mono higetao. 
HEB.12.29	Gotitimoʼmo atafiʼmo kaeʼnageno leno saga neliya atagana huno maiʼniyaʼmofeʼmae.
HEB.13.2	Nata vayaʼmo esagetapaeʼmo lapake okanitapa hapa maeta yagaitapa apateyo. Mago vayaʼmogimo ani agufa kavaʼmo huʼa enisole vayaʼmo hapa maeʼa yagaiʼa apateʼnayana, enisole vayaʼmo hapa maeʼnone, huʼa oʼapakeʼnae. 
HEB.13.3	Kalavusi huʼnaya vayaʼaifeʼmo lapake kanitapa oʼapataletapa lapakesamo afiyo. Apakaeʼeʼmo magokepiʼmo lokaeta kalavusi huʼnegekana hutapa apakaefeʼmo lapakesamo afiyo. Kalaisitefeʼmo hanageke yaʼmo neʼaliya vayaʼaifeʼmo lapake kanitapa oʼapataletapa lapakesamo afiyo, apakaeʼeʼmo ma mopafi maiʼnetapaeʼmo hanageke yaʼmo alisaya vayaʼmo maiʼnayaʼmofeʼmae.
HEB.13.5	Lapaʼye osino. Aliʼnaya yafekeʼmo hutapaeʼmo, alagi haiʼmo aliʼnone, hutapa lapakesamo afitetapa lapaipamoʼmo falu hino. Na kava higetapaene. Agaiʼamo hunoʼaeʼmo, 
HEB.13.6	Huno huʼniyaʼmofeʼmo koli osuta lokiya gemo hutaeʼmo,
HEB.13.8	Yesu Kalaisiʼa alu afina alu afinaʼmo alu kavaʼmo huno noʼmaifa akeyaʼvilaga maiʼniya kavakeʼmo huno neʼmaiyanageno henagaʼamo ani agufa kavakeʼmo huno maigiye. 
HEB.13.9	Fiku yanageʼa mago vayaʼmogi aeto aeto agufa geletiʼmo lapayateʼmo heʼa lapavayu huliʼa ugayanagi ehetapiye. Alagepa kavanageno Gotiʼa fikumo lapa maeno nelapamiya gemoʼa lapaipa lapakesamo alino lokiya vaino lapategaiye. Neʼyafeʼmo, neyo, huʼa huge oʼneyo, huʼa huge nehaya gemoʼa lapaipa lapakesamo alino lokiya vaino olapategaiye. Ani gemo akame nehaya vayaʼmo hapa oʼmaeʼniye. 
HEB.13.10	Lagae ofalinimo haneʼniye. Inagi lagae ofalinimo hiʼyalamutetiʼmo alita neʼnonaʼmonanafa mono huʼa neʼapataya vayaʼmogi seli nopiʼmo aliʼyaʼmo neʼaliya vayaʼmogimo lagae hiʼyalamutetiʼmo afaʼa aliʼa oʼnegae. 
HEB.13.11	Na agufa kavaʼmo nehayaʼmofeʼmae. Mono huʼa neʼapataya vayaʼmogimo hosu kavaʼapilefeʼmo afumo amagiteʼa kolaʼmo lakiʼa aliniʼa mono nopiʼmo uʼa haiʼnayaʼmonanafa afumogi apakufaʼamo alini uʼa taonimo lafi kegiʼya malagamo atafiʼmo nekae. 
HEB.13.12	Ani kavaʼmo nehagenoʼaeʼmo Yesuʼa vayaʼamo kolaʼaletiʼmo apavaleno alino apaoteʼmo apatesiyafeʼmo taonimo lafi kegiʼya malagamo uno faliʼniye. 
HEB.13.13	Apakameʼyamo amiʼnageno hosu vekagana huno maiʼnigeʼapaeʼmo lafi kegiʼya malagamo avaleliʼuʼa amagiʼnayaʼmofeʼmo apakameʼyamo lamisayafeʼmo agaetegamo lafi kegiʼya malagamo vigetao. 
HEB.13.14	Hanege hanege huno hanesiya taonimo ma mopafiʼmo ohaneʼniyaʼmonanafa afole aisiya taonifiʼmo maisunafeʼmo agava neʼmaune. 
HEB.13.15	Inagi lagaemo agaetetiʼmo muki afinaʼmo Gotiʼmo ofalinimo amitetaeʼmo agiʼaleʼmo alita asaga huta atetetaeʼmo hao ke hegetao. Lavayafatikeʼmo ani ofalinimo amigetao. 
HEB.13.16	Amitetapaeʼmo alagepa kavaʼmo huge hapa maetapa apamige hisayafeʼmo lapake okanino. Gotiʼa ani agufa ofalinimo neʼamiya kavafeʼmo lusi kava huno nehaiye. 
HEB.13.17	Lapakaemo yagaiʼa nelapataya vayaʼai apaiyafiʼmo maiʼnetapa geʼapimo afiyo. Apakaemo lapakupi mafaʼneleʼmo yagaiʼa neʼataya aliʼyaʼapilefeʼmo Gotifeʼmo ha paigae. Geʼapimo afigenoʼao apaipamoʼmo kana osuʼnisigeʼa apamogaga aiʼa aliʼyaʼmo aliyo. Apaipamoʼmo kana hisiya kavaʼmoʼa lapa oʼmaegaiye.
HEB.13.19	Aise afinaʼmo utesigeʼna lapakaetegamo visuvafeʼmo nunumuʼmo hutapa lateyo, huʼna lokiya gemo huʼna lapa nepauve.
HEB.13.21	Muki alagepa kavafeʼmo kahauʼnisiya kavaʼmo hisayafeʼmo alagi alika alagepa huka apato. Yesu Kalaisitetiʼmo apaipafiʼmo aliʼyaʼmo aligeʼapao kahauʼnisiya kavaʼmo hiyo. Kagikaleʼmo alita asaga huta katesunageka ala kagi vekamo maige maige huka maiyo. He, lama ge.
HEB.13.22	Konagaʼnimogitapae, huʼna, yatala gemo avoʼmo okaeʼnovana lapaipamo alino lokiya vaino lapatesiya gemo afitetapaeʼmo alagaʼmo olapaeʼninagetapa lapaipamoʼmo falu hino. 
HEB.13.23	Afiyo, huʼna, konagatimo Timotiʼmo kalavusifatiʼmo ago hatu maeʼa ateʼnae. Agaemo nagaetegamo malage huno esigeʼna lapakaetegamo avaleliʼna utaʼa lapakegauʼae. 
HEB.13.24	Lapakaemo yagaiʼa nelapataya vayaʼe muki Goti apaote vayaʼaeʼmo ge apamamaeyo. Itali kotega vayaʼmogimo ge lapamamaeʼnae. 
HEB.13.25	Gotiʼa muki vayaʼamo fikumo lapa maeno lapamino. He, lama ge.
JAS.1.3	Ago afiʼnayana hanageke kavaʼmoʼa lapakesamo afita fatago nehaya kavatapileʼmo lapamalageka nehisigetapaeʼmo oʼataletapa lokiya vaita maisayafeʼmo ani kavaʼmoʼa lapaipafiʼmo aliʼyaʼmo aligiye. 
JAS.1.4	Lapaipafiʼmo aliʼyaʼmo alisiya kavateʼmo ka akanitapa oʼategenoʼao alagi oʼataletapa lokiya vaitapa maisaya himamutapimo alagepa huno ko sino afu lesigetapa uta haita me otaletapa uta haitapa hapaigae. 
JAS.1.5	Lapakaepatiʼmo mago vekamoʼmo ageteno afiʼniya kavaʼamo magoʼe huno oʼaliʼnisiyaʼmoʼmo Gotifeʼmo ge huno afi gesigeno Gotiʼa ge ohaugiyanageno muki vayaʼaina magoʼe huno apamigiye. 
JAS.1.6	Amigiyaʼmonanafa lole agesamo oʼafiʼneno alagepa huno agesamo afino fatago huʼnenoʼaeʼmo ge huno afi gegaiye. Lole agesamo neʼafiya vekamo solovala aniteʼmo yasimo neʼaligenoʼaeʼmo aino holakau holakau hulino uneno nehiya agufa anikana huno maiʼniye. 
JAS.1.7+JAS.1.8	Agaemo magoke kavafeʼmo agesamo oʼafiʼnifa lole agesamo neʼafiya vekamo maiʼniyaʼmofeʼmo Ala kava netegatiʼmo mago yaʼmo afaʼa oʼaligiye. Fiku yanageno aliguve, huno agesamo afigiye.
JAS.1.10	Kagemi yaʼapiʼe vayaʼmogi apakiʼapileʼmo alino afepi apateʼniya kavafeʼmo apamogaga aiyo. Yosa ausemo heteno hifalino hali nelamiya kava huʼa faligae. 
JAS.1.11	Yegemoʼmo haineno neʼagegenoʼaeʼmo lusi kava huno amuko huʼnigeno kahaumo leno falu teʼnigenoʼaeʼmo auseʼamo hali nehigenoʼaeʼmo konali yaʼamo alagi hano nehiye. Ani kava huʼa kagemi yaʼapiʼe vayaʼmo aliʼyaʼapimo neʼalisaya folagapatiʼmo faligae.
JAS.1.13	Apamalageka nehisiya vayaʼmogimo huʼapaeʼmo, Gotiʼa hosu kavaʼmo hisunafeʼmo layate neʼaliye, huʼa apakesamo oʼafisaya kavaʼmo haneʼniye. Mago vekamoʼmo Gotiʼa hosu kavaʼmo hisiyafeʼmo ayateʼmo afaʼa oʼaligiye. Gotiʼa vayaʼmogi hosu kavaʼmo hisayafeʼmo apayateʼmo noʼaliye. 
JAS.1.14	Apakaiʼapi apakufamoʼmo hauʼniya kavaʼmoʼa apayateʼmo heno apavayu hulino hosu kavategamo neʼviye. 
JAS.1.15	Aʼnemogi apaipaguʼeʼmo maiteʼa mafaʼnemo aliʼa neʼapataya kava huno apakufamoʼmo hauʼniya kavaʼmoʼa aipaguʼeʼmo maiteno hosu kavaʼmo alino neʼate. Hosu kavaʼmo alino ateʼnigeno ko sino alopa hetenoʼaeʼmo nefaliya kavaʼmo alino afole aino neʼate. 
JAS.1.16	Nahauʼniya konagaʼnimogitapae, huʼna, humi lapatesayafeʼmo hisaya gemo alagi oʼafiyo. 
JAS.1.17	Gotiʼa muki alagepa yaʼe haino hapaiʼniya yaʼeʼmo fikumo neʼapamigenoʼaeʼmo kokuʼnapatiʼmo emineʼniye. Muki kokuʼnate aeno ha neleya yaʼmoʼa alu kava alu kavaʼmo huno aeno ha neleyaʼmonanafa ani aeno ha neleya yaʼmo Afoʼamoʼmo alu kava alu kavaʼmo osuno magoke agufa kavaʼmo huno fikumo neʼapamiye. 
JAS.1.18	Agaemo hauʼnigeno muki alo huno apateʼniya vayaʼmo aeta apakaseta maisunafeʼmo lama geʼaletiʼmo alino lateʼnigeta mafaʼneʼamo maiʼnone.
JAS.1.19	Nahauʼniya konagaʼnimogitapae, huʼna, geʼaletiʼmo alino lapateʼniyaʼmofeʼmo mukiʼamogitapamo geʼamo afisayafeʼmo lapayamukiki hutapa afiyo. Gemo hisayafeʼmo vase vase hutapa ge hiyo. Lapaipamo lesiyafeʼmo vase vase huno lapaipamo leno. 
JAS.1.20	Na kava nehiyaʼmofeʼmae. Vayaʼmogi apaipamo neleya kavaʼmoʼa Goti fatago kavaʼamo alino afole aino noʼate. 
JAS.1.21	Inagi muki hosu oʼaniʼya kavaʼmo lapaipafiʼmo havai teʼniya kavaʼmo alita ataletetapa Goti aiyafiʼmo ape huta maiʼnetapa lapaipafiʼmo faiʼniya geʼamo aliyo. Ani gemokeʼmo lapakufamo afaʼa alino katino lapategaiye. 
JAS.1.22	Goti geʼamo fikumo afisayana lapakaitapieʼmo humi lapategayanagi fikumo oʼafitapa alagepa huta afitetapa akame hiyo. 
JAS.1.23	Fikumo afiteno alagepa huno akame nosiya vekamoʼmo vayaʼmogi laveʼyofatiʼmo apaugosamo neʼagaya kava huno maiʼniye. 
JAS.1.24	Laveʼyofatiʼmo augosamo ageteno ataleno neʼunoʼaeʼmo, haiya agufa naugosaʼe vekamo maiʼnofi, huno agesamo noʼafifa malage huno age nekaniye. 
JAS.1.25	Age nekaniyaʼmonanafa mago vekamoʼmo Goti keʼaepa geʼamoʼa uno haino hapaiʼniya kanale geʼaletiʼmo hatu maeno neʼapateya geleʼmo aulu heno ageʼniya geeʼmo age okanino agesamo afifi huno akame nehisiyana kanale hugiye. Muki kavaʼamo nehisigenoʼaeʼmo Gotiʼa alino auleno ategaiye. 
JAS.1.26	Mago vekamoʼmo hunoʼaeʼmo, mono vekamo maiʼnove, huno agesamo afiʼnisiyaʼmoʼmo avayaleʼmo alagepa huno oʼyagaino hosu gemo nehisiyana mono nehiya kavaʼamo ina agufa kavaʼmo haneʼniyanageno alagi ha oʼmaegaiye. Agaiʼaeʼmo humi neʼate. 
JAS.1.27	Gotiʼa muki yaʼmo afoʼamo aulagaleʼmo alagepa monoʼmo nehaya kavaʼmo haneʼniyana kogu aʼnemogiʼe megusa mafaʼne anagaʼmogiʼeʼmo kana yaʼmo neʼaliya afinaʼmo uʼa hapa maege ma mopafi vayaʼmogimo aliʼa hosu huʼa oʼapatesayafeʼmo apakaiʼapileʼmo alagepa huʼa yagaiʼa apatege nehaya kavaʼmo haneʼniye.
JAS.2.2	Lapakaemo mono nehisageʼanaeʼmo lole vekalaʼmo mago kagemi yaʼaʼe vekamoʼmo ayateʼmo aenimo vaino aliteno kanale kukenamo vailiʼniya vekaʼe kagemi yaʼamo ohaneʼniya vekamoʼa hosu kukena yaʼmo vaino aliʼniya vekaʼeʼmo eʼana hai eʼana magokepi maisaʼagetapaeʼmo na agufa kavaʼmo anakaetegamo hugae. 
JAS.2.3+JAS.2.4	Kagemi yaʼaʼe vekaeʼmo hao ke hetetapaeʼmo, alagepa siyateʼmo haikeka fai maiyo, hutapa ha paitetapaeʼmo kagemi yaʼamo ohaneʼniya vekaeʼmo, afaʼa maiyo, hutapa ha paisafi, haikeka laiyafiʼmo itopale maiyo, hutapa ha paisafi hosu lapakesamo afitetapa alita fako hutapa neʼanatae. 
JAS.2.5	Neʼnahaiya konagaʼnimogitapamo afiyo, huʼna, Gotiʼa kagemi yaʼapimo ohaneʼniya vayaʼmo apakesamo afiʼa fatago nehaya kavaʼmoʼa kagemi yaʼapikana huno hanesigeʼa neʼyagaiya koʼmo alisayafeʼmo lekana paino apateʼniye. Gotiʼa agaefeʼmo hapau apayamopafiʼmo hapauʼnisiya vayaʼaifeʼmo hunoʼaeʼmo, mafaʼne anagaʼmogi afoʼapimo yaʼmo neʼaliya kava hutapa ani neʼyagauva koʼmo aligae, huno hapa paiʼniyaʼmofeʼmae. 
JAS.2.6	Lekana paimo apateʼniyaʼmonanafa lapakaemo kagemi yaʼapimo ohaneʼniya vayaʼmo alita afepi apateʼnae. Kagemi yaʼapiʼe vayaʼmogi kana yaʼmo aliʼa lapamige agoti huʼa lapatege nosafiye. Haʼao, agoti huʼa nelapatae. 
JAS.2.7	Apakaemo lapakaefeʼmo alagepa agimo neʼaya agiʼalefeʼmo huʼa faipa huʼa neʼatae. 
JAS.2.8	Lapakaemo Gotiʼmo yagaino neʼapateya kini vekatapimo Goti keʼaepa geʼamo mukufiʼmo haneʼniya keʼaepa geʼamo akame nehisayana alagepa kavaʼmo nehae. Ani gemoʼa hunoʼaeʼmo, 
JAS.2.9	Mani gemo akame nehisayana alagepa kavaʼmo nehayaʼmonanafa alu vaya alu vayaʼaitegamo magoke agufa kavaʼmo nosisayana hosu kavaʼmo nehae. Ani agufa hosu kavaʼmo nehisagenoʼaeʼmo keʼaepa gemoʼa hunoʼaeʼmo, keʼaepa geʼamo amagitapa ataleʼnaya vayaʼmae, huno nehiye. 
JAS.2.10	Na kava nehayaʼmofeʼmae. Muki keʼaepa geʼamo akame huteʼapaeʼmo magoke keʼaepa gemo amagiʼa neʼatalesayana muki keʼaepa geʼamo ago amagiʼa neʼatalayanageʼa vaiʼmo aligae. 
JAS.2.11	Na kava higeʼapaene. 
JAS.2.12	Gotiʼa hatu maeno lapateʼniya keʼaepa geʼaletiʼmo alino fako huno lapategaiyaʼmofeʼmo alagepa gemo huge alagepa kavaʼmo huge hiyo. 
JAS.2.13	Gotiʼa agoti huno apatesiya afinaʼmo mago vayaʼaifeʼmo hapau huʼa noʼapatesaya vayaʼaifeʼmo hau huno oʼapategaiyaʼmonanafa hapau huʼa neʼapataya vayaʼaifeʼmo Gotiʼa hau huno apatesiya kavatetiʼmo agoti huʼa aeʼa agasegae.
JAS.2.15	Mago konagatapimoʼmofi lapasatapimoʼmofi huno kukena yaʼaʼe neʼyaʼaʼeʼmo ohaneʼnisigetapaeʼmo, 
JAS.2.16	kukena yakaʼe neʼyakaʼeʼmo aligananagi uvo, hutapa ha paitetapaeʼmo alagepa huno maisiya yaʼmo oʼamitapa geʼageʼmo nehisayana ina agufa gemo haneʼniyanageno afaʼa ha oʼmaegaiye. 
JAS.2.17	Ani kavaʼmo huno mago vekamoʼmo agesamo afino fatago nehiyaʼmonanafa alagepa kavaʼmo nosisiyana agesamo afino fatago huʼniya kavaʼamo agaiʼageʼmo haneʼnigeno faligekana huno haneʼniye. 
JAS.2.18	Haneʼniyaʼmonanafa mago vekamoʼmo, kagaemo kagesamo afika fatago huʼnanageʼna nagaemo alagepa kavaʼmo nehuve. Alagepa kavaʼmo nosisanana kagesamo afika fatago nehana kavakamo alika nave liyo. Nagaemo alagepa kavaʼniletiʼmo nagesamo afiʼna fatago nehuva kavaʼnimo aliʼna kave liguve, huno hugiye. 
JAS.2.19	Kagaemo Gotifeʼmo magoke vekamo maiʼniye, huka kagesamo afika fatago huʼnana kavaʼmo kanalene. Nehanaʼmonanafa hosu apaune vayaʼmogiʼeʼmo Gotiʼa maiʼniye, huʼa apakesamo afiʼa fatago nehuʼapaeʼmo atete nehae. 
JAS.2.20	Negi vekae, huʼna, kagesamo afika fatago huʼnanaʼmonanafa alagepa kavaʼmo nosanaʼmofeʼmo kagesamo afika fatago huʼnana kavakamo faligekana huno haneʼniye, huʼna aliʼna kave lisufiye.
JAS.2.22	Lapakaemo ago afiʼnayana agesamo afino fatago huʼniya kavaʼamoʼe alagepa kava huʼniya kavaʼamoʼeʼmo magokepi lokaeʼana aliʼyaʼmo aliʼnaʼageno alagepa kavaʼaletiʼmo agesamo afino fatago huʼniya kavaʼamoʼa ko sino afu leʼniye. 
JAS.2.23	Emalehamuʼa huʼniya kavafeʼmo Goti mukufiʼmo avoʼmo kae maleʼniya gemo neʼyaʼmo alagi afole aiʼniye. Ani gemoʼa hunoʼaeʼmo, 
JAS.2.24	Lapakaemo ago ageʼnayana alagepa kavaʼmo nehaya vayaʼaifeʼmo fatago vayaʼmo maiʼnae, hutapa apakeʼnayaʼmonanafa apakesamo afiʼa fatago kavaʼageʼmo nehaya vayaʼmo fatago vayaʼmo maiʼnae, huʼa nosae.
JAS.2.26	Mago vekamo aipafiʼmo aunemeʼamo ohaneʼnisiyana ago faliʼniye. Ani kavaʼmo huno mago vekamoʼmo agesaʼageʼmo afino fatago huteno alagepa kavaʼmo nosisiyana agesamo afino fatago huʼniya kavaʼamo faligekana huno haneʼniye.
JAS.3.2	Mukiʼamogitamo muki kavaʼalefeʼmo uta haita me netalone. Mago vekamoʼmo avayaletiʼmo alagepa geʼageʼmo nehisiyana hosu kavaʼamo alagi ohaneʼniye. Ani agufa gemo nehisiya vekamoʼmo uno haino hapaiʼniya vekamogeno muki agufaʼaleʼmo alagepa huno afaʼa yagaigiye. 
JAS.3.3	Lagaemo hosimoʼa getimo afiteno lakame hisiyafeʼmo aeniletiʼmo avayafiʼmo nofi aetata kateʼmo alita ho huta avalelita neʼune. 
JAS.3.4	Lapakaemo sipiʼefeʼmo lapakesamo afiyo. Sipimo alopa yakefamo haneʼniyaʼmonanafa sipileʼmo neʼaliya vekamoʼmo lusi yasimo aliteno alino agoʼya failino neʼviya sipimoʼmo aise agoʼya kayoʼmo haneʼnigeno alagepa huno yagaiʼneno alino ho huno ateʼnigeno neʼviye. 
JAS.3.5	Ani kavaʼmo huno apavayamo apakufafi aiseʼmo yaʼatomo haneʼniyaʼmonanafa magoʼe huʼna lusi gemo huguve, huno huteno himuʼnamu gemo nehiye. Ani kava huno aise atamoʼa alopa kahaufiʼmo lelinuneno huno leno hano huno neʼataleya kavafeʼmo lapakesamo afiyo. 
JAS.3.6	Apavayamo atagana huno haneʼneno alu hosu ge alu hosu gemo nehiye. Lavayamo lagufafiʼmo aise yaʼatomo haneʼniyaʼmonanafa muki lagufaʼamo alagi alino hosu huno neʼate. Lavayamoʼa ata kotegatiʼmo atamo aelineno muki vayaʼamogita lahaopaleʼmo kae maleʼniye. 
JAS.3.7	Vayaʼmogimo muki aunemeʼe yaʼmo namagi nagaloʼyavegi noyamemogi huʼa afaʼa aliʼa yuna heʼa apateteʼa yagaiʼa apateʼnayanageʼa afaʼa yagaiʼa apategae. 
JAS.3.8	Aliʼa yuna nehayaʼmonanafa ani kavaʼmo huʼa apavayaleʼmo afaʼa yagaiʼa oʼategae. Lavayamo alagi gemo noʼafiya yaʼmo haneʼneno vayaʼmogi neteʼa nefaliya analisa yakana huno lavayafiʼmo havaiteʼniye. 
JAS.3.9	Lavayafatiʼmo Afotimo Gotifeʼmo alita auleta atetetaeʼmo Gotiʼa agaiʼagana huno alo huno apateʼniya vayaʼaifeʼmo lifana huta neʼapatone. 
JAS.3.10	Konagaʼnimogitapae, huʼna, magoke lavayafatiʼmo aulena geʼe lifana geʼeʼmo nehuna gemo kanale gemo nosune. 
JAS.3.11	Ne aniʼe oʼne aniʼeʼmo meti aniʼmo aeno latino haineno uno nelamiya aniʼmo magoke kapatiʼmo haineno uno nolamiye. 
JAS.3.12	Konagaʼnimogitapae, huʼna, fiki yosamoʼa alivi alagamo afaʼa aegaifiye. Nofimoʼa fiki alagamo afaʼa aegaifiye. Haʼao. Ani kava huno solovala anipatiʼmo haga aniʼmo afaʼa alino ohamalegaiye.
JAS.3.13	Lapakaepatiʼmo ina laʼmo afiteno ageʼniya vekamoʼmo alagepa huno neʼafiye. Agaemo alagepa kavaʼaletiʼmo agiʼaleʼmo alino afepi ateteno yagu yaga kavaʼmo huno alagepa huno afiteno ageʼniya kavaʼmo huno alino apave lino. 
JAS.3.14	Hugiyaʼmonanafa hosu lapaipa kafa hapaege hosu lapaipa kalita apatege ala lapaki alisayafeʼmo lapauge nehisiyana alagepa vayaʼmo maiʼnone, hutetapa lama geʼamo aetapa ati okaeyo. 
JAS.3.15	Ani agufa ageteʼa afiʼnaya kavaʼapimo kokuʼnapatiʼmo emi noʼmeʼnifa ma mopafi vayaʼai kavaʼapimo apakufamoʼmo hauʼniya kavaʼmo Satanitegatiʼmo afole neʼaiye. 
JAS.3.16	Mono vayaʼmogi apaipa kafa hapaege ala apaki alisaya kavafeʼmo hapauge huʼnisiyana siosi vayaʼmo alagepa huʼa oʼmaiʼa muki alu hosu kava alu hosu kavaʼmo hugae. 
JAS.3.17	Hugayaʼmonanafa siosi vayaʼmogi alagepa huʼa ageteʼa afiʼnaya kavaʼmo kokuʼnapatiʼmo aliʼnisayana hogoteʼa yaveyave apaipamo aliteʼa alagepa huʼa magokepi lokaeʼa maige yagu yaga kavaʼmo huge vayaʼai geʼapimo afiteʼa hapau huʼa apatege alu alagepa kava alu alagepa kavaʼmo huge nehae. Apakaemo muki vayaʼaitegamo magoke aiyaya kavaʼmo huteʼa aeʼa ati okaeʼa afole yateʼmo neʼmaiye. 
JAS.3.18	Aliʼa nanu aeʼa neʼapataya vayaʼmogimo magoke apaipa aliʼa neʼmaiya afinaʼmo vase vase huʼa avina yaʼmo nehakalagenoʼaeʼmo fatago kavaʼmoʼmo alagaʼmo aegekana huno afole neʼaiye.
JAS.4.2	Lapakaemo alu ya alu yaʼmo alisayafeʼmo lusi kava huno lapauʼniyaʼmonanafa noʼaliyaʼmofeʼmo vayaʼmo nehapae. Alu vayaʼai yafeʼmo lapaʼye nehiyaʼmonanafa alisaya kaʼmo alagi ohaneʼniyaʼmofeʼmo ani vayaʼmo kaveta hapaege kame hutapa apatege nehae. 
JAS.4.3	Gotifeʼmo nunumuʼmo hutapa afi nekayaʼmonanafa noʼaliye. Lapakufamoʼmo hauʼniya kavaʼmo hisayafeʼmo hosu gemo hutapa ge huta afi nekayaʼmofeʼmo noʼaliye. 
JAS.4.4	Veyalave kotalakemo amagitapa ataleʼnaya ve aʼnemogitapae, huʼna, ma mopafi vayaʼe kavaʼeʼmo aliʼa apao yaʼmo nehisaya vayaʼmogi Gotiʼmo kame huʼa neʼatae, hutapa oʼafiʼnafiye. Haiya vekamoʼmo ma mopafi kavaʼmo ao vekamo maisiyafeʼmo hauʼnifi agaiʼamo Goti kameʼamo hamaleʼniye. 
JAS.4.5	Goti mukufiʼmo haneʼniya gemoʼa hunoʼaeʼmo, lapakaepiʼmo neʼmaiya lapaunelapameʼmoʼa hosu kavafeʼmo nehaigenoʼaeʼmo haʼye nehiye, huno huʼniya gemo afa gemo haneʼniye, hutapa lapakesamo neʼafifiye. 
JAS.4.6	Haʼye nehiyaʼmonanafa Gotiʼa fikumo laha maeno magoʼe huno nelamiye. Ani kavatefeʼmo hunoʼaeʼmo,
JAS.4.6	huno huʼniye.
JAS.4.8	Goti haopaleʼmo vigenoʼao lapakae lapaopaleʼmo eno. Hosu kavaʼmo nehaya vayaʼmogitapae, huʼna, lapayaʼmo sese hiyo. Lole lapakesamo neʼafiya vayanagi lapaipafatiʼmo oʼaniʼyamo aeta kalo paetapa ataleyo. 
JAS.4.9	Lapaipamoʼmo lusi kava huno kana huʼninagetapa yulagefa aitapa aviʼyaʼmo hiyo. Kigi nehaya kavatapimo ataleta yulagefa aiyo. Lapamogaga neʼaiya kavatapimo ataleta lapaipamoʼmo kana hino. 
JAS.4.10	Ala kava neʼmo aulagaleʼmo lapakufamo alita afepi ategenoʼao alino asagauno lapateno.
JAS.4.11	Konagatapimogifeʼmo huta faipa hutapa oʼapateyo. Mago vekamoʼmo konagaʼamofeʼmo huno faipa huno ateteno alino fako huno atesiyana Goti keʼaepa geʼaeʼmo huno faipa huno ateteno alino fako huno neʼate. Lapakaemo keʼaepa geʼamo alita fako hutapa atesayana keʼaepa geʼamo akame osutapa keʼaepa geʼamo alita fako hutapa neʼatae. 
JAS.4.12	Keʼaepa gemo apamiʼniya vekamo magoke vekamo maiʼniye. Agaemo apakufamo afaʼa alino katino apatege alino apagoʼya lagauno apatalege hugiye. Lapakaemo alita fako hutapa apatesayafeʼmo nehisayana lapakaemo ina lagitapamo maiʼnae.
JAS.4.14	Nehayaʼmonanafa egamo na agufa kavaʼmo afole aigifi hutapa oʼafiʼnae. Lapakaemo na agufa yakana hutapa maiʼnae. Lapakaemo netepiʼmo yosaleʼmo aise hiyaʼmo kiʼnigeno yegemo haino neʼegenoʼaeʼmo alino hano hulino neʼviya hiyakana hutapa maiʼnae. 
JAS.4.15	Lapakaemo hutapaeʼmo, afaʼa hugune, hutapa hosu gemo nehayaʼmonanafa Gotiʼa hauʼnisiyaʼmoʼmo mani kavaʼmofi ina kavaʼmofi huta afaʼa hugune, hutapa hugae. 
JAS.4.16	Hisaya gemo haneʼniyaʼmonanafa hemenimo lapakaemo, afaʼa hugune, huta hutetapa lapakitapileʼmo alita asaga hutetapa himuʼnamu gemo nehae. Ani agufa himuʼnamu gemo nehaya gemo hosu gemo nehae. 
JAS.4.17	Alagepa kavaʼmo hisaya kavaʼmo haneʼnigeʼa ageʼnayaʼmonanafa nosisayana hosu kavaʼmo nehae.
JAS.5.2	Kagemi yatapimo kasalige kukenatapimo kafamoʼmo hatagauge monitapileʼmo oʼaniʼya faige huʼniye. 
JAS.5.3	Monitapileʼmo oʼaniʼya faiʼniya yaʼmoʼa agoti huno lapateteno atagana huno leno lapasaga ligiye. Lapakaemo henaga afinafeʼmo magoʼe kagemi yatapimo alita anupa hutapa malege malege hutapa neʼmaiye. 
JAS.5.4	Aliʼyatapimo neʼaliya vayaʼmogi hoyatapifiʼmo aliʼyaʼmo neʼaliya vayaʼaifeʼmo humi apatetetapa hosu miyaʼmo neʼapamiye. Oʼapamiʼnaya monimoʼa hosu kavatapieʼmo keya aeno ge hugekana huno haneʼniye. Aliʼyatapimo neʼaliya vayaʼmogi keya aeʼa ge nehagenoʼaeʼmo Ala kava neʼmoʼa muki kokuʼnapi neʼmaiya vayaʼaiteʼmo yagaino neʼapateya vekamoʼa ani keya aeʼa ge nehaya gemo neʼafiye. 
JAS.5.5	Lapakaemo muki ma mopafi kagemi yatapimo agetapa malege lapakufamoʼa hauʼniya kavaʼmo huge hutapa maiʼnae. Muki afinaʼmo afumo heʼa lusi yagita nehaya kavakana hutapa maiʼnetapa apaipaguʼe vayakana hutapa maiʼnae. 
JAS.5.6	Lapakaemo fatago vayaʼaina agoti hutapa apatetetapaeʼmo kamitimo apamagiʼnae. Afaʼamo maiʼneʼapaeʼmo lapakaetegamo mago kavaʼmo osuʼnayaʼmonanafa fikumo apamagiʼnae.
JAS.5.8	Ani kava hutapa atafauta alagi huʼnetapaeʼmo oʼataleta agava maiyo. Ala kava neʼmo aise afinaʼmo eminegaiyaʼmofeʼmo lapaipamo alita lokiya vaitapa lapateyo. 
JAS.5.9	Konagaʼnimogitapae, huʼna, konagatapieʼmo ge ohapaiyo fiku yanageno Gotiʼa hosu gemo nehae, huno hugiye. Afiyo, huʼna, alino fako huno apatesiya vekamo kipateʼmo he tino maiʼniye. 
JAS.5.10	Konagaʼnimogitapae, huʼna, ema akeyaʼvilaga vayaʼmogi Gotitegati gemo alini eʼa aeʼa hakalo huʼa hapa nepaiya vayaʼai kavafeʼmo lapakesamo afitetapa apakame hiyo. Apakaemo Ala kava neʼmo agiʼalefeʼmo geʼamo hapa nepaiʼapaeʼmo kana yaʼmo aliʼneʼapaeʼmo oʼataleʼa atafauʼa alagi huʼnae. 
JAS.5.11	Lagaemo hutaeʼmo, oʼataleʼa atafauʼa alagi huʼa maiʼnaya vayaʼaifeʼmo Gotiʼa hunoʼaeʼmo, naulagaleʼmo alagepa huʼa maiʼnaya vayane, huno nehiye, huta nehune. Lapakaemo ago afiʼnayana akeyaʼvilaga vekamo Yopuʼa kana yaʼmo aliʼnenoʼaeʼmo oʼataleno atafauno alagi huno maime maime neʼegenoʼaeʼmo Ala kava neʼmoʼa ha maeʼniya kavafeʼmo ava gemo ago afiʼnae. He, Ala kava neʼmoʼa lusi kava huno hau huno apateteno hau ayamopafiʼmo nehaiya vekamo maiʼniye, hutapa ago afiʼnae.
JAS.5.14	Lapakaepatiʼmo mago vekamo kaitaʼmo nehaisiyana siosi vayaʼaiteʼmo yagaiʼa neʼapataya vayatama vayaʼaifeʼmo ge hino. Ge hisageʼa eʼa Ala kava neʼmo agiʼaletiʼmo uvelimo agenopaleʼmo lakiʼa ateteʼa nunumuʼmo huʼa ategae. 
JAS.5.15	Apakaemo Gotifeʼmo apakesamo afiʼa fatago huʼneʼa nunumuʼmo huʼa atesageno Ala kava neʼmoʼa alagepa huno alino hageno ategaiye. Kaitaʼmo hauʼniya vekamoʼmo hosu kavaʼmo huʼnisiyaʼmoʼmo Ala kava neʼmoʼa hosu kavaʼamo alino atalegaiye. 
JAS.5.16	Lapakaemo konagatapimogifeʼmo hosu kavatapieʼmo aeta hakalo hutapa hapa paigeʼa apakaemo ani kava huʼa hosu kavaʼapieʼmo aeʼa hakalo huʼa lapa paisagetapa nunumuʼmo hutapa apategeʼa ani kava huʼa nunumuʼmo huʼa lapatenagetapa higenoʼao Gotiʼa alino alagepa huno lapateno. Fatago vayaʼmogimo lokiya vaiʼa nunumu huʼa ge huʼa afi nekagenoʼaeʼmo Gotiʼa himamu lokiyaʼaletiʼmo aliʼyaʼmo aliteno alino afole aino neʼate. 
JAS.5.17	Ilaiyaʼa vayalafaʼmo maiʼneno lagaekana huno maiʼniyaʼmonanafa lokiya vaino nunumuʼmo hunoʼaeʼmo, ko oʼaiyo, huno nunumuʼmo huʼnigeno loleʼe magoʼe kafugaʼe sigisiʼa kaiʼeʼmo koʼmo oʼaiʼniye. 
JAS.5.18	Halate nunumuʼmo huʼnigeno kokuʼnapatiʼmo ko aiʼnigenoʼaeʼmo mopafatiʼmo neʼyaʼmo hageʼniye.
JAS.5.20	Hosu kavaʼmo nehiya vekamoʼmo hosu kavaʼmo osuno alagi atalesiyafeʼmo alino aino atagi neno avalelino eʼniya vekamoʼmo hunoʼaeʼmo, falisiya kavategatiʼmo agupi mafaʼnemo alino katino atesigeno Gotiʼa asole hosu kavaʼamo aeno ati kaeno ategaiye, huno agesamo afigiye.
1PE.1.2	Gotiʼa muki yaʼmo afoʼamoʼmo lapaketenoʼaeʼmo, mafaʼneʼnimo maigae, huteno lekana paino lapateʼniye. Aunemeʼamoʼmo lapakaemo Yesu Kalaisifeʼmo ava gemo afitetapa akame hisageno Yesu Kalaisi kolaʼaletiʼmo aino fuli fuli huno faleno lapatesiyafeʼmo alino lapaote vayaʼamo lapateʼniye.
1PE.1.2	Lusi kava huno fikumo lapa maeno lapamisaʼageno lapaipamoʼmo falu hino.
1PE.1.4	Afoʼapimogi yaʼmo mafaʼneʼapimogi neʼaliya kava huta Gotiʼa agaiʼa yaʼmo alisunafeʼmo kokuʼnapi yateʼmo yagaino nelate. Ani yaʼmo alagi okasalige hosuge atafa osege nehiyanageno alagepa huno hanege hanege huno afaʼa hanegaiye. 
1PE.1.5	Gotiʼa himamuʼaletiʼmo yagaino lapatege lapakesamo afita fatago nehaya kavatetiʼmo yagaino lapatege nehiyanageno lapakufamo alagi alino katino lapategaiye. Gotiʼa alo huno maleʼniyanageno henagaʼamo afole aigiye. 
1PE.1.6	Ani kavafeʼmo lapamogaga neʼaiyaʼmonanafa lapa maesiya hanageke yaʼmo hemenimo aise afinaʼmo aliʼnageno lapaipamoʼmo kana huʼniye. 
1PE.1.7	Gotiʼa lapakesamo afita fatago nehaya kavafeʼmo amalageka huno agegenoʼaeʼmo, Lama ge kavaʼmo haneʼniye, huno hisiyafeʼmo hanageke yaʼmo lapamiʼniye. Vayaʼmogimo hano hisiya goli yafaʼmo atafiʼmo kaeʼa age nekaya kava huno Gotiʼa lapakesamo afita fatago nehaya kavaʼmoʼa alopa monileʼyaʼmo aeno agaseʼniya kavaʼmo goli yafaʼmo ago aeno agaseʼniya kavaʼmogeno amalageka huno age neke. Agegenoʼaeʼmo lama ge kavaʼmo haneʼninagenoʼaeʼmo Yesu Kalaisiʼa afole aisiya afinaʼmo ala lapakitapimo lapamige ha le konali yaʼamo lapamige lapakitapileʼmo alino asagauno lapatege hisiyafeʼmo amalageka huno age neke. 
1PE.1.8	Yesu Kalaisiʼmo lapaulagafatiʼmo oʼageʼnayaʼmonanafa agaefeʼmo lapau lapayamopafiʼmo nelapaiye. Hemenimo oʼageʼnayaʼmonanafa agaefeʼmo lapakesamo afita fatago hutetapa lusi kava hutapa lapamogaga neʼaiye. Lapaipafiʼmo lapamogaga neʼaiyaʼmonanafa lapavayafatiʼmo ge hisayafeʼmo lapavayamoʼmo kana nehiye. Lapamogaga neʼaiya kavaʼmoʼa muki ma mopafi yafeʼmo apamogaga neʼaiya kavaʼmo aeno agaseʼniye. 
1PE.1.9	Lapakesamo afita fatago nehaya kavaʼmoʼa alagamo aeʼnigeno Gotiʼa lapakupi mafaʼnemo alino katino lapateʼniye.
1PE.1.11	Kalaisi Aunemeʼamo apaipafiʼmo maiʼniya Aunemeʼamoʼmo hogoteno hunoʼaeʼmo, Kalaisiʼa kana yaʼmo alitenoʼaeʼmo ala agiʼe ha le konali yaʼeʼmo aligiye, huno hapa paiʼnigeʼapaeʼmo, hainu afinaʼmo afole aisifi, huʼa huge haiya katetiʼmo afole aisifi, huʼa huge huteʼapaeʼmo agesayafeʼmo kahauya huʼnae. 
1PE.1.12	Gotiʼa hunoʼaeʼmo, lapakaitapilefeʼmo ani aliʼyaʼmo noʼalifa henagaʼamo afole aisaya vayaʼaitefeʼmo ani aliʼyaʼmo neʼaliye, huno hapa paiʼniye. Hemenimo apa vayaʼmogita Aote Aunemeʼamo kokuʼnapatiʼmo alino ateʼnigeno emineʼniya Aunemeʼamo himamuʼaletiʼmo mani alagepa faigoko geʼamo lapa nepaune. Enisole vayaʼmogiʼeʼmo ani kavaʼmo aepaʼamo agesayafeʼmo nehapaiye.
1PE.1.13	Ani alagepa faigoko gemo afole aiʼniyaʼmofeʼmo alagepa huta afisayafeʼmo lapakesamo alo hutetapa lapakufaleʼmo yagaita lapateyo. Yesu Kalaisiʼa emineno vayaʼai apaulagaleʼmo afole aitenoʼaeʼmo fikumo laha maeno lamigiye, huta ani geʼaekeʼmo lapakesamo afitetapa agava maiʼnetapa lapavayagunagu hutapa maiyo. 
1PE.1.14+1PE.1.15	Lapakaemo gemo neʼafiya mafaʼnegana hutapageʼmo maiyo. Hogotetapa Goti geʼamo oʼafiʼnetapaeʼmo amega lapakufamoʼmo hauʼniya kavaʼmo akame hutapa maiʼnayaʼmonanafa hemenimo lapakaefeʼmo keya aeno ge huʼniya vekamo alagepa aote vekamo maiʼniya kava hutapa muki kavaʼamo nehutapaeʼmo alagepa lapaote vayaʼmo maiyo. 
1PE.1.16	Na agufa gemo huʼniyaʼmofeʼmae. Goti mukufiʼmo avoʼmo kae maleʼniya gemoʼmo hunoʼaeʼmo, 
1PE.1.17	Nunumuʼmo nehutapaeʼmo, Afotimogae, hutapa agi neʼaya vekamoʼmo vayaʼai amega apakufalefeʼmo agesamo noʼafifa muki vayaʼaitegamo magoke aiyaya kavakeʼmo huno alagepa huno alino fako huno neʼapateyaʼmofeʼmo ma mopafiʼmo kalaga vayaʼmo maiʼnetapaeʼmo koli hutapa maime maime viyo. 
1PE.1.18	Lapakinago vayaʼai kavaʼmoʼa alagepa huno lapa oʼmaesiya agufa kavakeʼmo hogotetapa akame huʼnae. Ani agufa kavategatiʼmo ago miya faino hatu maeno lapateʼniya kavafeʼmo ava gemo ago afiʼnae. Kalaisiʼa hano hisiya yaʼmo siluva yafatetiʼmofi goli yafatetiʼmofi huno miya faino olapateʼnifa 
1PE.1.19	alopa monileʼyaʼmo aeno agaseʼniya kolaʼaletiʼmo miya faino hatu maeno lapateʼniye. Kalaisiʼa alagepa sipisipimo mago hosu yaʼmo ohauʼniya sipisipigana huno maiʼneno faliʼniye. 
1PE.1.20	Gotiʼa ma mopaʼe kokuʼnaʼeʼmo alo osuʼnenoʼaeʼmo akeyaʼvilagamo ani aliʼyaʼmo alisiyafeʼmo Kalaisiʼa ago lekana paino ateteno henagaʼamo lapakaetefeʼmo alino afole aino ateʼniye. 
1PE.1.21	Lapakaemo agaetetiʼmo Gotifeʼmo lapakesamo afita fatago nehae. Agaemo faliʼniyatetiʼmo ago alino he tino ateteno ha le konali yaʼamo amiʼnigetapaeʼmo Gotifeʼmo lapakesamo afita fatago hutetapa agava maiʼnetapaeʼmo lapavayagunagu nehae.
1PE.1.23	Gotiʼa kasalisiya avina yatetiʼmo halate alino olapateʼnifa okasalisiya avina yaʼmo aunemeʼe gemo hanege hanege huno hanesiya geʼaletiʼmo halate alino lapateʼnigetapa mafaʼneʼamo maiʼnae. 
1PE.1.24+1PE.1.25	Goti mukufi gemoʼa ani kavatefeʼmo hunoʼaeʼmo,
1PE.1.24+1PE.1.25	huno huʼniye. Apakaemo mani alagepa faigoko geʼamo ago aeʼa hakalo huʼa lapa paiʼnae.
1PE.2.2	Nute mafaʼnemogimo nufekeʼmo lusi kava huno nehapaiye. Goti geʼamo nukana huno haneʼniyaʼmofeʼmo mani alagepa nufeʼmo lapauʼninagetapa neyo netapa kosigae. 
1PE.2.3	Ala kava neʼmoʼa fikumo laha maeno nelamiya vekamo maiʼniye, hutetapa netapa afi geʼnisayaʼmoʼmo nufeʼmo lapaʼye hino.
1PE.2.5	Lapakaeʼeʼmo afaʼa maisaya yafakana huta maiʼnagenoʼaeʼmo Gotiʼa lapakaetetiʼmo Goti Aunemeʼamo maisiya noʼmo kime kime neʼe. Lapaote vayaʼmo maiʼnetapa lapaipafatiʼmo Gotiʼa amuse huno lapatesiya ofalinimo Yesu Kalaisitetiʼmo Gotiʼa amisayafeʼmo mono hutapa neʼapataya vayaʼmo maiʼnae. 
1PE.2.6	Goti mukufi gemoʼmo ani kavatefeʼmo hunoʼaeʼmo,
1PE.2.6	huno hu maleʼniye. 
1PE.2.7	Lapakesamo afita fatago nehaya vayaʼmogitapamo, alopa monileʼyaʼmo aeno agaseʼniya vekae, hutapa nehayaʼmonanafa apakesamo afiʼa fatago nosaya vayaʼaifeʼmo Goti mukufi gemoʼmo hunoʼaeʼmo,
1PE.2.7	huno huʼniye. 
1PE.2.8	Magoʼe huno Goti mukufi gemoʼmo hunoʼaeʼmo,
1PE.2.8	huno huʼniye. Apakaemo Goti geʼamo noʼafiyaʼmofeʼmo vai lamino nehapae. Gotiʼa ani kavaʼmo hugae, huno hu maleʼniye.
1PE.2.10	Hogotetapa afa vayaʼmo maiʼnayaʼmonanafa hemenimo Goti vayaʼamo maiʼnae. Hogoteno Gotiʼa hau huno olapateʼniyaʼmonanafa hemenimo hau huno lapateʼniye.
1PE.2.12	Lapakaemo ma mopafi vayaʼaitegamo alagepa kavaʼmo hiyo. Apakaemo lapakaefeʼmo huʼapaeʼmo, hosu kavaʼmo nehae, huteʼa huʼa faipa huʼa lapatesaya vayaʼmogimo alagepa kavatapimo agesagenoʼaeʼmo Gotiʼa apakaeteʼmo emineno yagaino apatesiya afinaʼmo agiʼaleʼmo aliʼa asaga hugae.
1PE.2.15	Lapakaemo alagepa kavatapiletiʼmo oʼafiʼnisaya vayaʼai apavayaleʼmo kitapa halututapa apatesageʼa negi nagi gemo osisayafeʼmo Gotiʼa hauʼniye. 
1PE.2.16	Lapakaemo keʼaepa gemo afeʼalumelaga oʼmaita afa vayaʼmo maiʼnayaʼmofeʼmo hosu kavaʼmo hisaya vayaʼmo oʼmaitapa Goti aliʼyaʼamo neʼaliya vayaʼageʼmo maiyo. 
1PE.2.17	Muki vayaʼai apakiʼapileʼmo alita asaga hiyo. Konagatapieʼmo lapaino. Gotifeʼmo koli hiyo. Ala kini vekamo hogote vekatapimo ala agiʼamo amiyo.
1PE.2.19	Mago vekamoʼmo hosu kavaʼmo osuʼnisigeno hanageke yaʼmo amisigenoʼaeʼmo Gotifekeʼmo agesamo afitenoʼaeʼmo, Gotitefeʼmo afaʼa aliguve, huno hisiyana Gotiʼa amuse huno ategaiye. 
1PE.2.20	Inagi lapakaemo hosu kavaʼmo nehisageʼapaeʼmo lapamagisagetapaeʼmo, kanalene, hutapa hisayana ala lapakitapimo aligafiye. Haʼao oʼaligayaʼmonanafa alagepa kavaʼmo nehisageʼapaeʼmo lapakaetegamo hosu kavaʼmo hisayana kanalene, hutapa hisagenoʼaeʼmo Gotiʼa amuse huno lapategaiye. 
1PE.2.21	Gotiʼa ani kavaʼmo hisayafeʼmo lapakaefeʼmo keya aeno ge huʼniye. Kalaisiʼa mani agufa kavaʼmo huʼniyaʼmofeʼmae. Kalaisiʼa lagaetefeʼmo hanageke yaʼmo aliʼniyanageta akame hisuna kavaʼmo ago hu maleʼniyaʼmofeʼmo akame hisuna kavaʼmo huʼniye.
1PE.2.24	Agaiʼageʼmo hosu kavatimo agufafiʼmo aliteno malipu yosaleʼmo faliʼniye. Hosu kavatilefeʼmo falitetaeʼmo alagepa kavaʼalefeʼmo afaʼa maisunafeʼmo faliʼniye. Amagiʼnageno fugaginaʼamoʼmo huʼniya kavaʼaletiʼmo Gotiʼa alino auleno lapateʼniye. 
1PE.2.25	Hogotetapa lapakaemo kaʼmo ataletapa uteta hutapa afela heʼnaya sipisipigana huʼnayaʼmonanafa hemenimo sipisipileʼmo yagaino nelapateya vekamoʼmo lapakupi mafaʼneleʼmo yagaino nelapateya vekatapilegamo aita ataginetapa eʼnae.
1PE.3.3	Alagepa konali yatapimo amega lapakufaleʼmo ohaneno. Konali yatapimo lapayokatetiʼmo nehaya kavatapimo ohanege lapakufaleʼmo neʼaliya konali yatapimo ohanege kukena yaʼmo neʼvaiya kavaʼmo ohanege hisigeno lapaipafikeʼmo fala kino haneno. 
1PE.3.4	Lapakaetegamo hosu kavaʼmo afole aisigetapaeʼmo yuna lapaipa falu lapaipamo kaligenoʼao, konali yakana huno hanege hanege huno haneno. Gotiʼa ani kavafeʼmo hunoʼaeʼmo, alagi hogote alagepa kavaʼmo haneʼniye, huteno amuse nehiye. 
1PE.3.5	Akeyaʼvilaga apaote aʼnemogimo Gotifeʼmo aliʼa amufa amiʼnaya aʼnemogi anauʼapimogi apaiyafiʼmo maiʼneʼapaeʼmo ani agufa konali yaʼapimo vaiʼa aliʼnae. 
1PE.3.6	Selaʼa ani kavaʼmo huno Emalehamu aiyafiʼmo maiʼneno geʼamo afitenoʼaeʼmo, kava vekaʼnimae, huno huʼniye. Lapakaemo atete osutapa alagepa kavaʼmo hutapa maiʼnisayana Sela aʼmafaʼneʼamo maiʼnae.
1PE.3.9	Inagi mago vayaʼmogimo lapakaetegamo hosu kavaʼmo nehisagetapaeʼmo anonaʼapilefeʼmo hosu kavaʼmo osiyo. Mago vayaʼmogimo lifana huʼa lapatesagetapaeʼmo anonaʼapileʼmo alita auleta apateyo. Gotiʼa ani kavaʼmo hisagenoʼaeʼmo alino auleno lapatesiyafeʼmo keya aeno ge huʼniye. 
1PE.3.10	Ani kavatefeʼmo Goti mukufi gemoʼmo hunoʼaeʼmo,
1PE.3.13	Lapakaemo alagepa kavaʼmo hisayafeʼmo lapayamukiki nehisageʼapaeʼmo ina lagimo lapakaetegamo hosu kavaʼmo hugae. 
1PE.3.14	Osugayaʼmonanafa alagepa kavaʼmo nehisagenoʼaeʼmo mago vekamoʼmo lapakaetegamo hosu kavaʼmo nehisiyana Goti aulagaleʼmo alagepa huta maiʼnayanagetapa afaʼa lapamogaga aigae. Mago geletiʼmo huʼa 
1PE.3.15	Lapamoʼya oʼaitapa Gotifekeʼmo lapaipafiʼmo koli hutetapaeʼmo, Ala kava netie, hutapa lapaipafiʼmo hiyo. Vayaʼmogimo lapakaefeʼmo huʼapaeʼmo, na kava higetapaeʼmo Gotifeʼmo agava maiʼnetapa lapavayagunagu nehae, huʼa lapafi gesagetapaeʼmo geʼapileʼmo aeta atagaina hutapa hapa paisayafeʼmo muki afinaʼmo alo hutapa maiyo. Himuʼnamu gemo osutapa Gotifekeʼmo koli hutetapa alagepa gemo hutapa hapa paiyo. 
1PE.3.16	Yuʼilaga mafaʼnemoʼmo hosu kavaʼmo nehae, huno osisiyafeʼmo alagepa kavaʼmo hiyo. Alagepa kavaʼmo nehisageʼapaeʼmo Kalaisiʼmo akame nehaya alagepa kavatapieʼmo huʼa faipa huʼa nelapatesaya vayaʼmogimo lapaketeʼapaeʼmo apavagage hugiye. 
1PE.3.17	Gotiʼa hauʼninagenoʼaeʼmo, kana yaʼmo aligae, huno hisigenoʼaeʼmo alagepa kavaʼmo huʼnayaʼmofeʼmo kana yaʼmo alisayana kanale hugiyaʼmonanafa hosu kavatapiletiʼmo alisayana hosugiye. 
1PE.3.18	Ani kavatefeʼmo fatago vekamo Kalaisiʼa fatago vayaʼmo oʼmaiʼnaya vayaʼai apaimuʼyaleʼmo muki afinatefeʼmo magoke afinaʼmo ago faliʼniye. Agaemo Gotitegamo lavalelino uno haisiyafeʼmo agufaʼamo faliʼniyaʼmonanafa Goti Aunemeʼamoʼmo ago alino he tino ateʼniye. 
1PE.3.19	Agaemo Goti Aunemeʼaletiʼmo Noaʼeʼmo magokepi lokaeʼa maiʼnaya vayaʼaifeʼmo Goti geʼamo aeno hakalo huno hapa paiʼniyaʼmonanafa oʼafiʼa faliteʼapaeʼmo hemenimo apauneʼapameʼamo Goti kalavusifiʼmo neʼmaiye. 
1PE.3.20	Noaʼa hogoteno alopa sipimo alo nehigenoʼaeʼmo Gotiʼa vase vase huno apakava maime maime eʼniyaʼmonanafa geʼamo oʼafiʼnae. Gotiʼa hapa oʼmaenifa eitiʼa vayaʼatoʼmo anipiʼmo haneʼniya sipifiʼmo maiʼnaya vayaʼai apakufamo alino katino apateʼniye. 
1PE.3.21	Apakaemo sipifiʼmo maiʼnagenoʼaeʼmo Gotiʼa anipatiʼmo apakufamo alino katino apateʼniya kavaʼmo aune kavaʼmo huno Gotiʼa aniʼmo faleʼa nelataya kavatetiʼmo lagufamo alino katino nelate. Fikumo aniʼmo faleʼa neʼapataya kavaʼmoʼa amega apakufale oʼaniʼyaʼageʼmo aeno kalo paeno neʼataleyaʼmonanafa Gotiʼa Yesu Kalaisiʼmo alino he tino ateʼniya kavatetiʼmo yuʼilaga mafaʼnetimo alino alagepa huno lateʼniya mafaʼnetifatiʼmo Goti geʼaleʼmo aeta atagaina huta nehune. 
1PE.3.22	Kalaisiʼa he tino kokuʼnapiʼmo uno haino Goti lamaga haopaleʼmo maiʼneno muki vayaʼaiteʼmo yagaino neʼapate. Gotiʼa enisole vayanagi yagaiʼa neʼapataya vayanagi lokiya apauneʼapameʼe vayanagi huno alino Kalaisi aiyafiʼmo apateʼnigeno yagaino neʼapate.
1PE.4.2	Apakaemo hosu kavaʼapimo ago ataleʼnayaʼmofeʼmo ma mopafiʼmo maime maime neʼeʼapaeʼmo hapaʼye nehiya kavaʼmo ataleʼa Gotiʼa hauʼniya kavakeʼmo akame hisaya kavaʼmo haneʼniye. 
1PE.4.3	Lagaemo hogoteta malaga vayaʼmogi hapauʼniya kavakeʼmo alagi huʼnonaʼmonanafa hemenimo magoʼe huta osugune. Hogoteta kumai kavaʼmo hisunafeʼmo apayate alige amega lagufamoʼmo hauʼniya kavaʼmo huge aniʼmo neteta negi nagi kavaʼmo huge ogefagemo huge aniʼmo neteta hosu kigi yokalo gemo huge hutetaeʼmo aigofe gotitefeʼmo hosu monoʼmo huʼnone. 
1PE.4.4	Hemenimo lapakaemo Satani vayaʼeʼmo ani agufa hosu kavaʼmo afela vayaʼai kavaʼmo nosayaʼmofeʼmo Satani vayaʼmogi hapau aiteʼa huʼa faipa huʼa nelapatae. 
1PE.4.5	Apakaemo Gotiʼa alo huno maiʼniyanageno alino fako huno apatesiya vekamo aulagaleʼmo faliʼnaya vayaʼe afaʼa neʼmaiya vayaʼeʼmo he tisageno hosu kavaʼapieʼmo ge huno apafi gesigeʼapaeʼmo ina kava huʼnove, ina kava huʼnove, huʼa aeʼa hakalo huʼa ha paigae. 
1PE.4.6	Ani kavatefeʼmo faliʼnaya vayaʼaifeʼmo alagepa faigoko geʼamo ago aeʼa hakalo huʼa hapa paiʼnae. Apakaemo ma mopafiʼmo maiʼnageʼapaeʼmo, hosu kavaʼmo huʼnae, huʼa aliʼa fako huʼa apateʼnayaʼmonanafa apauneʼapamepatiʼmo Goti geʼamo akame hisayafeʼmo alagepa faigoko geʼamo afiʼnae.
1PE.4.8	Hogote kavaʼmo hutapa konagatapieʼmo lusi kava huno lapau lapayamopafiʼmo lapaino. Konagatapieʼmo lapau lapayamopafiʼmo nelapaiya kavaʼmoʼa hosu kavaʼapimo aeno ati kaeno atalegaiyaʼmofeʼmae. 
1PE.4.9	Nata vayaʼmo notapileʼmo esagetapaeʼmo ge ohapauge lapaipa kafa ohapaege hutetapa alagepa hutapa neʼyakeʼmo apamiteta yagaitapa apateyo. 
1PE.4.10	Kava vekamo aepa vekatapimo yateʼmo neʼyagaiya kava hutapa asole yaʼmo fikumo lapa maeno lapamiʼniya yaʼmo alita fako hutapa apamigeʼapa anonaleʼmo lapamiyo. 
1PE.4.11	Goti geʼamo aeʼa hakalo huʼa hapa nepaiya vayaʼmogi Goti avayafati gemo aliʼnayaʼmofeʼmo lokiya vaiʼa aeʼa hakalo huʼa hapa paigae. Hapa neʼmaeya vayaʼmogi Gotiʼa neʼapamiya lokiyaʼaletiʼmo hapa maegeʼapao vayaʼmogimo Yesu Kalaisitetiʼmo Goti agiʼaleʼmo aliʼa asaga huʼa ategae. Gotiʼa ala agiʼamo hanege yagaino neʼapateya lokiyaʼamo hanege huno muki afinaʼmo alagi hanege hanege huno haneno. He, lama ge.
1PE.4.13	Kana yaʼmo aliʼniya kava huno kana yaʼmo neʼalitapa agaeʼeʼmo magoke agufa kana yaʼmo aliʼnayaʼmofeʼmo lapamogaga aiyo. Kalaisi ha le konali yaʼamo afole aisiya afinaʼmo lusi kava hutapa lapamogaga aigayaʼmofeʼmo magoʼe hutapa lapamogaga aiyo. 
1PE.4.14	Lapakaemo Kalaisiʼmo akame nehayaʼmofeʼmo ge nelapausayana Goti aulagaleʼmo alagepa hutapa maiʼnayaʼmofeʼmo afaʼa lapamogaga aigae. Goti Aunemeʼamo ha le konali Aunemeʼamoʼmo lapakaeteʼmo alagi maiʼniyaʼmofeʼmae. Apakaemo Gotifeʼmo huʼa faipa huʼa neʼatagetapaeʼmo lapakaemo ala agiʼamo neʼamiye. 
1PE.4.15	Fiku yanagetapa vayaʼmo nehapaya vayaʼeʼmofi kumayaʼmo neʼaliya vayaʼeʼmofi gamani vayaʼai geʼapimo amagiʼa neʼatalaya vayaʼeʼmofi aliʼyaʼapimo ohaneʼnigeʼa himuʼnamu gemo nehaya vayaʼeʼmofi hutapa maiʼnayaʼmofeʼmo kana yaʼmo aligae. 
1PE.4.16	Aligayaʼmonanafa Kalisitini vayaʼmo maiʼnayaʼmofeʼmo kana yaʼmo alisayana lapavagage osutapa ani kavatefeʼmo Goti agiʼaleʼmo alita asaga hiyo. 
1PE.4.17	Gotiʼa agoti huno apateteno kayoʼmo apamisiya afinaʼmo ago afole aiʼniyaʼmofeʼmo afamo anagaʼaleʼmo aepa faigiye. Gotiʼa lagaetegamo ago aepa faino agoti huno nelatesiyana alagepa faigoko geʼamo akame nosaya vayaʼmogi atupa afinaʼapimo haiya kava huʼa maigae. Vaehae, huʼna, 
1PE.4.18	Ani kavatefeʼmo Goti mukufi gemoʼmo hunoʼaeʼmo,
1PE.5.2	Gotiʼa sipisipi anaga vayaʼamo apavaleno lapayapiʼmo lapamiʼniya vayaʼaleʼmo alagepa huta yagaitapa apateyo. Lapakaemo ani aliʼyaʼmo alisayafeʼmo olapauʼnisigetapa alisayana kanale osugiye. Lapauʼnisigetapaekeʼmo ani aliʼyaʼmo aliyo. Hosu monimo alisayafeʼmo ani aliʼyaʼmo oʼalitapa lapaipamoʼmo hatu nehinagetapa aliʼyaʼmo aliyo. 
1PE.5.3	Gotiʼa apavaleno lapayapiʼmo lapamiʼniya sipisipileʼmo yagaitapa neʼapatetapaeʼmo alita afepi oʼapatetapa lapakame hisayafeʼmo apakaetegamo alagepa kavaʼageʼmo hiyo. 
1PE.5.4	Hogote vekamo sipisipileʼmo yagaino neʼapateya kava vekamo emineno afole aisigetapaeʼmo ha le konali yatapimo alagi hano osisiya hetamatapimo aligae.
1PE.5.7	Agaemo lapakaefeʼmo hauʼnigeno alagepa huno yagaino nelapateyaʼmofeʼmo lapakesa alaʼamo neʼafitapa lapausoli hisaya kavatapimo alita Gotiʼmo amiyo. 
1PE.5.8	Kametapimo Sataniʼa kaekae nehiya laiyonigana huno maiʼnenoʼaeʼmo vayaʼmo hapaesiyafeʼmo umenitata nehiyanagi lapau maiʼmai osutapa alagepa huta kava yagaitapa maiyo. 
1PE.5.9	Gotifekeʼmo magoʼe hutapa lapakesamo afita fatago nehutapaeʼmo kame hutapa ateyo. Ago afiʼnayana lapakaemo kana yaʼmo neʼaliya kava huʼa muki ma mopafi neʼmaiya konagatapimogimo kana yaʼmo neʼaliyanagi he tita lokiya vaitapa maiyo. 
1PE.5.10	Muki yaʼamo fikumo lapa maeno nelapamiya Gotiʼa Yesu Kalaisitetiʼmo alagi hanege hanege huno hanesiya ha le konali yaʼamo alisunafeʼmo lagaefeʼmo keya aeno ge huʼniye. Inagi lapakaemo aise afinaʼmo kana yaʼmo alisagenoʼaeʼmo agaemo alagi alino alagepa huno lapatege alino lokiya vaino lapatege lokiyaʼamo alino lapamige agaiʼaleʼmo faino lapatege hugiye. 
1PE.5.11	Agaemo muki afinaʼae afinaʼaeʼmo hale konali yaʼmo alige yagaino apatege huno maige maige huno maino. He, lama ge.
1PE.5.12	Nagesamo afuvana Silivenisiʼa kanale konagatimoʼmo naha maeʼnigeʼna mani aise avoʼmo nekaove. Aliʼna lokiya vaiʼna lapatesuva agufa gemo huʼna lapa paiʼnaeʼmo, ago afiʼnovana Gotiʼa fikumo hapa maeno neʼapamiya kavafeʼmo ava gemo huʼnaeʼmo, lama gemo haneʼniye, huʼna mani gemo avoʼmo kaeʼna lapa nepauve. Ani kavatefekeʼmo lapakesamo afita fatago huta atafauta alagi hutapa maiyo. 
1PE.5.13	Gotiʼa ago lekana paino lapateʼniya kava huno Mamiloni kotega siosi vayaʼmo lekana paino apateʼniye. Apakaemo ge lapamamaeʼnae. Mafaʼneʼnimo Makiʼeʼmo ge lapamamaeʼniye. 
1PE.5.14	Konagatapieʼmo lapau lapayamopafiʼmo lapauʼninagetapa ge apamamaetapa hapaeta neyo. Kalaisi Yesupiʼmo maiʼnaya vayaʼmogitapae, huʼna, lapaipamoʼmo falu hino.
2PE.1.1	Nagaemo Saimoni Pitaʼnamo Yesu Kalaisi aliʼyaʼamo neʼaluva vekamo maiʼneʼna apa vekaʼamo maiʼnove. Gotiʼa lagufamo alino katino nelateya Gotitimoʼa Yesu Kalaisi fatago kavaʼaletiʼmo fikumo lapamaeno lapamiʼnigetapa lapakesamo afita fatago huʼnaya vayaʼamogitapaeʼmo mani gemo avoʼmo nekaove. Lapakesamo afita fatago nehaya kavatapimo alopa monileʼyaʼmo aeno agaseʼniya kavaʼe lagesamo afita fatago nehuna kavatiʼeʼmo magoke aiyaya kavaʼmo haneʼniye.
2PE.1.4	Gotiʼa ani kavatetiʼmo alopa monileʼyaʼmo aeno agaseʼniya geʼamo fikumo lapa maeʼna lapamiguve, huno hu maleʼniya geʼamo hemenimo ago laha paiʼniye. Lapakaemo ma mopafi kavafeʼmo hapaʼye huʼnigeno alino hosu huno neʼapateya kavategatiʼmo ago faita kasalo paeʼnayanagetapa Goti aipa agesamo alisayafeʼmo mani alopa kavatefeʼmo alagepa polomasi geʼamo ago lapa paiʼniye.
2PE.1.5	Gotiʼa ani kavaʼmo huʼniyaʼmofeʼmo lapakesamo afita fatago hutetapaeʼmo anileʼmo lokiya alagepa kavaʼmo hisayafeʼmo lapayamukiki hiyo. Lokiya alagepa kavaʼmo nehutapaeʼmo anileʼmo agetetapa afiʼnaya kavaʼmo aliyo. 
2PE.1.6	Agetetapa afiʼnaya kavaʼmo aliʼnetapaeʼmo anileʼmo lapakufaleʼmo yagaitapa ateyo. Lapakufaleʼmo yagaitapa ateʼnetapaeʼmo anileʼmo oʼataleta atafautapa alagi hiyo. Oʼataleta atafautapa alagi hutapa maiʼnetapaeʼmo anileʼmo Gotifeʼmo mono hiyo. 
2PE.1.7	Gotifeʼmo mono nehutapaeʼmo anileʼmo konagatapimo alita lapao yaʼmo hiyo. Konagatapimo alita lapao yaʼmo hu hutetapaeʼmo anileʼmo lapau lapayamopafiʼmo lapaino. 
2PE.1.8	Mani kavaʼmo magoʼe magoʼe hutapa hisayana Ala kava netimo Yesu Kalaisiʼmo agetapa aeto huʼnaya kavatetiʼmo afaʼa oʼmaitapa alagamo aegae. 
2PE.1.9	Mani muki kavaʼamo nosisaya vayaʼmogimo apaulaga ali huʼnigeʼa afagitegamo haneʼniya yaʼmo noʼagae. Apakaemo Gotiʼa hogote hosu kavaʼapimo alino ataleʼniya kavafeʼmo ago apake kaniʼniye. 
2PE.1.10	Konagaʼnimogitapae, huʼna, Mani gemo huʼniyaʼmofeʼmo lapakaemo hutapaeʼmo, Gotiʼa lagaefeʼmo keya aeno ge huʼniye. He, lekana paino lateteno keya aeno ge huʼniye, hutapa ageta aeto hisayafeʼmo lapayamukiki hiyo. Lapakaemo muki mani kavaʼmo nehisayana alagi asagautapa oʼaigayanagi hiyo. 
2PE.1.11	Gotiʼa ani kavatetiʼmo lusi kava huno lapa maeno lapamiteno kitamo yakino lapatesigetapa Ala kava netimo lagufamo alino katino nelateya vekatimo Yesu Kalaisiʼa yagaino apatesiya koteʼmo hanege hanege huno hanesiya koteʼmo uta haitapa maigae.
2PE.1.13	He, nagesamo afiʼnovana kanale kavanageʼna muki afinaʼmo ofaliʼna seli noʼnifiʼmo afaʼa maiʼneʼnaeʼmo aliʼna he tiʼna lapatesugetapa halate lapakesamo afisayafeʼmo mani gemo avoʼmo kaeʼna lapa nepauve. 
2PE.1.14	Ala kava netimoʼmo falisuva kavaʼmo alino nave liʼnigeʼna ageʼnovanageʼna aise afinaʼmo utesigeʼna seli noʼnimo ataleʼna uguve. 
2PE.1.15	Ani kavaʼmo huʼna falitesugetapaeʼmo halate mani geeʼmo lapakesamo afisayafeʼmo nayamukiki huʼna aliʼyaʼmo neʼaluve.
2PE.1.17	Gotiʼa afoʼamoʼmo ala agiʼaʼe ha le konali yaʼaʼeʼmo amiʼnigeta ageʼnone. Ha le konali kokuʼnapiʼmo maiʼniya vekamoʼmo ani yaʼmo alino amitenoʼaeʼmo, Mani vekaeʼmo nahau nayamopafiʼmo neʼnahaiya mafaʼneʼnimo maiʼniye. Nagaemo lusi kava huʼna amuse huʼna neʼatove, huno huʼniye. 
2PE.1.18	Lagaitigeʼmo aote avefiʼmo agaeʼeʼmo uta haita magokepi lokaeta maiʼnonagenoʼaeʼmo kokuʼnapatiʼmo ge huʼnigeta afiʼnone. 
2PE.1.19	Akeyaʼvilagamo Gotitegati gemo alini eʼa aeʼa hakalo huʼa hapa nepaiya vayaʼmogi ge huʼnageno afole aiʼniya geʼeʼmo haneʼniye. Kanalenagi mani gemo alagepa hutapa afiyo. Mani gemoʼa hanipiʼmo aeno ha neleya kanikana huno aeno ha leme ha leme neʼvigeno ko netigenoʼaeʼmo aeno ha neleya kanefikana huno lapaipafiʼmo aeno ha legaiye. 
2PE.1.20	Goti gemo aepaʼamo vayaʼai apaipafatiʼmo afaʼa afole noʼaiye, hutapa hogoteta alagepa huta lapakesamo afiyo. 
2PE.1.21	Na kava higeʼapaene. Goti geʼamo vayaʼmogi hapauʼniya kavatetiʼmo vayaʼai apaipafatiʼmo afole noʼaiyaʼmonanafa Goti Aunemeʼamokeʼmo apaote vayaʼmo kaʼmo alino apaveliʼnigeʼapaekeʼmo Goti geʼamo aeʼa hakalo huʼa hapa paiʼnae.
2PE.2.2	Asole vayaʼmo alino hosu huno apatesiya gemo akame hugayaʼmofeʼmo mago vayaʼmogimo alagepa kaʼmo alino apave neliya lama gelefeʼmo huʼa faipa huʼa ategae. 
2PE.2.3	Apakaemo hapaʼye huʼninageʼa aigofe geʼapiletiʼmo lapakaetetiʼmo muki kagemi yatapiʼe monitapiʼeʼmo alisayafeʼmo hugae. Muki afinaʼmo agoti huno apatesiya vekamo fikumo noʼmaifa alo hunoʼageʼmo neʼmaiye. Alino apagoʼya lagauno apatalesiya vekamo muki afinaʼmo au nokale. 
2PE.2.4	Enisole vayaʼmogimo hosu kavaʼmo huʼnagenoʼaeʼmo Gotiʼa apakeno oʼapataleʼnifa seli nofitetiʼmo kino apateteno ata kopiʼmo alino yaga auno apataleʼnigeʼa agoti huno apatesiya afinafeʼmo hani kopiʼmo maiʼneʼa agava maiʼnae. 
2PE.2.5	Ani kava huno akeyaʼvilaga vayaʼmogi Gotifeʼmo mono osuʼnaya vayaʼaina Gotiʼa apakeno oʼapataleʼnifa aniʼmo ho, huno huʼnigeno aniʼmo heteno muki vayaʼamo ago aeno apati kaeʼniyaʼmonanafa Novaʼa fatago kavafeʼmo aeno hakalo huno hapa paiʼniya vekaʼe seveniʼa vayaʼeʼmo anipatiʼmo apakufamo alino katino apateʼniye. 
2PE.2.6	Sotomi taonifiʼmo maiʼnaya vayaʼe Gomola taonifiʼmo maiʼnaya vayaʼeʼmo agoti huno apateteno lole alopa taonilaʼmo ataletiʼmo muki yaʼe vayaʼeʼmo alagi kaeno saga lino hano huno ataleʼniye. Ani agufa aune kavaʼmo Gotifeʼmo mono nosaya vayaʼaiteʼmo afole aigiye. 
2PE.2.7	Lotiʼa fatago vekamo maiʼneno muki keʼaepa gemo amagiʼa ataleteʼa kumai kavaʼmo huʼnageno apaketenoʼaeʼmo aipamoʼmo lusi kava huno kana huʼniye. 
2PE.2.8	Ani alagepa vekamoʼmo apakaeʼeʼmo magokepiʼmo lokaeno maiʼnenoʼaeʼmo muki afinaʼae afinaʼaeʼmo hosu geʼapimo afige hosu kavaʼapimo agege nehunoʼaeʼmo aipamoʼmo lusi kava huno kana huʼnigeno fatago agupi mafaʼnefatiʼmo agafu kiʼniye. 
2PE.2.9	Inagi Ala kava neʼmoʼa agaefeʼmo mono nehaya vayaʼai apakufamo alino katino apatetenoʼaeʼmo hosu kavaʼmo huʼnaya vayaʼmo kayoʼmo apamiteno agoti huno apatesiya afinaʼmo yagaino apatesiyafeʼmo ageʼniye. 
2PE.2.10	Ani kava huno apakufamoʼmo hauʼniya kavaʼmo akame huteʼa kumai kavaʼmo huge muki yagaiʼa neʼapataya vayaʼai geʼapimo oʼafige nehaya vayaʼmo magoʼe huno lusi hanageke yaʼmo apamigiye. Ani agufa aigofe tisa vayaʼmogi koli osuʼa lusi himuʼnamu kavaʼmo huteʼa ala apaki vayaʼaifeʼmo apakesamo oʼafiʼa huʼa faipa huʼa neʼapatae. 
2PE.2.11	Neʼapatayaʼmonanafa enisole vayaʼai lokiya himamuʼapimo aeno apakaseʼniyaʼmonanafa Ala kava neʼmo aulagaleʼmo ala apaki vayaʼaifeʼmo, hosu kavaʼmo nehae, huʼa huteʼa huʼa faipa huʼa noʼapatae.
2PE.2.13	Hosu kavaʼapimo anonaʼapilefeʼmo alino apagoʼya lagaugiye. Apakaemo felugamo ha leʼnigeʼapaeʼmo apakufamoʼmo hauʼniya kavaʼmo huʼa lusi neʼyaʼmo nege aniʼmo nege hosu kavaʼmo huge huteʼa apamogaga neʼaiye. Lapakaeʼeʼmo neʼyaʼmo neʼneʼapaeʼmo kukena yaʼapileʼmo oʼaniʼya faiʼnigeno alagena yaʼmo haneʼniya agufa yakana huʼa maiʼneʼa aigofe geʼapiletiʼmo humi lapateteʼapaeʼmo apamogaga neʼaiye. 
2PE.2.14	Kumai kavaʼmoʼa apaulagafiʼmo havai teʼniyanageʼa hosu kavaʼmo alagi oʼatalegae. Apakaemo lokiya vaiʼa noʼmaiya vayaʼai apayate neʼaliye. Hapaʼye hisiya kavaʼmo alagi ago afiteʼa ageʼnae. Apakaemo lifana huno apateʼniya mafaʼnemo maiʼnae. 
2PE.2.15	Meo mafaʼnemo Melamiʼa monieʼmo haʼye huʼnigeno hosu kavaʼmo huʼniya kava huʼa alagepa kaʼmo ago ataleʼa u eʼa huʼnae. 
2PE.2.16	Hosimogimo apake noʼaiya afumo maiʼnayaʼmonanafa mago hosimoʼa vayaʼmogi nehaya agufa gemo huno Melamifeʼmo, hosu kavaʼmo nehane, huno ha paiʼniye. Melamiʼa gemo aeno hakalo huno hapa nepaiya vekamoʼmo negi kavaʼmo huʼnigenoʼaeʼmo ani kavaʼmo magoʼe huno osisiyafeʼmo huno atafauno ateʼniye. 
2PE.2.17	Apakaemo ani kavaʼmo huʼa kelifiʼmo haneʼniya aniʼmo leno laneʼnigeno keliʼageʼmo haneʼniya keligana huʼa maiʼnae. Hiyaʼmo yasimoʼa alinino neʼviya hiyakana huʼa maiʼnae. Gotiʼa lusi hani huʼniya kopiʼmo maisayafeʼmo alo huno apateʼniyanageʼa maige maige huʼa maigae.
2PE.2.19	Apakaemo huʼapaeʼmo, lapakufamoʼmo hauʼniya kavaʼmo hisayana lapatafauno lapatesiya keʼaepa gemo alagi ohaneʼniyanagetapa afa vayaʼmo maigae, huʼa huteʼa aliʼa hosu huʼa neʼapataya kavaʼmoʼa apatafauno apateʼnigeʼa kalavusifiʼmo maiʼnae. Hosu kavaʼmoʼa aeno apakaseʼnisiya vayaʼmo nofi aeno apateʼnigeʼa maiʼnae. 
2PE.2.20	Apakaemo Ala kava neʼmoʼa apakufamo alino katino neʼapateya vekamo Yesu Kalaisiʼmo ageʼnaya kavatetiʼmo ma mopafi hosu oʼaniʼya kavategatiʼmo faiʼa kasalo paetaleʼa eʼnayanageno halate hosu kavaʼapimoʼmo nofi aegekana huno apatafauno apateʼneno aeno apakasesiyaʼmoʼmo aepa faiʼniya afinaʼmo hosu kava huʼa neʼmaiyaʼmonanafa atupa afinaʼapimo magoʼe huʼa alagi hosu kavaʼmo huʼa maigae. 
2PE.2.21	Apakaemo fatago kavaʼmo alisaya kafeʼmo ava gemo oʼafiʼnaesinana alagepa huʼa maiʼnaesinaʼmonanafa aote gemo ani kavaʼmo hiyo, huno hapa paiʼniya keʼaepa gemo afiteʼa ataleʼnayaʼmofeʼmo alagi hosugiye. 
2PE.2.22	Ani agufa vayaʼaifeʼmo alagi lama gemo huʼa aeʼa kalafefa gemo huʼapaeʼmo, 
2PE.3.2	Lapakaemo akeyaʼvilaga apaote vayaʼmogi Gotitegati gemo alini eʼa aeʼa hakalo huʼa hapa nepaiya vayaʼmogi huʼnaya geʼe Ala kava neʼmo lagufamo alino katino nelateya vekamoʼmo apa vayaʼamogitaʼeʼmo hutaeʼmo, ani kavaʼmo hiyo, huta huʼnona getiʼeʼmo halate magoʼe hutapa lapakesamo afisayafeʼmo mani gemo avoʼmo nekaove. 
2PE.3.3	Hogotetapa mani gemo alagepa hutapa afiyo. Mago vayaʼmogi huʼapaeʼmo, ina agufa gemo haneʼniye, huʼa huteʼa huʼa faipa huʼa atesaya vayaʼmo henagaʼamo hano hugefe hisiya afinaʼmo afole aiteʼa apakufamoʼmo hauʼniya kavaʼmo akame hugae. 
2PE.3.4	Apakaemo huʼapaeʼmo, agaemo emiʼnegauve, huno huʼniyana hemenimo haiyatega maiʼniye. Ma mopamo alo huʼniya afinatetiʼmo muki yaʼamo afaʼa haneme haneme eno haneʼnigeʼa afotimogi ageteʼa falitageno hemeniʼeʼmo magoke agufa yakeʼmo haneʼniye, huʼa hugae. 
2PE.3.5+2PE.3.6	Huʼa hugayaʼmonanafa akeyaʼvilaga Gotiʼa hunoʼaeʼmo, afole aino, huno huʼnigeno ma mopaʼe kokuʼnaʼeʼmo afa yatetiʼmo afole aiʼniye. Mopamo anipatiʼmo afole aiʼnigeno solovala aniʼmoʼa faino vego huno ateʼnigeno mopamo folagapiʼmo haneʼniye. Haneʼniya mopamo haneʼnigeno aniʼmoʼa henagaʼamo ago aeno ati kaeʼnigeno atafa mopamo ago hano huʼniye. Ani vayaʼmogimo mani kavafeʼmo apakesamo afisayafeʼmo ohapauʼnigeʼa apaulagamo ali huʼnigeʼa noʼagae. 
2PE.3.7	Ani kavaʼmo huno Gotiʼa ma mopaʼe kokuʼnaʼefeʼmohunoʼaeʼmo, afaʼa haneno, huno huʼnigeno haneʼniyanageno atamoʼa leno saga lisiyafeʼmo afaʼa haneʼniye. Gotiʼa yagaino ateʼnigeno haneme haneme neʼeyanageno Gotiʼa agaefeʼmo mono nosaya vayaʼaina agoti huno apateteno alino apagoʼya lagauno apatalegaiye. 
2PE.3.8	Nahauʼniya vayaʼnimogitapae, huʼna, Goti aulagaleʼmo magoke afinaʼmo vani tauseniʼa kafugagana huno haneʼneno vani tauseniʼa kafugamoʼmo magoke afinakana huno haneʼniye. Ani kavatefeʼmo lapake okanino. 
2PE.3.9	Mago vayaʼmogi Ala kava nefeʼmo huʼapaeʼmo, huguve, huno huʼniya kavaʼmo hisiyafeʼmo lagava maime maime neʼviye, huʼa nehayaʼmonanafa huguve, huno huʼniya kavaʼmo hisiyafeʼmo lagava neʼmaiye. Alino lagoʼya lagauno latalesiyafeʼmo ohauʼniyaʼmonanafa mukiʼamogitamo laipamo alita afe lesunafekeʼmo hauʼnigenoʼaeʼmo lagava neʼmaiye.
2PE.3.11	Muki yaʼamo alagi hano hugiyaʼmofeʼmo hemenimo lapakaemo haiya agufa kavaʼmo hutapa maisaya kavaʼmo haneʼniye. Lapaote kavaʼmo nehutapaeʼmo Gotifekeʼmo mono hiyo. 
2PE.3.12	Muki yaʼamo ata lege kokuʼnaʼmo ata lege huno leno sagalino hano hugiyanagi Ala kava neʼmo afinafeʼmo agava maiʼnetapa malage huno afole aisiyafeʼmo alagepa kavaʼmo hiyo. 
2PE.3.13	Hano hugiyaʼmonanafa Gotiʼa afole aigiye, huno hu maleʼniya gemo afole aisigenoʼaeʼmo fatago kavaʼagekeʼmo hanesiya saufa kokuʼnaʼe mopaʼeʼmo afole aisiyafeʼmo agava neʼmaune.
2PE.3.14	Nahauʼniya vayaʼnimogitapae, huʼna, afole aigiyaʼmofeʼmo agaemo kahauya huno lapakesiyana agava maiʼnetapaeʼmo hosu kavatapimo ohanesigetapa vaiʼmo oʼalita agaeʼeʼmo alagepa hutapa magokepi lokaeta maisayafeʼmo lapayamukiki hiyo. 
2PE.3.15	Ala kava neʼmoʼa lagava maiʼniyanageno mukiʼamogita lagufamo alino katino lategaiye, huta lapakesamo afiyo. Lahauʼniya konagatimo Poloʼmo Gotiʼa amiʼniya yaʼmo ageteno afiʼniya geʼaletiʼmo ani kavatefeʼmo lapakaefeʼmo avoʼmo kaeʼniye. 
2PE.3.16	Agaemo muki kaeʼniya avoʼamo ani kavafekeʼmo kaeʼniye. Mago avoʼmo kae maleʼniya gemo aepaʼamo afisayafeʼmo kana huʼniye. Kana huʼnigeʼa alagepa huʼa afiteʼa lokiya noʼvaiya vayaʼmogimo aliʼa afe leʼa alino apagoʼya lagauno apatalesiya agufa kavakeʼmo aliʼa afole aiʼa neʼatae. Ani kava huʼa muki gemo Goti mukufiʼmo avoʼmo kae maleʼnaya geeʼmo hosu gemo huʼa aliʼa afeleʼa nehae. 
2PE.3.17	Nahauʼniya vayaʼnimogitapae, huʼna, mani kavafeʼmo ava gemo hogotetapa ago afiʼnayaʼmofeʼmo ehetapiye. Fiku yanagetapa keʼaepa gemo amagiʼa neʼatalaya vayaʼai geʼapimo afitetapa atafauta alagi hutapa maiʼnayatetiʼmo ataleta asagauta aigae. 
2PE.3.18	Ani kavaʼmo osutapa Ala kava netimo lagufamo alino katino nelateya vekatimo Yesu Kalaisiʼa fikumo lapa maeno lapamiʼniya kavafekeʼmo magoʼe hutapa lapakesamo afita fatago hutetapa Kalaisifeʼmo magoʼe hutapa lapakesamo afitetapa ageta aeto hutetapaeʼmo kosita alopa vayaʼmo maiyo. Ha le konali yaʼamo hemenimo haneʼniyanageno muki afinaʼaeʼmo hanege hanege huno haneno. He, lama ge.
1JN.1.2	Mani vekamo afaʼa neʼmaiya yaʼmo aepa vekamo afole aiʼnigeta agetetaeʼmo agaefeʼmo faigoko geʼamo aeta hakalo huta lapa nepaune. Agaemo maige maige huʼa neʼmaiya yaʼmo afoʼamoʼmo Goti muki yaʼmo Afoʼamoʼeʼmo magokepi lokaeno maiʼneno lagaetegamo afole aiʼniya vekaeʼmo ava gemo huta lapa nepaune. 
1JN.1.3	Lagaemo afiteta ageʼnona kavafeʼmo ava gemo hutaeʼmo lapakaemo lagaeʼeʼmo afalu afalugana huta maisunafeʼmo aeta hakalo huta lapa nepaune. Lagaemo Afotimoʼe mafaʼneʼamo Yesu Kalaisiʼeʼmo afalu afalugana huta neʼmaune. 
1JN.1.4	Lagaemo lapaipafiʼmo lapamogaga aisaya kavaʼmo havai tesiyafeʼmo mani gemo avoʼmo nekaone.
1JN.1.6	Lagaemo hanipiʼmo umenitata nehutaeʼmo, Gotiʼeʼmo afalu afalugana huta lokaeta maiʼnone, huta nehisunana aigofe gemo huteta lama gemo alagi akame nosune. 
1JN.1.7	Lagaemo hanipiʼmo umenitata osuta Gotiʼa aeno ha leʼniya yateʼmo neʼmaiya kava huta aeno ha leʼniya yateʼmo umenitata nehisunana agaeʼeʼmo afalu afalugana huta maiʼnonagenoʼaeʼmo agaemo lagaeʼeʼmo ani kava huno afalu afalugana huno neʼmaigeno Mafaʼneʼamo Yesu Kalaisi kolaʼamoʼmo muki hosu kavatimo aeno kalo paeno neʼatale.
1JN.1.9	Lagaemo Gotifeʼmo, ani hosuʼmo kava huʼnove, ina hosu kavaʼmo huʼnove, huta aeta hakalo huta ha paisunagenoʼaeʼmo alagi alino ataleteno, afaʼa ateyo, huno huteno, muki hosu kavatimo aeno kalo paeno atalesiyafeʼmo agaemo huguve, huno hu maleʼniya geʼamo alagi akame huno fatago kavaʼamo hugiye. 
1JN.1.10	Lagaemo, hosu kavaʼmo osuʼnone, huta nehisunana ani ge huta Gotifeʼmo hutaeʼmo, aigofe gemo nehiya vekae, huta nehunagenoʼaeʼmo lama geʼamo laipafiʼmo alagi nohane.
1JN.2.2	Agaiʼamo Gotiʼa aipamoʼmo falu huno latesiyafeʼmo maiʼniye. Gotiʼa lagaefekeʼmo aipamoʼmo falu huno latesiyafeʼmo oʼmaiʼnifa muki ma mopafiʼmo maiʼnaya vayaʼefeʼmo Gotiʼa aipamoʼmo falu huno apatesiyafeʼmo maiʼniye.
1JN.2.3	Gotiʼa, ani kavaʼmo hiyo, ina kavaʼmo osiyo, huno huʼniya geʼamo akame c nehisunana ani kavatetiʼmo ago ageʼnonana Gotiʼa ageta alagepa huta ageʼnone. 
1JN.2.4	Mago vekamoʼmo, ageʼna aeto huʼnove, huno nehunoʼaeʼmo Goti keʼaepa geʼamo akame nosisiyana agaemo aigofe vekamo maiʼnigeno lama gemo aipafiʼmo alagi ohaneʼniye. 
1JN.2.5	Ohaneʼniyaʼmonanafa muki vayaʼmogi Goti geʼamo akame nehaya vayaʼmogimo Gotifeʼmo hapau apayamopafiʼmo nehapaiya kavaʼapimoʼmo uno haino hapaiʼniye. Ani kavatetiʼmo ago ageʼnonana agaepiʼmo maiʼnone. 
1JN.2.6	Agaepiʼmo alagi maiʼnone, huʼa nehisaya vayaʼmogimo Yesuʼa huʼniya kavaʼmo akame huʼa hugae.
1JN.2.8	Afiʼnayaʼmonanafa hemenimo saufa keʼaepa gemo lapakaefeʼmo avoʼmo nekaove. Mani keʼaepa gemo agaepiʼmo haneʼnigenoʼaeʼmo lapakaepiʼeʼmo haneʼniye. Hani huʼniya kavaʼmo hano hugefeʼmo nehigenoʼaeʼmo ha le yaʼmoʼa aeno ha neleyaʼmofeʼmae. 
1JN.2.9	Mago vekamoʼmo hunoʼaeʼmo, ha le yategamo neʼmauve, huno huteno konagaʼaeʼmo aini huʼnisiyana hanipiʼmo maime maime neʼe. 
1JN.2.10	Konagaʼaeʼmo hau ayamopafiʼmo nehaiya vekamoʼmo ha le yateʼmo alagi maiʼnigenoʼaeʼmo aipafiʼmo alino agoʼya faino atalesiya agufa kavaʼmo alagi ohaneʼniye. 
1JN.2.11	Ohaneʼniyaʼmonanafa konagaʼaeʼmo aini huʼnisiyana hanipiʼmo maiʼneno hanipiʼmo umenitata nehunoʼaeʼmo, haiya kateʼmo neʼufi, huno noʼage. Hani yaʼmoʼa aulagafiʼmo aino ati kaeʼniyaʼmofeʼmo kaʼmo oʼageʼniye.
1JN.2.13	Vayatama vayaʼmogitapae, huʼna, lapakaemo aepa faiʼniya afinatetiʼmo maiʼniya vekamo ago ageʼnayaʼmofeʼmo lapakaefeʼmo mani gemo avoʼmo kaeʼnove. Neya vayaʼmogitapae, huʼna, lapakaemo kame hutapa hosu vekamo aetapa agaseʼnayaʼmofeʼmo lapakaefeʼmo mani gemo avoʼmo kaeʼnove. Saufa mafaʼneʼnimogitapae, huʼna, lapakaemo muki yaʼmo Afoʼamoʼmo ago agetapa aeto huʼnayaʼmofeʼmo lapakaefeʼmo mani gemo avoʼmo kaeʼnove. 
1JN.2.14	Vayatama vayaʼmogitapae, huʼna, lapakaemo akeyaʼvilagamo aepa faiʼniya afinatetiʼmo maiʼniya vekamo ago ageʼnayaʼmofeʼmo lapakaefeʼmo mani gemo avoʼmo kaeʼnove. Neya vayaʼmogitapae, huʼna, Lokiya vaitapa maiʼnagenoʼaeʼmo Goti geʼamo lapaipafiʼmo alagi haneʼnigetapaeʼmo kame hutapa hosu vekamo aeta agaseʼnayaʼmofeʼmo lapakaefeʼmo mani gemo avoʼmo kaeʼnove. 
1JN.2.15	Lapakaemo ma mopafi kavafeʼmofi ma mopafi yafeʼmofi huno olapaino. Ma mopafi kavafeʼmo nehapaiya vayaʼmogimo Afotimo Gotifeʼmo hapau apayamopafiʼmo nohapaiye. 
1JN.2.16	Muki ma mopafi kavaʼmo haneʼniyana apakufamoʼmo haʼye nehiya kavaʼmo hanege ageteʼapaeʼmo hapaʼye nehiya kavaʼmo hanege aliteʼa ala apakimo neʼaliya kavaʼmo hanege huʼniye. Ani kavaʼmo Goti kavaʼamo ohaneʼnifa ma mopafi kavaʼmo haneʼniye. 
1JN.2.17	Ma mopafi kavaʼe ma mopafi kavafeʼmo hapaʼye nehiya kavaʼeʼmo ago hano hugefeʼmo nehiyanageno alagi hano hugiyaʼmonanafa Goti geʼamo akame nehaya vayaʼmo maige maige huʼa maigae. 
1JN.2.18	Saufa mafaʼneʼnimogitapae, huʼna, ma mopamo hano hisiya afinaʼmo ago hogo nehiye. Lagaemo, Kalaisi kameʼamo afole aigiye, huta ago lapa paiʼnonagetapa afiʼnae. Inagi hemenimo asole kame vayaʼamo afole aiʼnayaʼmofeʼmo hano hisiya afinaʼmo ago hogo nehiye, huta afiʼnone.
1JN.2.20	Apakaemo ataleʼa uʼnayaʼmonanafa lapakaeteʼmo aote vekamo Kalaisiʼa uvelimo lakino lapategekana huno Goti Aunemeʼamo lapamiʼnigetapa muki geʼamo afiʼnae. 
1JN.2.21	Inagi lapakaemo lama gemo oʼafiʼnayaʼmofeʼmo mani gemo avoʼmo okaeʼnofa lapakaemo lama gemo ago afitetapaeʼmo aigofe gemoʼmo lama gefatiʼmo afole noʼaiye, hutapa ago afiʼnayaʼmofeʼmo lapakaefeʼmo mani gemo avoʼmo kaeʼnove. 
1JN.2.22	Aigofe vayaʼmo ina lagimae. Yesufeʼmo Kalaisi vekamo oʼmaiʼniye, huʼa aeʼa hakalo huʼa hapa nepaiya vayaʼmo aigofe vayaʼmo maiʼnae. Apakaemo, Yesuʼa Kalaisi vekamo oʼmaiʼniye, huʼa huge Gotiʼmo Yesu afoʼamoʼmo oʼmaiʼniye, huʼa huge huʼa aeʼa hakalo huʼa hapa nepaiya vayaʼmo Kalaisi kame vayaʼamo maiʼnae. 
1JN.2.23	Muki vayaʼamogi, Yesuʼa Kalaisi vekamo oʼmaiʼniye, huʼa aeʼa hakalo huʼa hapa nepaiya vayaʼai apaipafiʼmo muki yaʼmo Afoʼamoʼmo avaleʼa oʼateʼnae. Muki vayaʼamogimo, Yesuʼa Kalaisi vekamo maiʼniye, huʼa aeʼa hakalo huʼa hapa nepaiya vayaʼai apaipafiʼmo muki yaʼmo Afoʼamoʼe Mafaʼneʼaʼeʼmo anavaleʼa anateʼnageʼana neʼmaiʼae.
1JN.2.24	Ani gemo haneʼniyaʼmofeʼmo lapakaemo hogotetapa aepa faitapa afiʼnaya afinatetiʼmo afiʼnaya gemo lapaipafiʼmo alagi hanesiyafeʼmo atafauta alagi hiyo. Aepa faitapa afiʼnaya afinatetiʼmo afiʼnaya gemo lapaipafiʼmo alagi haneʼnisiyaʼmoʼmo Mafaʼneʼafiʼe Afoʼamopiʼeʼmo alagi maigae. 
1JN.2.25	Kalaisiʼa lapa maegauve, huno hu maleʼniya polomasi gemoʼa hunoʼaeʼmo, maige maige hutapa maisaya yaʼmo lapamiguve, huno laha paiʼniye. 
1JN.2.26	Nagaemo humi lapatesayafeʼmo nehaya vayaʼaifeʼmo apava gemo huʼna lapakaefeʼmo avoʼmo kaeʼnove. 
1JN.2.27	Humi lapatesayafeʼmo nehayaʼmonanafa Kalaisiʼa uvelimo lakino lapategekana huno Goti Aote Aunemeʼamo lapamiʼnigeno alagi maisiyafeʼmo lapaipafiʼmo maiʼniyaʼmofeʼmo mago vayaʼmogi aliʼa lapaya malesaya gemo ohaneʼniye. Goti Aunemeʼamoʼmo muki geʼamo ago alino lapaya maleʼniyaʼmofeʼmae. Ani gemo mago aigofe gemo ohaneʼnifa alagi lama gemo haneʼniye. Agaemo, Kalaisipiʼmo alagi maiyo, huno huteno alino lapaya maleʼniyanagetapa Kalaisipiʼmo alagi maigae.
1JN.2.29	Lapakaemo Gotiʼa alagepa kavaʼageʼmo nehiya vekae, hutapa ago afiʼnayaʼmofeʼmo agaemo alagepa kavaʼmo nehaya vayaʼmo hogoteno alino apateʼnigeʼa mafaʼneʼamo maiʼnae, hutapa afiʼnae.
1JN.3.2	Nahauʼniya vayaʼmogitapae, huʼna, hemenimo Goti mafaʼneʼamo maiʼnonanageta henagaʼamo haiya agufa vayaʼmo maisupi, huta oʼafiʼnonaʼmonanafa agaemo emineno afole aisigetaeʼmo agaekana huta maigune, huta afiʼnone. Haiya agufa vekamo maiʼnifi, huta ageta aeto hugunaʼmofeʼmo agaekana huta maigune. 
1JN.3.3	Muki vayaʼamogimo, ani kavaʼmo afole aigiye, huʼa huteʼa agava maiʼneʼa apamogaga neʼaiya vayaʼmo apakaiʼapimo sese huʼa neʼapatae. Agaemo yaveyaveʼage aipaʼe vekamo maiʼniyanageʼa agaekana huʼa maisayafeʼmae.
1JN.3.4	Hosu kavaʼmo nehaya vayaʼmogimo Goti keʼaepa geʼamo ago amagiʼa neʼatalae. Hosu kavaʼmo Goti keʼaepa geʼamo amagiʼa neʼatalaya kavaʼmo haneʼniye. 
1JN.3.5	Lapakaemo ago afiʼnayana Kalaisiʼa hosu kavatimo alino atalesiyafeʼmo emineno afole aiʼniye. Agaiʼa aipafiʼmo hosu kavaʼamo alagi ohaneʼniye. 
1JN.3.6	Muki vayaʼmo agaepiʼmo alagi maiʼnaya vayaʼmogimo hosu kavaʼmo nosae. Hosu kavaʼmo nehaya vayaʼmogimo Kalaisiʼa oʼagege ageʼa aeto osuge huʼnae.
1JN.3.8	Sataniʼa aepa faiʼniya afinatetiʼmo hosu kavakeʼmo hume hume neʼeya kava huʼa muki vayaʼmogi hosu kavaʼmo nehaya vayaʼmo Satani vayaʼamo maiʼnae. Goti Mafaʼneʼamoʼmo Satani aliʼyaʼamo alagi alino hano huno atalesiyafeʼmo emineno afole aiʼniye. 
1JN.3.9	Ina lagimo Gotiʼa alino apateʼnifi Goti avina yaʼamo apaipafiʼmo haneʼniyaʼmofeʼmo hosu kavaʼmo akame nosae. Gotiʼa alino apateʼniyaʼmofeʼmo apakaemo hosu kavaʼmo alagi akame osugae. 
1JN.3.10	Muki vayaʼmogi fatago kavaʼmo nosaya vayaʼmo Goti mafaʼneʼamo oʼmaiʼnae. Konagaʼapieʼmo nohapaiya vayaʼmogimo ani kavaʼmo huʼa Goti mafaʼneʼamo oʼmaiʼnae. Ani kavatetiʼmo Goti mafaʼnemo maiʼnafi Satani mafaʼnemo maiʼnafi huʼa apakegae.
1JN.3.12	Kenikana huta oʼmaigetao. Keniʼa hosu vekamo mafaʼneʼamo maiʼneno aganaʼamoʼmo kamitimo amagiʼnigeno faliʼniye. Na kava higeno kamitimo amagiʼniye. Keniʼa hosu kavaʼmo huʼnigeno aganaʼamoʼmo fatago kavaʼmo huʼniyaʼmofeʼmo kamitimo amagiʼnigeno faliʼniye. 
1JN.3.13	Konagaʼnimogitapae, huʼna, ma mopafi vayaʼmogimo lapakaefeʼmo apaini hisayana lapau oʼaiyo. 
1JN.3.14	Lagaemo konagatieʼmo lahau layamopafiʼmo nelahaiyaʼmofeʼmo afiʼnonana nefaliya kavategatiʼmo ago ataleta eta afaʼa neʼmaiya kavategamo maiʼnone. Konagaʼapieʼmo hapau apayamopafiʼmo nohapaiya vayaʼmo nefaliya kavategamo alagi neʼmaiye. 
1JN.3.15	Konagaʼamofeʼmo aini hisiyana konagaʼamoʼmo kamitimo amagiʼniya vekagana huno maiʼniye. Lapakaemo ago afiʼnayana kamitimo neʼapamagiya vayaʼai apaipafiʼmo maige maige huʼa neʼmaiya yaʼmo alagi nohane. 
1JN.3.16	Yesuʼa afaʼa neʼmaiya yaʼamo lagaetefeʼmo ataleʼniyaʼmofeʼmo lagaefeʼmo hau ayamopafiʼmo hauʼniya kavaʼamo ageʼnonanageta ani kavaʼmo huta konagatimogitefeʼmo afaʼa neʼmauna yatimo atalegaune. 
1JN.3.17	Atalegaunaʼmonanafa mago vekamoʼmo hapa maesiya yaʼamo haneʼniya vekamoʼmo agesiyana mago konagaʼamoʼmo kafu huʼnisigeno agetenoʼaeʼmo hau huno ateteno oʼamiʼnisiyana Gotiʼa hau ayamopafiʼmo hauʼniya kavaʼamo aipafiʼmo haneʼnifiye. 
1JN.3.18	Aise mafaʼneʼnimogitapae, huʼna, lavayaʼaletikeʼmo geʼageʼmo hutaeʼmo, lahau layamopafiʼmo nelahaiye, huta osuta alagi lama ge huno lahau layamopafiʼmo lahauʼninageta alagepa kavaʼmo higetao.
1JN.3.19	Ani gemo avoʼmo kaeʼnova kavatetiʼmo ago ageʼnonana lama ge vayaʼamo maiʼnonaʼmofeʼmo laipamoʼmo falu huʼnisigeta Goti aulagaleʼmo atete osugune. 
1JN.3.20	Yuʼilaga mafaʼnetimoʼmo, hosu kavaʼmo nehae, huno nehisigenoʼaeʼmo Gotiʼa yuʼilaga mafaʼnetimo ago aeno agaseno muki kavatimo ageʼniye. 
1JN.3.21	Nahauʼniya vayaʼnimogitapae, huʼna, Yuʼilaga mafaʼnetimoʼmo hosu kavaʼmo nehae, huno nosisiyana lagaemo Gotiʼa laha maegaiye, huta ago afiʼnone. 
1JN.3.22	Lagaemo keʼaepa geʼamo akame nehunagenoʼaeʼmo amuse huno nelateya kavaʼmo nehunaʼmofeʼmo haoke nehunagenoʼaeʼmo nelamiye. 
1JN.3.23	Goti keʼaepa geʼamoʼmo hunoʼaeʼmo, mafaʼneʼnimo Yesu Kalaisi agiʼalefeʼmo lapakesamo afita fatago hutetapaeʼmo konagatapimogifeʼmo lapaino, huno laha paiʼniye. 
1JN.3.24	Muki vayaʼmo keʼaepa geʼamo akame nehaya vayaʼmo Gotipiʼmo alagi maiʼnageno apakaepiʼmo alagi neʼmaiye. Ani kavatetiʼmo ageʼnonana Gotiʼa lamiʼniya Aunemeʼaletiʼmo lagaepiʼmo alagi neʼmaiye.
1JN.4.2	Muki vayaʼmogimo, Yesuʼa Kalaisi vekamo maiʼneno ma mopafi vayaʼai apakufagana agufamo aliteno vayaʼmo hamaleʼniye, huʼa nehaya vayaʼmo Goti Aunemeʼamo aliʼnae. Lapakaemo ani kavatetiʼmo ageʼnayana Goti Aunemeʼamo apaipafiʼmo maiʼniye, huta agetapa aeto huʼnae. 
1JN.4.3	Muki vayaʼmogimo, Yesuʼa Kalaisi vekamo maiʼneno ma mopafi vayaʼai apakufagana agufamo aliteno vayaʼmo hamaleʼniye, huʼa nosaya vayaʼmo Goti Aunemeʼamo oʼaliʼnae. Apakaemo Yesu kameʼamo aunemeʼamo aliʼnae. Lapakaemo, hogotetapa ani aunemeʼamo egaiye, hutapa afiʼnagenoʼaeʼmo ago eʼniye. 
1JN.4.4	Aise mafaʼneʼnimogitapae, huʼna, lapakaemo Goti mafaʼneʼamo maiʼnetapaeʼmo kamemo hutapa aigofe vayaʼmo ago aeta apakaseʼnae. Lapaipafiʼmo maiʼniya Aunemeʼamoʼa ma mopafi vayaʼai apaipafiʼmo maiʼniya aunemeʼamo ago aeno agaseno maiʼniyaʼmofeʼmae. 
1JN.4.5	Apakaemo ma mopafi vayaʼmo maiʼnayaʼmofeʼmo ma mopafi kavafekeʼmo ava gemo huʼa hapa nepaigeʼapaeʼmo ma mopafi vayaʼmogi neʼafiye. 
1JN.4.6	Lagaemo Goti vayaʼamo maiʼnone. Gotiʼa ageʼa aeto huʼnaya vayaʼmogimo getimo neʼafiye. Goti vayaʼamo oʼmaiʼnaya vayaʼmogimo getimo noʼafiye. Ani kavatefeʼmo lama ge Aunemeʼamo agege aigofe aunemeʼamo agege hugune.
1JN.4.8	Gotiʼa hau ayamopafiʼmo nehaiya vekamo maiʼniyaʼmofeʼmo hapau apayamopafiʼmo nohapausiya vayaʼmogimo Gotiʼa ageʼa aeto osuʼnae. 
1JN.4.9	Gotiʼa Yesutetiʼmo afaʼa maisuna yaʼmo alisunafeʼmo aiya magoke mafaʼneʼamo alino ateʼnigeno ma mopafiʼmo emineʼniye. Gotiʼa ani kavatetiʼmo lagaefeʼmo hau ayamopafiʼmo hauʼniya kavaʼamo alino lave liʼniye. 
1JN.4.10	Alopa alagepa kavaʼmo haneʼniyana lagaemo Gotifeʼmo lahau layamopafiʼmo olahauʼniyaʼmonanafa Gotiʼa lagaefeʼmo hau ayamopafiʼmo hauʼniye. Agaemo lagaefeʼmo hau ayamopafiʼmo hauʼnisigeno aipamoʼmo falu huno latesiyafeʼmo Mafaʼneʼamo alino ateʼnigeno emineno hosu kavatilefeʼmo falino miya faino lateʼniye. 
1JN.4.11	Nahauʼniya vayaʼmogitapae, huʼna, Gotiʼa lagaefeʼmo hau ayamopafiʼmo hauʼniyaʼmofeʼmo konagatimogifeʼmo lahau layamopafiʼmo lahaino. 
1JN.4.12	Mago vekamoʼmo Gotiʼmo mago afinaʼmo oʼageʼniye. Lagaemo konagatimogifeʼmo lahau layamopafiʼmo nelahaisiyana Gotiʼa lagaepiʼmo alagi maiʼnigeno hau ayamopafiʼmo hauʼniya kavaʼamo laipafiʼmo kosino afu leʼniye.
1JN.4.14	Lagaemo Afotimoʼmo Mafaʼneʼamoʼmo muki ma mopafi vayaʼai apakufamo alino katino apatesiyafeʼmo alino ateʼnigeno emineʼniye, huta agetetaeʼmo aeta hakalo huta hapa nepaune. 
1JN.4.15	Gotiʼa muki vayaʼmogi, Yesuʼa Goti mafaʼneʼamo maiʼniye, huʼa aeʼa hakalo huʼa hapa nepaiya vayapiʼmo alagi maiʼnigeʼa apakaemo agaepiʼmo alagi maiʼnae. 
1JN.4.16	Gotiʼa lagaefeʼmo hau ayamopafiʼmo hauʼniye, huta afitetaeʼmo ani kavafeʼmo lagesamo afita fatago nehune. Gotiʼa hau ayamopafiʼmo nehaiya vekamo maiʼniye. Hau ayamopafiʼmo hauʼniya kavapiʼmo alagi maiʼnisaya vayaʼmo Gotipiʼmo alagi maiʼnageno Gotiʼa apakaepiʼmo alagi neʼmaiye. 
1JN.4.17	Gotiʼa agoti huno apatesiya afinaʼmo lagaemo koli osisunafeʼmo Gotiʼa lagaefeʼmo hau ayamopafiʼmo hauʼniya kavaʼamoʼmo laipafiʼmo kosino ago afu leʼniye. Hemenimo Kalaisiʼa maiʼniya kava huta ma mopafiʼmo maiʼnonaʼmofeʼmo agoti huno apatesiya afinafeʼmo koli osugune. 
1JN.4.18	Gotiʼa lagaefeʼmo hau ayamopafiʼmo hauʼniye, huta huteta agaefeʼmo lahau layamopafiʼmo lahauʼnisiyana koli nosune. Haino hapaiʼniya hau ayamopafiʼmo hauʼniya kavaʼaletiʼmo lamoʼya neʼaiya kavatimo laipafatiʼmo alino neʼatale. Apamoʼya neʼaiya kavaʼmo aepaʼamo haneʼniyana hosu kavaʼmo nehunaʼmofeʼmo hosu miyatimo aligune, huʼa apakesamo neʼafiye. Gotiʼa hau ayamopafiʼmo hauʼniya kavaʼamoʼmo koli nehaya vayaʼai apaipafiʼmo kosino afu nole. 
1JN.4.19	Gotiʼa hogoteno lagaefeʼmo hau ayamopafiʼmo hauʼniyaʼmofeʼmo lagaemo Gotifeʼmo lahau layamopafiʼmo nelahaiye.
1JN.4.20	Mago vekamoʼmo hunoʼaeʼmo, Nagaemo Gotifeʼmo nahau nayamopafiʼmo neʼnahaiye, huno nehunoʼaeʼmo konagaʼamogifeʼmo aini hisiyana aigofe vekamo maiʼniye. Agaemo ageʼniya konagaʼamofeʼmo nohausiyana haiya kava huno oʼageʼniya Gotifeʼmo hau ayamopafiʼmo haugiye. 
1JN.4.21	Gotiʼa mani keʼaepa geʼaeʼmo, Lapakaemo Gotifeʼmo lapau lapayamopafiʼmo lahapausigeno konagatapimogiʼefeʼmo lapau lapayamopafiʼmo lapaino, huno laha paiʼniye.
1JN.5.2	Lagaemo Gotifeʼmo lahau layamopafiʼmo lahausigeta Goti keʼaepa geʼamo akame nehisunana ani kavatetiʼmo alagi ageʼnonana Goti mafaʼneʼamogifeʼmo lahau layamopafiʼmo nelahaiye. 
1JN.5.3	Gotifeʼmo hapau apayamopafiʼmo nehapaiya kavaʼmoʼa Goti keʼaepa geʼamo ani kavaʼmo hiyo, ina kavaʼmo osiyo, huno huʼniya geʼamo akame nehaya kavaʼmo haneʼniye. Goti keʼaepa geʼamo akame hisuna kavaʼmoʼa kana osuʼniyanageta afaʼa akame hugune. 
1JN.5.4	Gotiʼa alino apateʼniya mafaʼneʼamogimo ma mopafi kavaʼeʼmo kame huʼa aeʼa neʼagasae. Lagaemo Goti Mafaʼneʼaeʼmo lagesamo afita fatago huʼnona kavatetiʼmo ma mopafi kavaʼmo kame huta ago aeta agaseʼnone. 
1JN.5.5	Ina lagimo ma mopafi kavaʼmo kame huʼa aeʼa agasegae. Yesuʼa Goti Mafaʼneʼamo maiʼniye, huʼa apakesamo afiʼa fatago nehaya vayaʼamogigeʼmo kame huʼa aeʼa agasegae.
1JN.5.7	Loleʼe magoʼe vayaʼmo kokuʼnapiʼmo maiʼneʼapaeʼmo ageteʼa ha maeʼa faigoko geʼapimo nehae. Apakaemo Afotimoʼagi Goti Geʼamae huʼa agi neʼaya vekagi Aote Aunemeʼagi huʼa maiʼnayaʼmonanafa magoke Gotiʼa maiʼniye. 
1JN.5.8	Loleʼe magoʼe yaʼmo ma mopafiʼmo haneʼneʼa ageteʼa ha maeʼa faigoko geʼamo nehae. Aunemeʼamoʼmogi aniʼmoʼagi kolaʼamoʼagi huʼa magoke agufa gemo huʼa ageteʼa ha maeʼa faigoko geʼamo nehae. 
1JN.5.9	Ma mopafi vayaʼmogimo ageteʼa ha maeʼa faigoko gemo aeʼa hakalo nehageta afitetaeʼmo, alagi lama gemo nehae, huta nehunaʼmonanafa Gotiʼa ageteno ha maeno faigoko gemo aeno hakalo nehiya gemoʼa ma mopafi vayaʼai geʼapimo alagi aeno neʼagase. Gotiʼa Mafaʼneʼamo ageteno ha maeno faigoko gemo aeno hakalo huʼniye. 
1JN.5.10	Mani ageteno ha maeno faigoko geʼamo Goti Mafaʼneʼaeʼmo apakesamo afiʼa fatago nehaya vayaʼai apaipafiʼmo haneʼniyaʼmonanafa Gotiʼa lama gemo nehiye, huʼa nosaya vayaʼmogimo Gotiʼa aigofe gemo nehiya vekamo maiʼniye, huʼa nehae. Apakaemo Gotiʼa Mafaʼneʼamo ageteno ha maeno faigoko gemo aeno hakalo huʼniya geʼaeʼmo apakesamo afiʼa fatago osuʼnayaʼmofeʼmae. 
1JN.5.11	Gotiʼa ageteno ha maeno faigoko gemo aeno hakalo hunoʼaeʼmo, nagaemo maige maige hutapa neʼmaiya yaʼmo lapamiʼnove, huno laha paiʼniye. Ani maige maige huʼa neʼmaiya yaʼmo mafaʼneʼafiʼmo maiʼniye. 
1JN.5.12	Goti Mafaʼneʼamo avaleʼa apaipafiʼmo ateʼnaya vayaʼmo maige maige huʼa neʼmaiya yaʼmo ago aliʼnae. Goti Mafaʼneʼamo avaleʼa apaipafiʼmo oʼateʼnisaya vayaʼmo maige maige huʼa neʼmaiya yaʼmo oʼaliʼnae. 
1JN.5.13	Nagaemo mani gemo Goti Mafaʼneʼamo agiʼalefeʼmo lapakesamo afita fatago nehaya vayaʼmogita hutapaeʼmo, maige maige huta maisuna yaʼmo aliʼnone, hutapa afitetapa agesayafeʼmo mani gemo avoʼmo kaeʼnove. Lapakaemo afitetapa lapakesamo afita fatago hume hume visayafeʼmo avoʼmo kaeʼnove.
1JN.5.15	Getimo neʼafiye, huta afiʼnisunana ageʼnonana na agufa yafeʼmo haoke heta ge nehisupi lamiʼnigeta aliʼnone, huta lagesamo neʼafune. 
1JN.5.16	Mago vekamoʼmo konagaʼamoʼmo ageʼniyana hosu kavaʼmo ofalisiya agufa hosu kavaʼmo huʼnisigeno agetenoʼaeʼmo Gotifeʼmo ge huno afi gesigenoʼaeʼmo ani konagaʼamoʼmo falisiya agufa hosu kavaʼmo osuʼniya konagaʼamoʼmo maige maige huno maisiya yaʼmo amigiye. Mago vekamoʼmo alagi falisiya agufa hosu kavaʼmo nehisiyana nunumuʼmo hutapa ateyo, huʼna nosuve. 
1JN.5.17	Muki agufa alagepa osu kavaʼmo nehaya kavaʼmoʼa hosu kavaʼmo haneʼniyaʼmonanafa mago hosu kavaʼmoʼa alagi falisaya kavategamo alino noʼapateya hosu kavaʼmo haneʼniye.
1JN.5.19	Lagaemo ago ageʼnonana Goti mafaʼneʼamo maiʼnonaʼmonanafa muki ma mopafi vayaʼmogimo hosu vekamo aiyafiʼmo maiʼnageno yagaino neʼapate. 
1JN.5.20	Lagaemo ageʼnonana Goti Mafaʼneʼamo emineno lama ge Gotiʼa ageta alagepa hisunafeʼmo lagesamo afisuna yaʼmo lamiʼniye. Lagaemo lama ge vekafiʼmo maiʼnetaeʼmo Mafaʼneʼamo Yesu Kalaisipiʼmo maiʼnone. Ani vekamo lama ge Gotiʼa maiʼnenoʼaeʼmo alagepa huta maige maige huta maisuna yaʼmo afoʼamoʼmo maiʼniye. 
1JN.5.21	Aise mafaʼneʼnimogitapae, huʼna, aigofe gotiʼapimogimo apakame osutapa maita halove huta maiyo. He, lama ge.
2JN.1.2	Lama gemo laipafiʼmo haneʼniyanageno alagi hanege hanege huno hanegaiyaʼmofeʼmae. 
2JN.1.3	Gotiʼa Afotimoʼe Mafaʼneʼamo Ala kava netimo Yesu Kalaisiʼeʼmo fikumo lapa maeʼana lapamiteʼana hanau huʼana lapatesaʼageno lapaipamoʼmo falu hino.
2JN.1.5	Ane, huʼna, kagaefeʼmo kahaoke heʼnaeʼmo, konagatimogifeʼmo lahaino. Mani gemo saufa keʼaepa gemo ohaneʼnifa hogoteno aepa faino laha paiʼniya afinatetiʼmo afiʼnona gemo haneʼniye. 
2JN.1.6	Gotifeʼmo lahau layamopafiʼmo nelahaiya kavaʼmo Goti keʼaepa geʼamo akame nehuna kavaʼmo haneʼniye. Ani gemo hogoteno aepa faino laha paiʼniya afinatetiʼmo afiʼnaya gemo haneʼniyanagi akame hiyo.
2JN.1.8	Alagepa miyatimo alisunafeʼmo aliʼyaʼmo aliʼnone. Fiku yanageta oʼaligunanagi alagepa hutapa yagaitapa maiyo alopa miyatimo aligune. 
2JN.1.9	Muki vayaʼamogi Kalaisiʼa alino apaya maleʼniya geleʼmo atafauʼa alagi huʼa oʼmaiʼnisayana Gotiʼa avaleʼa apaipafiʼmo oʼateʼnae. Muki vayaʼamogi Kalaisiʼa alino apaya maleʼniya geleʼmo atafauʼa alagi huʼa maiʼnisayana Gotiʼa avaleʼa apaipafiʼmo ateʼnageno maiʼnigeno Mafaʼneʼaʼeʼmo apaipafiʼmo maiʼniye. 
2JN.1.10	Mago vekamoʼmo lapakaetegamo enoʼaeʼmo mani agufa gemo alinino oʼmesiyana alita falu fala hutapa oʼatetapa notapifiʼmo avalelitapa oʼviyo. 
2JN.1.11	Hosu kavaʼamoʼmo aliʼa falu fala huʼa atesaya vayaʼai apakufaleʼmo aino kamaegaiye.
2JN.1.13	Gotiʼa lekana paino ateʼniya kaganakamo mafaʼne anagaʼamogimo ge lapamamaeʼnae. He, lama ge.
3JN.1.2	Nahauʼniya vekaʼnimogae, huʼna, Kagupi mafaʼnekamo alagepa huno neʼmaiya kava huno kagufamoʼmo alagepa huno hanesigeno aliʼyakamoʼmo alagepa huno afole aisiyafeʼmo nunumuʼmo huʼna nekatove. 
3JN.1.3	Mago konagatimogi eʼa huʼapaeʼmo, lama geleʼmo alagepa huno maiʼniye, huʼa kava gemo huʼa naha paiʼnageʼna afiteʼnaeʼmo namogaga aiʼnove. Ageʼnovana lama gemo alagepa huka akame nehane. 
3JN.1.4	Mafaʼne anagaʼnimogi lama gemo alagepa huʼa akame nehae, huʼa apava gemo huʼa naha paiʼnageʼna afiteʼnaeʼmo namogaga neʼauva kavaʼnimoʼmo alu yafeʼmo namogaga neʼauva kavaʼmo alagi aeno agaseʼniye.
3JN.1.5	Nahauʼniya vekaʼnimogae, huʼna, kagaemo konagatimogimo alagepa huka hapa maege nata vayaʼmo alagepa huka hapa maege nehana kavaʼmo alagepa aliʼyaʼmo neʼaline. 
3JN.1.6	Ani nata vayaʼmogi siosi vayaʼaitegamo nehana kavafeʼmo huʼapaeʼmo, alagepa kavaʼmo nehiye, huʼa huʼnae. Kagaemo Gotiʼa ala agiʼamo alisiyafeʼmo kateʼmo uʼeʼa hisaya vayaʼmo hapa maesanana kanale kavaʼmo hugane. 
3JN.1.7	Apakaemo Goti agiʼalefeʼmo uʼnae. Malaga vayaʼmogi apayapatiʼmo mago yaʼmo oʼaliʼnae. 
3JN.1.8	Lagaemo ani agufa vayaʼmo hapa maesunageno lama geʼamo afole aisiyafeʼmo apakaeʼeʼmo magokepi lokaeta aliʼyaʼmo aligetao.
3JN.1.9	Nagaemo siosilefeʼmo mani gemo avoʼmo kaeʼnovana Naiyotelefisiʼa hogote vekamo maisiyafeʼmo hauʼniyana geʼnimo noʼafiye. 
3JN.1.10	Ani kava nehiyaʼmofeʼmo siosileʼmo visuva afinaʼmo huʼniya kavafeʼmo huʼnaeʼmo, afa geletiʼmo alino hosu huno lateʼniye, huʼna aeʼna hakalo huguve. Ani kavaʼmo hutenoʼaeʼmo magoʼe kavaʼmo hunoʼaeʼmo konaga vayatimo alino falu fala kavaʼmo huno oʼapateno aliʼa falu fala huʼa apatesaya vayaʼmo apatafauno apateteno siosi vayapatiʼmo alino hapafaino neʼapatale. 
3JN.1.11	Nahauʼniya vekaʼnimogae, huʼna, hosu kavaʼmo akame osuka alagepa kavakeʼmo akame huvo. Alagepa kavaʼmo nehaya vayaʼmo Goti vayaʼamo maiʼnageʼa hosu kavaʼmo nehaya vayaʼmogimo Gotiʼa oʼageʼnae. 
3JN.1.12	Muki vayaʼmogimo Nemitiliyasi agiʼaleʼmo aliʼa asaga huʼa neʼatae. Goti lama geʼaeʼmo ani kavaʼmo huno agiʼaleʼmo alino asaga huno neʼate. Lagaeʼeʼmo ageteta ha maeta faigoko gemo nehune. Kagaemo faigoko getieʼmo lama gemo nehae, huka afiʼnane.
3JN.1.14	Nagaemo aise afinaʼmo kagaetegamo uʼna laʼaugosamo alitaʼa magoke hisuʼafeʼmo neʼnahaiye. 
3JN.1.15	Kaipamoʼmo falu hino. Lao vayatimogimo ge kamamaeʼnae. Muki lao vayaʼaifeʼmo ge apamamao. He, lama ge.
JUD.1.2	Gotiʼa magoʼe magoʼe huno hau huno lapateteno hau ayamopafiʼmo hauʼninageno lapaipamoʼmo falu hino.
JUD.1.4	Mago vayaʼmogimo Gotifeʼmo alagepa huʼa mono nosaya vayaʼmo kesi katetiʼmo eʼa lagae folagapiʼmo afole aiʼnae. Apakaemo hapaʼye nehigeʼa kumai kavaʼmo hisayafeʼmo Goti geʼamoʼmo fikumo laha maeno nelamiya kavafeʼmo ava gemo aliʼa afe leʼa alu gemo nehae. Magoke vekamo yagaino neʼapateya Ala kava netimo Yesu Kalaisifeʼmo apakameʼyamo amiʼnae. Akeyaʼvilagamo Gotiʼa ani kavatefeʼmo lekana pai maleʼniyana agoti huʼna apateteʼna kayoʼmo apamiguve, huno hu maleʼniye.
JUD.1.6	Gotiʼa mago enisole vayaʼmo aliʼyaʼmo apamiʼnigeʼapaeʼmo yagaiʼnaya aliʼyaʼapimo atalege maiʼnaya koʼapimo atalege huʼnagenoʼaeʼmo Gotiʼa apatafauno hanege hanege huno hanesiya seli nofitetiʼmo kino apateteno alopa agotimo huno apatesiya afinafeʼmo malaga hani kopiʼmo apateʼnigeʼa maiʼnae. 
JUD.1.7	Sotomi taonifiʼmo maiʼnaya vayanagi Gomola taonifiʼmo maiʼnaya vayanagi ani lole taonilaʼmo haopaleʼmo haneʼniya taonifiʼmo maiʼnaya vayanagi huʼa apakaiʼapimo ani agufa kumai kavaʼmo huʼa maiʼneʼapaeʼmo aeto agufa hosu kavaʼmo huʼa vemogimo ve apafalugimo alige aʼnemogimo aʼne apafalugimo alige huʼa maiʼnayaʼmofeʼmo muki vayaʼmogimo ageteʼapaeʼmo koli hisayafeʼmo Gotiʼa alopa ata kayoʼmo yu oseno lege lege huno neleya ata kayotetiʼmo apamagiʼnigeno leno pasaga liʼniye. 
JUD.1.8	Ani kavaʼmo huʼa mago vayaʼmogimo alagamuna ageteʼapaeʼmo apakufamo aliʼa hosu huʼa apateteʼapaeʼmo yagaiʼa neʼapataya vayaʼai geʼapimo noʼafiye. Apakaemo ha le konali vayaʼmo yagaiʼa neʼapataya vayaʼaifeʼmo huʼa faipa huʼa neʼapatae. 
JUD.1.9	Neʼapatayaʼmonanafa enisole vayaʼaiteʼmo hogote vekamo yagaino neʼapateya vekamo Maikoʼa Sataniʼeʼmo Mosese agufaʼalefeʼmo ge vaiteʼanaeʼmo Maikoʼa Satanifeʼmo koli huʼniyaʼmofeʼmo huno faipa huno ge ohauʼniyaʼmonanafa, Ala kava neʼmoʼa ge kahaugiye, huno ha paiʼniye. 
JUD.1.10	Ha paiʼniyaʼmonanafa ani vayaʼmogi muki oʼageʼnaya kavafeʼmo huʼa faipa huʼa ateteʼapaeʼmo ageʼnaya kavafeʼmo afela afumogi nehaya kavaʼmo huʼa apakaiʼapimo aliʼa hosu huʼa neʼapatae. 
JUD.1.11	Vaehae, huʼna, apakaetegamo kagegage kavaʼmo afole aigiye. Keniʼa hosu kateʼmo uʼniya kava huʼa ani kateʼmo uʼnae. Melamiʼa monimo alisiyafeʼmo hosu kavaʼmo huʼniya kavaʼmo huʼa apayamukiki huʼnae. Kolaʼa Mosese geʼamo oʼafiʼniyaʼmofeʼmo Gotiʼa alino agoʼya lagauno ataleʼniya kava huʼa hosu kavaʼmo nehayanageno alino apagoʼya lagauno apatalegaiye.
JUD.1.13	Solovala aniʼmoʼa aino holakau holakau nehigenoʼaeʼmo oʼaniʼya aviʼnaʼmo afole neʼaiya kava huʼa apayamukiki nehagenoʼaeʼmo apavagage hisiya agufa kavaʼmo afole neʼaiye. Kanefiʼmo aiʼa atafaiʼa asagauʼa neʼaiya kanefiʼmogimo koʼapimo ataleʼa uʼeʼa nehaya kava huʼa maiʼnayanageʼa hani kopiʼmo maisayafeʼmo alo hu maleʼniye. 
JUD.1.14	Atamu akamelegati napa seveni vekamo Inokiʼa ani vayaʼaiteʼmo afole aisiya kavafeʼmo ava gemo Gotitegati gemo alino hapa painoʼaeʼmo, Afiyo, huno, Ala kava neʼmoʼa lagaemo lekana opaisuna agufa enisole vayaʼmo tauseni tauseniʼa apaote enisole vayaʼaʼeʼmo magokepi eminegaiye. 
JUD.1.15	Muki vayaʼmo agoti huno apateteno agaefeʼmo mono nosaya vayaʼai apaipafatiʼmo mono nosaya hosu kavaʼapimo alino apave liteno mono nosaya vayaʼmogi lokiya geʼapimo kame huʼa ateʼnaya geʼapimo alino apave lisigeʼapaeʼmo hosu kavaʼmo huʼnone, huʼa hisayafeʼmo eminegaiye. 
JUD.1.16	Ani vayaʼmogimo muki kavafeʼmo ohapauʼniyaʼmofeʼmo hagalu hagalu gemo nehuʼapaeʼmo aiʼa maku make nehae. Apakufamoʼmo hauʼniya kavaʼmo akame nehuʼapaeʼmo, ala vayaʼmo maiʼnone, huʼa nehae. Apakaemo hapauʼniya kavaʼmo afole aisiyafeʼmo apavayaletiʼmo ge huʼa hapao ke nehae.
JUD.1.18	Apakaemo, mago vayaʼmogimo henagaʼamo Goti geʼaeʼmo kigi huteʼa mono osuʼa apakufamoʼmo hauʼniya kavakeʼmo hugae, huʼa ago lapa paiʼnae. 
JUD.1.19	Ani kavaʼmo nehaya vayaʼmogimo siosi vayaʼmo aliʼa fako huʼa neʼapatae. Goti Aunemeʼamo oʼaliʼa ma mopafi vayaʼmo maiʼnae.
JUD.1.21	Lapakaefeʼmo Ala kava netimo Yesu Kalaisiʼa hau huno lapatesigetapaeʼmo maige maige hutapa maigayaʼmofeʼmo agava maiyo. Agava maiʼnetapaeʼmo Gotiʼa lapakaefeʼmo hau ayamopafiʼmo hauʼniya agufa kavategageʼmo maiyo. 
JUD.1.22	Alita fako hutapa apatetetapaeʼmo mago vayaʼaifeʼmo lapau hutapa apateyo. 
JUD.1.23	Hugayaʼmonanafa alu vayaʼmogi apakufamo alita katita apatetetapaeʼmo koli hiyo. Apakufamoʼmo hauʼniya kavaʼmo nehaya kavaʼmoʼa kukena yaʼapileʼmo oʼaniʼya faigekana agufa kavaʼmo nehiye. Hapa maesayafeʼmo apame oʼalitapa koli huʼnetapaekeʼmo atafatiʼmo atafaeta apateyo.
JUD.1.25	Ha le konali yaʼamo hanege ala agiʼamo hanege himamuʼamo hanege huʼnisigeno hemenimogi muki afinaʼmogi huno yagaino lapatege lapatege huno yagaino lapateno. He, lama ge.
REV.1.2	Yoniʼa muki ageʼniya kavafeʼmo avoʼmo kae maleʼniye. Mani gemo Yesu Kalaisiʼa Gotitegati alagi lama geʼamo alino ave liʼniya kavaʼmo haneʼniye. 
REV.1.3	Mani aune gemo lekana paiteʼa siosi vayaʼaifeʼmo aeʼa hakalo huʼa hapa nepaiya vayaʼe afiteʼa akame nehaya vayaʼeʼmo Goti aulena vayaʼamo maiʼnae. Afole aisiya afinaʼmo alagi hogo nehiyaʼmofeʼmae.
REV.1.4	Gotiʼa hogoteno maiʼniyanageno hemeniʼeʼmo neʼmaiyanageno henagaʼamo alagi maisiya vekamoʼmo fikumo lapa maeno lapamisigeno lapaipamoʼmo falu hino. Goti Aunemeʼamoʼmo muki lokiya himamuʼamo seveniʼa himamuʼamo aliʼniya vekamo Gotiʼa yagaino neʼapateya siyamo aulagamo maiʼniya vekamoʼmo fikumo lapa maeno lapamisigeno lapaipamoʼmo falu hino. 
REV.1.5	Yesu Kalaisiʼa Gotifeʼmo lama ge ava gemo nehiya vekamoʼmo faliʼnaya vayapatiʼmo hogoteno alino he tino ateʼniya yege mafaʼneʼamo maiʼniye. Agaemo ma mopafi ala kini vayaʼaiteʼmo yagaino neʼapateya vekaʼapimoʼa fikumo lapa maeno lapamisigeno lapaipamoʼmo falu hino.
REV.1.5	Agaemo lagaefeʼmo hau ayamopafiʼmo hauʼnigenoʼaeʼmo hosu kavatimo kolaʼaletiʼmo aeno kalo paeno ataleʼniye. 
REV.1.6	Agaemo afoʼamo Goti aliʼyaʼamo alisunafeʼmo yagaita apatesuna ala kini vayaʼe mono huta neʼapatona vayaʼeʼmo alino hamaleno lateʼniye. Yesu Kalaisiʼa ha le konali yaʼaʼe himamuʼaʼeʼmo aliteno muki afinaʼmo maige maige huno maino. He, lama ge.
REV.1.8	Ala kava neʼmoʼa hunoʼaeʼmo, Nagaemo aliʼna aepa fai maleteʼna aliʼna hano huʼna atesuva vekamo maiʼnove. Hogoteʼna maiʼneʼna hemeniʼeʼmo maiʼnovanageʼna henagaʼaʼeʼmo alagi maiguve. Nagaemo muki lokiyaʼniʼe vekamo maiʼnove, huno huʼniye.
REV.1.10	Ala kava neʼmo afinaʼmo afole aiʼnigeʼna Goti Aunemeʼafiʼmo maiʼneʼnaeʼmo naune kavaʼmo huʼna maiʼnogenoʼaeʼmo nakamelegatiʼmo alopa gefatiʼmo pikuli hugekana agufa gemo huʼnigeʼna afiʼnove. 
REV.1.11	Ani gemoʼmo hunoʼaeʼmo, Nagaemo aliʼna aepa faiʼna ateteʼna aliʼna hano huʼna atalesuva vekamo maiʼnove. Agesana kavafeʼmo avoʼmo kaetekaeʼmo seveniʼa siosimo Efasasi siosifinagi Simena siosifinagi Pegamamu siosifinagi Taiyataila siosifinagi Satisi siosifinagi Filatefiya siosifinagi Leyotisiya siosifiʼmogi huʼa maiʼnaya vayaʼaitegamo ani avoʼmo atalesanageno ugiye, huno naha paiʼniye.
REV.1.12	Naha paiʼnigeʼna agesuvafeʼmo nakamelegamo aiʼna afe leʼna ageʼnovana seveniʼa aise hiʼyalamuteʼmo magoke magoke lamumo maleʼnaya hiʼyalamuʼmo goli yafatetiʼmo alo huʼnaya hiʼyalamuʼmo haneʼnigeʼna ageʼnove. 
REV.1.13	Mago vekamo vemo mafaʼnegana vekamo hiʼyalamu folagapiʼmo maiʼneno yatala kukenamo vaitalegeno aiyalega uno lamiʼnigeno goli yafatetiʼmo alo huʼnaya kenamo haifiʼyaleʼmo vaino aliteno maiʼniye. 
REV.1.14	Agenopamoʼe ayokaʼmoʼeʼmo yaveyave sipisipi ayokakana huno yaveyaveʼage huʼniye. Aulagalaʼmoʼa ata vaikana huno leʼniye. 
REV.1.15	Aiyalaʼmoʼa haesa yafaʼmo sitopufi kaeʼnageno aeno ha neleya kava huno aeno ha nele. Nagaemo agemo afiʼnovana alopa ani haʼyamoʼmo age aigekana huno ge huʼniye. 
REV.1.16	Agaemo lamaga ayapiʼmo seveniʼa kanefiʼmo aliʼnigeno avayafatiʼmo aluga alugaʼamo ave neʼneya naipemo emineʼniye. Augosafatiʼmo yegemo haineno feluga kuku huteno neleya kava huno leʼnigeʼna ageʼnove.
REV.1.17	Ageteʼnaeʼmo faliʼniya vekagana huʼna aiyafiʼmo asagauʼna aiʼna maiʼnogenoʼaeʼmo lamaga ayatetiʼmo nagufaleʼmo maleʼnenoʼaeʼmo, Koli osuvo. Hogote vekamo maiʼneʼnaeʼmo henaga vekamo maiʼnove. 
REV.1.18	Afaʼa neʼmauva vekamo maiʼnove. Afiyo, huno, faliʼnovanageʼna maige maige huʼna maiʼna hano osuʼna afaʼa maiguve. He, lama ge. Nagaemo kitamo yakiʼna apatesuva kiʼmo aliʼnovaʼmofeʼmo falisayafeʼmofi afaʼa maisayafeʼmofi huʼna muki vayaʼaiteʼmo yagaiʼna neʼapatove. 
REV.1.19	Kagaemo ageʼnana kavafenagi hemenimo haneʼniya kavafenagi henagaʼamo afole aisiya kavafeʼmogi huka avoʼmo kao. 
REV.1.20	Seveniʼa kanefiʼmo lamaga nayapiʼmo haneʼnigeka ageʼnana kanefiʼe seveniʼa goli yafatetiʼmo alo huʼnaya hiʼyalamuʼefeʼmo aepaʼamo haneʼniyana alino fala ki maleʼniya kavafeʼmo aepaʼamo kaha paiguve. Seveniʼa kanefiʼmo haneʼniya kava huʼa seveniʼa siosifiʼmo apa vayaʼmo maiʼnae. Seveniʼa aise hiʼyalamuteʼmo magoke magoke lamumo maleʼnaya hiʼyalamuʼmo haneʼniya kava huno seveniʼa siosiʼamo haneʼniye.
REV.2.2	Nehaya kavatapimo ago lapakeʼnove. Lapakaemo lokiya aliʼyaʼmo alitetapa oʼataletapa atafauta alagi huta maiʼnageʼna lapakeʼnove. Lapakeʼnovana hosu vayaʼaifeʼmo olapauʼnigetapaeʼmo apa vayaʼmo maiʼnone, huʼa huʼnaya vayaʼmo alita fako hutapa apatetetapaeʼmo aigofe gemo nehae, hutapa huʼnae. 
REV.2.3	Nagiʼnilefeʼmo hanageke yaʼmo aliʼnetapaeʼmo alagaʼmo olapaeʼnigetapa oʼataleta atafautapa alagi hutapa maiʼnayaʼmonanafa 
REV.2.4	mago geletiʼmo aliʼna api aiʼna lapatesuva gemo haneʼniye. Hogotetapa nagaefeʼmo lapau lapayamopafiʼmo lapauʼniya kavaʼmo ago ataletetapa olapauʼnigetapa lapayalo falo huʼnae. 
REV.2.5	Lapakaemo muga anaga alagepa kavategatiʼmo ataleta asagautapa aiʼnayanagi hogoteta huʼnaya kavafeʼmo halate lapakesamo afita ho hiyo. Lapaipamo alita afe letetapaeʼmo hogoteta huʼnaya agufa kavaʼmo hiyo. Lapaipamo alita afe olesayana emineʼnaeʼmo aise hiʼyalamutapileʼmo lamumo neʼmalaya hiʼyalamuʼmo aliniʼna uguve. 
REV.2.6	Ani hosu kavaʼmo nehayaʼmonanafa mago alagepa kavaʼmo nehae. Nikolasi mono vayaʼmogi nehaya kavafeʼmo oʼnahauʼniya kava huno olapauʼniye.
REV.2.9	Lapakeʼnovana aliʼyatapimogi kana yaʼmo neʼaliya kavatapigi kafu nehaya kavatapimogi huʼna ago lapakeʼnove. Kafu huʼnayaʼmonanafa kagemi yatapimo haneʼniya vayaʼmo maiʼnae. Huʼa faipa huʼa nelapataya vayaʼmogimo, Yu vayaʼmo maiʼnone, huʼa nehayaʼmonanafa Yu vayaʼmo oʼmaiʼnae. Yu mono kavaʼmo osuʼa Satani mono kavakeʼmo nehageʼna apakeʼnove. 
REV.2.10	Aise afinaʼmo utesigeta kana yaʼmo aligayaʼmofeʼmo koli osiyo. Afiyo, huʼna, Sataniʼa lapamalageka huteno kalavusi huno lapatesigetapa naya loleʼa afinaʼmo hanageke yaʼmo aligae. Lapakesamo afita fatago huʼnaya kavatapileʼmo atafauta alagi huta maime maime utapa faliyo. Nehisageʼnaeʼmo aeʼa neʼapakasaya vayaʼmogi neʼaliya agufa kakolitagana yaʼmo maige maige hutapa maisaya yaʼmo lapamiguve. 
REV.2.11	Agesamo haneʼnisiya vekamoʼmo Goti Aunemeʼamoʼmo siosiʼafi siosiʼafiʼmo maiʼnaya vayaʼaifeʼmo hapa nepaiya gemo afino. Napa tu afinaʼmo nefaliya kavaʼmoʼa kamemo huʼa aeʼa neʼapakasaya vayaʼmo afaʼa ohapaegaiye.
REV.2.13	Lapakeʼnovana Sataniʼa yagaino neʼapateya koteʼmo maiʼnageʼna lapakeʼnove. Nagiʼnimo oʼataletapa atafauta alagi hutapa maiʼnae. Mago vayaʼmogimo lama ge nava gemo huʼniya vekamo agiʼamo Anitipasiʼa Sataniʼmo neʼmaiya kotegamo lapakae folagapiʼmo kamitimo amagiʼnayaʼmonanafa lapakaemo oʼnataletapa nagaefeʼmo magoʼe hutapa lapakesamo afita fatago nehae. 
REV.2.14	Nehayaʼmonanafa mago gemo aliʼna api aiʼna lapatesuva gemo haneʼniye. Akeyaʼvilaga Melamiʼa Melekiʼmo alino aya maleʼnigeno Isaleli vayaʼmogi hosu kavaʼmo hisayafeʼmo Melekiʼa apayateʼmo aliʼnigeʼapaeʼmo aigofe gotiʼapimogimo apamiʼnaya ofalini afumo ameʼamo neteʼa kumai kavaʼmo huʼnae. Mago lapakaepati vayaʼmogimo Melamiʼa alino aya maleʼniya agufa gemo akame nehae. 
REV.2.15	Lapakaepatiʼmo mago vayaʼmogimo Nikolasi mono vayaʼmogi aliʼa apaya neʼmalaya agufa gemo akame nehayaʼmofeʼmo 
REV.2.16	lapaipamo alita afe leyo. Lapaipamo alita afe olesayaʼmoʼmo malage huʼna lapakaetegamo emineʼna navayafiʼmo haneʼniya naipeʼniletiʼmo lapakaemo kamemo lahapaegauve. 
REV.2.17	Agesamo haneʼnisiya vekamoʼmo Aunemeʼamoʼmo siosiʼafi siosiʼafiʼmo maiʼnaya vayaʼaifeʼmo hapa nepaiya gemo afino. Nagaemo kamemo huʼa aeʼa apakasaya vayaʼmo kokuʼnapi fala kino haneʼniya neʼyaʼmo agiʼamo mana neʼyaʼmo apamiguve. Apamiteʼna yaveyave yafateʼmo saufa agiʼamo avoʼmo kaeʼna apamiguve. Ani saufa agiʼamo muki vayaʼmogimo oʼafisageʼa ani yafaʼmo aliʼnisaya vayaʼamogigeʼmo afigae.
REV.2.19	Lapakeʼnovana nehaya kavatapimogi lapau lapayamopafiʼmo nelapaiya kavatapimogi lapakesamo afita fatago nehaya kavatapigi aliʼyaʼmo neʼaliya kavatapigi oʼataletapa atafauta alagi hutapa maiʼnaya kavatapigi huʼna ago lapakeʼnove. Hogoteta huʼnaya kavaʼmo aeta agasetapa magoʼe alagepa kavaʼmo hutapa maiʼnae.
REV.2.21	Hosu kavaʼmo nehana kavakamo atalo, huʼna huteʼna aipamo alino afe lesiya afinaʼmo amiʼnovaʼmonanafa aipamo alino afe lesiyafeʼmo ohauʼnigeno kumai kavakeʼmo nehiye. 
REV.2.22	Nehiyaʼmofeʼmo ageyo, huʼna, hipaʼaleʼmo aliʼna yaga auʼna atesugeno lusi kana yaʼmo aligiye. Agaeʼeʼmo kumai kavaʼmo huʼnaya vayaʼmogimo agaeʼeʼmo hosu kavaʼmo huʼnaya kavaʼapieʼmo apaipamo aliʼa afe olesageʼnaeʼmo hosu yaʼmo apamisugeʼa lusi kava huʼa kana yaʼmo aligae. 
REV.2.23	Ani kavaʼmo huteʼna mafaʼne anagaʼamo apamagisugeʼa faligae. Inagi siosiʼafi siosiʼafiʼmo maiʼnaya vayaʼmogimo nagaemo hisuva kavaʼmo ageteʼapaeʼmo, agaemo vayaʼai apaipa apakesafiʼmo neʼageya vekamo maiʼniye, huʼa nagegae. Na agufa kavaʼmo huʼnisafigeʼna anonatapilefeʼmo lapamete lapamete huʼna lapamiguve.
REV.2.24	Lapamiguvaʼmonanafa mago Taiyataila taonifiʼmo maiʼnaya siosi vayaʼmogitapamo ani agufa hosu gemo afitetapa akame nosae. Mago vayaʼmogi mani geeʼmo, Sataniʼa alino fala ki maleʼniya gemo haneʼniye, huʼa huʼnaya gemo lapakaemo oʼafiʼnae. Nagaemo huʼnaeʼmo, magoʼe huʼna kana yaʼmo aliʼna olapamiguvaʼmonanafa 
REV.2.25	afiʼnaya gelekeʼmo atafauta alagi huta maime maime neʼvigeʼna emineno. 
REV.2.26	Nagaemo kamemo huʼa aeʼa apakaseteʼa afiʼnaya geleʼmo oʼataleʼa atafauʼa alagi huʼa maime maime neʼvisageno hano hisiya afinaʼmo afole aisigeʼnaeʼmo muki alu nofi vaya alu nofi vayaʼaiteʼmo yagaiʼa apatesaya himamuʼnimo apamiguve. 
REV.2.27	Afoʼnimoʼmo yagaiʼna apatesuva himamuʼamo namiʼniya kava huʼna himamuʼnimo apamisugeʼa
REV.2.29	Agesamo haneʼnisiya vekamoʼmo Goti Aunemeʼamoʼmo siosiʼafi siosiʼafiʼmo maiʼnaya vayaʼaifeʼmo hapa nepaiya gemo afino.
REV.3.2	Lapaupatiʼmo he titapa maiyo. Mago alagepa kavatapimo alagi hano hugefe hiyanagi alita lokiya vaita ateyo. Kavatapimoʼmo Gotiʼnimo aulagaleʼmo uno haino metaleʼnigeʼna ageʼnove. 
REV.3.3	Haino metaleʼniyaʼmofeʼmo afitetapa aliʼnaya geeʼmo lapake okanitapa kanale huta akame hutetapa lapaipamo alita afe leyo. Lapaupatiʼmo he otiʼnisageʼnaeʼmo kumayaʼmo neʼaliya vekamo neʼeya kava huʼna fiku kesi katetiʼmo esugetapaeʼmo hainu afinaʼmo esufigetapa oʼnagegae. 
REV.3.4	Mago Satisi taonifiʼmo maiʼnaya siosi vayaʼamogitapamo kukenatapileʼmo oʼaniʼyamo ofaiʼniye. Lapakaemo yaveyave kukenamo vaitetapa nagaeʼeʼmo umenitata hisaya vayaʼmo maiʼnae. 
REV.3.5	Kamemo huʼa aeʼa neʼapakasaya vayaʼmogi yaveyave kukenamo vaisageʼna afaʼa maisaya yaʼmo aliʼnisaya vayaʼai apakiʼapimo Goti mukufiʼmo avoʼmo kae maleʼniyanageʼna aeʼna kalo paeʼna oʼatalegauve. Nagaemo afoʼnimo aulagaleʼe enisole vayaʼai apaulagaleʼeʼmo apakiʼapimo aegauve. 
REV.3.6	Agesamo haneʼnisiya vekamoʼmo Goti Aunemeʼamoʼmo siosiʼafi siosiʼafiʼmo maiʼnaya vayaʼaifeʼmo hapa nepaiya gemo afino.
REV.3.8	Nehaya kavatapimo ago lapakeʼnove. Ageyo, huʼna, Lapaulagaleʼmo ago kitamo yakiʼna lapateʼnovanageʼa mago vayaʼmogi eʼa kitamo kiʼa olapategae. Lapakeʼnovana lokiyatapimo aiseʼamo haneʼniyaʼmonanafa geʼnimo akame hutetapaeʼmo nagiʼnilefeʼmo oʼaliʼnone, hutapa hega oʼaeʼnageʼna lapakeʼnove. 
REV.3.9	Mago vayaʼmogimo Sataniʼeʼmo aliʼa anupa huʼa maiʼneʼapaeʼmo, Yu vayaʼmo maiʼnone, huʼa nehayaʼmonanafa aigofeʼmo nehae. Lama gemo lapa nepauve, huno, nagaemo apavaleliʼneʼna lapaiyafiʼmo apatesugeʼapaeʼmo Kalaisiʼa lapakaefeʼmo hau ayamopafiʼmo hauʼniya vayaʼmo maiʼnae, huʼa hugae. 
REV.3.10	Nagaemo huʼnaeʼmo, oʼataletapa atafauta alagi hutapa maime maime viyo, huʼna lapa paiʼnova geleʼmo yagaitapa ateʼnayaʼmofeʼmo yagaiʼna lapatesugeʼa muki ma mopafi vayaʼmogimo lapamalageka hisaya afinaʼmo faita kasalo paetapa afaʼa maigae. 
REV.3.11	Aise afinaʼmo utesigeʼna emiʼnegauve. Aeʼa neʼapakasaya vayaʼmogi neʼaliya agufa kakolitatapimo aligae. Fiku yanageʼa mago alu vayaʼmogimo lapakaemo alisaya kakolitatapimo aligayanagi aliʼnaya yateʼmo atafauta alagi hutapa maiyo. 
REV.3.12	Nagaemo kamemo huʼa aeʼa neʼapakasaya vayaʼmo apavaleʼna Gotiʼnimo aote mono noʼafiʼmo posi yosagana huʼna apategauve. Nopiʼmo maiʼneʼapaeʼmo halate kumatagamo uʼa olamigae. Nagaemo apakaeteʼmo Gotiʼnimo agiʼamo avoʼmo kaege Gotiʼnimo saufa Yulusalemu taonimo agiʼamo avoʼmo kaege saufa nagiʼnimo avoʼmo kaege huguve. 
REV.3.13	Agesamo haneʼnisiya vekamoʼmo Goti Aunemeʼamoʼmo siosiʼafi siosiʼafiʼmo maiʼnaya vayaʼaifeʼmo hapa nepaiya gemo afino.
REV.3.15	Nehaya kavatapimo ago lapakeʼnove. Lapakeʼnovana lanitani anikana hutapa oʼmaige amuko anikana hutapa oʼmaige huʼnageʼna lapakeʼnove. Lanitani anikana hutapa maiʼnafi amuko anikana hutapa maiʼnafi huno afaʼa nahauʼniye. 
REV.3.16	Nahauʼniyesinaʼmonanafa lanitani anikana hutapa oʼmaige amuko anikana hutapa oʼmaige huʼnetapa aiseʼamo amuko huʼniya anikana hutapa maiʼnayaʼmofeʼmo navayafatiʼmo mu valiʼna lapatalegauve. 
REV.3.17	Lapakaemo hutapaeʼmo, Kagemi yatimo haneʼniya vayaʼmogeta muki yatimo haneʼniye. Mago yafeʼmo kafu osuʼnona vayaʼmo maiʼnone, hutapa nehayaʼmonanafa lapakaemo hutapaeʼmo, lagaemo hosu kavapiʼmo maige hapau huʼa latesaya kopiʼmo maige kagemi yatimo ohaneʼniya vayaʼmo maige laulagamo ali huʼniya vayaʼmo maige lagufaʼalagaʼageʼmo maige huʼnone, hutapa oʼageʼnae. 
REV.3.18	Ani kavaʼmo hutapa maiʼnayaʼmofeʼmo kagemi yatapimo hanesiya vayaʼmo maisayafeʼmo goli yafaʼmo atafiʼmo kaeʼna aliʼna alagepa hu maleʼnova goli yafaʼmo nagaetetiʼmo miya faiyo. Lapakufaʼalagaʼageʼmo maiʼnayanageno lapavagage osisiyafeʼmo nagaetetiʼmo yaveyave kukena yaʼmo miya faita vaiyo. Lapaulagaletiʼmo ageta alagepa hutapa agesayafeʼmo lapaulagaleʼmo falesaya malasinimo nagaetetiʼmo miya faiyo.
REV.3.20	Nageyo, huʼna, kipateʼmo he tiʼna maiʼneʼna hakalu hakalu huge huge huʼna neʼmauve. Mago vekamoʼmo geʼnimo afiteno kitamo yakino natesigeʼnaeʼmo uʼna haiʼna agaeʼeʼmo neʼyaʼmo nesugeno nagaeʼeʼmo neʼyaʼmo negaiye. 
REV.3.21	Nagaemo kamemo huʼa aeʼa neʼapakasaya vayaʼmo apamisugeʼa fai maiʼneʼna yagaiʼna neʼapatova siyateʼmo nagaeʼeʼmo fai maigae. Nagaemo kamemo huʼna aeʼna apakaseʼnogeno afoʼnimoʼmo fai maiʼneno yagaino neʼapateya siyaʼamo namiʼnigeʼna fai maiʼnova kava huʼa nagaeʼeʼmo fai maigae. 
REV.3.22	Agesamo haneʼnisiya vekamoʼmo Goti Aunemeʼamoʼmo siosiʼafi siosiʼafiʼmo maiʼnaya vayaʼaifeʼmo hapa nepaiya gemo afino, huno hapa paiʼniye.
REV.4.2	Malage huʼna Goti Aunemeʼafiʼmo maiʼneʼnaeʼmo naune kavaʼmo huʼna ageʼnovana mago vekamo kokuʼnapiʼmo fai maiʼneno yagaino neʼapateya siyateʼmo maiʼnigeʼna ageʼnove. 
REV.4.3	Fai maiʼniya vekafatiʼmo mago yafaʼmo agiʼamo yasipa yafaʼmo alu agufa alu agufamo kaliʼniya yafakana huno haesa yafaʼmo agiʼamo koniliyani yafakana huno alave alave huʼniye. Mago fugagiʼnaʼmoʼa yafaʼmo agiʼamo emalolimoʼa hegafatalili yafakana huno haneʼnigeno fugagiʼnaʼmoʼa siyateʼmo aino ku aiʼniye. 
REV.4.4	Tuveti foʼa vayaʼmogi yagaiʼa apatesayafeʼmo siyamoʼa faino ku aiʼnigeʼa tuveti foʼa vayatama vayaʼmo ani siyateʼmo fai maiʼnae. Yaveyave kukena yaʼmo vaiʼa aliteʼa apakenopaleʼmo goli yafatetiʼmo alo huʼnaya kakolitamo kamemo huʼa aeʼa neʼapakasaya vayaʼmogi neʼmalaya agufa kakolitamo maleʼa aliʼnae. 
REV.4.5	Yagaino neʼapateya vekamo siyaʼafatiʼmo hafosamo haiʼnigeno alino alave alave huteno aeno alopa atiʼnigeno hakalu huʼnigeʼna ageʼnove. Yagaino neʼapateya vekamo siyaʼamo aulagaleʼmo seveniʼa kaniʼmo aeʼniye. Ani seveniʼa kaniʼmo haneʼniya kava huno Goti Aunemeʼamoʼmo seveniʼa himamuʼamo haneʼniye. 
REV.4.6	Yagaino neʼapateya vekamo siyamo aulagamo mago ani kotuʼmoʼa aeno ha leʼnigeʼa neʼagaya kalasigana huno haneʼniye. Loleʼe loleʼe vayaʼmogi apaulagaʼe apakamelegaʼeʼmo asole apaulagamo haneʼniya vayaʼmogi yagaino neʼapateya vekamo siyaʼaleʼmo faiʼa ku aiʼa ateʼnae. 
REV.4.7	Hogote vekamo laiyonigana huno maige napa tu vekamo ve pulumakagana huno maige napa tali vekamo augosamoʼmo ve kanomo augosagana huno hanege napa fo vekamo halelitata nehiya hilo namagana huno maige huʼniye. 
REV.4.8	Loleʼe loleʼe vayaʼmogimo sigisiʼa hapakumo haneʼnigeno muki apakufafiʼmo apaulagamo haneʼniye. Muki afinaʼmo felugaʼe haniʼilagaʼeʼmo maiʼa haga oleʼa huʼapaeʼmo,
REV.4.8	Ala kava neʼmo Gotiʼa muki himamuʼamo aliʼniya vekamo aote vekamae aote vekamae aote vekamo maiʼniye. Hogoteno maiʼniyanageno hemeniʼeʼmo neʼmaiyanageno henagaʼamo alagi maige maige huno maigiye, huʼa huʼnae.
REV.4.10	Mono nehageʼapaeʼmo tuveti foʼa vayatama vayaʼmogimo maige maige huno neʼmaiya vekamo yagaino neʼapateya siyateʼmo maiʼniya vekalefeʼmo asagau aiʼneʼapaeʼmo mono nehae. Apakaemo kamemo huʼa aeʼa apakaseteʼa aliʼnaya kakolitamo asagiʼa yagaino neʼapateya vekamo siya aulagamo yaga auʼnae. 
REV.4.11	Maleteʼapaeʼmo,
REV.4.11	Ala kava nene, huʼa, Muki yaʼe vayaʼeʼmo alo huʼnane. Kahauʼnigeka alo huteka afaʼa maisaya yaʼmo apamiʼnanageʼa hanege maige huʼnae. Kagaemo ha le konali yakamo alige ala kagikamo alige kayamufakamo alige hisana vekamo maiʼnane,
REV.4.11	huʼa huʼnae.
REV.5.2	Ageʼnovana mago lokiya enisole vekamoʼmo hunoʼaeʼmo, Ina laʼmo himamuʼaʼe vekamo maiʼniyanageno seveniʼa kamemo afaʼa alino akauteno alino ata legaiye, huno alopa gefatiʼmo aeno hakalo huno hapa paiʼniye. 
REV.5.3	Hapa paiʼniyaʼmonanafa muki kokuʼnapi neʼmaiya vayanagi ma mopafi neʼmaiya vayanagi ma mopamo afeʼalumelagamo neʼmaiya vayanagi huʼa avoʼmo kae maleʼniya gemo afaʼa aliʼa akauteʼa aliʼa ata leʼa oʼagegae. 
REV.5.4	Magoke vekamoʼmo afaʼa alino ata leno lekana paisiya vekamo alagi oʼmaiʼniyaʼmofeʼmo lusi kava huʼna aviʼyaʼmo nehugenoʼaeʼmo 
REV.5.5	mago vayatama vekamoʼmo, Aviʼyaʼmo osuvo. Ago, huno, Yuta nofi vayapatiʼmo ani laiyonimo Nevini nofi vayapatiʼmo hafuʼyaʼagana huno maiʼniya vekamoʼmo muki kavaʼe vayaʼeʼmo aeno apakaseʼniyanageno seveniʼa kamemo afaʼa alino akauteno alino ata legaiye, huno naha paiʼniye.
REV.5.7	Agaemo uno yagaino neʼapateya siyateʼmo fai maiʼniya vekamo lamaga ayapatiʼmo alino kafage ki maleʼniya pepamo aliʼniye.
REV.5.9	Apakaemo saufa yokemo huʼapaeʼmo,
REV.5.9	Kamagiʼnageka faliteka Gotitefeʼmo kolakaletiʼmo miya faika lateʼnane. Kagaemo muki alu nofi vaya alu nofi vayanagi muki alu apake alu apakemo neʼaiya vayanagi muki alu apakufaʼe alu apakufaʼe vayanagi muki alu kotega alu kotegamo maiʼnaya vayanagi huka miya faika hatu maeka lateʼnanaʼmofeʼmo alino kafage ki maleʼniya pepaletiʼmo kamemo afaʼa alika akautaleka alika ata lesana vekamo maiʼnane. 
REV.5.10	Kagaemo yagaita apatesuna kini vayaʼmo maige mono huta apatesuna vayaʼmo maige huʼneta Goti aliʼyaʼamo alisunafeʼmo alika hamaleka lateʼnananageta ma mopafiʼmo yagaita apategaune,
REV.5.10	huʼa huʼnae.
REV.5.12	Apakaemo alopa gefatiʼmo huʼapaeʼmo,
REV.5.12	amagiʼnageno faliʼniya aikeli sipisipimoʼa alagi alisiya vekamo maiʼniyaʼmofeʼmo himamuʼamo alige muki alagepa kagemi yaʼamo alige afiteno ageʼniya kavaʼamo alige lokiyaʼamo alige ala agiʼamo alige ha le konali yaʼamo alige muki yaʼamo fikumo alige hisiya vekamo maiʼniye,
REV.5.12	huʼa huʼnae. 
REV.5.13	Afiʼnovana muki kokuʼnapi vayanagi ma mopafi vayanagi ma mopamo afeʼalumelaga vayanagi solovala anipi vayanagi muki haopalegamo maiʼnaya vayanagi huʼa ge huʼnageʼna afiʼnove. Ge huʼapaeʼmo,
REV.5.13	Yagaino neʼapateya siyateʼmo fai maiʼniya vekaʼe aikeli sipisipi vekaʼefeʼmo hanao ke hege ala anakiʼanileʼmo aliʼa asaga huʼa anatege muki yaʼalefeʼmo lokiya vekalane, huʼa huge hume hume viyo,
REV.5.13	huʼa huʼnae. 
REV.5.14	Loleʼe loleʼe vayaʼmogimo huʼapaeʼmo, He lama ge, huʼa huʼnageʼapaeʼmo tuveti foʼa vayatama vayaʼmo asagauʼa aiteʼa maige maige huno maino hano osuno maisiya vekaeʼmo mono huʼnae.
REV.6.2	Huno huʼnigeʼna ageʼnovana naulagaleʼmo yaveyave hosimo maiʼnigeʼna ageʼnove. Hosileʼmo fai maiʼniya vekamoʼmo ati aliʼnigeno Gotiʼa yagaino neʼapateya kakolitamo amiʼnigeno aliteno uno kamemo huno aeno neʼapakaseya vekamoʼmo uno kamemo huno aeno apakasesiyafeʼmo uʼniye.
REV.6.3	Aikeli sipisipimoʼa napa tu kamemo alino neʼakaigenoʼaeʼmo loleʼe loleʼe vayapatiʼmo napa tu vekamoʼmo eka ago, huno ge huʼnigeʼna afiʼnove. 
REV.6.4	Mago alu hosimo haesa hosimo eʼnigeno ani hosileʼmo fai maiʼniya vekamoʼmo apamagisiyafeʼmo kame huno apatesiya himamuʼamo aliʼniye. Mago vekamoʼmo alopa naipemo amiʼnigeno aliteno uʼniye.
REV.6.5	Aikeli sipisipimoʼa napa tali kamemo alino neʼakaigenoʼaeʼmo loleʼe loleʼe vayapatiʼmo napa tali vekamoʼmo eka ago, huno ge huʼnigeʼna afiteʼna ageʼnovana naulagaleʼmo anupa hosimo eʼnigeno ani hosileʼmo fai maiʼniya vekamoʼmo sigelimo ayapiʼmo aliʼniye. 
REV.6.6	Inagi loleʼe loleʼe vayapati vekamoʼmo age aigekana huno ge hunoʼaeʼmo, kafu hu afinafeʼmo magoke afinaʼmo aliʼyaʼmo aliʼnaya yatefeʼmo miyaʼapimo afaʼa ataleʼa loleʼe loleʼe laisi kapumo hugekana huʼa huʼnaya yaʼmo agiʼamo vitimo miya faigae. Magoke afinaʼmo aliʼyaʼmo aliʼnaya yatefeʼmo miyaʼapimo afaʼa ataleʼa tuolofuʼa kapumo napa tu agufa vitimo agiʼamo malimo miya faigae. Alifi yosa alagafati aniʼe nofi alagafati aniʼeʼmo alika hosu huka oʼato, huno huʼniye.
REV.6.7	Inagi aikeli sipisipimoʼa napa fo kamemo alino neʼakaigeʼnaeʼmo afiʼnovana loleʼe loleʼe vayapatiʼmo napa fo vekamoʼmo eka ago, huno ge huʼniye. 
REV.6.8	Ageʼnovana naulagaleʼmo falupa hosimo maiʼnigeno ani hosileʼmo fai maiʼniya vekamo agiʼamo vayaʼmo apamagisigeʼa falisaya vekamae, huno haneʼniye. Eno uʼnigeno akame huno mago vekamo eʼniye. Agiʼamo faliʼnaya vayaʼmo uʼa maiʼnaya kotegae, huno haneʼniye. Anakaemo ma mopafi maiʼnaya vayapatiʼmo aliʼana fako huʼana loleʼe loleʼe vayaʼmo apateʼneʼana loleʼe magoʼe vayaʼmo afaʼa apateteʼana magoke vayaʼmo apamagisaʼa himamuʼanimo aliʼnaʼae. Anakaemo kame huʼana apatesaʼageʼapaeʼmo falige kafu kavaʼmo aliʼana afole aiʼana atesaʼageʼapaeʼmo falige kaita hapausiya kavaʼmo aliʼana afole aiʼana atesaʼageʼapaeʼmo falige afela afumogi hapaesageʼa falisayafeʼmo aliʼana apatesaʼageʼa uge hisaya himamuʼanimo aliʼnaʼae.
REV.6.9	Agaemo napa faefu kamemo alino neʼakaigeʼnaeʼmo ageʼnovana faliʼnaya vayaʼai apakupi mafaʼnemo ofalinimo nehaya hiʼyalamuʼmo hipakapiʼmo maiʼnageʼna apakeʼnove. Ani vayaʼmogimo Goti geʼamo Kalaisife ava gemo oʼataleʼa alagepa huʼa aeʼa hakalo huʼa hapa paiʼnayaʼmofeʼmo apamagiʼnae. 
REV.6.10	Apakaemo alopa gefatiʼmo huʼapaeʼmo, kayamufaʼage ala kava neʼmogae, kaote vekamo lama geʼageʼmo nehana vekamogae, huʼa, Ma mopafi vayaʼmogimo kamitimo lamagiʼnayaʼmofeʼmo na magi afinaʼmo utesigeka hosu kavaʼapimo alika fako huka apateteka kayoʼmo apamigane, huʼa ge huʼa afi geʼnae. 
REV.6.11	Gotiʼa yatala yaveyave kukenamo apamitenoʼaeʼmo, Lapamagiʼnagetapa faliʼnaya kava huʼa aliʼyaʼnimo lapakaeʼeʼmo magokepi lokaeta neʼaliya vayaʼe konagatapimogiʼeʼmo apamagisageʼapaeʼmo faligae. Aise afinaʼmo apakava maime maime neʼvisageʼapaeʼmo muki falisayafe hisaya vayaʼmo afaʼa faligae, huno hapa paiʼniye.
REV.6.13	Yasimoʼmo yuʼyu yosa alagamo alino hali hutalegeno asagauno neʼaiya kava huno muki kanefiʼmo mopafiʼmo asagauʼa aiʼnae. 
REV.6.14	Hiya kokuʼnaʼmo matimo aliʼa kafage kigekana huno hano huʼniye. Muki aveʼe ani agoʼnanenaʼmogiʼeʼmo hanaʼnaya yatetiʼmo ataleʼa uʼa lageso hisayafeʼmo uʼnae.
REV.6.16	Apakaemo aveʼe yafaʼefeʼmo, Aika naku paeka emikeka aika lati kaegeʼanao yagaino neʼapateya vekamo siyateʼmo fai maiʼniya vekaʼe aipamo leno nelateya aikeli sipisipimoʼeʼmo olagesaʼafeʼmae. 
REV.6.17	Anaipamo leʼana neʼapataʼa afinaʼmo afole aiʼnigi haiya vayaʼmo afaʼa he tiʼa maigae, huʼa huʼnae.
REV.7.2	Ageʼnovana mago alu enisole vekamoʼmo yegemo haine neʼeya kotegatiʼmo afaʼa neʼmaiya Goti alagena kavaʼamo hu malesiyafeʼmo aliteno eʼnigeʼna ageʼnove. Agaemo loleʼe loleʼe enisole vayaʼaifeʼmo Gotiʼa ma mopaʼe solovala aniʼeʼmo aliʼa hosu huʼa atalesaya himamuʼapimo apamiʼniya enisole vayaʼaifeʼmo alopa gefatiʼmo keya aeno ge huʼniye. 
REV.7.3	Lapakaemo ma mopagi solovala aninagi yosagi hutapa alita hosu hutapa oʼataleʼnigetao hogoteta Gotitimo aliʼyaʼamo neʼaliya vayaʼai hapanileʼmo alagena kavaʼamo hu malegaune, huno hapa paiʼniye. 
REV.7.4	Na magi vayaʼmogi Goti alagena kavaʼamo hapanileʼmo hu maleʼnaya vayaʼmo maiʼnafi huno naha paiʼniye. Vani hataleti foti fo tauseniʼa vayaʼmo muki Isaleli nofi vayapatiʼmo maiʼnaya vayaʼaiteʼmo alagena kavaʼamo hu maleʼnae. 
REV.7.5	Yuta nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae. Lumeni nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae. Gati nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae. 
REV.7.6	Asa nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae. Napitali nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae. Manasa nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae. 
REV.7.7	Simiyoni nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae. Livai nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae. Isaka nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae. 
REV.7.8	Semulani nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae. Yosefe nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae. Menisameni nofi vayapatiʼmo tuolofu tauseniʼa vayaʼaiteʼmo alagena kavaʼamo hu maleʼnae.
REV.7.10	Apakaemo alopa gefatiʼmo huʼapaeʼmo, Gotitimoʼmo yagaino neʼapateya vekamo siyaʼaleʼmo fai maiʼniya vekamoʼe aikeli sipisipi vekamoʼeʼmo anakaiʼanigeʼmo lagufamo alitana katitana lateʼnaʼanagi ala lanakitanimo aliʼao, huʼa huʼnae. 
REV.7.11	Muki enisole vayanagi vayatama vayanagi loleʼe loleʼe vayanagi huʼa yagaino neʼapateya vekamo siyaʼaleʼmo he tiʼa faiʼa ku aiʼa ateʼnae. Inagi apakaemo yagaino neʼapateya vekamo siya aulagaʼmo asagauʼa aiteʼa apaugosalegatiʼmo mopaleʼmo aiʼa ati kaeʼneʼa Gotifeʼmo mono huʼnae. 
REV.7.12	Apakaemo huʼapaeʼmo,
REV.7.12	He lama ge. Gotitimofeʼmo amuse huʼa ateteʼa agiʼaleʼmo aliʼa asaga huʼa ateyo. Alagepa huno ageteno afiʼniya vekamae, huʼa huteʼa hao ke heʼa ala agiʼamo amiyo. Muki yaʼagi lokiyaʼagi himamuʼagi huno haneʼniya vekamae, huʼa, muki afinaʼmo hume hume viyo. He lama ge,
REV.7.12	huʼa huʼnae.
REV.7.14	Ala vekae, huʼna, oʼapakeʼnove. Kagaemo apakeʼnanagi naha paiyo, huʼna afi geʼnogeno naha painoʼaeʼmo, Kalaisiʼa lusi kava huʼa apaini huʼa lapatesaya afinaʼmo afole aigiye, huno lapa paiʼniya afinaʼmo alopa hanageke yaʼmo ago afole aiʼnigeʼa Goti geʼamo oʼataleʼa eʼa maiʼnae. Yatala kukenaʼapimo aikeli sipisipi vekamo kolaʼaletiʼmo sese huʼnageno yaveyave kukenamo hamaleʼniye. 
REV.7.15	Ani kavaʼmo huʼnayaʼmofeʼmo Goti aulagaleʼmo yagaino neʼapateya vekamo siya aulagaleʼmo maiʼneʼa felugaʼe haniʼilagaʼeʼmo aote mono noʼafiʼmo aliʼyaʼmo aliʼnae. Yagaino neʼapateya siyateʼmo fai maiʼniya vekamoʼmo apakaeʼeʼmo magokepi lokaeno maigiye. 
REV.7.16	Halate apaka otege anifeʼmo ohapauge hugiye. Yegemoʼmo leno pasaga olisigeno atamoʼmo amuko ohapaugiye. 
REV.7.17	Na kava hinageʼapaene. Aikeli sipisipimoʼa yagaino neʼapateya vekamo siyaʼamo folagapiʼmo maiʼniya sipisipi vekamoʼmo sipisipileʼmo yagaiʼa neʼapataya kava huno yagaino apateteno meti aniʼamoʼa afaʼa maisaya yaʼmo neʼapamiya anitegamo apavalelino ugiyaʼmofeʼmae. Gotiʼa apaulagafatiʼmo apaunumo alino laneno atalegaiye, huno huʼniye.
REV.8.2	Inagi ageʼnovana seveniʼa enisole vayaʼmo Goti aulagaleʼmo he tiʼa maiʼnaya enisole vayaʼmo apamiʼniya pikulimo aliteʼa maiʼnageʼna apakeʼnove.
REV.8.4	Alino yuvapafiʼmo maleʼnenoʼaeʼmo atafiʼmo kaeʼnigeno halinamo aiteno alagepa atumo aiʼnigeno halinaʼe apaote vayaʼmogi nunumuʼmo huʼnaya geʼapiʼeʼmo enisole vekamo ayapatiʼmo Gotitegamo magokepiʼmo lokaeno uno haiʼniye. 
REV.8.5	Inagi ani enisole vekamoʼmo yuvapamo aliteno hiʼyalamutetiʼmo atamo aeno yuvapafiʼmo maleno havai teteno alino ma mopafiʼmo aino atagu faeno ataleʼnigeno hakalu hakalu huge alopa agemo aige hafosa haiʼnigeno alino alave alave huge imima alige huʼniye.
REV.8.6	Hutegeʼapaeʼmo seveniʼa enisole vayaʼmogimo seveniʼa pikulimo aliʼneʼa pikulimo hisayafeʼmo alo huʼa maiʼnae. 
REV.8.7	Hogote enisole vekamoʼmo pikuli huʼnigenoʼaeʼmo ko aigekana huno ko mopagi atagi kolanagi huno aiʼniye. Ma mopamo loleʼe magoʼe atupaletiʼmo magokayaga atupa mopamo ago atamoʼmo leno sagaliʼniye. Ani kava huno loleʼe magoʼe yosafatiʼmo magoke yosamo leno sagaliʼniye. Muki kahauʼamo ago leno sagaliʼniye.
REV.8.9	Hamaleʼnigeʼa loleʼe magoʼe nofi vayaʼmo solovala anipiʼmo maiʼnaya vayapatiʼmo magoke nofi vayaʼmo ago faliʼnae. Asole sipifatiʼmo lole sipilaʼmo ateno magoke sipimo alino hosu huno atetenoʼaeʼmo magoke sipimo alino hosu huno atalete atalete hulino uʼniye.
REV.8.10	Napa tali enisole vekamoʼmo pikuli huʼnigenoʼaeʼmo alopa kanefiʼmoʼa ata kani aegekana huno aeno ha leʼnigenoʼaeʼmo kokuʼnapiʼmo loleʼe magoʼe anipatiʼmo magoke aniʼmo uno nelamiya anipiʼe magoke meti anipiʼeʼmo asagauno aiʼniye. 
REV.8.11	Ani kanefiʼmo agiʼamo atu neheya yaʼmae. Loleʼe magoʼe anipatiʼmo magoke aniʼmoʼa atu heʼnigeʼapaeʼmo asole vayaʼmogimo ani aniʼmo neteʼa ago faliʼnae.
REV.9.2	Agaemo ive kelile kitamo yakiʼnigeno lusi kava huno halinamo aiʼnigenoʼaeʼmo yegemoʼe kokuʼnaʼmoʼeʼmo hani huʼniye. 
REV.9.3	Halinafatiʼmo mago akenu anagaʼmo ma mopafiʼmo haleliʼa emiʼeʼnae. Gotiʼa himamuʼapimo apamiʼnigeʼapaeʼmo sokopiyonigana huʼa hapaeʼnae. 
REV.9.4	Apakaefeʼmo, ma mopafi kahaugi hegafatalili yanagi yosagi hutapa alita hosu hutapa oʼateyo. Goti alagena yaʼamo hapanileʼmo ohaneʼnisiya vayaʼageʼmo hapaeyo, huno hapa paiʼniye. 
REV.9.5	Kamitimo apamagisaya himamuʼapimo oʼapamiʼnifa faefuʼa kaileʼmo vayaʼmo hapaesageno lusi kava huno apakafu kisiyafeʼmo himamuʼapimo alino apamiʼniye. 
REV.9.6	Ani afinaʼmo vayaʼmogi apakaiʼapimo falisaya kaʼmo afaʼa kahauya huʼa oʼagegae. Falisayafeʼmo hapaugiyaʼmonanafa afaʼa ofaligae.
REV.9.8	Apayokaʼamo aʼne anagaʼai apayokagana huno yatala apayokaʼmo haneʼniye. Apaveʼmo laiyoni anagaʼai apavekana huno haneʼniye. 
REV.9.9	Hapaifiʼyaleʼmo huʼa aliʼnaya yaʼmo ati vayaʼai kapa siotigana huno haneʼniye. Hapaku agemoʼmo kame hisayafeʼmo asole hosi anagaʼmogi talalagana yaʼmo aeʼa vayu huliʼa nagu nagu huʼa uʼnagenoʼaeʼmo age neʼaigekana huno age aiʼniye. 
REV.9.10	Apaigoʼyaʼamo sokopiyonimo aigoʼyagana huno haneʼnigeno vayaʼmo nehapaeya aigoʼyagana agufa apaigoʼyamo haneʼniye. Apaigoʼyaletiʼmo hapaesageno apakafu kisiya himamuʼapimo haneʼniye. 
REV.9.11	Mago vekamo kini vekaʼapimo maiʼneno yagaino apateʼniye. Ani vekamo ayoʼamo ohaneʼniya ive kelileʼmo neʼyagaiya enisole vekamo agiʼamo Himulu gefatiʼmo Amatoniʼae huʼa agi aeʼnageʼa Galiki gefatiʼmo Apoliyaniʼae, huʼa agi aeʼnae. Ani agimo aepaʼamo vayaʼmo nehapaeya vekamae. 
REV.9.12	Hogote kana yaʼmo ago hano hutegeno lole kana yaʼmo afaʼa haneʼniyanageno henagaʼamo afole aigiye.
REV.9.14	Agaemo pikulimo aliʼneno napa sigisi enisole vekaeʼmo, Loleʼe loleʼe enisole vayaʼmo alopa aniʼmo uno nelamiya aniʼmo agiʼamo Yufaletisi ani agiʼnaleʼmo nofi kiʼa apateʼnaya enisole vayaʼmo uka nofiʼmo hakalu heka apato, huno ha paiʼniye. 
REV.9.15	Uno loleʼe loleʼe enisole vayaʼmo hakalu heno apateʼniye. Gotiʼa ma mopafi maiʼnaya vayaʼmo loleʼe magoʼe vayapatiʼmo magoke vayaʼmo apamagisayafeʼmo ani aovamogi ani afinaʼmogi ani kaileʼmogi ani kafugamogi huno aliʼyaʼmo aepa faiʼa alisayafeʼmo alo huno apateʼniye. 
REV.9.16	Hosileʼmo fai maiʼnaya ati vayaʼmo na magi vayaʼmo maiʼnafi huno naha painoʼaeʼmo tu hataleti miliyoniʼamo vayaʼmo maiʼnae, huno naha paiʼniye.
REV.9.17	Alagamuna agegekana huʼna apakeʼnovana hosiʼe hosileʼmo fai maiʼnaya ati vayaʼeʼmo maiʼnageno kapa siotiʼapimoʼa atagana huno haesa huge oko huge sofa yafaʼmo atafiʼmo kaeʼnageno leno nekamaʼage hugekana agufa yaʼeʼmo apakeʼnove. Hosimogi apakenopamo laiyoni anagaʼai apakenopagana huno haneʼnigeno apavayafatiʼmo atagi halinagi ata neleya yafaʼmo agiʼamo sofa yafanagi huno leʼniye. 
REV.9.18	Ani hosimogi apavayafiʼmo haneʼniya kayoʼmo ata kayotetinagi halina kayotetinagi ata neleya yafa kayotetinagi huʼa loleʼe magoʼe vayapatiʼmo magoke vayaʼmo kamitimo apamagiʼnae. 
REV.9.19	Hosimogimo apamagisaya himamuʼapimo apavayafiʼmo hanege apaigoʼyaleʼmo hanege huʼniye. Apaigoʼyamo nagaloʼyavemo aigoʼyakana huno haneʼnigeno apaigoʼya atupaleʼmo nagaloʼyavemo agenopagana huno haneʼnigeʼapaeʼmo vayaʼmo hapaeʼnae. 
REV.9.20	Ani kayotetiʼmo kamitimo oʼapamagiʼnaya vayaʼmogimo hosu enisole vayaʼaiteʼe alo huʼnaya aigofe gotiʼapimogiteʼeʼmo oʼapataleʼa magoʼe huʼa mono huʼnae. Apakaemo aigofe gotiʼapimogi goli yafatetiʼmo alo huge siluva yafatetiʼmo alo huge haesa yafatetiʼmo alo huge afa yafatetiʼmo alo huge yosaletiʼmo alo huge huʼnaya aigofe gotiʼapimogimo mago yaʼmo oʼagege ge oʼafige kaʼmo umenitata osuge nehaya aigofe gotiʼapimogimo oʼapataleʼnae. 
REV.9.21	Ani kava huʼa vayaʼmo hapaege Satani himamuʼaletiʼmo noʼagaya agufa aune kavaʼmo huge kumai kavaʼmo huge kumayaʼmo alige nehaya kavaʼapimo ataleteʼa apaipamo aliʼa afe oleʼnae.
REV.10.1	Hutegeʼna ageʼnovana lokiya enisole vekamo kokuʼnapatiʼmo emineʼnigeʼna ageʼnove. Hiya kukenamoʼa yatala kukenamo vailiʼnigeno fugagiʼnaʼmoʼa agenopaleʼmo kino ku aino ateʼniye. Augosafatiʼmo yegegana huno leʼnigeno aiyalaʼmoʼa ata neleya posigana huno haneʼniye. 
REV.10.2	Agaemo mago aise mukutomo alino kafage ki maleʼniya mukutomo ayapiʼmo aliʼnigeno aino ata leno haneʼniye. Lamaga aiyamo solovala aniteʼmo aeteno hoga aiyamo mopaleʼmo aeʼnenoʼaeʼmo 
REV.10.3	alopa gefatiʼmo laiyonimoʼa kaekae hugekana agufa gemo huno ge huʼniye. Ge huʼnigenoʼaeʼmo seveniʼa afinaʼmo hakalu hakalu hugekana huno age aiʼniya vekamoʼmo lusi kava huno age aiʼniye. 
REV.10.4	Age aiʼnigeʼna aepa faiʼna avoʼmo kaegefeʼmo nehugenoʼaeʼmo mago vekamoʼmo kokuʼnapatiʼmo hunoʼaeʼmo, seveniʼa afinaʼmo hakalu hakalu hugekana huno age aiʼniya vekamoʼmo huʼniya gemo avoʼmo okaeka kagesafiʼmo afaʼa haneno, huno naha paiʼniye.
REV.10.6	apagoʼyamo ataleʼa ge nehaya kavakana huno Goti agiʼaletiʼmo ge huʼniye. Agaemo maige maige huno maiʼneno kokuʼnaʼe muki kokuʼnateʼmo haneʼniya yaʼenagi ma mopaʼe muki ma mopafiʼmo haneʼniya yaʼenagi solovala aniʼe muki solovala anipiʼmo maiʼnaya yaʼeʼmogi huno alo huʼniya vekamo agiʼaletiʼmo lokiya gemo hunoʼaeʼmo, afinaʼapimo ago hano hugiye, huno huʼniye. 
REV.10.7	Afinaʼamo afaʼa ohaneʼniyaʼmonanafa napa seveni enisole vekamoʼmo pikulimo nehisigenoʼaeʼmo Gotiʼa ani kavaʼmo huguve, huno huteno alino fala ki maleʼniya kavaʼmo afole aigiye. Aliʼyaʼamo neʼaliya vayaʼmogi agaetegati gemo alini eʼa aeʼa hakalo huʼa hapa nepaiya vayaʼaifeʼmo hapa paiʼniya kavaʼmo afole aigiye.
REV.10.8	Kokuʼnapatiʼmo naha paiʼniya vekamoʼmo halate magoʼe huno naha painoʼaeʼmo, uka alino kafage ki maleʼniya mukumo solovala aniteʼe mopaleʼeʼmo he tino maiʼniya enisole vekamoʼmo ayapiʼmo aliʼniya mukumo aliyo, huno naha paiʼniye.
REV.10.10	Nagaemo ayapatiʼmo ani aise mukutomo alino kafage ki maleʼniya mukutomo aliʼna neʼnogeno navayafilagamo lume anugana huno haga nahauʼniyaʼmonanafa neʼna nakaiʼnogenoʼaeʼmo naipafilagamo atu nahaeʼniye. 
REV.10.11	Naha painoʼaeʼmo, Halate Goti geʼamo muki alu apakufaʼe alu apakufaʼe vayaʼaitegagi muki alu kotega alu kotegamo maiʼnaya vayaʼaitegagi alu apake alu apakemo neʼaiya vayaʼaitegagi yagaiʼa neʼapataya ala kini vayaʼaitegamogi huka afole aisiya kavafeʼmo ava gemo aeka hakalo huka hapa paiyo, huno naha paiʼniye.
REV.11.2	Lekana paiganaʼmonanafa hogote kegiʼyamo malagamo haneʼniya mopaleʼmo kayotetiʼmo lekana opaiyo. Ani mopamo malaga vayaʼmo apamiʼniyanageʼa aote taonifiʼmo foti tuʼa kaileʼmo umenitata huʼa aliʼa hosu huʼa ategae. 
REV.11.3	Nagaemo lole vekalaʼmoganimo nava gemo hisaʼafeʼmo himamuʼnimo anamiʼnisugeʼana nagaetegati gemo alini uʼana vani tauseni tu hataleti sigisitiʼa afinaʼmo ani kavaʼmo huʼana foti tuʼa kaileʼmo aeʼana hakalo huʼana hapa paigaʼae. Ma mopafi vayaʼmogimo hosu kavaʼmo nehayaʼmofeʼmo hosu kukenamo laisi kukana agufa kukenamo vaigaʼae, huno naha paiʼniye.
REV.11.5	Mago vayaʼmogimo kame huʼa anatesayafeʼmo nehisagenoʼaeʼmo anavayafatiʼmo atamoʼmo leno pasaga ligiye. Ani kava huʼa kame huʼa anatesayafeʼmo nehisaya vayaʼeʼmo faligae. 
REV.11.6	Ani lole vekalaʼmoganimo Goti geʼamo aeʼana hakalo huʼana hapa nepaiʼa afinaʼmo himamuʼaniletiʼmo kokuʼnaʼmo atafauʼana atesaʼageno koʼmo oʼaigiye. Anakaemo aniteʼmo yagaiʼneʼana kolakana aniʼmo aliʼana hamaleʼana ategaʼae. Hanauʼnisigeʼanaeʼmo ma mopafi vayaʼmo muki alu kayo alu kayotetiʼmo afaʼa apamagite apamagite hugaʼae.
REV.11.8	Anakufaʼamo alopa taonimo auneʼamo agiʼamo Sotomi kotegamo haneʼnifi Isipi kotegamo haneʼnifi huʼnisiya taonifiʼmo Ala kava neʼanimo malipu yosaleʼmo nili aiʼnaya taonimo kateʼmo hanegaiye. 
REV.11.9	Faliʼnisaʼageʼapaeʼmo muki alu apakufaʼe alu apakufaʼe vayanagi muki alu nofi vaya alu nofi vayanagi alu apake alu apakemo neʼaiya vayanagi alu kotega alu kotegamo maiʼnaya vayaʼmogimogi huʼa loleʼe magoʼe afinaʼe mago atupa afinaʼeʼmo anakufaʼaleʼmo aulu haeʼa anaketeʼapaeʼmo kitapa oʼanateyo, huʼa hugae. 
REV.11.10	Muki ma mopafi vayaʼmo lole vekalaʼmoganimo apakafu yaʼmo aliʼana apamiʼnaʼa vekalaʼmo faliʼnaʼaʼmofeʼmo amuse huʼapaeʼmo apamogaga aiteʼa mago yaʼmo fikumo hapa maeʼa apamiʼnageʼapaeʼmo aliʼa apamiʼnae.
REV.11.12	Kokuʼnapatiʼmo alopa gefatiʼmo ge hunoʼaeʼmo, manileʼmo haiteʼao, huno huʼnigeʼana afiteʼanaeʼmo uʼa haiʼana hiyapiʼmo faleteʼana kokuʼnapiʼmo uʼa haiʼnaʼageʼapaeʼmo kame vayaʼanimogimo anakeʼnae.
REV.11.16	tuveti foʼa vayatama vayaʼmo Goti aulagaleʼmo maiʼneʼa yagaiʼa neʼapataya vayaʼmogi siyaʼapileʼmo fai maiʼnaya vayatama vayaʼmo asagau aiteʼapaeʼmo apaugosalegatiʼmo mopaleʼmo aiʼa ati kaeʼneʼa Gotifeʼmo mono huʼnae. 
REV.11.17	Mono huʼapaeʼmo,
REV.11.17	Ala kava neʼmo Gotigae, huʼa, lokiyakaʼe vekamo maiʼnane. Hogoteka maiʼneka hemeniʼeʼmo neʼmainanageka henagaʼamo maisana vekamo maiʼnane. Kagaemo magoʼe himamukaletiʼmo aepa faika yagaika apateʼnanaʼmofeʼmo kahao ke nehone. 
REV.11.18	Kaipamo leka neʼapatana kavakamo afole yateʼmo afole aisigekaeʼmo faliʼnaya vayaʼmo agoti huka apatesana afinaʼmo afole neʼaiyaʼmofeʼmo malaga vayaʼmogimo lusi kava huʼa apaipamo leʼa kateʼnae. Kagaemo aliʼyakamo neʼaliya vayaʼmogimo kagaetegati gemo alini eʼa aeʼa hakalo huʼa hapa nepaiya vayanagi muki apaote vayakagi muki vayaʼmogi kagaefeʼmo koli nehaya vayanagi ala apakiʼapimo oʼaliʼnisaya vayanagi ala apaki vayanagi huka miyaʼapimo apamisana afinaʼmo ago afole aiʼniye. Ma mopafi vayaʼmo aliʼa hosu huʼa neʼapataya vayaʼmo alika hosu huka apatesana afinaʼmo ago afole aiʼniye,
REV.11.18	huʼa huʼnae.
REV.12.1	Magoʼe huno lusi kava huno noʼagaya aune kavaʼmo kokuʼnate afole aiʼniyana mago a kanomo agufaleʼmo yegegana agufa kukena vailiʼnigeno aiyafiʼmo kaimo haneʼnigeno kakolitaʼamo aeʼa apakaseʼnaya vayaʼmogi aliʼa neʼmalaya agufa kakolitamo tuolofuʼa kanefiʼmoʼa faino ku aino ateʼnigeno kanefi kakolitamo agenopaleʼmo haneʼniye. 
REV.12.2	Aipaguʼeʼmo maiteno mafaʼnemo alino atesiyafeʼmo huʼnigeno agafu kiʼnigenoʼaeʼmo lusi kava huno yulagefa aiʼniye. 
REV.12.3	Inagi mago alu noʼagaya aune kavaʼmo kokuʼnate afole aiʼniyana alopa haesa nagaloʼyavemoʼmo seveniʼa agenopamo haneʼnigeno naya loleʼa lokiyaʼamo haneʼnigeno agenopaleʼmo seveniʼa kakolitamo ala kini vayaʼmogi neʼmalaya agufa kakolitamo haneʼniye. 
REV.12.4	Aigoʼyaletiʼmo kokuʼnatetiʼmo loleʼe magoʼe kanefipatiʼmo magokayaga atupalega kanefiʼmo amagino aino atafaino mopafiʼmo yaga auno ataleʼniye. Alopa nagaloʼyavemoʼmo mafaʼnemo alino atesiyafe huʼniya a kanomo aulagaleʼmo he tino maiʼnenoʼaeʼmo mafaʼnemo alino neʼatesigenoʼaeʼmo haeno nesiyafeʼmo he tino maiʼniye. 
REV.12.5	Ani a kanomoʼmo ve mafaʼnemo alino ateʼnigeno muki alu kotega alu kotegamo maiʼnaya vayaʼaiteʼmo aeni kayotetiʼmo yagaino apatesiya mafaʼnemo alino ateʼnigenoʼaeʼmo Gotiʼa a kanomo mafaʼneʼamo ha faleno agaetegamo avalelino haino yagaino neʼapateya siyaʼaleʼmo ateʼniye. 
REV.12.6	Ani a kanomo Gotiʼa kaʼme koʼmo mago alo huno ateʼniya kotegamo vani tauseni tu hataleti sigisitiʼa afinaʼmo ha maeno yagaino atesiyafeʼmo kaʼme kotegamo aune heno uʼniye.
REV.12.8	Maikoʼagi yagaino neʼapateya enisole vayaʼagi huʼa kamemo huteʼa huʼa aeʼa apakaseʼnageʼa kokuʼnapiʼmo magoʼe huʼa oʼmaiʼnae. 
REV.12.9	Aliʼa hapa faiʼa apataleteʼa alopa nagaloʼyavemo akeyaʼvilaga maiʼniya nagaloʼyavemoʼmo aigofe geʼaletiʼmo muki ma mopafi vayaʼmo apakesamo nefaiya nagaloʼyavemo aliʼa hafaiʼa ataleʼnageno ma mopafiʼmo asagauno aiʼniye. Mago agiʼamo Nevoʼae ani agimo aepaʼamo haneʼniyana huno faipa huno neʼapateya vekamae. Mago agiʼamo Sataniʼae ani agimo aepaʼamo haneʼniyana kame vekamae. Apakaemo agaeʼe enisole vayaʼaʼeʼmo aliʼa hapafaiʼa apataleʼnageʼa ma mopafiʼmo asagauʼa aiʼnae.
REV.12.11	Konagatimogimo aikeli sipisipimo kolaʼaletiʼmo lama geʼamo aeʼa hakalo huʼa hapa paiʼnaya geʼaletiʼmo aeʼa agaseʼnae. Apakaemo apakaiʼapi apakufaeʼmo apakesamo oʼafiʼa afaʼa faligune, huʼa huʼnae. 
REV.12.12	Huʼnayaʼmofeʼmo kokuʼnaʼe kokuʼnapi maiʼnaya vayaʼmogitapaʼeʼmo lapamogaga aiyo. Nevoʼmo ma mopafiʼe solovala aniteʼeʼmo maiʼnaya vayaʼaitegamo ago uno lamiʼniyaʼmofeʼmo lapakaefeʼmo vaehae, huta nehune. Agaiʼa afinafeʼmo aise afinaʼmo haneʼniye, huno agesamo afiʼniyaʼmofeʼmo lusi kava huno aipamo nele, huʼa huʼnae.
REV.12.13	Nagaloʼyavemo aliʼa hafaiʼa ma mopafiʼmo ataleʼnagenoʼaeʼmo ago aliʼa nahafaiʼa nataleʼnae, huno agetenoʼaeʼmo mafaʼnemo alino ateʼniya a kanomo uno vegala aeʼniye. 
REV.12.14	A kanomo uno kaʼme kotegamo maisiyafeʼmo alo huno ateʼniya kotegamo halelino visiyafeʼmo lole hakulaʼmo alopa namamo hilomo hakumo amiʼnigeno aliʼniye. Nagaloʼyavemoʼmo ohaesiyafeʼmo loleʼe magoʼe kafugafiʼe atupa kafugafiʼeʼmo yagaino atesigeno alagepa huno maisiya kotegamo halelino visiyafeʼmo hakumo amiʼniye. 
REV.12.15	Hakumo aliʼnigenoʼaeʼmo nagaloʼyavemoʼa aniʼmo alinino visiyafeʼmo alopa anikefamo uno nelamiya anikana huno avayafatiʼmo aeno apakaeno ataleʼniye. 
REV.12.16	Aniʼmo aeno apakaeno ataleʼniyaʼmonanafa mopamoʼmo a kanomo ha maesiyafeʼmo avayamo aka huʼneno aniʼmo alino nakaiʼniye. 
REV.12.17	Nagaloʼyavemoʼmo a kanoeʼmo lusi kava huno aipamo leno ateteno a kanomo mafaʼneʼamogimo Goti geʼamo akame huteʼa Yesuʼmo alino apave liʼniya gemo oʼataleʼa atafauʼa alagi nehaya vayaʼaitegamo kame huno apatesiyafeʼmo uʼniye.
REV.13.2	Ageʼnova afela pusimo agiʼamo lepatigana huno maiʼnigeno aiyaʼalaʼmo afela afumo agiʼamo meyamo aiyagana huno haneʼnigeno avayaʼamo laiyonimogi apavayagana huno haneʼniye. Nagaloʼyavemoʼmo afela afumo lokiyaʼamo amiteno yagaino apatesiyafeʼmo alino ateʼnigeno himamuʼamo aliteno maiʼniye. 
REV.13.3	Afela afumo magoke agenopaleʼmo amagiʼnageno falisiya agufa amuʼmo aleʼniyaʼmonanafa ago aleno hateʼnigeʼapaeʼmo muki ma mopafi vayaʼmogimo ani afela afuekeʼmo hapau aiteʼa akame huʼnae. 
REV.13.4	Nagaloʼyavemoʼmo afela afuʼaiteʼmo yagaino apatesiya himamuʼamo alino amiʼniyaʼmofeʼmo vayaʼmogimo nagaloʼyavelefeʼmo mono huʼnae. Ani kava huʼa afela afulefeʼmo mono huteʼapaeʼmo, Ina laʼmo afela afugana huno maiʼniye. Ina laʼmo afaʼa kame huno ategaiye, huʼa huʼnae.
REV.13.6	Agaemo Gotifeʼmo huno faipa huno atege Goti agiʼaleʼmo alino afepi atege Gotiʼa maiʼniya kotegaeʼmo huno faipa huno atege kokuʼnapi maiʼnaya vayaʼaifeʼmo huno faipa huno apatege huʼniye. 
REV.13.7	Agaemo Goti vayaʼaeʼmo kame huno apateteno aeno apakaseno muki nofi vayaʼaitenagi muki alu apakufaʼe alu apakufaʼe vayaʼaitenagi muki alu apake alu apakemo neʼaiya vayaʼaitenagi muki alu kotega alu kotegamo maiʼnaya vayaʼaitenagi huno yagaino apatesiyafeʼmo Gotiʼa afaʼa ategeno maiʼniye. 
REV.13.8	Muki ma mopafi vayaʼmo afaʼa maisaya yaʼmo aliʼnisaya vayaʼai apakiʼapimo avoʼmo kae maleʼniya mukufiʼmo apakiʼapimo avoʼmo okaeʼnisiya vayaʼmogimo afela afulefeʼmo mono hugae. Ani mukumo ma mopamo faino ateʼniya afinaʼmo kamiti amagiʼnaya sipisipi vekamo mukuʼamo haneʼniye.
REV.13.9	Apakesamo haneʼnisiya vayaʼmogimo mani gemo alagepa huʼa afiyo. 
REV.13.10	Gotiʼa hunoʼaeʼmo, kalavusi huʼa apateʼnisaya vayaʼaina kalavusi huʼa apategae. Naipeletiʼmo apaiʼnageʼa faliʼnaya vayaʼaina naipeletiʼmo apaisageʼa faligae, huno huʼniyaʼmofeʼmo Goti aote vayaʼamogimo hosu afinaʼmo oʼataleʼa atafauʼa alagi huʼa maisaya kavaʼmo haneʼniye.
REV.13.11	Inagi ageʼnovana mago alu afela afumo ma mopafatiʼmo afole aiʼnigeʼna ageʼnove. Lole lokiyaʼamo aikeli sipisipimo lokiyaʼalakana huno haneʼnigeno nagaloʼyavemoʼa nehiya agufa gemo huʼniye. 
REV.13.12	Agaemo hogote afela afumoʼa aliʼniya agufa himamuʼamo aliteno hogote afela afumo himamuʼaletiʼmo ge huʼniye. Agaemo ma mopa vayaʼmo alino he tino apateʼnigeʼapaeʼmo hogote afela afumo falisiya agufa amuʼmo aleʼniyaʼmonanafa ago aleno hateʼniya afela afulefeʼmo mono huʼnae. 
REV.13.13	Napa tu afela afumoʼa noʼagaya agufa aune kavaʼmo magoʼe kavaʼmo huʼniye. Mago kavaʼmo huʼniya kavaʼmoʼa muki vayaʼai apaulagaleʼmo kokuʼnapifeʼmo ataeʼmo ge huʼnigeno emineno ma mopafiʼmo leʼniye. 
REV.13.14	Gotiʼa afaʼa ateʼnigeno maiʼneno hogote afela afumo himamuʼaletiʼmo noʼagaya agufa aune kavaʼmo magoʼe kavaʼmo huʼniyaʼmofeʼmo ma mopafi vayaʼmo humi apateʼniye. Agaemo naipeletiʼmo agenopafiʼmo aiʼnigeno falisiya agufa amuʼmo aleʼniyaʼmonanafa ago aleno hateʼniya afela afumo agiʼaleʼmo aliʼa asaga huʼa atesayafeʼmo, auneʼamo alo hutapa maleyo, huno huʼniye. 
REV.13.15	Gotiʼa afaʼa ateʼnigeno maiʼnigenoʼaeʼmo aune yaʼmo alo hu maleʼnaya yaʼmo afaʼa maisiya yaʼmo amiʼnigeno age aiʼniye. Agaemo aune yafeʼmo mono osugune huʼa nehaya vayaʼaifeʼmo apamagiyo, huno hapa paiʼnigeʼa apamagiʼnae. 
REV.13.16	Agaemo afa vayanagi ala apaki vayanagi kagemi yaʼapiʼe vayanagi kagemi yaʼapimo ohaneʼnisiya vayanagi kalavusi aliʼyaʼmo neʼaliya vayanagi afaʼa maiʼnaya vayaʼaifenagi huno lamaga lapayateʼmofi lapanileʼmofi hutapa alagena yaʼamo hu maleyo, huno hapa paiʼniye. 
REV.13.17	Afela afumo alagena yaʼamofi agiʼamofi napaʼamofi huʼa oʼaliʼnisaya vayaʼmogimo afaʼa miya ofaige maketi osuge huʼnae.
REV.13.18	Alagepa huʼa ageteʼa afiʼnaya vayaʼmogimo mani gemo afaʼa afisaya gemo haneʼniye. Alagepa lapakesamo haneʼnisiyana afela afumo napamo afaʼa lekana paiyo. Ani napamo mago vekamo napamo haneʼniye. Ani vekamo napaʼamo sigisi hataleti sigisiti sigisi napamo haneʼniye.
REV.14.2	Apaketeʼnaeʼmo afiʼnovana kokuʼnapatiʼmo apakemo aiʼnaya apakemoʼmo alopa ani haʼyamoʼmo age aigekana huʼa alopa gefatiʼmo hakalu hakalu hugekana agufa apakemo aiʼnageʼna afiʼnove. Apakemo aiʼnaya apakemoʼmo vayaʼmogimo gitamo amagiʼnageno age aigekana agufa apakemo aiʼnae. 
REV.14.3	Vani hataleti foti fo tauseniʼa vayaʼmogimo yagaino neʼapateya vekamo siya aulagalenagi loleʼe loleʼe vayaʼai apaulagalenagi vayatama vayaʼai apaulagalenagi huʼa he tiʼa maiʼneʼapaeʼmo saufa yokemo huʼnae. Apakaemo ma mopafi vayapatiʼmo miya faino hatu maeno apateʼniya vayaʼamogigeʼmo afiʼnaya yokemo huʼnae. 
REV.14.4	Apakaemo aʼneʼeʼmo magokepi lokaeʼa ohavaeʼnaya vayaʼmo yaveyave apaipa vayaʼageʼmo maiʼnae. Apakaemo aikeli sipisipimo haiyategamo uʼnifi akame huʼa neʼvae. Agaemo ma mopafi vayapatiʼmo miya faino hatu maeno apateʼniye. Yu vayaʼmogimo hoyafatiʼmo hogoteno leʼniya neʼyaʼmo aliʼa Gotiʼa amiʼnageno Gotiʼa neʼyaʼmo haneʼniya kava huʼa apakaemo Gotiʼe aikeli sipisipi vekaʼeʼmo vayaʼanimo maiʼnae. 
REV.14.5	Aigofe gemo nosaya vayaʼmo maiʼnayanageʼa vaiʼmo afaʼa oʼapamigae.
REV.14.6	Halate ageʼnovana mago enisole vekamoʼmo alagepa faigoko gemo hanege hanege huno hanesiya gemo alu kotega alu kotegamo maiʼnaya vayanagi muki alu nofi vaya alu nofi vayanagi muki alu apake alu apakemo neʼaiya vayanagi muki alu apakufaʼe alu apakufaʼe vayanagi huno aeno hakalo huno hapa paisiyafeʼmo kokuʼnaʼmo folagateʼmo halelino uʼniye. 
REV.14.7	Halelino neʼunoʼaeʼmo alopa gefatiʼmo hunoʼaeʼmo, Gotiʼa agoti huno apatesiya afinaʼmo ago afole aiʼniyaʼmofeʼmo Gotifeʼmo koli hutetapa agiʼaleʼmo alita asaga hutapa ateyo. Kokuʼnanagi ma mopagi solovala aninagi ma mopafiʼmo uno nelamiya aniʼmogi huno alo huʼniya vekaekeʼmo mono hiyo, huno huʼniye. 
REV.14.8	Huteno uʼnigenoʼaeʼmo mago napa tu enisole vekamo akame huno eno, Alopa taonimo Mamiloni kotegamo atamo leno sagalino hano huʼniye, he, leno sagalino hano huʼniye. Ani taonimoʼa kumai kavaʼamoʼmo lokiya aniʼmo nofi alagafati anikana huno haneʼnigeno muki vayaʼmo apamitenoʼaeʼmo neyo, huno huʼniye, huno huʼniye.
REV.14.11	Atafiʼmo maisageno apakafu nekisigenoʼaeʼmo halinamo aino hano osuno aige aige huno maigiye. Afela afulefeʼmo mono huge aune yatefeʼmo mono huge agiʼalefeʼmo alagena yaʼamo alige huʼnisaya vayaʼmogimo felugaʼe haniʼilagaʼeʼmo maiʼa haga olegayanageno apakafu kige kige huno maigiye, huno huʼniye.
REV.14.15	Ageʼnogenoʼaeʼmo mago alu enisole vekamoʼmo aote mono nopatiʼmo eno hiyateʼmo fai maiʼniya vekaeʼmo alopa gefatiʼmo hunoʼaeʼmo, Ma mopafiʼmo neʼyaʼmo leʼnigenoʼaeʼmo neʼyaʼmo alisana afinaʼmo afole aiʼniyanagi naipekamo alinikuka hatagauka aliyo, huno ha paiʼniye. 
REV.14.16	Ha paiʼnigenoʼaeʼmo hiyateʼmo fai maiʼniya vekamo mopafiʼmo uno lamino neʼyaʼmo hatagaulino uneno hutenoʼaeʼmo ma mopafatiʼmo neʼyaʼmo aliʼniye.
REV.14.17	Mago alu enisole vekamo kokuʼnapi aote mono nopatiʼmo agaeʼeʼmo eno aino fagagiʼniya naipemo aliʼniye. 
REV.14.18	Mago alu enisole vekamo ofalinimo neʼmalaya hiʼyalamuteʼmo haneʼniya ataleʼmo neʼyagaiya vekamoʼmo eno aino fagagiʼniya naipemo aliʼniya enisole vekaeʼmo alopa gefatiʼmo hunoʼaeʼmo, Nofi alagamo ago afu leʼniyanagi ave nege nege naipemo aino fagagiʼniya naipekamo alinikuka ma mopafi nofi alagamo hatagauka aliyo, huno ha paiʼniye. 
REV.14.19	Enisole vekamoʼmo aino fagagifa naipeʼaletiʼmo ma mopafi nofi alagamo hatagaulino uneno huteno nofi alagamo aliteno alopa yafa yuvapafiʼmo yaga auno maleʼniye. Gotiʼa aipamo leno apateʼniyanageno aliʼyaʼamo neʼaliya vekamoʼmo aiyaletiʼmo aeno lata paisiyafeʼmo yuvapafiʼmo maleʼniye. 
REV.14.20	Taonimo malagamo alopa yuvapafiʼmo aiyaletiʼmo aeno latapaiʼnigeno kola aniʼmo uno nelamiya anikana huno uno lamiʼniye. Lamiʼniya kolaʼmoʼa hosi afumo avayafi nofiteʼmo haineno magoke aiyaya huʼnigeno tali hataleti kilomita yatala yakana huno haneʼniye.
REV.15.2	Ageʼnovana mago ani kotuʼmoʼa kalasigana huno aeno ha neleya ani kotuteʼmo atamo nelegeʼna ageʼnove. Ani ani kotuʼmo agiʼnaleʼmo mago vayaʼmogimo afela afumo aeʼa apakasege aune yaʼmo aeʼa agasege napamo agiʼamo aeʼa agasege huʼnaya vayaʼmo he tiʼa maiʼnae. Gotiʼa mago alopa gitagana agufa yaʼmo apamiʼnigeʼa amagiʼnae. 
REV.15.3	Apakaemo Moseseʼa Goti aliʼyaʼamo neʼaliya vekamo yokemo aikeli sipisipimo yokeʼamo huʼnae. Ani yokemo huʼapaeʼmo,
REV.15.3	Ala kava neʼmo kayamufaʼage Gotigae, huʼa, Magoʼe kavaʼmo nehanageʼapaeʼmo hapau neʼaiye. Apaote vayaʼaiteʼmo yagaika neʼapatana ala kini vekaʼapimogae, huʼa, nehana kavakamo kanale kavaʼageʼmo haneʼnigeka lama ge kavaʼmo nehane. 
REV.15.4	O Ala kava nene, huʼa, kagaikageʼmo kaote vekamo maiʼnanaʼmofeʼmo ina lagimo kagaefeʼmo koli osuʼa kagikaleʼmo aliʼa asaga osugae. Kagaemo anonaʼapilefeʼmo alagepa huka alika fako huka apateteka neʼapamina kavakamo ago afole aiʼniyaʼmofeʼmo muki alu nofi vaya alu nofi vayaʼmogimo eʼa kaulagaleʼmo kagaetefeʼmo mono hugae,
REV.15.4	huʼa huʼnae.
REV.15.6	seveniʼa enisole vayaʼmogimo seveniʼa kayoʼmo aliʼnaya vayaʼmo aote mono nopatiʼmo emi eʼnae. Alagepa kukenamo alave alaveʼage nehiya kukenamo vaiʼa aliʼnaya vayaʼmogimo hapaifiʼyaleʼmo goliletiʼmo alo huʼnaya kukenamo vaiʼa aliʼnae. 
REV.15.7	Mago vekamo loleʼe loleʼe vayapati vekamoʼmo seveniʼa goli yuvapamo alino seveniʼa enisole vayaʼmo apamiʼniye. Gotiʼa maige maige huno maiʼneno maino hano osuno neʼmaiya Gotiʼa aipamo leno neʼapateya kavaʼmo yuvapafiʼmo havaiteʼniye. 
REV.15.8	Gotiʼa ha le konali yaʼaʼe ayamufaʼamoʼeʼmo ata legekana huno nelegeno halinamo ailino aote mono nopiʼmo uno haino havai teʼnigeʼapaeʼmo muki vayaʼamo afaʼa uʼa haiʼa oʼuʼnisageʼapaeʼmo seveniʼa enisole vayaʼmogimo seveniʼa kayotetiʼmo apamagime apamagime uʼa apamagiʼa hano hutesageʼapaekeʼmo afaʼa uʼa haigae.
REV.16.5	Aniteʼmo neʼyagaiya enisole vekamoʼmo hunoʼaeʼmo,
REV.16.5	O Ala kava nene, huno, Kagaemo fatago vekamo maiʼnane. Hogoteka maiʼneka hemeniʼeʼmo neʼmainanageka henagaʼaʼeʼmo alagi maisana vekamo maiʼnane. Kagaemo kavaʼapimo alika fako huka apatetekaeʼmo fatago kavaʼmo nehane. 
REV.16.6	Apakaemo apaote vayakamo kamitimo apamagiʼnageno kolaʼapimo asagauno aiʼniyaʼmofeʼmo hosu kavaʼapimo anonaʼapileʼmo kolaʼmo nesayafeʼmo apamiʼnane. Kolaʼmo nesaya vayaʼmo maiʼnayaʼmofeʼmae,
REV.16.6	huno huʼnigeʼna afiʼnove. 
REV.16.7	Hutegeʼna afiʼnovana ofalinimo neʼmalaya hiʼyalamutetiʼmo hunoʼaeʼmo, He, Ala kava neʼmo Gotigamae. Lokiya vekamae. Alagepa huka alika fako huka apatetekaeʼmo fatago kavakamo nehane, huno huʼnigeʼna afiʼnove.
REV.16.8	Hutegeno napa fo enisole vekamoʼmo yuvapaʼamo alinino uno yegeleʼmo aino lakiʼnigenoʼaeʼmo Gotiʼa yegemoʼmo leno pasagalisiya himamuʼamo amiʼnigeno yegemoʼmo leno pasagaliʼniye. 
REV.16.9	Yegemoʼmo leno pasagaliʼnigeʼapaeʼmo ma mopafi vayaʼmogimo Gotiʼa ani kayoʼmo apamiʼniya kavaʼmo afoʼamo agiʼaleʼmo huʼa faipa huʼa ateʼnae. Apaipamo aliʼa afe oleʼnayaʼmofeʼmo agiʼaleʼmo aliʼa asaga huʼa oʼateʼnae.
REV.16.11	Huʼnagenoʼaeʼmo lusi apamuʼmo apaleʼnigeno apakafu kiʼniyaʼmofeʼmo kokuʼnapi neʼmaiya Goti agiʼaleʼmo huʼa faipa huʼa ateʼnayaʼmonanafa apaipamo aliʼa afe leteʼa hosu kavaʼapimo oʼataleʼnae.
REV.16.13	Hutegeʼna ageʼnovana mago hosu aune vekamo alopa nagaloʼyavemo avayafatiʼmo emiʼnege mago alu hosu aune vekamo afela afumo avayafatiʼmo emiʼnege mago hosu aune vekamo aigofe aune vekamo avayafatiʼmo emiʼnege huʼnae. Ani loleʼe magoʼe hosu apaune vayaʼmo esokana huʼa maiʼnageʼna apakeʼnove. 
REV.16.14	Apakaemo hosu apaune vayaʼmo maiʼneʼapaeʼmo noʼagaya agufa aune kavaʼmo huʼnae. Apakaemo muki yagaiʼa neʼapataya kini vayaʼaitegaʼeʼmo u eʼa huʼa alopa afinaʼmo muki lokiyaʼaʼe Gotiʼa lekana pai maleʼniya afinaʼmo kamemo hisayafeʼmo aliʼa anupa huʼa apateʼnae.
REV.16.16	Hutegeʼapaeʼmo hosu apaune vayaʼmogimo kini vayaʼmo mago mopamo agiʼamo Himulu gefatiʼmo Amaketoni kotegamo aliʼa anupa huʼa apateʼnae.
REV.16.18	Huno hutegeno hafosamoʼmo alino alave alave huʼnigeno alopa agemo aiteno hakalu hakalu huʼnigenoʼaeʼmo lusi imimaʼmo aliʼniye. Ani lusi imimaʼmo vayaʼmo ma mopafiʼmo maiʼnagenoʼaeʼmo neʼaliya agufa imimaʼmo oʼaliʼnifa aeno agaseʼniya agufa imimaʼmo aliʼniye. 
REV.16.19	Lusi imimaʼmo aliteno alopa taonifi mopamo alino aino akaka vaeʼnigeno alino fako huno loleʼe magoʼe atupamo hamaleʼniye. Muki alu kotega alu kotegamo haneʼniya taonimo asagauno aiʼniye. Gotiʼa alopa taonimo Mamiloni taonieʼmo age okanino agesamo afiteno nofi alagafati aniʼmo kapufiʼmo havai teʼniya aniʼmo alino amiʼniya kava huno aipamo leno apateteno lusi kayoʼmo apamiʼniye. 
REV.16.20	Muki ani agoʼnanenaʼmo aune heʼnigeno muki aveʼeʼmo aune heno uno lageso hisiyafeʼmo uʼniye. 
REV.16.21	Kokuʼnapatiʼmo lusi ko mopa koʼmo ma mopafi vayaʼaitegamo aiʼniye. Magoke magoke ko mopa koʼmo kana huʼniya yaʼamo lole laisi kukana huno kanaʼamo haneʼniye. Gotiʼa lusi ko mopa ko kayotetiʼmo apamagiʼniyaʼmofeʼmo Goti agiʼaleʼmo huʼa faipa huʼa ateʼnae.
REV.17.2	Ma mopafiʼmo ala kini vayaʼmogimo agaeʼeʼmo kumai kavaʼmo huʼnae. Vayaʼmogi aniʼmo neteʼapaeʼmo negi nagi nehaya kava huʼa muki ma mopafi vayaʼmogimo ani a kanoʼeʼmo kumai kavaʼmo huteʼa negi nagi kavaʼmo huʼnae, huno naha paiʼniye.
REV.17.4	Ani a kanomoʼmo lusi moniletiʼmo miya nefaiya agufa kukenamo oko kukena yaʼe haesa kukena yaʼeʼmo vaino aliʼnigeno goli konali yanagi lusi moniletiʼmo miya nefaiya konali yafanagi alagepa sesugi huno agufaleʼmo vaino aliʼnigeno agufaletiʼmo alave alaveʼageʼmo huʼniye. Agaemo goli kapumo ayapiʼmo aliʼnigeno ani kapufiʼmo alagi hosu faipa yaʼe kumai kavaʼmo nehaya kavaʼeʼmo havai teʼniye. 
REV.17.5	Hanileʼmo haneʼniya agimo aepaʼamo fala ki agiʼamo avoʼmo kae maleʼniya agimo
REV.17.5	huno huʼniye. 
REV.17.6	Ani a kanomoʼmo asole apaote vayaʼmo nefaliya kavaʼmo aepa a kanomo maiʼnenoʼaeʼmo Yesu agiʼalefeʼmo faliʼnaya vayaʼai kolaʼapimo neteno negi nagi huʼnigeʼna ageʼnove. Ageteʼnaeʼmo lusi kava huʼna nahau aiʼnove.
REV.17.8	Ageʼnana afela afumo hogoteno maiʼniyana hemenimo oʼmaiʼniyanageno henagaʼamo ive kelifatiʼmo afole aisigeno alagi alino agoʼya lagauno atalegaiye. Ma mopafi vayaʼmo Gotiʼa ma mopamo alo osuʼniya afinaʼmo afaʼa maisaya yaʼmo aliʼnisaya vayaʼai apakiʼapimo haneʼniya mukufiʼmo avoʼmo okaeʼnisiya vayaʼmogimo afela afumo ageteʼapaeʼmo hapau aigae. Hogoteno maiʼniyana hemenimo oʼmaiʼniyanageno halate henagaʼamo afole aigiyaʼmofeʼmo hapau aigae.
REV.17.9	Alagepa huʼa afisayafeʼmo alagepa huʼa afisaya agufa apakesamo haneno. Seveniʼa agenopamo haneʼniya kava huno a kanomoʼmo seveniʼa avefiʼmo itopaleʼmo maiʼniya avemo haneʼniye. Ani kava huno seveniʼa agenopamo haneʼniya kava huʼa seveniʼa kini vayaʼmo maiʼnae. 
REV.17.10	Faefuʼa kini vayaʼmo hano hutageno magoke kini vekamo maiʼnigeno mago alu kini vekamo hemenimo afole oʼaiʼniye. Afole aitenoʼaeʼmo aise afinaʼmo maigiye. 
REV.17.11	Afela afumo hogoteno maiʼniyanageno hemenimo oʼmaiʼnigeno napa eiti kini vekamo maiʼniye. Agaemo seveniʼa kini vayapati vekamo maiʼniyanageno alino agoʼya lagauno atalegaiye. 
REV.17.12	Ageʼnana afela afumo lokiyaʼamo naya loleʼa lokiyaʼamo haneʼniya kava huʼa naya loleʼa kini vayaʼmo maiʼnae. Hemenimo yagaiʼa noʼapatayanageno himamuʼapimo apamisigeʼapaeʼmo afela afuʼeʼmo magokepi lokaeʼa magoke aovafiʼmo aise afinaʼmo yagaiʼa apategae. 
REV.17.13	Apakaemo magoke apaipa apakesamo aliteʼa afela afumo himamuʼapimo amiteʼa aiyafiʼmo maigae. 
REV.17.14	Apakaemo aikeli sipisipiʼeʼmo kamemo hisayana sipisipimoʼmo ago huno aeno apakasegaiye. Agaemo ala kava vayaʼai ala kava vekaʼapimo maiʼneno kini vayaʼaiteʼmo yagaino neʼapateya kini vekamo maiʼniyaʼmofeʼmo huno aeno apakasegaiye. Lekana paino apateʼneno keya aeno ge huʼniyanageʼa oʼataleʼa akame nehaya vayaʼmogimo agaeʼeʼmo magokepi lokaeʼa maigae, huno huʼniye.
REV.17.16	Afela afu naya loleʼa lokiyaʼamo haneʼniya kava huʼa naya loleʼa kini vayaʼmogi maiʼnae. Apakaemo kumai kavaʼmo huteno monimo neʼaliya a kanoeʼmo apaini hugae. Apakaemo kukena yaʼamo asagiʼa atalesageno agufalagaʼageʼmo maiʼnisigeʼapaeʼmo ame heʼa neteʼa atafiʼmo kaeʼa sagaliʼa atalegae. 
REV.17.17	Na kava hinageʼapaene. Gotiʼa ani kavaʼmo hugae, huno hu maleʼniya kavaʼmo hisayafeʼmo ani agufa apaipamo apamiʼnigeʼa magoke apaipamo aliteʼa yagaisaya himamuʼapimo afela afumo amiteʼa aiyafiʼmo maime maime neʼagenoʼaeʼmo Goti geʼamo afole aiʼniye. 
REV.17.18	Ageʼnana a kanomo maiʼniya kava huno alopa taonimoʼmo yagaiʼa neʼapataya kini vayaʼaiteʼmo yagaino neʼapateya taonimo Mamiloni taonimo haneʼniye, huno naha paiʼniye.
REV.18.1	Hutegeʼnaeʼmo ageʼnovana mago alu enisole vekamo kokuʼnapatiʼmo emineʼnigeʼna ageʼnove. Lusi himamuʼamo aliʼnigeno ha le konali yaʼamoʼmo ma mopafiʼmo aeno ha leʼniye. 
REV.18.2	Alopa gefatiʼmo ge hunoʼaeʼmo, Alopa taonimo Mamiloni taonimo atamoʼmo leno hano huʼniye. He, leno hano huʼniye. Hosu enisole vayanagi muki hosu apaune vayanagi muki oʼne namagi alagi hosu faipa namagi huʼa ani taonimo no atufaʼaleʼmo maiʼnae. 
REV.18.3	Ani taonifiʼmo haneʼniya kumai kavaʼmoʼmo nofi alagafati aniʼmo lokiya anikana huno haneʼnigeʼapaeʼmo muki alu kotega alu kotegamo maiʼnaya vayaʼmogimo neʼnae. Ma mopafi kini vayaʼmogimo agaeʼeʼmo kumai kavaʼmo huʼnae. Agaemo lusi kava huno haʼye huʼnigeʼapaeʼmo ma mopafi misinisi vayaʼmogimo aliʼa maketi huteʼa asole kagemi yaʼapimo haneʼniya vayaʼmo hamaleʼnae, huno huʼniye.
REV.18.5	Agaemo hosu kavaʼmo huno maleme maleme uno haiʼnigeno kokuʼnapiʼmo uno haiʼnigeno Gotiʼa hosu kavaʼaeʼmo age okanino agesa afifi nehiye. 
REV.18.6	Lapamiʼniya kava hutapa amiyo. Hosu kavaʼamo anonaʼalefeʼmo lole yaʼmo alita maleta lokaetapa amiyo. Agaiʼa kapufiʼmo lapamiʼniya anitefeʼmo loleʼmo maleta lokaetapa amiyo. 
REV.18.7	Agaemo konali yafeʼmo haʼye huʼnigeno aliʼniya yatefeʼmo agafu kisigeno kage kage hisiyafeʼmo amiyo. Agaiʼaeʼmo hunoʼaeʼmo, Muki vayaʼaiteʼmo yagaiʼna neʼapatova a kanomo maiʼnove. Kogu aʼmo oʼmaiʼnove. Afaʼa yulagefa oʼaiʼna alagepa huʼna maige maige huʼna maiguve, huno nehiyaʼmofeʼmo 
REV.18.8	asole kayoʼmo magoke afinaʼmo aligiye. Kaita haisigeno yulagefa aitenoʼaeʼmo lusi kava huno aga tegaiye. Ala kava neʼmo Gotiʼa agoti huno neʼateya vekamo muki lokiyaʼaʼe vekamo maiʼniyaʼmofeʼmo atamoʼmo leno sagalino hano huno atalegaiye, huno huʼniye.
REV.18.10	Agafu kisigeʼapaeʼmo lusi kava huʼa apamoʼya aiteʼa afagitega maiʼneʼapaeʼmo, kage kage huteʼa, alopa taonimo Mamiloniyo, huʼa, himamu taoniyo. Aise afinaʼmo magoke aovafiʼmo hosu kavakamo anonakalefeʼmo aliʼnane, huʼa hugae. 
REV.18.11	Kagemi yaʼapimo miya faisaya vayaʼmo oʼmaigayaʼmofeʼmo ma mopafi misinisi vayaʼmogimo aviʼyaʼmo huʼa yulagefa aigae. 
REV.18.12	Mago vayaʼmogi goli yafanagi siluva yafanagi konali yafanagi sesugi alagepa kenagi oko kenagi silika kenagi haesa kenagi muki alu alagepa atu alu alagepa atuʼmo neʼaiya yosagi afela afumo avetetiʼmo alo huʼnaya yanagi alopa miyatetiʼmo miya nefaiya yosagi haesa kapaletiʼmo alo huʼnaya yanagi aeni kapaletiʼmo alo huʼnaya yanagi lapasa lapase yafanagi 
REV.18.13	kimamufagi neʼyateʼmo neʼmalaya yanagi atafi kaeʼnageno alagepa atuʼmo neʼaiya yanagi masave malasinigi apakufaleʼmo faleʼnageno alagepa atuʼmo neʼaiya uveligi nofi alagafati aninagi neʼnaya uveligi peleti maya falaovagi laisigana neʼyaʼmo agiʼamo vitigi pulumakagi sipisipigi hosigi hosimo talalagi afa aliʼyaʼmo neʼaliya vayanagi huʼa miya ofaigae. 
REV.18.14	Misinisi vayaʼmogimo agaefeʼmo huʼapaeʼmo, Muki yafeʼmo kahaʼye huʼnigeka alisanafeʼmo kahauʼniya yaʼmo ago hano huʼniye. Muki kagemi yakaʼe konali yakaʼeʼmo alagi hano huʼniyanageka halate oʼaligane, huʼa hugae. 
REV.18.15	Misinisi nehaya vayaʼmogimo ani taonifiʼmo maketi huteʼa alopa kagemi yaʼapimo aliʼnaya vayaʼmo afagitega maigae. Agaeʼeʼmo magokepi apakafu kisiyafeʼmo apamoʼya aiteʼa afagitega maiʼneʼa aviʼyaʼmo huʼa yulagefa aiʼa ategae. 
REV.18.16	Kage kage nehuʼapaeʼmo, Alopa taonimoʼa alagepa kenagi oko kukenagi haesa kukenamogi huno vaino aliʼniye. Goli konali yanagi alagepa yafa konali yanagi sesumogi huno vaino aliʼniyaʼmonanafa 
REV.18.17	magoke afinaʼmo muki yaʼamo ataleʼnigeno alagi lageso huʼniye, huʼa hugae.
REV.18.17	Muki vayaʼmo sipileʼmo neʼaliya vayanagi sipifiʼmo uʼnaya vayanagi sipifi aliʼyaʼmo neʼaliya vayanagi huʼa muki vayaʼamogimo solovala aniteʼmo misinisi nehaya vayaʼmogi huʼa afagitega he tiʼa maiʼnae. 
REV.18.18	He tiʼa maiʼneʼa ageʼnayana ata leʼnigeno halinamo aiʼnigeʼa ageteʼapaeʼmo, haiya taonimoʼa ani taonigana huno haneʼniye, huʼa hugae. 
REV.18.19	Mumusopamo aliʼa apakenopafiʼmo yaga auʼa faleteʼa aviʼyaʼmo huʼa yulagefa aiʼa ateteʼapaeʼmo kage kage nehuʼa, muki sipimo solovala aniteʼmo neʼvaya sipimo afoʼamogimo taonifiʼmo haneʼniya kagemi yaʼaletiʼmo kagemi yaʼapiʼe vayaʼmo hamaleʼnayana magoke afinaʼmo alopa taonimo hano huʼniye, huʼa hugae.
REV.18.22	Gitamoʼmo age aige alu yoke alu yokemo huge feliyopa huge pikulimo huge nehiya gemo halate kagaetegatiʼmo magoʼe huʼa oʼafigae. Alu aliʼya alu aliʼyateʼmo ageʼnisaya vayaʼmogimo halate kagaetegamo aliʼyaʼmo alisageʼa oʼapakegae. Monu yafaʼmoʼa viti alagamo lata nepaigeno age neʼaiya agemo halate kagaetegatiʼmo age aisigeʼa oʼafigae. 
REV.18.23	Mago lamumoʼmo halate kagaetegamo aeno ha olegaiye. Aʼmo aliʼnisaya ve anagaʼe veleʼmo maiʼnisaya aʼmafaʼnemogiʼeʼmo veyalavemogimo halate kagaefeʼmo amuse nehaya gemo hisageʼa oʼafigae. Kagae misinisi vayakamogimo ala apakiʼapimo ma mopafi vayaʼai apaulagaleʼmo hogote apakiʼapimo aliʼnae. Kagaemo Satani himamuʼaletiʼmo noʼagaya aune kavaʼmo hutekaeʼmo muki alu kotega alu kotegamo maiʼnaya vayaʼai apakesamo faiʼnane. 
REV.18.24	Agaemo Gotitegati gemo alini eʼa aeʼa hakalo huʼa hapa nepaiya vayaʼe apaote vayaʼeʼmo kamitimo apamagiʼniye. Muki ani apamagiʼniya vayaʼai kolaʼapimo ani taonifiʼmo haneʼnigeno Gotiʼa kahauya huno ageʼniye, huno huʼniye.
REV.19.1	Hutegeʼna afiʼnovana asole vayaʼmogimo neʼaiya agufa apakemo aiʼnageʼna afiʼnove. Kokuʼnapiʼmo maiʼneʼa Himulu gefatiʼmo huʼapaeʼmo, Haleluya, huʼa huʼnae. Ani gemo aepaʼamo Goti agiʼaleʼmo alitapa asaga hiyo. Gotitimoʼmo apakufamo alino katino neʼapateya vekamae. Agaiʼageʼmo himamuʼaʼe vekamo maiʼniyaʼmofeʼmo agiʼaleʼmo aliʼa asaga huʼa ateyo. 
REV.19.2	Alagi lama ge huno fatago kavaʼmo huno alino fako huno neʼapate. Agaemo magoʼe huno kumai kavaʼmo huteno monimo neʼaliya a kanomo agoti huno ateʼniye. Ani a kanomoʼa kumai kavaʼmo hutenoʼaeʼmo muki ma mopafi vayaʼmo alino hosu huno apateteno Goti aliʼyaʼamo neʼaliya vayaʼamo kamitimo apamagiʼnigenoʼaeʼmo anonaʼalefeʼmo kayoʼmo amiʼniye, huʼa huʼnae. 
REV.19.3	Halate alopa gefatiʼmo ge huʼapaeʼmo, Haleluya, Atamoʼmo leno saga liʼnigenoʼaeʼmo halinaʼamoʼmo muki afinaʼmo aino hano osuno ailino eno haine neʼe, huʼa huʼnae. 
REV.19.4	Tuveti foʼa vayatama vayaʼe loleʼe loleʼe vayaʼmogiʼeʼmo asagau aiʼa yagaino neʼapateya vekamo siyaʼaleʼmo fai maiʼniya Gotifeʼmo mono huteʼapaeʼmo, Lama ge Haleluya, huʼa huʼnae.
REV.19.7	Amuse huta lamogaga aiteta agiʼaleʼmo alita asaga higetao. Na kava hinagetaene. Sipisipi vekamoʼmo aʼmo alisiya afinaʼmo ago afole aiʼnigeno aʼamo agaiʼamo alo huno ateʼniyaʼmofeʼmae. 
REV.19.8	Alagepa huno yaveyave huteno aeno ha leʼniya kukenamo oʼaniʼya ofaiʼniya kukenamo vaisiyafeʼmo amiʼniye, huʼa huʼnae. Ani alagepa kukenamo haneʼniya kava huno Gotiʼa fatago kavaʼamo apaote vayaʼamo apamiʼnigeʼa vaiʼa aliʼnaya kavaʼmo haneʼniye.
REV.19.10	Naha paiʼnigeʼna agaefeʼmo mono hisuvafeʼmo aiyafiʼmo asagauʼna aiʼnogenoʼaeʼmo, Nagaefeʼmo mono osuvo. Kagaeʼe konagakamogiʼeʼmo Yesufeʼmo ava geleʼmo atafauʼa alagi huʼnaya konagakamogiʼeʼmo magoke agufa aliʼyaʼmo neʼalune. Gotifekeʼmo mono huvo. Goti Aunemeʼamoʼmo Gotitegati gemo alini eʼa aeʼa hakalo huʼa hapa nepaiya vayaʼmo ani gemo apamiʼnigeʼa Yesufeʼmo ava gemo nehae, huno naha paiʼniye.
REV.19.12	Aulagalaʼmoʼa ata legekana huno nelegeno agenopaleʼmo asole kakolitamo kini vayaʼmogi maleʼa neʼaliya agufa kakolitamo maleno aliʼniye. Agaiʼa agufaleʼmo agiʼamo avoʼmo kae maleʼniya agimo agaiʼageʼmo afiʼniyana muki vayaʼmogi oʼafiʼnae. 
REV.19.13	Yatala kukena yaʼaleʼmo kolaʼmo haneʼniye. Agiʼamo Goti geʼagana huno neʼmaiya vekamae. 
REV.19.14	Kokuʼnapiʼmo asole ati vayaʼmogimo yaveyave kukenamo vaiʼa aliteʼa yaveyave hosileʼmo fai maiʼneʼa akame huʼa uʼnae. 
REV.19.15	Avayafatiʼmo emineʼniya naipemo ave nege nege naipeʼaletiʼmo alu kotega alu kotegamo maiʼnaya vayaʼmo kame huno apatesiya naipemo avayafatiʼmo emineʼniye. Agaemo aeni kayotetiʼmo yagaino apategaiye. Gotiʼa muki lokiyaʼaʼe vekamoʼmo lusi kava huno aipamo leno neʼapateyanageno agaemo alopa yuvapafiʼmo aiyalatetiʼmo aeno latapaisigeno kolaʼapimoʼmo anikana huno heno lamigiye. 
REV.19.16	Kukena yaʼalenagi alutenagi huno agiʼamo avoʼmo kae maleʼniye.
REV.19.18	Lapakaemo kini vayaʼai apakufafatiʼmo apameʼamo nege ati vayaʼaiteʼmo yagaiʼa neʼapataya vayaʼai apakufafatiʼmo apameʼamo nege lokiya vayaʼai apakufafatiʼmo apameʼamo nege hosi anagaʼai apakufafatiʼmo apameʼamo nege hosileʼmo fai maiʼnaya ati vayaʼai apakufafatiʼmo apameʼamo nege muki vayaʼmo afaʼa maiʼnaya vayanagi kalavusi aliʼyaʼmo neʼaliya vayanagi hutapa apakufafatiʼmo apameʼamo nege apaki haneʼniya vayaʼai apakufafatinagi apaki ohaneʼniya vayaʼai apakufafatinagi hutapa eta apameʼamo nege hugae, huno hapa paiʼniye.
REV.19.20	Agaemo afela afuʼe aigofe aune vekaʼeʼmo anatafauno kalavusi huno anateʼniye. Aigofe aune vekamoʼmo afela afumo agiʼalefeʼmo aeto agufa noʼagaya aune kavaʼmo huteno afela afumo alagena yaʼamo aliteʼa afela afumo auneʼalefeʼmo mono nehaya vayaʼaifeʼmo hogoteno humi apateʼniye. Lole vekalaʼmo ofaliʼana afaʼa maiʼnaʼagenoʼaeʼmo ata kotuʼmo sofa yafapiʼmo neleya ata kotupiʼmo alino yaga auno anataleʼnigeʼana maiʼnaʼae. 
REV.19.21	Hosileʼmo fai maiʼniya vekamoʼmo avayafatiʼmo emineʼniya naipeletiʼmo mago vayaʼmo apaiʼnigeʼa faliʼnageno nama anagaʼmogimo eʼa apakufafatiʼmo apameʼamo neʼa apamu huʼnae.
REV.20.2	Agaemo alopa nagaloʼyavemo akeyaʼvilaga maiʼniya nagaloʼyavemo agiʼamo Nevoʼae huno hanege mago alu agiʼamo Sataniʼae huno hanege huʼniya vekamo atafauno seli nofitetiʼmo kino ateʼnigeno vani tauseniʼa kafugamo maiʼniye. 
REV.20.3	Atafauno ive kelifiʼmo yaga auno ateʼneno alagi yakino oʼatesiyafeʼmo loki ae maleteno kameletiʼmo faleno akani maleʼniye. Enisole vekamoʼmo nagaloʼyavemoʼmo alu kotega alu kotegamo maiʼnaya vayaʼmo apayateʼmo oʼalisiyafeʼmo ive kelifiʼmo yaga auno ateʼnigeno maime maime neʼviyanageno vani tauseniʼa kafugamo hano hutesigenoʼaeʼmo aise afinaʼmo afaʼa maisiyafeʼmo hatu maeno ategaiye. 
REV.20.4	Ani kavaʼmo ageteʼnaeʼmo magoʼe kavaʼmo ageʼnovana agoti huʼa apatesaya himamuʼapimo aliʼnaya vayaʼmo siyateʼmo maiʼnageʼna apakeʼnove. Ageʼnovana naipeletiʼmo lugoʼapimo heʼa hatagauʼnageʼa faliʼnaya vayaʼai apauneʼapameʼamo apakeʼnove. Ani vayaʼmogimo Goti geʼamo Yesufeʼmo ava gemo hapa paiʼnayaʼmofeʼmo lugoʼapimo heʼa hatagauʼnae. Apakaemo afela afulefeʼmo mono osuge auneʼaeʼmo mono osuge huteʼa hapanileʼe apayateʼeʼmo afela afumo alagena yaʼamo oʼaliʼnae. Apakaemo afaʼa maisaya yaʼmo aliteʼa Kalaisiʼeʼmo vani tauseniʼa kafugamo magokepi maiʼneʼa yagaiʼa apateʼnayaʼmonanafa 
REV.20.5	mago alu vayaʼmo faliʼnaya vayaʼmo ani afinaʼmo he otiʼnayanageʼa vani tauseniʼa kafugamo hano hutesigeʼapaeʼmo he tigae. 
REV.20.6	Hogoteno alino he tino apateʼniya vayaʼmo apaote vayaʼamo maiʼneʼa Goti aulena vayaʼamo maiʼnae. Napa tu falisaya kavaʼmoʼa afaʼa aeno oʼapakasesigeʼa Gotiʼe Kalaisiʼefeʼmo mono huʼa neʼapataya vayaʼmo maiʼneʼapaeʼmo Kalaisiʼeʼmo vani tauseniʼa kafugamo magokepi lokaeʼa yagaiʼa apategae.
REV.20.7	Vani tauseniʼa kafugamo ago utesigenoʼaeʼmo enisole vekamoʼmo Sataniʼmo kalavusifatiʼmo hatu maeno ategaiye. 
REV.20.8	Uno muki alu kotega alu kotegamo maiʼnaya vayaʼmo Gogi nofi vayaʼe Megogi nofi vayaʼeʼmo humi apateteno kamemo hisayafeʼmo asole vayaʼmo ani kahaepamo lekana opaisuna agufa vayaʼmo alino anupa huno apategaiye. 
REV.20.9	Atagu faeʼa uʼa haiʼa Gotiʼa hauʼniya taonifiʼmo maiʼnaya vayaʼmo faiʼa ku aiʼa apateʼnayaʼmonanafa kokuʼnapatiʼmo atamo emineno leno pasaga litegeno 
REV.20.10	Nevoʼmo apayate aliʼniya vekamo yafapiʼmo neleya sofa ata kotupiʼmo alino yaga auno ataleʼniye. Afela afuʼe aigofe aune vekaʼeʼmo maiʼnaʼa kopiʼmo alino yaga auno ataleʼniye. Apakaemo felugaʼe haniʼilagaʼeʼmo alagi apakafu kino hano osuno apakafu kige kige huno maigiye.
REV.20.11	Hutegeʼnaeʼmo ageʼnovana alopa yaveyave siyamo yagaino neʼapateya vekamo siyaʼamo haneʼnigeno mago vekamo ani siyateʼmo fai maiʼnigeʼna ageʼnove. Ma mopaʼe kokuʼnaʼeʼmo ani vekamo augosamo neʼageʼanaeʼmo anaune heʼana uʼana alagi lageso huʼnaʼae. 
REV.20.12	Uʼna ageʼna apakeʼnovana faliʼnaya vayaʼmo apaki haneʼniya vayanagi apaki ohaneʼniya vayanagi huʼa yagaino neʼapateya vekamo siya aulagamo he tiʼa maiʼnageno muki mukuʼamo alino vaka leteno mago alu mukumo afaʼa maisaya yaʼmo aliʼnaya vayaʼai apakiʼapimo haneʼniya mukumo alino vaka leʼniye. Agaemo faliʼnaya vayaʼmogi huʼnaya kavaʼapimo muki asole mukufiʼmo avoʼmo kae maleʼniya kavaʼapilefeʼmo agoti huno apateʼniye. 
REV.20.13	Solovala anipiʼmo faliʼnaya vayaʼmo solovala anipatiʼmo he tige kiʼa apateʼnaya vayaʼmo kanolufatiʼmo he tige faliʼnageno apakupi mafaʼnemo uno maiʼniyatetiʼmo he tige huʼa maiʼnageno agoti huno apateʼniye. 
REV.20.14	Gotiʼa nefaliya kavaʼe vayaʼmo faliʼnageno apakupi mafaʼneʼamo uno neʼmaiya kotegaʼeʼmo alino hano huno ataleʼniye. Ata kotupiʼmo maiʼnaya kavaʼmo agiʼamo napa tu afinaʼmo nefaliya kavaʼmae. 
REV.20.15	Mukufiʼmo afaʼa maisaya yaʼmo aliʼnaya vayaʼai apakiʼapimo haneʼniya mukufiʼmo agetenoʼaeʼmo apakiʼapimo avoʼmo okaeʼniya vayaʼmo ata kotupiʼmo alino yaga auno apataleʼniye.
REV.21.2	Ageʼnovana aote taonimo saufa Yulusalemu taonimo Gotitegatiʼmo kokuʼnapatiʼmo emineʼnigeʼna ageʼnove. Ani taonimoʼmo mago saufa aʼmafaʼnemo veleʼmo maisiyafeʼmo hauʼnigeno alagepa kukena yaʼe alagepa konali yaʼaʼeʼmo vaino aliteno maiʼniya aʼmafaʼnegana huno haneʼniye. 
REV.21.3	Yagaino neʼapateya vekamo siyaʼaletiʼmo alopa gefatiʼmo ge hunoʼaeʼmo, Ageyo, huno, Gotiʼa hemenimo ma mopafi vayaʼeʼmo magokepi lokaeno maigiye. Agaemo apakaeʼeʼmo magokepi lokaeno maisigeʼapaeʼmo vayaʼamo maigae. Gotiʼa agaiʼamo apakaeʼeʼmo magokepi lokaeno maiʼneno Gotiʼapimoʼmo maigiye. 
REV.21.4	Agaemo apaulagafatiʼmo apaunumo alagi alino laneno atalegaiye. Muki vayaʼamo halate magoʼe huʼa ofalige magoʼe huʼa yulagefa oʼaige magoʼe huʼa aviʼyaʼmo osuge magoʼe huno apakafu okige hugiye. Muki kavaʼamo atafa kavaʼmogeno alagi hano huʼniye, huno huʼnigeʼna afiʼnove.
REV.21.6	Naha paiteno magoʼe gemo hunoʼaeʼmo, Aliʼyaʼnimo aliʼna hano huʼnove. Nagaemo aepa fai maleʼnovanageʼna aliʼna hano huʼna atalesuva vekamo maiʼnove. Hogoteʼna maiʼnovanageʼna hemeniʼeʼmo neʼmauvanageʼna henagaʼaʼeʼmo alagi maiguve. Anifeʼmo hapauʼnisiya vayaʼmogimo miya ofaigayanageʼa meti aniʼmoʼa afaʼa maisaya yaʼmo neʼapamiya aniʼmo afaʼa fikumo hefiʼna apamiguve. 
REV.21.7	Aeʼa neʼapakasaya vayaʼmogimo muki yaʼmo alisageʼna Gotiʼapimoʼnamo maisugeʼapaeʼmo mafaʼneʼnimo maigae. 
REV.21.8	Maigayaʼmonanafa vayaʼaifeʼmo koli huteʼa Goti geʼamo neʼatalaya vayanagi apakesamo afiʼa fatago nosaya vayanagi alagi faipa vayanagi vayaʼmo neʼapamagiya vayanagi kumai kavaʼmo nehaya vayanagi Satani himamuʼaletiʼmo noʼagaya agufa apaune kavaʼmo nehaya vayanagi aigofe gotiʼapimogitefeʼmo mono nehaya vayanagi muki agufa aigofe gemo nehaya vayanagi huʼa ata kotuʼmo sofa yafapiʼmo neleya ata kotupiʼmo maigae. Ata kotupiʼmo maisaya kavaʼmo agiʼamo napa tu afinaʼmo falisaya kavaʼmae.
REV.21.10	Goti Aunemeʼafiʼmo naune kavaʼmo huʼna maiʼnogeno navalelino yatala avefiʼmo uno haino nateʼnigeʼna maiʼnogeno aote Yulusalemu taonimo Gotitegatiʼmo kokuʼnapatiʼmo emiʼneʼnigeno alino nave liʼniye. 
REV.21.11	Ani taonifatiʼmo Goti ha le konali yaʼamo aeno ha leʼniya yaʼmo mago alopa moniletiʼmo miya nefaiya yafaʼmo agiʼamo yasipamoʼa aeno ha neleya yafakana huno alino alave alave huʼniye. 
REV.21.12	Lusi yatala yafa lafi kegiʼyamo haneʼnigeno tuolofuʼa lafi kate kitamo haneʼnigeno tuolofuʼa enisole vayaʼmogimo lafi kate kitaleʼmo yagaiʼnae. Lafi kegiʼya kate kitaleʼmo tuolofuʼa Isaleli nofi vayaʼai apakiʼapimo avoʼmo kae maleʼnigeno haneʼniye. 
REV.21.13	Loleʼe magoʼe lafi kegiʼya kate kitamo yegemo haine neʼeya kotegamo hanege loleʼe magoʼe lafi kegiʼya kate kitamo yegemo uno lamino nefaleya kotegamo hanege loleʼe magoʼe lafi kegiʼya kate kitamo magayaga hanege loleʼe magoʼe lafi kitamo mugagayaga hanege huʼniye. 
REV.21.14	Yafa kegiʼyamo faino ateʼniya yafaʼmo tuolofuʼa yafaʼmo haneʼnigeno ani yafateʼmo sipisipi vekamo tuolofuʼa apa vayaʼamogi apakiʼapimo avoʼmo kae maleʼniye.
REV.21.16	Ani taonimo kesigana huno haneʼnigeno aluga aluga atupaʼamoʼmo hailami salami osuno magoke aiyaya huʼniye. Agaemo kanipa kayotetiʼmo maleno agege agege huʼnigeno yatalaʼamo tu tauseni fo hataletiʼa kilomita haneʼnigeno ani kava huno aluga aluga atupaʼamo haneʼnigeno ani kava huno anagaʼaʼeʼmo haneʼniye. 
REV.21.17	Agaemo kanipa kayotetiʼmo maleno agege agege huʼnigeno yafa kegiʼyamo tu hataletiʼa agufa yaʼmo vayaʼmogi apaiyamo yatalaʼagana huno haneʼniye. 
REV.21.18	Kegiʼya yafaʼmo agiʼamo yasipae huno haneʼnigeno taoniʼamo goli yafaʼmo aeno ha neleya goli yafatetiʼmo alo huʼniye. 
REV.21.19	Yafa kegiʼyamo faino ateʼniya yafateʼmo lusi miyatetiʼmo miya nefaiya konali yafaʼmo malete malete huʼniye. Hogoteno faino ateʼniya yafaʼmo agiʼamo yasipaletiʼmo faino atege napa tumo faino ateʼniya yafaʼmo agiʼamo sapaiyaletiʼmo faino atege napa talimo faino ateʼniya yafaʼmo agiʼamo agetiletiʼmo faino atege napa fomo faino ateʼniya yafaʼmo agiʼamo emaloliletiʼmo faino atege huʼniye. 
REV.21.20	Napa faefumo faino ateʼniya yafaʼmo agiʼamo satonikisiletiʼmo faino atege napa sigisimo faino ateʼniya yafaʼmo agiʼamo koniliyaniletiʼmo faino atege napa sevenimo faino ateʼniya yafaʼmo agiʼamo kalisolaitiletiʼmo faino atege napa eitimo faino ateʼniya yafaʼmo agiʼamo peliletiʼmo faino atege napa naenimo faino ateʼniya yafaʼmo agiʼamo topasiletiʼmo faino atege napa tenimo faino ateʼniya yafaʼmo agiʼamo kalisopesiletiʼmo faino atege napa levenimo faino ateʼniya yafaʼmo agiʼamo haiyasiniletiʼmo faino atege napa tuolofumo faino ateʼniya yafaʼmo agiʼamo ametisiletiʼmo faino atege huʼniye. 
REV.21.21	Tuolofuʼa lafi kegiʼya kate kitaleʼmo tuolofuʼa sesumo lusi miyatetiʼmo miya nefaiya agufa sesumo haneʼniye. Magoke sesuletiʼmo vaino vego hu malefa sesu yafatetiʼmo magoke lafi kegiʼya kate kitamo alo huʼniye. Taonifi kateʼmo goli yafatetikeʼmo alo hu maleʼnigeno aeno ha neleya yafakana huno haneʼniye.
REV.21.23	Gotiʼa ha le konali yaʼamoʼmo aeno ha leʼnigeno aikeli sipisipimoʼa lamugana huno aeno ha neleyaʼmofeʼmo yegemoʼe kaimoʼeʼmo aeʼana ha lesaʼa aliʼyaʼanimo alagi ohaneʼniye. 
REV.21.24	Taonimoʼa aeno ha nelegeʼapaeʼmo alu kotega alu kotegamo maiʼnaya vayaʼmogimo aeno ha neleya yateʼmo umenitata hugae. Ma mopafi vayaʼaiteʼmo yagaiʼa neʼapataya kini vayaʼmogimo taonifiʼmo konali yaʼapimo aliniʼa egae. 
REV.21.25	Muki afinaʼmo alagi hani osugiyaʼmofeʼmo lafi kegiʼya kate kitamo alagi yaki maleteno mago afinaʼmo kitamo alagi okigiye. 
REV.21.26	Alu kotega alu kotegamo maiʼnaya vayaʼai konali yaʼapiʼe kagemi yaʼapiʼeʼmo alini uʼa haiʼa taonifiʼmo malegae. 
REV.21.27	Oʼaniʼya faiʼnisiya yaʼmo ani taonifiʼmo ohanegaiye. Apavagage hisiya kavaʼmo nehaya vayaʼmofi aigofe gemo nehaya vayaʼmofi huʼa uʼa ohaigayaʼmonanafa afaʼa maisaya yaʼmo aliʼnisaya vayaʼai apakiʼapimo mukufiʼmo avoʼmo kae maleʼniya vayaʼageʼmo uʼa haigae.
REV.22.3	Gotiʼa mago hosu yafeʼmo ohauʼniya yaʼmo alagi ohanegaiye. Gotiʼa yagaino neʼapateya siyaʼe aikeli sipisipimoʼa yagaino neʼapateya siyaʼeʼmo taonifiʼmo haneʼnisigeʼapaeʼmo Goti aliʼyaʼamo neʼaliya vayaʼamogimo Gotifeʼmo mono hugae. 
REV.22.4	Apakaemo Goti augosafiʼmo agesagenoʼaeʼmo agiʼamo hapanileʼmo avoʼmo kaegaiye. 
REV.22.5	Halate magoʼe huno hani osugiye. Ala kava neʼmo Gotiʼa ha le yaʼmo apamigiyaʼmofeʼmo lamumoʼmo aeno ha neleya yaʼmo alagi ohanegaiye. Apakaemo yagaime yagaime uʼa yagaiʼa hano osuʼa maigae.
REV.22.7	Afiyo, huno, Aise afinaʼmo utesigeʼna emiʼnegauve. Mani mukufiʼmo avoʼmo kae maleʼniya gemo aune gemo akame nehaya vayaʼamo Goti aulena vayaʼamo maiʼnae, huno huʼniye.
REV.22.9	agaemo, afaʼa ato. Nagaemo kagaeʼeʼmo aliʼyaʼamo neʼaluʼa vekaʼalaʼmo maiʼnoʼae. Nagaemo konagakamogimo Gotitegati gemo alini eʼa aeʼa hakalo huʼa hapa nepaiya vayanagi muki vayaʼmogimo mani mukufiʼmo haneʼniya gemo afiteʼa akame nehaya vayanagi huʼna apafaluʼapimoʼnamo maiʼnovaʼmofeʼmo aliʼyaʼamo neʼaluna vayaʼmo maiʼnone. Gotifekeʼmo mono huvo. 
REV.22.10	Alagi afole aisiya afinaʼmo hogo nehiyaʼmofeʼmo mani gemo mukufiʼmo avoʼmo kae maleʼnana gemo aeka ati okaegeʼa agegae. 
REV.22.11	Hosu kavaʼmo nehaya vayaʼmo afaʼa apataleʼnegeʼapao ani hosu kavaʼmo magoʼe huʼa huʼa maiyo. Oʼaniʼya kavaʼmo nehaya vayaʼmo afaʼa apataleʼnegeʼapao ani oʼaniʼya kavaʼmo magoʼe huʼa huʼa maiyo. Alagepa kavaʼmo nehaya vayaʼmo afaʼa apataleʼnegeʼapao ani alagepa kavaʼmo magoʼe huʼa huʼa maiyo. Apaote kavaʼmo nehaya vayaʼmo afaʼa apataleʼnegeʼapao ani apaote kavaʼmo magoʼe huʼa huʼa maiyo, huno naha paiʼniye.
REV.22.13	Nagaemo aepa fai maleʼnovanageʼna aliʼna hano huʼna atesuva vekamo maiʼnove. Hogoteʼna maiʼneʼna hemeniʼeʼmo neʼmauvanageʼna henagaʼaʼeʼmo alagi maisuva vekamo maiʼnove. Aliʼna aepa faiʼna neʼatova vekamo maiʼneʼnaeʼmo aliʼna hano huʼna neʼatova vekamo maiʼnove. 
REV.22.14	Gotiʼa ani kavaʼmo hiyo, ina kavaʼmo osiyo, huno huʼniya gemo akame nehaya vayaʼmogimo Goti aulena vayaʼamogimo taoni lafi kate kipatetiʼmo uʼa haiʼa afaʼa neʼmaiya yaʼmo neʼapamiya yosa alagamo negae. 
REV.22.15	Negayaʼmonanafa kalagana vayanagi Satani himamuʼaletiʼmo noʼagaya agufa aune kavaʼmo nehaya vayanagi kumai kavaʼmo nehaya vayanagi vayaʼmo neʼapamagiya vayanagi aigofe gotiʼapimogitefeʼmo mono nehaya vayanagi muki vayaʼmogimo aigofe kavafeʼmo hapauʼnigeʼapaeʼmo aigofe gemo nehaya vayanagi huʼa ani taonimo malagamo maigae.
REV.22.17	Goti Aunemeʼamoʼe sipisipi vekaleʼmo maisiya a kanomoʼeʼmo, Neʼeyo, huʼana huʼnaʼae. Ani gemo afiʼnisaya vayaʼmogimo, neʼeyo, huʼa hiyo. Anifeʼmo lapauʼnisiya vayaʼmogimo neʼeyo, huʼa nehae. Hapauʼnisiya vayaʼmogimo afaʼa neʼmaiya yaʼmo neʼapamiya aniʼmo fikumo negae, huno hapa paiʼniye.
REV.22.19	Mago vayaʼamogimo mani mukufatiʼmo mago gemo aliʼa ataleʼnisagenoʼaeʼmo Gotiʼa hetamaʼapimo alino atalesigeʼa aote taonifiʼmo uʼa haiʼa oʼmaige afaʼa neʼmaiya yaʼmo neʼapamiya yosa alagamo oʼnege hugae. Ani taoniʼe yosaʼefeʼmo anava gemo mani mukufiʼmo haneʼniye. 
REV.22.20	Ani kavafeʼmo ava gemo huʼna hapa nepauva vekamoʼnamo, He, huʼna, aise afinaʼmo utesigeʼna emiʼnegauve, huʼna hapa paiʼnove, huno hapa paiʼnigeʼa, He, lama ge. Ala kava neʼmo Yesugamo emikeno, huʼa ha paiʼnae.
REV.22.21	Ala kava netimo Yesuʼa mukiʼamogitapamo fikumo lapa maeno lapamino. He lama ge.
