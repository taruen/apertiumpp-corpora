MAT.1.1	Abraham nu David, David nuo Jisu Khrista shühye lüsida; 
MAT.1.2	Abraham yo Isaac pari, Isaac yo James pari; James yo Judas mo pü sazühzürako pariyi. 
MAT.1.3	Süze Juda-e Tamarpü yono Perez mo Zora unyi münuyi; Perez yo Hezron pari mo Hezron yo Aram pariyi; 
MAT.1.4	Aram yo Aminadab mo Aminadab yo Nasahon mo Nashon yo Salmon pariyi; 
MAT.1.5	Salmon-e Rakhab pü yono Boaz ngoyi, mo Boaz-e Ruth yono Obed münuyi, mo Obed yo Jese pariyi; 
MAT.1.6	Mo Jesse yo David Küdeo pariyi, David-e thazü Uria cemipü yono Solomon münuyi. 
MAT.1.7	Mo Solomon yo Rehoboam pari; Rehoboam yo Abijah mo Abijah yo Asa; 
MAT.1.8	Mo Asa yo Jehosafat; mo Jehosafat nu Joram, mo Joram, mo Joram nu Uzia. 
MAT.1.9	Süsari Uzia yo Jothan pari, Jothan yo Ahaz, mo Ahaz yo Hezekia; 
MAT.1.10	Mo Hezekia yo Manasseh mo Manesseh nu Amon, süsa Amon nu Josia. 
MAT.1.11	Süsa puko tüzüh die Babylon lü vota küto müsühce Josia nu Jekhonia mo sazüdzürako münuyi. 
MAT.1.12	Mo puko tüzüh Babilon lü kütasa Jekhonia Salethel münuyi; mo Salethel yo Zerubabel pariyi. 
MAT.1.13	Mo Zerubabel yo Abiud pari; mo Abiud yo Eliakim pariyi; mo Eliakim yo Azor pariyi. 
MAT.1.14	Süze Azor yo Zadok yo Akhim mo Akhim yo Eliud pariyi; 
MAT.1.15	Mo Eliud yo Eliazar mo Eliazar yo Mathan mo Matthan yo James; 
MAT.1.16	Mo James nu Joseph, Mary nopu, süpü yono Jisu Khrista li küti-o münuyi. 
MAT.1.17	Hihibi die Abraham yono vo David kütso nuye kürida; mo David yono votüzüh Babilon lü küvo kütso nuye kürida; süze puko tüzüh Babilon lü küvo lüno vori Khrista kütso ri nuye kürida.
MAT.1.18	Süze, Jisu Khrista kümünu hibi; Pu zu Mary po Joseph unyi küri küto küpo püh ma kütace; unyi küzüh lhü küta mhuzü Mary Kümüsa Rüpü lüno nulhüpü ba küta seyita. 
MAT.1.19	Süsa pu nupu Joseph kümathomi püh zo tina, pu püh müthi mhüzü thüce thinyi mo die mükhrüh pu kha küva lübata. 
MAT.1.20	Eli, pu zü süko müdo kübace, yhie, Nyep-o shoyimi püh pu mholü puce vori die pu yisü, Yhie, No David nu Joseph, no Mary yi püh n cemi thi müprüh tahite. Kükrenamori, pu nu lhüpü kübao sü Kümüsa Rüpü lüno zo kütina. 
MAT.1.21	Pu thüpunumi püh münu süto, mo no Pu za thopüh Jisu zi die cito. Kükrenamori, Pupu thümako küphoma lüno puko küla sü kütona. 
MAT.1.22	Mha hiko thi küta, kükrenamori, Nyepoo sadzühkesemi talü podie; 
MAT.1.23	Yhie Rülimi phosühpü püh nulhü pü yito, sidie thüpunumi püh münu yito, mo puko Pu za thopüh Immanuel thito, mo Immanuel co Jihova uzüh bate; zi püh kümütao tsühyi kütona. 
MAT.1.24	Süsa Joseph pu küzüh lüno co süri die Nyiepoo shoyimi puce po küsü bi die pu cemi zühyita. 
MAT.1.25	Eli, süpü pu nu nura süo münuyi kümothe pupu cemi süpu züh thünothüpu thimo. Süsano nu süo za thopüh Jisu ciyi.
MAT.2.1	Süze Herod küde-o tüce Judea cejü lü Bethlehem rüna lü Jisu münu küyice, Yhie! Nathoco mhaküsemi kropüh Jerusalem lü vori die sü; 
MAT.2.2	Münu züh küba Jewmi küde-o sü dice ba? Kükrenamori, ha nathoco Pu thünyio ngo die pu rüsu to vori küzüna zidie kütsota. 
MAT.2.3	Herod küde-o mha hiko se küsüce; pu mo Jerusalem thüma mütüri pu züh die ulü krokrühyi mota. 
MAT.2.4	Sidie pu pethiküzhoko mo lüsiküseko mütü ci künguyi die pukoce; Khristao sü dipühce münu tozu ta ra ha? Zi kütso. 
MAT.2.5	Puko sü, puce, Judea cejü lü Bethlehem li küti lü to, Kükrenamori, sadzühküseo po hibi die thopüh müta tina; 
MAT.2.6	Mo no Judea cejü lü Bethlehem, no, Judea cejü lü küzhoko dolü künyithoo motazo. Kükrenamori, n yono Küdenumi püh parito, mo süo tho a thüma Isrealko kükhü thi zoto küti na zita. 
MAT.2.7	Süsa Herod mükhrüh mhaküseko cizüh vori die pukoce, dipühküthice u thünyio pari ta shi küti pu tütso thizo die kütsoyi. 
MAT.2.8	Sidie pu süko kütsüh püh Bethlehem lü sü die püko yisü, neko vo die neko tütso thi die unu-o phute. Sidie pu ngoyi lize la vori die ace po süte, a pori Pu rüsu küto na, zisü. 
MAT.2.9	Süze puko küde-o zü rünyiyi die ta zo vota, mo puko nathoco küngo thünyio puko mhuzü ra vo die unu-o khapüh kümüzü thüthi-o pitü lü bata. 
MAT.2.10	Puko thünyio ngoküyice puko nü shühta. 
MAT.2.11	Sidie puko ce-olü lü küyice, unu-o Pu zu Mary züh ba die ngoyi, süna puko nürhüh prü Pu rüsuta. Sidie puko mhadzühko phrühyi die suna, dhunatsa mo mha rüh küthünyiko püh Pu prü sü. 
MAT.2.12	Süsa puko mholüno Jihova puko po Herod ce sala vo hino küta na; puko sho kükre züh sü puko tho puko rünana lü vota.
MAT.2.13	Süze puko ta küta sa, Yhie, Nyepoo shoyi-o Joseph mholü puce vori die sü; no süyite, sidie unu-omo Pu zu unyi züh Egypt lü vo tate, mo I nce po sü kümothe sülü batate, kükrenamoli Herod-e nu tsüo müka va tozu phu zoto kütina, zita. 
MAT.2.14	Süsa pu süri die unu-o mo Pu zu unyi zühyi die tüzühzüh ta Egypt lü prüta. Sidie Herod sata kümothe sülü bata. 
MAT.2.15	Süosü Nyepoo sadzühküse-oe po die; “I Egypt lüno a nuo cipüh pariyi;” zipüh kümüta züo thi tsühyi kütona.
MAT.2.16	Sücesü Herod-e mhaküse süko pu shüh küva seyi die pu nümo shüh ta, sidie mi kütsüh püh mhaküseko celüno putü-o setü küyi bi die Bethlehem mo sushi sümhü küba thüpunumi tse küna mo sükhroko mütü dokhri tsova. 
MAT.2.17	Süosü Jeremiah sadzühküse-oe po püh kümüta; 
MAT.2.18	Rama lü mhakhü püh se, kra mo thükri thi shüh; Rachel po pu nuneko kri krakra, sidie di kütako na pupo pulü luyi mota; süzi küsüo po tsühyi küto na.
MAT.2.19	Süsa Herod sata mütha, Yhie, Nyepoo shoyimi püh Egypt lüno Joseph mholü puce vori die pu yisü; 
MAT.2.20	Sürite, die unu-o mo Pu zu unyi züh ta Israelmi cejülü lavo tate, kükrenamoli unu-o kürhühro phu kübako sü sata kütina. 
MAT.2.21	Süsa pu süri die unu-o mo Pu zu unyi züh ta Isrealmi cejü lü la vori ta. 
MAT.2.22	Eli, pu Archelaus pupo sühlü Judea cejülü küde thi küba seyi die sülüvo müprüh ta. Süri pu mholü Nyepoo celü zü seyi die ta sü Galilee co vota. 
MAT.2.23	Sidie pu vo Nazareth li küti rüna pühlü lhü bata süosü Pu yisü Nazarethmi li die cito; zidie sadzühküsemiko po püh kümüta züo tsühyi küto na.
MAT.3.1	Süze sütüce sü John dzülukhaküsüoe Judea nhatsalümütha die; 
MAT.3.2	Nieko thülü küdeyite, tüyo küde münoto ba küta na. 
MAT.3.3	Süze hiohi Isaiah sadzühküseo pu dzüh po die; mipüh nhatsalü se die; neko Nyepoo sho küsühyite, Pu shopriko thi kümüziyite; zi küta khüo sü pu zo. 
MAT.3.4	Mo John hi Utma püh pu khüne thi, thigi shepha püh pu shepha, süze kopre mo mükhizü püh pu co thi. 
MAT.3.5	Sücesü Jerusalem, Judea, cejü mütü mo Jordan kümütu rüna mütü lüno mi puce vori. 
MAT.3.6	Sidie u küphomako phra sü die pupo Jordan lüno puko püh dzülu püyi. 
MAT.3.7	Eli, pu Phariseeko mo Sadduceeko kükro pu dzülu khaküsülü vori küba ngo küyice puko yisü, Yhie! Nyhibüpü shüyieko, sopühno neko po vori küzü lükhuo mhuzülü tayi no die neko ce po sü-a? 
MAT.3.8	Süna thülü küde küyi se-o po rüthi pariyite. 
MAT.3.9	Sidie nelüno hari Abraham sü hapo zo; süzi küti lüta hite, I neko ce po süto, Jihova-e kütsü hiko yori Abraham nuneko mülhü süyi vezo. 
MAT.3.10	Mo tsüri sühdorü-o püh sühbo phelü müzüzo. Süna sühbo kühopüri u se zhiyi kümokhü ve va die kügü püh melü sü vato. 
MAT.3.11	I-e dzülüno thülü küde küyi dzülu püh neko prüyo küti zo. Eli, asa vori küzüo aceri zhoku, I pu pheku rhiri phrüyi shümo pühyi sümo, 
MAT.3.12	Pue Kümüsa Rüpü mo melü neko püh dzülu püto. Pu lhahüri Pubelü ba, Pu atalha münu die hü kümüsa to, sidie atalhako püh Pu khilü künguyito; eli sabühko püh mhü tayi külho melü müto vato.
MAT.3.13	Sücesü Jisu Galilee lüno tasü Jordan rülü John po Pu püh dzülu pü tozu vori. 
MAT.3.14	Eli, John-e Pu kha die Pu yisü, I npo apüh dzülu küpü müsüh-o lü No ace vori zü me? zita. 
MAT.3.15	Süri Jisu pu zü küla die, tsüzo na a kha hite, kükrenamoli, süzi küsü lüno avü künanyi yono kümatho zho mütü thitsüh sü tozu ba küta na; zita. Süsa John ri thisü toli zita. 
MAT.3.16	Süsa Jisu dzülu pü küyi sa dzülüno ta mha parita; sücesü, Yhie tüko khri Pu prü mo John-e Jihova Rüpüo mükhro püh bi die vekrüzo Pu yo kiri küti ngo. 
MAT.3.17	Sücesü Yhie, Tüyono mhakhü püh; Hihi anu a khrü-o zo, I Pungo a künü thoo zo, zi kiri.
MAT.4.1	Süsa Jisu-e Satan po pu küdo tozu die Rüpüo po Pu hüzüh nhatsalü vota. 
MAT.4.2	Mo Pu tüsozho hieda mo tüzühzho hieda mvo kütasa Pu müri ta. 
MAT.4.3	Süsa küdo küti-o Puce vori die sü, No Jihova nuo zo lize kütsü hiko ce po sü die süko po tsükhrüda thiyite, zita. 
MAT.4.4	Süri pu süo küla die sü, Thümae tsükhrüda libi na mori Jihova talü küpari zü kühopüh ri na rhühyi to; zi küti thopüh müta, zita. 
MAT.4.5	Süsa Satan Pu züh rüna kümüsao lü vo die Pu po kürüsuce pilüyo bayi. 
MAT.4.6	Sidie Pu yisü; No Jihova nuo lize, ntho rütu prüte, kükrenamoli, Pu na Pu shoyimi mülü sü die, kühopühtüce zori n po rütu prü kütsü-püh yori n phe rha mo küto na puko be püh n rhapühyi tato, zi küti thopüh ma küti na. 
MAT.4.7	Jisu puce po die, no n Nyepoo Jihova küdo sü, zi küti tho püh müta zo, zita. 
MAT.4.8	Süsari, Küsüo Pu züh cejüthu kürükrü shüh pühyo vo die cejülü küdeko mo sülü thüshühthürhoko thapüh Pu ka: 
MAT.4.9	Sidie Pu yisü, No tüprü a rüsu to lize I hiko mütü püh n prüto, zita. 
MAT.4.10	Süsa Jisu puce, Satan no tatayi, kükrenamoli, no n Nyepoo Jihova libi rüsu mo Pu shoyi libi thiyi mosü, zi die tho püh kümüzü na. 
MAT.4.11	Süsa küsüo Pu kha va die tata, mo Yhie, Tüyo shoyimi vori die Pu khrühi yita.
MAT.4.12	Süsa Jisu mi John tüpüh küdücelü sü küva seyi die ta sü Galileelü vota. 
MAT.4.13	Sidie Pu Nazareth khava die tasü Zebulun mo Naphtali nyi taralü dzüküzho shice Kapernaumlü vo lhü bata. 
MAT.4.14	Süosü Isaiah sadzühküse-oe po püh kümüta: 
MAT.4.15	Jordan rüshi prüh küvo Zebulun cejü mo Naphtali cejü küsa mo Naphtali cejü dzüküzho sho Galileemi mülü kümoko; 
MAT.4.16	Thüma küzühlü kütako küve küzhopüh ngote; süze cejü küsa mo pu khrilü kübako yori küve prarite; zi müzü. 
MAT.4.17	Süyogwino Jisu mi mütha shühdü die, nelü küdeyite, tüyo küde münoto ba küta na, zita.
MAT.4.18	Süze Jisu Galilee dzüküzho shice ta vo küzüce Pu mi küna sazühzüra nyi Simon Peter liyo kütio mo pü sazüh-o Andrew unyi khuma püh dzüküzholü kügü ta die ngo, kükrenamoli unyi-e khukütümi zo küti na. 
MAT.4.19	Mo Pu unyi yisü, A samüdziyite, I nenyi po thüma kütümi thito; zisü. 
MAT.4.20	Süzi sü mütha unyi khüma kha mha va die Pu sa müdzi ta. 
MAT.4.21	Süsari Pu sülüno ta vo küzüce sazühzüra mi kükre küna Zebedee nu James mo pu sazüh-o John unyi unyi khuma mükhu ba die ngoyi, mo Pu unyi cisü. 
MAT.4.22	Süsa unyi unyi po mo püzu-o khamha va die Pu sa müdzita.
MAT.4.23	Sidie Jisu Galilee cejü mütülü rühu die synagogueko lü mi mütha mo küde züyi küve dzühpo mika, mo thüma dolü küthi künyi lünyiko thi küsührho sü. 
MAT.4.24	Sücesü Syria cejü mütülü Pu dzüh po kümüle shüh vota; momi küthikünyi kükrekre kütiko, küsü rüpü po u kübü kütako, mülo kütako, lasako, mo thürüyozü mütü züh Puce vori mo Pu süko mütü thi küsührho sü. 
MAT.4.25	Süna Galilee lü mo Decapolislü mo Jerusalem mo Judea cejü lüri mo Jordan rü shico thüma krodepüh Pu sa müdzi tata.
MAT.5.1	Süze Pu thümakro-o ngo südie ta cejüthu-o khota, mo Pu kho ba küyice Pu müthaküyiko Pu ce khori. 
MAT.5.2	Sidie Pu Pu ta taga sü puko mütha küsü hibi. 
MAT.5.3	Rüpü celaco kütsakhuko yhevetho, kükrenamoli tüyo küde-e süko sü zo tina. 
MAT.5.4	Krayo kütiko yhevetho, kükrenamoli süko ulü luyi zoto tina. 
MAT.5.5	Ulü kümünüko yhevetho, kükrenamori süko cejüo püh uzü thi zoto tina. 
MAT.5.6	Kümatho dzüh phu küthüri kümüri thiyo kütiko yhevetho, kükrenamoli süko u küchukühi ngozoyi to tina. 
MAT.5.7	Phikümüzhe küneko yhevetho, kükrenamoli süko phikümüzhe ngo zoyi to tina. 
MAT.5.8	Thülü kümüsako yhevetho, kükrenamoli süko Jihova ngo zoto tina. 
MAT.5.9	Vetho küthiko yhevetho, kükrenamoli süko yisü Jihova nune lie ci zoto tina. 
MAT.5.10	Kümatho dzühvena thilinyi kütako yhevetho, kükrenamoli tüyo küde süko zü zo tina. 
MAT.5.11	A na mipo neko mushüh, müthimünyi mo kücezü lünyi po püh neko mütsuyo lize neko yhevetho; 
MAT.5.12	Nenü mo nenü müzüriyite, kükrenamoli tüyo ne zhokhro ve shüh zoto tina, mi süsü bi thazü neko mhuzü sadzüküseko ri mushüh süri zo tina.
MAT.5.13	Neko-e cejüo tsa-o zo; eli mütsa zori pu külhü müdi va lize dipüh püh süo va mülhü layi veta? Süo pu küve pühri di ta die mipo kügü püh zürhüh küdü küva zota to. 
MAT.5.14	Neko cejü küveo zo, cejüthu yo küba rüna mi pu ngomo tayi lhozo; 
MAT.5.15	Mi me müto püh mürhakhro mori metobüh bayo dü mayo, sülize celü kübako mütü va nve bayo. 
MAT.5.16	Süsü bi mipo ne mhatho küve ngo die tüyo küba neko Po Jihova za thikümüleyi küto na ne küve po vekrü zoyite.
MAT.5.17	I thüzhoo mo sadzühküseko zü thi müdi va tozu die vori küti neko lüta hite, I süko thi müdi va mori thi tsüh sü to küvori zo. 
MAT.5.18	Süze I neko ce potü süto, Tü mo cejü dita kümothe mo mha hiko pühri thitsühyi kümothe, thüzhoo lü tü sü küve mori züco ne pühri mhapühceri di tayilho. 
MAT.5.19	Süna thüma kühopühri zü khaküsüko dolü künyithoo zori varhü die süh mi mütha yo lize tüyo küdelü pu yisü künyithoo thi tato. Eli, thüma kühopühri süko müdzi tso die süh mi müthayo lize tüyo küdelü pu yisü künyetho-o thito. 
MAT.5.20	Süti-omoli, I neko ce po süto, neko kümatho po lüsiküseko mo Phariseeko kümatho yezüyi zo kümosa, neko mhapüh dori thi die tüyo küde lü lüküyi di zo.
MAT.5.21	Thazü popüh kümüta; No mi dokhri sü, mo kühopühri küdokhrimi sheti-olü pu müjo va küto kümüprühlü ba küta neko ri se bate. 
MAT.5.22	Süri I nekoce potü süto, thüma kühopühri mhacomhala küdilü pu sazüh züra yo pu nümo, mori pulü rüdayo lize pue shetilü pu müjo küva kümüprühlü bate. Mo thüma kühopühri pu sazühzürami yisü ‘raca’ puco mhama pühri di süziyo lize pue mülhiko kühulü pu kümüprühbate; süri thüma kühopühri ‘No kümüloo’ zidie po lize pu Gehenna mezalü pu kümüprüh bate. 
MAT.5.23	Süna no mhapüh kürüsucelü vo küzüce n sazühzürami n yo künyo küba nsa lüyi lize. 
MAT.5.24	N mha khapüh kürüsüba-o mhuzülü ma die tala vo n sazühzüra süo züh vetho thiva müra die la vori n rüsu thi mosü. 
MAT.5.25	No n yo kenyo küzüo zühdie sholü küta lü küzühve mhayite; molize n yo künyo küzüo n tüpüh sheti küzhoo belü sü, mo küzho süo n tüpüh pu mhu küzhoo belü sü die küzho süo po n tüpüh küdücelü süva ri se lhomo. 
MAT.5.26	I nce potü süto, no vo die presa daprane pühri shu tsova kümothe no sülüno pariyi lho ta zoto.
MAT.5.27	No rügü rüzü sü süzidie popüh küma neko seyi ta zoe; 
MAT.5.28	Süri I neko ce po süto, thüma kühopühri thünomi püh müho die süpü peyo lize pu lüno süpü züh mhaküsü thiva zo. 
MAT.5.29	Süsübi die mhaceno nmhü nzaco nthi müsü tayo lize n moyono süo khi kügü vate; kükrenamoli, nmo mütü kügü püh mezalü sü küva ceri nmoyo zatho püh müdi küva veku. 
MAT.5.30	Mhaceno, nbe nzaco nthi müsü tayo lize, n yono süo da kügü vate; kükrenamoli nmo mütü püh mezalü kügü küva ceri nmoyo zatho püh müdi küva veku.
MAT.5.31	Süze thüma kühopühri pu cemi khava to lize pukha küva lüsi püh pu prüte, zi küti po püh müzü. 
MAT.5.32	Süri, I nekoce po süto, thüma kühopühri kürügükürüzü na zo kümo sa pu cemi khava lize pu püh kürügükürüzülü süva zo; mo kühopühri pu khaküva pü yi lize pu ri kürüzü thi tazo.
MAT.5.33	Süsari, no kücezü po rushühta mori; n Nyepo-oce n zü khaküsüko thitsühyite; zidie thazü küramiko celü popüh kümüta nekori seyita zo. 
MAT.5.34	Eli, I nekoce po süto, mhapühri po rushüh hi; türi po rüshüh hi; süosü Jihova küdeba zo kütina: 
MAT.5.35	Mori, cejüri po rushüh hi; kükrenamoli, süosü Jihova phekhra-o zo tina, mori Jerusalem ripo rushüh hi; süosü Küde küzhoo nade zo tina. 
MAT.5.36	Mori, no npi ripo rushüh hi; kükrenamoli no thüpitha pri pühri thi mütü, mori thi müga ri yilho tina. 
MAT.5.37	Süri n zü ‘I’ zilize ‘I’ ziyi mo ‘MO’ zilize ‘MO’ ziyi; modie sü zü ta lize süko küsüo celü pari tazo.
MAT.5.38	Mhü püh khü mhü püh, hu püh khü hu püh, zi püh kümüta neko ri se bata zo. 
MAT.5.39	Eli, I nekoce po süto, thüma küsümi müsüh thihi; süzi kütao mori thüma kühopühri n bro n zaco vü lize, kükreco ri kürüh püh prüte. 
MAT.5.40	Mo, thüma kühopühri n bola khiyi ta nyi die thüzhoolü künyo sü ta lize n khü ri rhüpüh prü vate. 
MAT.5.41	Süze thüma kühopühri n kümu thi die n züh maldo püh vo to ta lize, pu züh maldo küna ri vovate. 
MAT.5.42	Mha khapüh nce shoyo kütimi prüte, mu nce lü thüpo mosü küvori-mi po müthu tala ta hite.
MAT.5.43	No n sühzanumi khrüyi mo n ngomumi phi mütsüyite; süzi püh küma neko seyi tazo; 
MAT.5.44	Eli, I nekoce po süto, ne ngomumi khrüyi, mo galiphi püh ne rüphi kütimi prüyi, ne phimu yo kütimi na mha küve thiyi, n phimu die n müthimünyiyo kütimi na shoyite. 
MAT.5.45	Sülize, nekoe tüyo küba neko Poo nuneko thiyi küto na; Kükrenamoli Pün ace mütho püh küsümi rimo küvemi ri vasüyo, mo tü mürü püh küzüthomi ri kümomi ri prü süyo tina. 
MAT.5.46	Süzomoli, neko mi neko khrüyo kütiko libi khrüyo lize; neko dipüh zhokhro ba? Khazhonu kükhrümi ri süziyo zo mome? 
MAT.5.47	Mo ne ne sazühzürako libi küluyo lize; ne dipüh thi rükri kuyi ta. Khazhanu kükhrümi ri süziyo zo mo me? 
MAT.5.48	Süna, tüyo küba neko Po vezhosü küti bi die neko ri vezhosüyite.
MAT.6.1	Thüma po ngo zo küto na ne mi mhuzülü phikümüzhethoko thizo mo küto lü türüyite; kümosa tüyo küba neko Poo celü ne zhokhro ngoyi lhozo. 
MAT.6.2	Süze ne mha müthu püh mi küprü ce küthürakütiko-e thüshüh ngoyi nyi die synagogue ceko lü mo shopüsholiko lü thiyo küti bi die sekhu zota hite. I nekoce po süto. Süko zo-e puko zhokhro ngoyi bate. 
MAT.6.3	Eli, nekoe mha khaküsüce ne be ne zaco-e khaküsüo ne veco po se hite. 
MAT.6.4	Sidie no mhaküsüo kümükhrühlü khasü te, süze kümükhrüh mütü ngoyo küti ne Po-e mi mhüngolü ne zhokhro thipüh ne prüto tina.
MAT.6.5	Süze no küsho küthice küthüra kütiko bi ta hite: Kükrenamoli, sükoe mi po ngo küto na synagogkolü mo shopü shiceko tha die sho küti puko nüyo, eli, I nekoce po süto, süko zo-e u zhokhro ngoyi bate. 
MAT.6.6	Süri, noe sho kütice n celüsühku lü die n cekha khayi, die kümükhrühlü küba n Po ce shote. Süze kümükhrüh mütü ngoyo küti n Po putho mi mhüngolü n zhokhro thipüh n prüto. 
MAT.6.7	Eli, no zo-e sho kütice mülükümomi bi die uco küdi küpo sapo lala hi, kükrenamoli, puko-e zü kükro küpo na puko küsho rünyiyi küto lüyo tina. 
MAT.6.8	Süna nekoe süko bi ta hite; kükrenamoli, neko Po-e ne küsho mhuzü ne tsakhuko se batayo tina. 
MAT.6.9	Süze nekoe sho kütice hibi die shoyiyi te; tüyo küba ha Po N zapo kümüsao thiyite 
MAT.6.10	N küde thi vorite Tüyo bi cejü hiri püh n müdo thiyite. 
MAT.6.11	Tha tha va kha ha prüte 
MAT.6.12	Ha mi küjo va küsü bi, ha küjo ri va ha prüte 
MAT.6.13	Ha züh müdoküphilü vo hite, eli küsüo belü ha küla süte. Kükrenamoli, Küde, kuku mo Zapozale sü tülhülü nzüzo tina. 
MAT.6.14	Süze no mi küjo vasü mi prüyo lize tüyo küba ne Pori ne küjo va sü ne prüto. 
MAT.6.15	Süri ne mi küjo vapüh mi prü mu lize; tüyo küba ne Pori ne küjo va süyi lho.
MAT.6.16	Sülibizomoli, neko kümvo tice küthürakütiko bi die ne thusü sa tatahite, süko mi po ngo küto na puko zü thi mükre pu tayo. I neko ce po süto; süko zo-e puko zhokhro ngo bate. 
MAT.6.17	Eli, no kümvo kütice tier püh n pi künhüyi mo n zü chu vate. 
MAT.6.18	Sidie n kümvo püh thüma po ngo zota moli kümükhrühlü bayo küti n Po po ngote; süzi lize mha kümükhrühko ngoyo küti n Po tho mhulhelü n zhokhro thi n prüto.
MAT.6.19	Silhü mu gitsü poti vayo küti mo kürügomi po rhelü die rügoyi tayo küti cejülü küngu hite. 
MAT.6.20	Süziküti-omoli, silhü mori gitsü ri ti müdi vayi külho mo kürügomi ri rhelü rügo yi külho tüyo neko cene künguyi te. 
MAT.6.21	Kükrenamoli, n cene kübara nlü ri vo sülü ba tayo tina. 
MAT.6.22	Umo meto sü u mhü zo; mhaceno n mhü ve ba lize n mo ri vekrü pü bato. 
MAT.6.23	Eli, n mhü sü ta lize, n mo mütü ri zühbüh ta zoto. Süna n yo küba küveo züh ta lize, süsa küdithüdüpüh züh ta ta?
MAT.6.24	Mi cetami pühri nyepo küna ceta thi küduyi ndi; süzi lize pu mipüh mütsü mo kükreo ngo pü nü tato; mori pu mipüh-o va ta die kükreo the tato. Ne Jihova mo züthokümo cene unyi ceta thi küduyi ndi zo. 
MAT.6.25	Süna I nekoce po süto, ne külhü hio na dipüh ti mori dipüh kraba teshi küti; mori ne mo na dipüh bemüne ba teshi küti rüleko lü ne lü künyi thi hite; U kürhüro-e kütikükra ceri mo u mo-e khümüne ceri veku mo me? 
MAT.6.26	Tüyo rako pe süte; süko prühyo mo, mo rühriyo mo; mori süh vo ulhacelü künguri yo mo, süzori tüyo küba neko Po süko va thori thisü bayo. Neko-e süko ceri veku mo me? 
MAT.6.27	Neko sopühno mhalü shüh küsü na pu külhüzho bothopüh the ri thi müshoyi ve ta? 
MAT.6.28	Süze ne dipüh na khüne rüleko lü zo la? Neko yilü thürüba puko dibi die lhü bayo sheli lü süte, süko mhathi mhayi kümüzhe yo mo, süko türhi türha thiyo mo. 
MAT.6.29	Süzori, I nekoce po süto, Solomon zapozale thishü zori, süko mipüh düri kürütso mo. 
MAT.6.30	Süna Jihova-e nha tha lhüba die südo papüh mephülü müto va kütoko rütso thori thi süyo lize, neko kümülü kütsako, Pu süko ceri neko rütso thiku sü mo to me? 
MAT.6.31	Süna neko dipüh ti mo kra ba teshi, mori dipüh be müne ba teshi küti rüleko lü die nelü künyi thiba zohite. 
MAT.6.32	Mülükümoko-e mha hikohi rüle libi lü die phu bayo eli tüyo küba neko Po-e neko tsakhu hikohi mütü se bayo kütina. 
MAT.6.33	Süri neko Pu küde küthi mo Pu kümatho phu mürayite, sülize mha hikohi mütü püh neko sa süto. 
MAT.6.34	Süna neko sühdo rüle lü neko lü kümüzhe hite. Kükrenamoli, tüsonha putho pu kürüh batso tina.
MAT.7.1	Neko mi müjo hi; sülize miri ne müjo talho; 
MAT.7.2	Kükrenamoli, ne-e süh mi müjo küsüo miri süo süh ne müjo zoto tina. 
MAT.7.3	Sülize, no dipüh bi die ntho n mhülü sühthü kübao lü mozo die n sazüh-o mhülü sühco kübao pe yo la? 
MAT.7.4	Mori, no dipüh bi die ntho n mhülü sühthü kübao lü mozo die n sazüh-o yisü, apo n mhülü sühco-o ka vate, sidie poyo la? 
MAT.7.5	No küthüra küti-o, ntho n mhülü sühthü-o khiva mürate, sülize no nsazüh-o mhülü sühco-o ngo müle mülu die khi vato. 
MAT.7.6	Mhakümüsa khapüh tüshi prü hite; mori ti püma kürühpü kügü püh thüvo mhuzülü sü hite, süko u phe püh süko küdu mo rürüh pra ukü püh ne rhe ri zoto küti na.
MAT.7.7	Shote, süze khapüh ne prüto, phute, süze ne ngoyito; cekha küdü züzo te, süze khrisü ne prüto. 
MAT.7.8	Süze thüma kühopühri shoyo kütimi ngoyi yo, mo phuyo kütimi ngoyi yo; cekha küdüyo kütimi ri mi khrisü sümi prüyo. 
MAT.7.9	Süze, ne dolü sopühno unu-e tsükhrüda sho lize kütsü püh prüyo la? 
MAT.7.10	Mori, pu khu sho lize tünyhi khi püh prüyo la? 
MAT.7.11	Ne küsümi thori mhaküve püh nenu nene küprü do seyo lize tüyo küba neko Po-e mhaküve dithüdüpüh püh mi Puce shoyo kütiko prü süta? 
MAT.7.12	Süna mi neyo mha dipüh thisü lize nenü sheli neri süsü bi die thipüh miyo süte, kükrenamoli, thüzhoo mo sadzühküseko zübo hihi zo tina.
MAT.7.13	Neko kharü kümürüho züh lüyi te, kükrenamoli, mi züh kükalü küvo khrü-o müyo mo sho süo müthi, mo thüma kükro sho süo züh lü tayo. 
MAT.7.14	Süri, mizüh kürhüh lü küvo kharüo mürüh mo pu shori kürühbüh, mo süo ngo küyi thüma tsa.
MAT.7.15	Kücezü sadzühküseko yo neko münuyi te, süko tüko khüne süh die neko ce vori yo; eli puko lü lükhrono tüküti saceko zo. 
MAT.7.16	Neko puko se yono puko se yito; mi tsahubo yono khubüh se rayi yo me? Mori hushihu bo yono shedüse rayi yo me? 
MAT.7.17	Sühbo küve kühopühri use küve jiyiyo; eli sühbo küsü khü use küsü ji tayo. 
MAT.7.18	Sühbo küve püh-e use küsü ji ta ndi, mori sühbo küsü püh-e use küve ji ta yomo. 
MAT.7.19	Sühbo kühopühri use küve jiyi kümo khü ve va die püh melü kügü vayo. 
MAT.7.20	Küthozo, neko use yono puko seyi to.
MAT.7.21	Thüma A yisü, Nyepoo, Nyepoo, ziyoti mütü ri tüyo küdebalü lütso tayi lho; eli, tüyo küba Apoo müdoko thiyo küti-o zoto. 
MAT.7.22	Sünhasü thüma kükro A yisü, Nyepoo, Nyepoo ha nza süh sadzühküse po mo me? Ha N za süh thürüküsü hu mome? Mo ha N zalü no mhatho kuku küzho kükro ri thi sü mome? süzi to. 
MAT.7.23	Eli, I puce po die, I neko se mo ho, neko mha küsü küthiko neko ta a thürütate zita to.
MAT.7.24	Süna thüma kühopüri azü hiko rünyiyi die thi mo züh küyimi püh udo küveo kütsü tsüroyo pu ce thi küyi züh kümüde süto. 
MAT.7.25	Sücesü türü shüh vori die züde süri, mo tükhra khrade vori ce süo hü, süri ce süo rütu prü mota, kükrenamoli, ce süo kütsü tsüro yono pu me shühyi kütana. 
MAT.7.26	Eli thüma kühopühri azü hiko rünyiyi yo süri thi mo zühyi yomo lize süo püh thüma udo di die thusünyolü pu ce thi küyi züh kümüde süto. 
MAT.7.27	Sücesü türü sü mo zü de süri, mo tükhra vori die ce süo hü, sücesü ce süo rütu müsü shühta. 
MAT.7.28	Süsa Jisu zü hiko pothü küsüsa, thümako Pu kümütha zü na puko malhü thita. 
MAT.7.29	Kükrenamoli, Pu lüsiküseko bi mo die Pu kuku ne shüh die puko mütha küta na.
MAT.8.1	Süsa Jisu cejüthu yono kiri küyice thüma kro küzho shüh püh Pusa müdzi vori ta. 
MAT.8.2	Mo, Yhie! Lepra küthimi püh Puce vori Pu rüsu die sü, Nyepoo no n müdo lize a thi kümüsa vayi vezo zita. 
MAT.8.3	Süce Jisu Pu be yho püh pu nyi die sü, a müdo ve, no müsayi tate; zisü. Süzi sü mütha pu lepra küthi-o münü mhata. 
MAT.8.4	Süsa Jisu puce po die, no mipüh ceri po hite, sidie tavo ntho n khapüh Pethiküzho-o mhüngo thisü te, sidie mi po seyi küto na Moses-e po püh kümüzü rütho-o thisüte, zita.
MAT.8.5	Süsa Jisu Capernaum lü lüri küyice, riwhümi kra mhu küzhomi püh vori Puce sho die: 
MAT.8.6	Nyepoo, a cetami püh lasa ta die kümüzhe shüh die celü bayo le, zisü. 
MAT.8.7	Jisu puce; I vori die pu thi küsührho sü to, zisü. 
MAT.8.8	Riwhimi kra mhu küzho süo sü; Nyepoo, I n po a cekhrikhro vori no küto sümo ri zo; eli no züco pühri posü zori a cetao sührho ta zoto, zita. 
MAT.8.9	Kükrenamoli, I ri küzhomi khrikhro ta kütimi zo; a khro ri riwhimi ba, mo I hio ce, vote, zi lize puri vo tayo, kükremi pühce, vorite; zisü lize puri voriyo; mo a cetami yisü; hihi thi süte; zi lize puri thi süyo; zita. 
MAT.8.10	Jisu sü se küsüce, Pu malhü thi die Pu samüdzi kütako yisü, I nekoce potü süto, I Isrealmi dolü u kümülü hidü zho küti ngo mozo. 
MAT.8.11	Süze I neko ce po süto, nathoco mo nakroco thüma kükro vori die tüyo küdelü no Abraham, Isaac mo James neko züh ba tato. 
MAT.8.12	Süri cejü küdenuko-e kügü püh shozu küzühlü sü vato, sülü kra mo uhu thüzhe pü ba tato. 
MAT.8.13	Süsa Jisu kra mhu küzhoo yisü, n sholü votate, mo no mülü küyi bi die süo po n yo tsüh küyio thiyite. Sidie po küsü tütü lü pu cetao sührho bata.
MAT.8.14	Süsa Jisu Peter celü vori küyice, Peter cemi ne zu rüce zü die ngoyi, 
MAT.8.15	Süna Jisu süpü be nyi sü mo rüce-o lata; sidie süpü sü die puko shoyi thi bata. 
MAT.8.16	Süsa thüva vori küyice. Thümako küsü rüpü po u kübü küta kükro züh Puce vori; mo Pu zü püh lüno rüpü süko hu va; mo küthi künyiko thi küsührho sü. 
MAT.8.17	Sidie Isaiah sadzühküseo po thazü; Putho u küsü kümüzako mo u küthi künyiko khi püyi te; süzi die po püh kümüzüo thi tsühyi.
MAT.8.18	Süsa Jisu thüma krode püh Pu hupü küba ngo küsüce, puko potasü lishico ku tano die Pu zü khasü. 
MAT.8.19	Sücesü lüsiküsethomi püh Puce vori die Pu yisü, Kümütha-o no kühopühra vo sheri I nsa müdzi tole, zisü. 
MAT.8.20	Jisu pu yisü, müsührüko ri uce ne, mo tüyo rako ri u kro ne, eli thümanuo Pu pi kha thothü küyi thiri di; zisü. 
MAT.8.21	Müthaküyimi kükremi püh ri Puce, Nyepoo apo vo apo khrüh va mürate; zita. 
MAT.8.22	Eli, Jisu pu yisü, a sa müdziyite, mo küsako po utho küsako khrüh vate, zita.
MAT.8.23	Süsa Pu püzu lü küyice Pu müthaküyiko pu sa müdzita. 
MAT.8.24	Sücesü Yhie züküzholü tükhra kümüre thi süri, mo tükhra küyeri küta na züküzho rükhü tho püzu-o whüyita, süri Pu züh zü zo. 
MAT.8.25	Sücesü müthaküyiko Puce vori Pu küsüh die sü, Nyepoo hako küla süte, hako kata tozü te; zita. 
MAT.8.26	Süsa Pu süko yisü, Yhie! Neko kümülü kütsako, neko dipüh na müprüh ri zota-a? Sidie pu süri die tükhra mo züküzho rükhü-o kükha va, süsa rütü züh ta. 
MAT.8.27	Eli thümako u malhü thi die sü, thüma hihi dipüh bi küti mapüh ta shehe! Tükhra mo züküzhotho ri Pu khüzüh küta hi, zita.
MAT.8.28	Süsa Pu süo prüsü lishico Gergesenesmi cejülü tso küyice, küsü rüpü po u kübü pü kütami küna mhakhre lüno pari Pu züh küsühyi, unyi zhosü püh kümüre thi die mipüh ripo ta sü sholü vori yi sü bata. 
MAT.8.29	Sücesü Yhie unyi se die sü; Jihova nuo Jisu; No hanyi züh dipüh thi ta? No putü tso kümolü ha müthi münyi to vori yo me? zita. 
MAT.8.30	Sücesü thüvo kro künye püh vo rapeco mha ngüti ta rü; 
MAT.8.31	Thürü küsü rüpüko Puce u müzhemülo die sü; “No ha hu sü lize ha hu püh thüvo kroo lü süte,” zita. 
MAT.8.32	Süsa Pu süko yisü, ye tate, zisü, Süna puko ta pari die tasü thüvo kroo dolü lüta; sücesü, Yhie, thüvo kro süo ta rüthü sü dzüküzho shice thikha lü prü die dzülü mülhü khri tso va. 
MAT.8.33	Sücesü süko kükhüko ta nadelü vo die mha dipüh püh thita sheri mo küsü rüpü po u kübü pü küta yo dipüh thita sheri küti posü. 
MAT.8.34	Süsa Yhie! Nadelü thüma mütü Jisu züh küsüh tozu die prarita; Süsa puko pungo küyice Pupo ta puko rüna prühta no die Puce shota.
MAT.9.1	Süsa Jisu püzu püh lü bayi die tasü Putho Pu ra vota. 
MAT.9.2	Sücesü Yhie! Mi lasami püh püh pu zilü süyi die rhapüh Puce vori: sücesü Jisu puko kümülü ngo sü die Pu küthi-o yisü; Anu n zü veyite, n küphomako va n prü va ho, zita. 
MAT.9.3	Sücesü lüsiküseko humi ulülü no sü, thüma hio Jihova tha yozo, zibata. 
MAT.9.4	Eli Jisu puko lüdoko seyi die puko yisü, Neko dipüh na ne lülü mha küsu müdoyo la? zita. 
MAT.9.5	N küphomako va n prü vaho; zi küti küpo mo sü die tayite, zi küti küpo nyi dipüh-o po rüyikuta 
MAT.9.6	Eli neko po thümanuo cejü hilü ri mi küphoma va süyi küve küku ba küti seyi kütona; si die Pu lasao yisü; sü nzi pühyi die ta n celü vo tate, zisü. 
MAT.9.7	Süsa pu sü die ta pu celü vota. 
MAT.9.8	Süze makroo sü ngo küsüce puko malhü thita, sidie Jihova küku süsübi küti püh thüma küprü na Pu shuh ta.
MAT.9.9	Süsa Jisu sülü püthü vo küzüce Matthew li küti-oe khazhonu kükhrü balü ba die pu ngoyi; mo Pu süo yisü; A sa müdzi yite, zisü. Süsa pu ri sü die ta Pu sa müdzi ta. 
MAT.9.10	Süsa Pu hi tozu die lü celü ba küyice khazhonu kükhrüko mo küphomako kükro vori die Jisu mo Pu sadziko züh bayi. 
MAT.9.11	Sücesü Phariseeko sü ngo sü die müthaküyiko yisü, Neko kümütha-o dipüh na khazhonu kükhrüko mo küphomako züh mhati mhakra yo la? zita. 
MAT.9.12	Eli Jisu süo se sü die puko yisü, küsührhomi daruküsemi süh mori ve, eli sükoe küthimi na zo; zisü. 
MAT.9.13	Neko vo die I-e rüsuküthio mori ngokümüzhe anüku, zi püh kümüta züo co seyite. Kükrenamoli, I-e kümathoko mori küphomako po thülü küdeyi küto na küvori zo.
MAT.9.14	Süsa John sadziko-e Puce vori die sü, Dipüh na hako mo Phariseeko tsükünu kümvo yo, mo n sadzi ko-e mvo yo mo-a? 
MAT.9.15	Jisu pukoce po die; zhosao celü küba nunekoe zhosao puko züh kübalü no ulü su die thükri thi batayo me? Eli tüsoko vori to; sücesü mi puko celü no zhosao züh tata ze puko kümvo tato. 
MAT.9.16	Süze mipüh ri khü, küsa cekhro püh kügwü mükhu yomo, kükrenamoli püh mükhu küsü khü-oe kükreo cekhro pü tato, sücesü cekhro mürüh ku vato. 
MAT.9.17	Mori mi khubühzü küsa püh thigibüh kügwükolü sü yomo, Kükrenamoli mhabüh süo ga ta to, sidie khubühzü ri rüla mo thigibühri müka vato. Süri mi khubühzü küsa püh thigibüh küsalü sü mayo, süze künanyi mükrü püh mayo.
MAT.9.18	Pu sükoce mha hiko po kübalü, Yhie, Mi mhu küzho thi kütami püh vori Pu rüsu die sü, a nupü tsü cehi sate, süri no vori die n be sho püh puyo sü zote, süze pu rhühyi ta zoto. 
MAT.9.19	Süsa Jisu sü die Pu mo Pu sadziko küzüh süo müdzi vo ta. 
MAT.9.20	Sücesü Yhie, thünomi tse küriküna thüza krüh ta kütapü püh Pu sacovori die Pu khüphre nyi sü. 
MAT.9.21	Kükrenamoli pue, I Pu khünyita zori nyi sü lize müsayi ta zoto, zi die lü küta na. 
MAT.9.22	Eli Jisu rüh pra pu ngoyi die pu yisü, rülipü n züveyi tate, n kümülü tho nthi kümüsa lotsüh vaho, zisü, mo sütü lüsü thünopü müsayi ta. 
MAT.9.23	Süze Jisu mülhi süo ce tsoyi die thümako lila khu mo münyo münyi pu küzü ngoyi die; 
MAT.9.24	Pu süko yisü, neko thüthi müra süte, kükrenamoli rüli hipü sa tamo; eli züh züzo, zita. Süri süko Pu krühnyi bata. 
MAT.9.25	Eli thümako rüdü küta sa Pu celü lü die süpü be cesü, mo süpü süri ta. 
MAT.9.26	Süsa mha hio dzüh cejü süo lü mütü sevo ta.
MAT.9.27	Sidie Jisu thüthi sülüno tata küzüce mhücemi küna-e se zo die Puce; No David nuo, hanyi phimüzhe zo süte, zi bata. 
MAT.9.28	Süze Pu celü lüri tice, mhüce nyiri ta Puce lüri, mo Jisu unyi kütso die sü, nenyi I mha hihi thiyive li küti mülü tü me? Zisü. Unyi sü, izo, Nyepoo, zita. 
MAT.9.29	Süsa Jisu unyi mhü brü die sü, nenyi kümülü bi die thi küyi yo thiyi te, zisü. 
MAT.9.30	Süsa unyi mhü mhürho parita; mo Jisu unyi yisü, nenyi püh mipüh ceri po hite, zisü. 
MAT.9.31	Eli unyi tapra tice Pu dzüh kümüle süo püh rüna sülü mütü küza vota.
MAT.9.32	Süsa puko tapra küzüce, Yhie! Mi thürüküsü po u kübü küta zü po küthomi püh züh Puce vori. 
MAT.9.33	Sidie thürüküsüo hu küvace, süo züri po yita, mo thüma kroo u malhü thi die; mha hihi bi küti Israel mi cejülü ngo mo zolu, süzita. 
MAT.9.34	Süri, Phariseekoe sü; Pu thürüküsuko küde-o züh die thürüküsuko hu küta zo, zi die pota.
MAT.9.35	Süsa Jisu rüna nadekolü mo natsühkolü whi die puko synagogueko lü mi mütha mo tüyoküde züyiküve po püh mice sü, süze thüma dolü küthi künyi lünyiko thi küsührho vota. 
MAT.9.36	Eli Pu thüma kroo ngo küsüce, puko ngo püh Pu lü müzhe ta, kükrenamoli puko tüko u kükhü küdi bi müza mo küzaküze ta küta na. 
MAT.9.37	Süsa Pu müthaküyikoce po die, rüce-e krophi, eli, mhathomi-e tsari zo, zita. 
MAT.9.38	Süna neko yi Nyepoo po mhathomi kütsüh sü kütona shote, zisü
MAT.10.1	Süsa Jisu Pu müthaküyi kürikünako ci püh Puce süyi die, puko po müsakümo rüpüko huyi küve, küthi künyi mo küsü kümüza kükrekre ti mütü thi küsührhoyi küve küku püh puko prü sü. 
MAT.10.2	Süze kütsüh küsü kürikünako za hikohi; Kürao Simon lie ciyo küti-o mo pu sazüh-o Andrew, Zebedee nu James mo pu sazüh-o John; 
MAT.10.3	Philip mo Bartholomew; Thomas mo Matthew khazhonu kükhrüo, Alphaeus nu James, mo Thaddaeus, 
MAT.10.4	Canaanmi Simon, mo Jisu tü küsüo Iscariot Judas sa.
MAT.10.5	Jisu-e mi kürikünako kütsüh die pukoce; Neko mülükümomi sholü vohi; mo Samaritanmi rüna pühlü ri lü hite; 
MAT.10.6	Eli tasü Israelmi müdi küva koko celü vote, 
MAT.10.7	Mo neko vo küyice; tüyo küde münoto taho; zi küti posüte; 
MAT.10.8	Küthimi thi küsührho süyi, leprami thi küsührho süyi, küsami phu mürhüh sü, küsü rüpüko hu vayi; neko müthu ngoyi mo müthu püh mi prü süte. 
MAT.10.9	Ne presa bühlü suna, mori rüka mo presathi pühri pü tahi; 
MAT.10.10	Mori ne rüvüh lakho, ne bola küna, ne pheku mori ne thü ri püh tahite, kükrenamoli, mhaküthimi-e uva ngoti züzo kütina. 
MAT.10.11	Süze ne rüna nadelü lüri mori natsühlü lüri, sopüh celü vo zü shi küti kütso die voyi, mo lata kümothe ce sülü bazoyite. 
MAT.10.12	Süze no ce sülü lüküyice galiphi püh ce sülü süte; 
MAT.10.13	Mo ce süo putü lize ne liphi po ce sülü ba küyio thiyi, süri ce süo pütü mo lize ne liphi po ne yo la vori kütao thiyite. 
MAT.10.14	Mo thüma kühopühri ne zühyi muta lize, mori ne zhopo rünyi mu ta lize, ne ce süo lü mori rüna süo lüno ta pari küzüce, ne pheyo nyophu kükhu vate. 
MAT.10.15	I neko ce potü süto, zünyo küti küto tüsonha Sodom mo Gomarrah nyi kümüjoe rüna süo kümüjo ceri yheyi rüyi ku zoto.
MAT.10.16	Yhie, Tüko-e sace dolü küvo bi I neko kütsüh sü to zü ho; nekoe tünyhi do küve bi zoyite, mo mükhro zho küve biyite. 
MAT.10.17	Eli nekoe thüma yo münuyite, kükrenamoli süko neko tüpüh mülhiko kühulü süto, mo puko synagogueko lüno neko vüto tina. 
MAT.10.18	Mo mi aza na neko züh küzhoko mo küdeko mhuzülü voto, kükrenamoli süko ri mo mülükümoko mhüzülü ri zhopo püh thisü kütona. 
MAT.10.19	Eli mi neko tü küsüce, neko dipüh bi die mha po to sheli küti lü ne lü künyi thi hite; kükrenamoli putü vori küyice nepo dipüh po toshi küti khasü to tina. 
MAT.10.20	Sücesü nethono moli neko Poo Rüpüo nelü kübao tho mha posü küto na. 
MAT.10.21	Sülize u sazüh-o tho u züra-o tüsü mi po dokhritoü po-e u nuneko tü sü to; mo u nunekoe u krüneko mütsu süri die puko tüpüh mipo dokhri to. 
MAT.10.22	Mo aza na mi mütü po neko mütsü to. Süri yhie zoba pu küla tso küyio külayi to. 
MAT.10.23	Süri mi rüna hi-olü ne müthi kütace ta rüna kükrelü vo tayi; kükrenamoli I neko ce po süto; Thümanuo küvori mhüzü neko Israel rünakolü vo tsoyi külho na. 
MAT.10.24	Müthaküyioe pu kümütha-o ceri zhoku mo, mori ceta-oe pu nyepoo ceri zhoku mo. 
MAT.10.25	Müthaküyioe pu bi mo ceta-oe pu nyepoo bi küyi sasü tsüh zo, Mi celü nyepoo thori yisü Beelzebub litaze, pu celümiko yisü dithili-e cita?
MAT.10.26	Süna süko müprüh ta hite; kükrenamoli mhapühri sühpra mi mhüngo thi modie whü püh ma küta di, mori mipo se mo küto na küva püh ma küta di zo. 
MAT.10.27	I küzühlü nekoce po küsüko nekoe püh küvelü posü te; mo neko nyilü mükhrüh po küsüko pühpra cetu-o se süte. 
MAT.10.28	Sülize ne mo hio dokhri va zori ne rüpüo dokhri vayi külhoko müprüh ta hite; eli mezalüno ne rüpüri mo ne mo ri müka vayi kütoo müprühyite. 
MAT.10.29	Tsükhra küna püh presa püh khriyo mome? Süri neko Poo müdo tazo kümosa süko pühri rütu cejü prü tayo mo. 
MAT.10.30	Eli ne piyo ne pithapriko mütü ri phi tsoyite. 
MAT.10.31	Süna neko müprüh ta hite, ne tsükhra kükro ceri ne ma neku tina. 
MAT.10.32	Süna thüma kühopühri thüma mhüzülü aza phra yo lize I ri tüyo küba a Po mhuzülü pu za phrato. 
MAT.10.33	Süri thüma kühopühri thüma mhuzülü aza phra mu tayo lize, I ri tüyo küba a Poo mhuzülü pu za phra mu tato.
MAT.10.34	I küzüküve kha cejü sü küto na kü vori lüta hite, I küzühküve moli zesho khasü to küvo ri zo. 
MAT.10.35	I-e mipo külükre die unu po upo mütsu, unupü po uzu mütsu, umhüpü po unapü mütsu zi kütona küvori zo. 
MAT.10.36	Sidie thüma püh ngomu-e putho pu cekrolü süri to. 
MAT.10.37	Kühopüh ri aceri pu po pu zu khrüku yo kütimi sümi a thüma thi sümo, mori pu aceri punu mori pu nupü khrüku yo lize pu a thüma thi sümo. 
MAT.10.38	Süze thüma kühopühri putho pu cross püh mo die asa müdzi timi, a thüma thi sümo. 
MAT.10.39	Thüma kühopühri pu kürhühro mükrü püh pu züthiyi künyimi pu süo müdi vato; süri thüma kühopühri aza na pu pho müka müdi va lize, pusüo ngo layi to. 
MAT.10.40	Kühopühri neko zühyi yo kütimi a zühyi yo, mo a zühyiyo kütimi a kütsüh küsüo ri zühyi yo. 
MAT.10.41	Sadzühküsemi za lü sadzühküsemi zühyi yo kütimi sadzühküseo zhokhro ngoto. 
MAT.10.42	Süze thüma kühopühri müthaküyimi zalü zükohe pühri püh küzhoshüh hiko mipühri da sü lize, I nekoce po süto, Pu mhapüh ceri pu zhokhromüdi va lho.
MAT.11.1	Süsa Jisu-e müthaküyi kürinkünakoce zü potso küva sa Pu sülüno tasü rünakolü vo mi mütha, mo mha popüh mika to vota. 
MAT.11.2	Sülize John küdücelü ba die Khristao mhatho dzühko se küsüce pu sadzimi küna kütsüh sü die, Puce: 
MAT.11.3	No vori to kütao sü me, mo die hapo kükre püh müri la bata? zi die kütso ta. 
MAT.11.4	Jisu unyi khü küla die sü, nenyi vo die John ce nenyi küseküngoko püh po süte; 
MAT.11.5	Mhücemi mha ngoyi bate, pheyhomi sho tayi, leprami müsayi, nyijimi mha khü seyi, küsami phu müsüyi, mo küdimiko ce züyiküveo püh posü bate. 
MAT.11.6	Mo thüma kühopühri mhapüh nari ayo jotayo kümomi yheve tho. 
MAT.11.7	Süsa unyi ta küta sa Jisu-e John dzüh püh thümakro-o ce po shühdü die puko yisü, neko nhatsalü dipüh pe tozü die pra la? Tükhra-e vo tükhrü hü küna küsü püh me? 
MAT.11.8	Süri nekoe dipüh pe tozü die pra-a? Thüma u khüne kümha süh kütimi püh me? Yhei, Thüma u khüne kümünü mo kümha sühyo kütimiko-e küdemi cekolü bayo; 
MAT.11.9	Eli neko dipüh pe tozü die pra la? Sadzühküsemi püh me? I nekoce potü süto, sadzühküsemi ceri zhoku küti püh zo. 
MAT.11.10	Kükrenamoli pu dzüh popüh kümüta: Yhei, I nmhuzülüno a shoyi-o kütsüh süto, mo pu n mhuzülüno n shoko küsüh süto; zipüh kümütao sü pu zo. 
MAT.11.11	I nekoce potü süto, thünomi yo Ihü küvoriko dolü John mi dzülu khaküsüo ceri zhoku küti süri mozo, süri tüyo küde balü künyithoo zo sheri pu ceri zhoku. 
MAT.11.12	Süze John tülüno vori tsüdo kütso mi tüyo küde phu murimu tate, mo murimu küyimi süo püh uzü thiyi bate. 
MAT.11.13	Kükrenamoli John vori kümothe sadzühküsemi mütü mo thüzhoo ri sadzühküse zü po vorizo. 
MAT.11.14	Mo neko ri süo ngoyi nyiyo lize, hi-ohi vori too küta Elijah zo ho. 
MAT.11.15	Uni künemi po rünyiyi te. 
MAT.11.16	Süri tsüdonumiko hi püh dipüh bi lie pota? Süsü natsimiko-e lhethothilü no mürü thi die huhu yisü: 
MAT.11.17	Ha lila khusü; eli ne-e nasu mute ha-e thükri thisü eli ne-e krayi mote, zidie po küsüko bi zo. 
MAT.11.18	Kükrenamoli, John vori die mi züh mhati mhakra mo rü, mi pu yisü thürü küsü zühyo lizita. 
MAT.11.19	Thümanuo vori die mi züh mhatimhakra zo, süri puko Pu yisü, Yhei, U coyhu kürüh mo khubüh zo büh, thüsoküyiko mo küphomoko khretho-o sü, zita. Eli, pu nuneko yono mhaseo küve tha süyo.
MAT.11.20	Sücesü Pu Pu küku mhatho thi shüh küsü rünakolü thülü küdeyi kümo na Pu süko tha shühdü die sü: 
MAT.11.21	Tsee! Chorazin, no thiyite! Tsee! Bethsaida, nori thiyite! Kükrenamoli, mhatho küzho thi puh nece küsüko hi bi die Tyre mo Sidon nyi rünalü ri thisü lize puko-e thazütho gakhrokhü mo nyogwü süh die thülü küdeyi tato murü. 
MAT.11.22	Eli I nekoce posü to, kütso küto tüso nha-e ne rüle ceri Tyre mo Sidon rülee yhieyi veku to. 
MAT.11.23	Süze no Kapernaun, n tho nthi kürükrü püh tü tso bate me? N khipüh prü mezalü sü vato. Kükrena moli, n celü mhatho küzho thi küsüko hi Sodomlü ri thi sü lize Sodom-e tha kütso ri balu to murü. 
MAT.11.24	Eli I nce posü to, kütso küto nha-e n rüle ceri Sodom rülee yhieyi veku ta zoto.
MAT.11.25	Sücesü Jisu-e küla die sü; Apo, tü mo cejü mhu Nyepoo, n müza ve; Kükrenamoli, no mha küsekülüko mhuzülü mha hiko küva püh müta die püh payhoko müsemüngo küsü na. 
MAT.11.26	Süzi Kütho, Apo, no n mhuzüce zo-e hizi küti n müdo küta na, zita. 
MAT.11.27	Apoo tho mha mütü kha pün a prü süve; Poo zo kümosa mipüh ri nuo seyo mo; mori nuo tho tha püh müsemüngo sü zo kümosa mipühri Poo seyo mo. 
MAT.11.28	Neko kümüzhe mo ne püh müsi küta khüko ace vorite, I kürülü khapüh sümi prüto. 
MAT.11.29	Neko a kadu püyi mo a celü mhaseyite, kükrenamoli, I a zho ve, mo ko mo, kitina, süzi lize nelü kürülü ngoyi to. 
MAT.11.30	Kükrenamoli, a kadu pü rüyi, mo apüh ri pü mbro tina.
MAT.12.1	Sütücesü Jisu-e kürülü tüso nha tasü mi yi püthü vozü ru, Pü müthaküyiko müri küta na atalha krüh mürhühti too ta. 
MAT.12.2	Eli Phariseeko sü ngo sü die, Pu yisü, Yhei, N sadziko kürülüzho nha ri thüzho kümo thiyo zo, zita. 
MAT.12.3	Eli Pu süko yisü, neko David mo pu sadziko-e müri kütace dipüh bi die; 
MAT.12.4	Jihova celü lü die pethiküzhoko libi zo kümosa; puri mo pu züh kütako ri po ti küti thüzho kümo rüsucelü mi mhüngo küthi tsükhrüda-o tiyi ta shi küti phi mo zo me? 
MAT.12.5	Mori pethiküzhoko dibi die kürülüzho nha kürüsücelü kürülüzho thüzho varhü zori puko küjo di, süzi küti thopüh kümüzü neko phi mo zo me? 
MAT.12.6	Süri I nekoce posü to, kürüsüce ceri zhoku küti püh thüthi hilü ba; zita. 
MAT.12.7	Süri nekoe I rüsu küthi mori phikümüzhe anüku, zi küti co-o seba yo lize nekoe küjo küdi püh müjo tayi lho moru; zita. 
MAT.12.8	Kükrenamoli, thümanuo kürülüzho mhu ri nyepo zo küti na, zita.
MAT.12.9	Süsa Pu sülüno ta pra die tasü puko sinagog celü lü; 
MAT.12.10	Sücesü, Yhei u be sa kütami püh sülü ba, Mo puko Pu müzho küto na Pu kütso die; kürülüzho nha mi thi küsührho küti thüzho me? zita. 
MAT.12.11	Mo Pu süko yisü, ne dolü humi tüko püh ba die süo kürülüzho nha rütu khuholü lü kütace pu vo süo süsa püh pari tayo kümo sopüh ba? 
MAT.12.12	Sülize thümae di thüdupüh tüko ceri pu ma rüh kuta? Süna kürülüzho nha ri mha küve küthi thü zho zo, zita. 
MAT.12.13	Süsa Pu thümao yisü, n be sho püh parite, zisü, mo pu sho püh pari; süce süo ri thi mve püh kükreco bi va. 
MAT.12.14	Süsa Phariseeko ta pra die vo puko dipüh bi die Pu dokhri va toshi küti thüdo rhü küka süta.
MAT.12.15	Sücesü Jisu süo seyi die sülüno ta rüde ta; mo thüma kükro Pu sa müdzi vota; mo Pu süko mütü thi küsührho sü. 
MAT.12.16	Sidie Pu süko po Pu dzüh püh mi müse hino die puko kükha va. 
MAT.12.17	Sidie thazü Isaiah sadzüküse-o po: 
MAT.12.18	Yhe, a cetao, I pu kü da küyio, I pu kükhrü thoo, alüzori pu ngo a künü-o; I a Rüpü kha Pu yo süto. Sidie Pu thüco thüpe thi püh mülükümoko ka süto. 
MAT.12.19	Pu mi züh kümürha mori küphüse ri tayi Iho, mori shopü sholiko lü ri mipo Pu khü selho. 
MAT.12.20	Pu sheco-o po kuyi ta kümothe, tükhrü prühlipre küzü pühri cephro valho, mo Pue metobüh kükholo ne püh zori brü mhü valho. 
MAT.12.21	Sidie shühyieko po Pu zalü u kümüri ne die lhüto, süzi püh kümüta züo thi tsühyi.
MAT.12.22	Süsa mi thürüküsü po u züh küta u mhüce mo züpokütho püh züh Puce vori, mo Pu süo thi küsührho süva, süsa pu züri po mo mha ri ngo parita. 
MAT.12.23	Sücesü thüma mütü u malhü thi die sü, hi-ohi David nuo zo mo me? zita. 
MAT.12.24	Süri Phariseeko süo se sü die; Thüma hio thürüküsüko küde-o Beelzebub küku süh zo kümosa thürüküsüko huyiyo mo, zita. 
MAT.12.25	Jisu puko lüdo seyi die puko yisü, küde kühopühri putho pu püphro ta lize katayo; mo rüna mori ce kühopühri putho pü püphro ta lize thayi yo mo. 
MAT.12.26	Süze Satan tho Satan hu ta lize putho pu püphro vazo, sülize dipüh bi die pu küde thayi veta? 
MAT.12.27	Mo I-e Beelzebub küku süh die thürüküsüko huyo lize, neko nunekoe sopüh küku süh die süko hu yo la? Süna puko süri die neko sheco thita to. 
MAT.12.28	Eli I Jihova Rüpü küku süh die küsü rüpüko huyo lize, süsa Jihova küde nekoce vori tazo. 
MAT.12.29	Süze mipühno puceri kükumi püh celü lü die pu tüpüh pha va müra modie dipüh bi die pu mhako mükayi veta? Pu tüpüh pha küva züh pu mhako khiyi küve zo. 
MAT.12.30	Kühopühn aceco kümoo a kümütsumi zo, mo thüma kühopühri a züh mha künguyo kümoo süh küho thi vayo. 
MAT.12.31	Süna I nekoce posü to, küphoma kühopühri mo thüma kütha küho pühri va püh thüma prüto, eli Kümüsa Rüpü kütha-e vapüh thüma prü yilho. 
MAT.12.32	Mo kühopühri zü po püh thümanuo mütsu küti zo-e vapüh pu prüto; eli kühopühri Kümüsa Rüpü küthami cejü hilü ri mo tüyo ri pu küjo vapüh prü yilho.
MAT.12.33	Nhasebo-o thi mve sü die pu se ri po veyi, mo lize nhasebo-o thi müsü sü die pu se ri po süta; zite: pu se yo no pu bo ri seyi yo tina. 
MAT.12.34	Neko nyhibü shühyeko, neko vemo zo die, dibi die mhaküve poyi ta? Kükrenamoli mha pulü chupü küba bi die pu talü po pariyo tina. 
MAT.12.35	Thüma küve mi pu mülü mhabüh küvelü no mha küve püh pariyo, mo thüma küsümino pu mülü mhabühlü no mha küsü püh pariyo. 
MAT.12.36	Eli I nekoce posü to, kütso küto tüsonha-e thüma züthu zürü küpo mütü ri na puco lha küka la zoto. 
MAT.12.37	Kükrenamoli n züpo na n yisü müzi li zito, mo n züpo na n müjo ri vazo to tina, zita.
MAT.12.38	Süsa lüsiküsemi mo Pheriseemi kropüh Pu yisü, Kümütha-o, ha n celü zasi püh ngo nyiyo le, zisü. 
MAT.12.39	Süri Pu süko zü küla die sü, küsü küthi mo kürüzü shühyeko-e zasiko rüda mo phuyo küti zo; eli Jonah sadzühküseo yono zasi thi küsüo zo kümosa zasi kükre pühri kha la süyi lhote; 
MAT.12.40	Kükrenamoli, Jonah-e tüsozho süh mo tüzühzho süh khu küzhoo vadelü küzü bi thümanuo ri tüsozho süh mo tüzühzho süh cejü mülülü züto. 
MAT.12.41	Zünyoküti küto tüsonha Ninevehmiko süri die tsüdo nulhü hiko züh thato, sidie puko müjo to, kükrenamoli puko Jonah zhopo mülüyi die thülü küdeyi küta na; mo Yhei, Jonah ceri zhoku küti püh hice ba. 
MAT.12.42	Zünyo küti küto tüsonha mükhroco küdepü süri die tsüdo numi hiko züh tha die süko müjo to; Kükrenamoli pu cejü kümüprühtholü vori die Solomon mhase zü rünyi küti na; süze Yhie! Solomon ceri zhoku küti püh hice ba, zita.
MAT.12.43	Süze müsa kümo rüpüo thüma lüno pra kütace; pu kürülü thüthi phu die cejü küsokolü rühu ta tayo, süri ngoyi mota yo. 
MAT.12.44	Süsa pue sü I tala sü hizü badie pari küta celü la voto; sidie pu la vori tice ce süo müthu mo phro kümüsa mo kütso küzüve püh küma ngoyi. 
MAT.12.45	Süsa pu ta pra die pu ceri süku küti rüpü thüna zühyi die sülü vori die lhü tayo; süsa thüma süo rüle künuco-e küraco ceri sü thünao tayo. Tsüdo kürüzü numi hiko yori sübi zoto, zita.
MAT.12.46	Pu thüma kroko züh kürüthi küthalü Yhei, Pu zu mo Pu sazüh neko Pu züh kürüthi tozu vori shozu thata. 
MAT.12.47	Süsa humi Puce, Yhei nzu mo n sazüh neko n züh kürüthi nyi die vori ceta tha ho; zisü. 
MAT.12.48	Eli Pu thüma Puce po küsüo yisü, Azu sopüh-a mo a sazüh neko somi-a? 
MAT.12.49	Sidie Pu Pu be shopüh Pu müthaküyiko ceco tha die sü, Yhei, Azu mo a sazühzürako sü! 
MAT.12.50	Kükrenamoli, thüma kühopühri tüyo küba Apoo müdoko thi mo zühyo kütiko sü a sazühzürako, a lipüneko mo azuko zo, zita.
MAT.13.1	Sünhasü Jisu celüno pari de dzüküzho shico bata. 
MAT.13.2	Süsa thüma kro küzho püh vori die Püce künguyi ta, süna Pu püzu pühlü lü die bayi, mo thüma krooe dzüküzho Poo bata. 
MAT.13.3	Süsa Pü züvelü mha kükro pükoce po die sü: Yhei, Tsaküvami püh tsava tozu die prü: 
MAT.13.4	Mo pu tsava sü tice; tsa hu rütu shoshi prüta, sidie mürako vori die süko patiyita. 
MAT.13.5	Mo hu rütu sü uzü ve kümo kütsütsürolü prü ta, mo cejü zü müsüh kümo na süko tsü mha süri ta. 
MAT.13.6	Süri süko u me tsü kümüsühlü lü kümo na tüna süri phrü khriva. 
MAT.13.7	Süsari hu rütu tsahu dolü prüta, sidie tsahuko masüri die süko gükhriva. 
MAT.13.8	Süri hu rütu cejü zü küvelü prüyi die u se hu se krapüh, hu se heshorüh mo hu se sühmüri jiyi. 
MAT.13.9	Thüma kühopühri unyi ne die rünyiyi küvemi po rünyiyi te.
MAT.13.10	Süsa müthaküyiko vori uco kütso die; No dipühna kükremice züve poyo la? zita. 
MAT.13.11	Pu süko zü küla die po küti; Kükrenamoli neko po tüyo zü kümüsühko seyi küve khasü eli püko ce khasü mo, zisü. 
MAT.13.12	Kükrenamoli thüma kühopühri mha püce kübao kha pü prü sasü to; mo pü ne küthi sayi to, süri thüma kühopühri mha püce ba kümoo kha pü prü sa küsüo mori püce kübao ri khi süh tato. 
MAT.13.13	Süsü na I pukoce züve lüno mha po süyo, kükrenamoli puko pe yori ngoyi yo mo, rünyiyo ri seyi yomo; mori lü kükre riyi yomo zo tina. 
MAT.13.14	Mo süko dzüh thazü Isayae: Nekoe kürünyie rünyi to, eli seyi lho zoto, Mo neko küpe pe zoto, eli ngoyi lho zoto, 
MAT.13.15	Süze thüma hiko u mülü rüdü te, uni ri künito te, mo puko mhü ri kamate; Kükrenamoli, püko mhü püh ngoyi, Mo puko ni püh rünyiyi, Mo puko mülü püh lüyi, sidie thülü küdeyi die apo püko thi küsührho küva kümüprüh na, zi die po püh kümütao thitsühyi küto na. 
MAT.13.16	Eli neko mhü didüri thü pü kekrenamoli süo mha ngo tina mu neni dithedü thüjo pü sü süo mhakhü se tina. 
MAT.13.17	I nekoce potü süto, sadzühküsemi kükro ri mo kümathomi kükro ri neko küngoko hi ngo nyi shüh vori, eli süko ngoyi mote, mo puko neko rünyi kütiko rünyi nyi vori eli puko süko rünyiyi mote.
MAT.13.18	Süna neko tsaküvao züve rünyi sü phite. 
MAT.13.19	Thüma kühopühri küde züo rünyiyi, eli pü süo lü kükreyi mo küva lü küsüo vori die tsa pü mülü lü prüh küsüo khi püh tatayo. Hiohi tsa shoshico prü kütao zo. 
MAT.13.20	Mo mi tsava püh kütsütsürolü sü küvao zoe; zü süo seyi mütha pu nü die züh mhayi yo. 
MAT.13.21	Süri pulü pü me kra mve kümo na dopüh libi bayi yo, sidie züo na kümüzhe küti mo kümüthi kümünyi vori küyice pu rülele die pu nümo la tayo. 
MAT.13.22	Süsari tsa rütu tsahu dolü lü kütao ri pu züo seyi zori tsüdo cejü hilü rüleko, mo mi müsü kümüsü ceneko külüko tho züo whu müdi la vayo, sidie use rüthiyi mo tayo. 
MAT.13.23	Mo mi tsava püh cejü zü küvelü sü küyio zoe züo rünyiyi die püco seyi yo, mo pü se rüthiyi die hu se krapüh, hu se hieshorüh mo hu se sühmüri jiyi yo, zita.
MAT.13.24	Pu züve kükre püh po puko ka die sü, Tüyo küde mipühno tsaküve püh pu yilü prüh küsü bizo. 
MAT.13.25	Eli pu vo züh küta sa pu ngomümi zotshü tsa püh atalha dolü prüh sü va die tata. 
MAT.13.26	Sidie süko tsü süri die use ri rüthi pari küyice zotshü se ri ngo pari ta. 
MAT.13.27	Sücesü yi nyepoo ne cetamiko vori die pu yisü, Küzhoo, no tsa küve mpa püh n yilü prüh sü mo me? Sülize dibi die zotshüko ri tsü süri ta? 
MAT.13.28	Püsükoce po die, ngomümi püh tho hizi küva zo zisü, süce pü cetako pu yisü Süze no hako po vo süko pa küngu va küto n müdo me? zisü. 
MAT.13.29	Eli pu süko yisü, süzi su, kükrenamoli neko zotshüko pa küvoce atalhako ri pa küva kümüprüh na. 
MAT.13.30	Yi kürüh tü vori kümothe püko po Ihü ba zoyi te, yikürüh tü vori lize I yikürühko ce, neko zotshüko pa künguyi müra die süko pha küngu püh vo melü müto vate, eli atalhakoe küngu püh vo alha celü süyite, zisüto, zita.
MAT.13.31	Pu züve kükrepüh püh pukoce po la die sü, Tüyo küde gakresi püh bi zo, mi püh ne süo khipüh vo pü yilü prüh sü; 
MAT.13.32	Tsa hihi kükreko dolü pusi künyitho püh zo, eli pü tsü süri tice tizhe ga dolü kürükrütho püh thi die süri sühbo bi tayo, sidie tüyo rako vori pü co koyo u rüsühthi thi tayo.
MAT.13.33	Pu züve kükre püh pukoce po lasü; Tüyo küde khre bi zo, thünopümi püh süo süh vo thü kümüde rha küchu süh jü sü die thü süo pu pari tsoyi kümothe küva püh müzü ti bizo. 
MAT.13.34	Jisue mha hiko mütülü küzüve po püh thüma kroo kasü; Pue küzüve mo die mhapühri po püh pukoce sü shemo. 
MAT.13.35	Süosü kükrenamoli thazü sadzühküseo po; I ata taga püh züve poto; I cejü thiyi prühlüno küva püh kümüta kümükhrühko po süto; zipüh küma züko thitsühyi küto na.
MAT.13.36	Süsa Jisu thüma kroo khava die celü lüta süce Pü müthaküyiko Püce lüri di sü; yilü zotshü coo po münu püh hako ka süte; zita. 
MAT.13.37	Pu süko zü küla die sü; Tsa küve prüh küsü mao sü thümanuo zo. 
MAT.13.38	Yi süo cejüo zo; tsa küveko sü küdenuko zo, mo zotshü tsa kosü küsüo nüneko zo. 
MAT.13.39	Tsa süo prüh küsüo sü küsüo zo: Yikürüh sü cejü hio küla zo, mo yikürühmiko sü tüyoshoyimiko zo. 
MAT.13.40	Süze zotshüko rhüh küngu püh vo melü müto küva bi, cejü hio küla ri sü bi zito. 
MAT.13.41	Thümanüo Pü shoyimi kütsüh sü die süko po vo Pu küde balü mha thi kümüsüko mo küsüküthiko mütü phu künguyi to. 
MAT.13.42	Sidie süko khapüh melü kügü vato, sülü kra mo uhu thüzhepü bato. 
MAT.13.43	Süsa kümathokoe u Poo küde balü vepüh tünace bi ba tato. Kühopühri uni küne mi sümi po rünyi yite.
MAT.13.44	Tüyo küdee yipro pühlü cene küva püh kümüzü bizo; mipüh ne vo sü ngoyi die küvapüh ma die pü künüpü celü vori die pü mha küneküdi zhüh püh vori süo khri küyi bizo.
MAT.13.45	Süsa ri tüyo küde lhethomi püh ti ma kürühpü phu tayo küti bizo; 
MAT.13.46	Pü vo ti ma kürüh süo ngo küyice pü celü vori die pu mha mütü zhüh pü vo süo khriyi ta.
MAT.13.47	Süsari tüyo küdee khuma püh kügü pühdzüküzholü sü die khu kükrekre küti bo küngu küyi bizo. 
MAT.13.48	Süo chu küyice, puko süo süsa püvo dzüküzho poyo bayi die ucoko küda püh mhabühlü süyi mo uco kümoko püh kügü vayo. 
MAT.13.49	Vo thüma lhü külaco ri sübi zoto, tüyo shoyimi vori die kümathoko dolüno kürüzüko küda kre züh tata to. 
MAT.13.50	Sidie süko kügü püh me kümüre küthilü sü vato, sidie sülüno kra mo uhü thüzhe pü bata to. 
MAT.13.51	Neko zü hiko co mütü seyi ba me? zita. Mo püko Pu yisü, izo, zita.
MAT.13.52	Mo Pü süko yisü, Süna lüsiküseko kühopühri tüyo küdenumi thi küto na cipüh müthayi kütami püh mipüh ne pü celü mhabühlü mha küsa mo kügwü lha püh küpari bizo, zita.
MAT.13.53	Süsa Jisu züve hiko potsüh küva sa thüthi sülüno tata. 
MAT.13.54	Süze Pu Pu tho Pü rünalü vori küyice, Pü süko synagogue lü mi mütha. Sücesü mi ungo thi die sü; thüma hiohi dipühceo no mhase hiko mo u malhü mhatho küku hiko ngoyi ta la ha? 
MAT.13.55	Hihi süh mhatho küthio nu zo mo me? Püzu ri Mary zo mo me? Süze pü sazühneko James mo Joseph mo Simon mo Judah hiko mo me? 
MAT.13.56	Süze pü lipüneko ri u züh bazo mo me? Sülize Pu dipühceno mha hiko ngoyi ta? 
MAT.13.57	Sidie püko pü yo u nümota, eli Jisu püko yisü, sadzühküsemi pü tho pü rünalü mo pü tho pü cekrolü zo kümosa kükrera mi pü rho kümo di; zita. 
MAT.13.58	Sidie püko mülü kümu na pü sülü küku mhatho kükro thisü mu ta.
MAT.14.1	Sücesü Herod küdeo Jisu za müle pari küta se die pü cetako yisü, 
MAT.14.2	Hiohi John zülu khaküsüo tazo, pü küsalüno rhühla süri tazo, süna umalhü mhatho künye hikohi Püyo thi pari bata zo, zita. 
MAT.14.3	Herod süosü hizü pü sazüo Philip cemi Herodias na John tüyi die pü khapüh küdücelü süva. 
MAT.14.4	Kükrenamoli, John süo yisü, no thüno süpü yi küti thüzho mo, zi küsü na. 
MAT.14.5	Mo pü süo dokhri küva rhü küsüce makroo müprüh ta, kükrenamoli süko John yisü sadzüdküsemi püh thiyo tina. 
MAT.14.6	Süri Herod kümünu tüso vori küyice, Herodias nupü nasü püh püko mhüzülü sü die Herod nü thiyita. 
MAT.14.7	Süna thüno süpü püce mha kühopüh sho zoshi pu küshoo püh pu prü toli zi die pu zü khasü va. 
MAT.14.8	Süsa süpü sü müzümüra puzu puce popüh kümüzü bi die sü, No John mi zülu khaküsüo pi püh mükhu pühlü süh vori a prüte, zita. 
MAT.14.9	Mo küdeo ri pülü kümüzhe ta; süzori pü zü khasü küva na mo thüma pü züh ba die hi kübako na süo püh vo thünopü prü no die pu zü khasü va. 
MAT.14.10	Sidie pu mi po vo küdücelü John pi veyita. 
MAT.14.11	Süsa mi pu pi sü püh mükhu pühlü süpü vori die püh rüli süpü prüva, mo süpü süo püh die püzu ce vori ta. 
MAT.14.12	Süsa pü sadziko pu rüngu püh vo khrüh va; sidie vori Jisuce posü.
MAT.14.13	Süsa Jisu zü süo se küyice Pu püzu pühlüno ta pü tsühkre vota; Süri thümako sü sesü die rüna lilü u phe tasü pü sa müdzi vorita. 
MAT.14.14	Sücesü pü thüma. Kroo ngo küsüce Pu süko phimüzhe die süko küthi künyiko thi küsührho sü. 
MAT.14.15	Süsa thüva vori küyice, pü müthaküyiko Püce vori die sü, thinyi hio thüralü te mo tüsozho ri vote, süna thüma kroo kütsüh püh rünalü sü die püko po vo utho u lüva khritiyi tate, zita. 
MAT.14.16	Eli Jisu pükoce po die; püko po tata mori vezo, neko mhayi püko po tite; zita. 
MAT.14.17	Eli süko püce, hako hicehi tsükhrüda pühngu mo khu küna püh küta zo; zisü. 
MAT.14.18	pü sü, süko püh ace vorite; zisü. 
MAT.14.19	Sidie Pü thüma kroo po ki nhayo bayi no sü, mo pü tsükhrüda pühnguko mü khu küna pühyi die tüyo pe die galiphi sü die brüphre püh müthaküyiko belü sü, mo püko süko küza püh makroo prüsü. 
MAT.14.20	Süsa püko mütü ri süko ti die püko küchü thiyi; mo püko tishoko shi küngu püh khopühne küriküna chu layi. 
MAT.14.21	Süze püko mhati küyiko thüno thünu mo natsimi sa kümo mi nye pühngu müsüh lisi.
MAT.14.22	Süsa Jisue müthaküyiko po pü makroo kütsüh küba doce ta püzu lü lü die tasü pü mhüzü lishico ku ta nosü. 
MAT.14.23	Sidie pü makroo kütsüh küva sa, pü sho tozu die takre cejüthu pühyo khota; mo thüva ta zori pü lübi sülü bata. 
MAT.14.24	Eli tükhrae püzuo mütsu die khra vori küta na süo hü küye püvo zü mütsulü tata. 
MAT.14.25	Sücesü tüzühyo rikhu küvale dao tülü Jisue züyono ta pükoce vorizü. 
MAT.14.26	Eli müthaküyikoe Pü züyono ta vori küzü ngo die müprüh shüh die sü, Rüpü püh tazo sidie u müprüh pü se zota. 
MAT.14.27	Süri Jisu rükri pükoce po die sü, neko lü ne nüyite, I zo müprüh ta hite, zita. 
MAT.14.28	Süsa Peter Püce po die, Nyepoo no zo lize apori züyono ta nce pheriyite; zita. 
MAT.14.29	Mo pü sü pherite zisü, sücesü Peter püzuyono ta kiri die Jisuce phe tozü die dzüyono ta süta. 
MAT.14.30	Eli pü khrade kürüh ngo südie müprüh shüh ta, mo rülüprü ta tozü ta. Süna pu sü, Nyepoo no a küla süte, zita. 
MAT.14.31	Süzisü mütha Jisu püpo sho püh pari pü ceyita, sidie pü yisü, Yhei n kümülü kütsao, dipühna no külüdo ta ha? zita. 
MAT.14.32	Süsa unyi püzulü lüri küyi sa tükhra lazüh ta. 
MAT.14.33	Süsa püzulü kütako vori die pü rüsüta, sidie püko sü, No Jihova nuo küthozo; zita.
MAT.14.34	Süsa püko süolü prüh prayitice, tasü küsolü, süosü Genezaretlü prata. 
MAT.14.35	Sücesü thüma sülü külhüko pü se küyice püko thüma kütsüh püh rüna süshi sümhü mütü sü die küthi künyimiko züh püce vori. 
MAT.14.36	Sidie süko. Püce, püko po pü khüphre zori nyisü no die shota; mo süo zori nyi küyi khüko sührhoyita.
MAT.15.1	Süsa Jerusalem lü küvori lüsiküseko mo Phariseekoe Jisu kitso die; 
MAT.15.2	Dipühna n sadzikoe thazü pethimi zhoko varhüyo la? Kükrenamoli, puko mhaküti mhüzü u be miltüyo mo tina; zita. 
MAT.15.3	Eli Pu süko zü küla die sü; neko ri dipüh nai netho ne zhoko na Jihova zü khaküsüko varhü yola? zita. 
MAT.15.4	Kükrenamoli, Jihova thazü, npo nzu rhoyite, mo thüma kühopühri pupo puzu rüshuhyo lize süo posata te, süzi püh müzü zo. 
MAT.15.5	Eli nekoe po die, thüma kühopühri püpo püzu yisü, No ayono dipüh kümve ngoyi küto müsüh sheli süko mütü müthu kha püh Jihova prüve; süzi küsümi püpo püzu rho mo zori pü kükha bayomo. 
MAT.15.6	Sidie nekoe netho ne zhoko na Jihova zü khaküsüko püh kümüthu thi ve. 
MAT.15.7	Neko küthürakütiko, Isaiah sadzüküseoe neko na mhapo mve shüh püh kümüta hibi: 
MAT.15.8	Thüma hiko uta püh a müno voriyo, mo püko ta püh a rhoyo; eli püko lüno a züh kümücuh shüh tayo. 
MAT.15.9	Eli pükoe thümae zü khaküsü kümütha züko süh mütha die püko rüsu thüdo thi tate; zita.
MAT.15.10	Sidie pü makroo ci Püce süyi die püko yisü, nekorünyi die seyi te, zita. 
MAT.15.11	Thüma talü külüko thüma thi mürho vayo mo; süri thüma lünoküpariko thüma va mürho vayo. 
MAT.15.12	Süsa müthaküyiko vori Püce po die sü; Phariseekoe zü hiko se küyi sa püko nümo ba küta noriseba tatho? zisü. 
MAT.15.13	Jisu püko khü, küla die sü, Tüyo küba Apoe lüsükümo süh mütüko pava zoto. 
MAT.15.14	Püko po tsüzi balute! Pükoe u mhüküce shotha mo kümüthako zo; sülize mhücemi po mhücemi shotha lize unyi künanyi rütu tükhülü lü tayo. 
MAT.15.15	Sücesü Peter Pu yisü, züve hio co küla münü püh hako ka süte, zita. 
MAT.15.16	Süri Jisu sü, nekori tsüri mhase kükreyi mozo me? zita. 
MAT.15.17	Mhakühopühri utalü külü khü u vadelü ki die khapüh covüthilü kügü vayo küti neko se mo zo me? 
MAT.15.18	Süri utalü no küpari khü ulüno pariyo, mo süko thüma thi müsu vayo. 
MAT.15.19	Kükrenamoli ulüno küparikoe, lüdo küsü, küdokhri, perüüküthi, Kürüzü kürügo, kücezü zhopo, mikütha hikohi pariyo küti na. 
MAT.15.20	Mha hikohi tho mi thi müsu vayo, eli ube mütü mo die mha küti na mi thi müsü vayo mo; zita.
MAT.15.21	Süsa Jisu sülüno ta rüde sü Tyre mo Sidon nyi rünaco vota. 
MAT.15.22	Sücesü Yhie! Canaanmipü püh rüna sülüno vori die se zo die sü A phimüzhe zote, Nyepoo no David nuo; anupü küsü rüpü po kübü müsü shüh ta tale; zisü. 
MAT.15.23	Eli pü züpühri popüh süpü khü küla mota, Süsa müthaküyiko Püce vori die pü yisü; pü po tatate, kükrenamoli pü u sa müdzi die se tazote; zita. 
MAT.15.24	Eli pü la sü, a kütsüh püh müdi küva Israelmi kokroko ce küsü zo; zita. 
MAT.15.25	Süsari thüno hipü vori pü rüsü die, Nyepoo a khrühi sü zote, zi bata. 
MAT.15.26	Eli pü la sü, natsimi lüva kügü püh tüshikoce sü küti pütü mo, zi lata. 
MAT.15.27	Süri thünopü lasü, kütho zo Nyepoo, süri tüshiko zori u nyepomi mhacoba yono rüra kükiriko pati yozo, zita. 
MAT.15.28	Süna Jisu pü yisü, n kümülü zhozo ho, n külüo thipüh n küprüo thiyite, zisü. Süsa pü nüpü sütütülü sü sührhoyi ta.
MAT.15.29	Süsa Jisu thinyi sülüno ta sü Galilee dzüküzho mürhe vorita. Sidie pü cejüthuyo kho die süyo baba ta. 
MAT.15.30	Sücesü thüma kro künye püh Püce vori, mo sükoe pheyhomi, mhücemi, zü po küthomi, lülemi, mo küthikünyi kükrekre kütiko züh die vori, mo Jisu süko mütü thi küsührho sü. 
MAT.15.31	Süsa makrooe züpoküthomi züpo küta, lülekütami sührho küta, pheyhomi shotayi küta, mo mhücemi mha ngoyi küta, hiko ngo die u malhü thi die Israel Jihova shühta.
MAT.15.32	Süsa Jisu müthaküyiko ci püh Püce süyi die püko yisü, I thüma kroo phimüzhete, kükrenamoli, püko tha zho süh azüh bate, mo püko mhapühri ti küto bamo, mo I püko po thükhü thi die kütsüh sülho, püko sholü phesari tayi ve tina; zita. 
MAT.15.33	Sücesü müthaküyiko sü, uko nhatsa hilühino dipüh bi die thüma hidühi na kütico ngo püh püko külhuthiyi ve ta? zita. 
MAT.15.34	Jisu pükoce, neko tsükhrüda didü püta la? Zi die kütso; püko sü, thüna mo khu künyi hu ba, zisü. 
MAT.15.35	Süsa pü thüma kroo po ki cejü bayi no die pü zü khasü, 
MAT.15.36	Sidie pü tsükhrüda thünako mo khuko khi pühyi die galiphi sü die cephre püh müthaküyiko belü sü, mo püko süko püh makroo zasü. 
MAT.15.37	Sidie püko mütü süko tiyi die u küchu kühi thiyi; süsari ti kümüshoko shi küngu püh khopühne thüna chu layi. 
MAT.15.38	Mo sünha mhati küyiko thünothünu mo natsimi sa kümo mi nyeda. 
MAT.15.39	Süsa pü thüma kroo kütsüh sü va die, püzu pühlü lü die ta sü Magadan rüna taralü vori ta.
MAT.16.1	Sücesü Phariseeko mo Sadduceeko vori die pü po tüyono zasi püh thipüh püko ka no die pü müdephi ta. 
MAT.16.2	Pü süko zü küla die sü, thüva küyice nekoe sü, tü müre bate, tsüsa tü ve tato; ziyo. 
MAT.16.3	Süsa küshüo lize, tü sü tato, kükrenamoli, tü müre mo kümhü sü zaza ba terü, ziyo. 
MAT.16.4	Gwine mo kürüzü shühye hio zasiko libi phu tayo küti zo, Eli Jonah sadzühküseo yono thi küsü zasio zo kümosa zasi kükre pühri khala süyi Ihote; zita. Sidie pü süko kha va die tata.
MAT.16.5	Süsa müthaküyiko tasü kükreco vota, eli püko tsükhrüda khiyi rükra mota. 
MAT.16.6	Sücesü Jisu püko yisü, neko Phariseeko mo Sadduceeko khre yono münuyite, zisü. 
MAT.16.7	Eli püko thoümko dolü küpo die, süsü kükrenamoli ukoe tsükhrüda khiyi rükra mo küta na mütsete; zi bata. 
MAT.16.8	Jisu süo seyita die püko yisü, neko, kümülü kütsako, dipüh na neko tho neko dolü küpo die, sü kükrenamoli uko tsükhrüda khiyi rükra mo küta na te, süzi yo la? 
MAT.16.9	Neko tsüri lü kükreyi mozolu me? Mori tsükhrüda pühnguko mo mi nye pühnguko mo didü püh shi küngu layi shi kütiko rükra mo la te me? 
MAT.16.10	Mori tsükhrüda thünako mo nyedako, mo khopühne ditsu shi layi shi kütiko. 
MAT.16.11	Neko dipüh bi die I tsükhrüda rüle po ba kümo, mori neko po Phariseeko mo Sadduceeko khre yono münuyi no küsü ri se kükreyi mota laha? 
MAT.16.12	Süsa pü püko po tsükhrüda lü khreyo münuyi no bamo die, Phariseeko mo Sadduceeko kümütha zü yo münuyi no küsüco seyi.
MAT.16.13	Süsa Jisu tasü Caesarea Philippico vo die Pu müthaküyiko kütso die sü, Thümakoe thümanuo hi yisü sopüh lizü lü bata ha? zisü. 
MAT.16.14	Pukoe sü, humi n yisü John mi zülu khaküsüoli, humi Elijah li; mo kükrekoe Jeremiah mori sadzühküsemi püh lizi die poyo le; zisü. 
MAT.16.15	Pu süko yisü, süze nekoe a yisü sopüh lizi die lü yo la? zisü. 
MAT.16.16	Simon Peter sü, Noe rhühküba Jihova nuo Khristao zo, zisü. 
MAT.16.17	Jisu lasü puce po die, No Simon Bar Jonah nuo no yhevetho zo, kükrenamoli, uthi mo uza lüno mo, eli tüyo küba a Po tho hihi po püh n müse müngoküsü zo tina. 
MAT.16.18	I nce potü süto, Noe Peter (Püco kütsü) mo kütsü hio yono a kühuce thito; mo meza kharüko pümünyi vayi lho. 
MAT.16.19	I tüyo küde cabiko yipüh n prüto; mo no cejülü dipüh kha sheli tüyori khato; mo no cejülü dipüh khri sü sheli tüyo ri khri süto; zita. 
MAT.16.20	Süsa Pü müthaküyiko po Pü Jisu Khristao li küti püh mipüh ceri pohi no die püko ce pota.
MAT.16.21	Süyogwino Jisue müthaküyikoce Pu dipühbi die Jerusalemlü kho mosü shi, mo dibi die mülhiko mo pethiküzhoko mo lüsiküseko belü kümüzhe die sa teshi küti mo Pü zhosüh nha rhühlasü ta küto dzühko püh sükoce po shühdü süta. 
MAT.16.22	Süsa Peter Püzüh kre vodie Pü likhu die sü, Nyepoo npo süzi ta süzo, mhapühceri mha hiko po n yo thita kündi zo, zita. 
MAT.16.23	Eli pü rürüh vo Peter yisü; Satan, no ta asaco vo tayi, no a shokha pühzo, no Jihova müdolü moli thüma rüle mo thüma zholü ba küti na; zita. 
MAT.16.24	Süsa Jisu müthaküyiko yisü, thüma kühopühri asa müdzi künyimi putho pu kükhakürühyi die pu cross püh die asa müdziyite. 
MAT.16.25	Kükrenamoli thüma kühopühri pupho mükrü püh pu zü thiyi künyimi pu süo müdi vato; mo thüma kühopühri ana pu pho müka müdi küvami pu süo ngolayi zoto tina. 
MAT.16.26	Süze mipüh cejü mütü prapüh puzü thiyi zori pu kürhühro müka va lizepu dipüh küpra ngoyi ta? Mori mipühe dipüh püh pu kürhühro züh küleyi veta? 
MAT.16.27	Kükrenamoli thümanuo Pu po zapozale süh die Pu shoyimi züh kirito, mo Pu mipühpüh mhatho khüce züh die püko zhokhro thi püh prüto. 
MAT.16.28	I nekoce potü süto, hice kütha humi Thümanuo Pu küdelü küvori ngo kümothe küsa ngo Ihozo küti kropüh tha zo; zita.
MAT.17.1	Süsa zho shorüh sa Jisue Peter mo James, mo sü sazüh-o John züh Pü sa die süko züh kre cejüthu kürükrü pühyo vota. 
MAT.17.2	Sidie Pu puko küngoce Pulhü thi mükreyita, mo Pu küve nace küve bita, süze Pu khüne ri müga püh vekrü ta. 
MAT.17.3	Sücesü yhie, Moses mo Elijah nyi pükoce vori die Pu züh kürüthi ta. 
MAT.17.4	Süce Peter Jisu zü küla die sü, Nyepoo uko hicehi ba küta uko na vezo tole; No n müdo lize uko hicehi pro süh thiyi to khe, pühnha, püh Moses na, mo püh Elijah na; zita. 
MAT.17.5	Pü züpo küthalü kümhü vekrü küti püh vori die puko jü püyita; mo Yhie! Kümhü süo lü mha khü püh vori die: Hihi anu a khrüo zo, anüthoo sü Pu zo, neko Pu khü rünyiyite zita. 
MAT.17.6	Mo müthaküyiko zü süo, se küsüce rütu prü cejü thorüh pü züta, mo müprüh püh kümüre thita. 
MAT.17.7	Sücesü Jisu vori puko nyidie sürite, mo müprüh hite, zita. 
MAT.17.8	Süze puko mhürho küyice, Jisu libi sa mipühri ba sa mota. 
MAT.17.9	Süsa puko cejüthu yono kiri küyice, Jisu piko yisü, Thümanio küsalüno rhühla süri ta kümothe neko mha küngoo püh mipüh ceri pohi te; zi die pota. 
MAT.17.10	Sülize müthaküyiko Pu kütso die, sü; sülize dipüh na lüsiküsekoe Elijah po vori müra mozo sü li die poyo la? zita. 
MAT.17.11	Süna Jisu puko zü küla die sü, Elijah vori die mha mütü thi mve la zoto kütho. 
MAT.17.12	Eli I neko ce potü süto, Elijah hizü vori tazo, süri mi pu seyimo die pu yono puko müdo thi vazo, süsübi thümanuo ri puko belü kümüzhe to; zita. 
MAT.17.13	Süsa müthaküyikori Pu John mi dzülukhaküsüo dzüh pukoce küpo lüyi.
MAT.17.14	Süsa puko thüma kroo ce vori küyice, mipüh vori die tüprü Pu mhüzülü shetü püyi die; 
MAT.17.15	Nyepoo anuo phimüzhe süyi, Kükrenamoli pu thürüyosü thi die kümüzhe shüh tate, mo pu tsükünu rütu melü ri lü mo tsükünu dzülü ri prü tata tele. 
MAT.17.16	Mo I pu züh n sadziko ceri vori, eli puko pu thi küsührhoyi lhote, zisü. 
MAT.17.17	Süsa Jisu pola die sü, Yhie! Neko kümülü küdi mo küthothiyi külho shuhyeko, apo zho dithe güh neko züh bata? Apo zho dithe püh neko yo sügüsühie ba ta? Pü züh vorite, zisü. 
MAT.17.18	Süsa Jisu küsü rüpüo küthi sü, süce pu sülüno ta parita, mo sütü lüsü natsi süo sührhoyita. 
MAT.17.19	Süsa müthaküyiko u tsühkre Jisu ce vori die sü, Hako dipüh na pü huyi mo ta? zita. 
MAT.17.20	Jisu puko yisü, Neko mülü kümo nazo, I nekoce po süto, neko kümülü gakresi dü pühri ba lize neko cejüthu hio ce po die, no thüthi hilüno ta rüde lishico phe tate, süzi sü zori süo rüde ta zota, mo neko na mhapühri thiyi külho di tazoto. 
MAT.17.21	Süzizosheri, mha hikohi küsho kümvo lüno molize ta prayi yomo; zita.
MAT.17.22	Süsa puko Galileelü balu tice, Jisu puko yisü, thümanuo tü püh mi belü sü vato. 
MAT.17.23	Sidie puko Pu dokhri vato, süri Pü zhosüh nha rhühlasü tato, zita. Süna püko mütü ulü sü shüh ta
MAT.17.24	Sidie puko Capernaumlü vori küzüce tükhrü khrüyo kütimiko Peter ce vori diesü, neko kümüthao khazhonu khrü khrüyo mo me? Sidie kütso ta. 
MAT.17.25	Mo pü sü, I, khrü sü yozo; zisü. Süsa pü celü lüri tice, Jisu püce; Simon, no dipü bi die lüba? Küdenukoe somimi celü khazhonu khrüyoa? Püko tho puko nuneko yo me rüsomi ce khrüyo la? zisü. 
MAT.17.26	Peter püce po die, rüsomiko celü zo, zisü, Jisu sü, süsa püko nunekoe u kükha di vesüh, zisü. 
MAT.17.27	Utho süzizosheri, püko lü thi müsü küva kümüprühna; no dzüküzholü prü die n khüsüprüh kügü süte, sidie no khu vori kürathoo tüyi die puta cega süte, sülize no rükathi püh ngoyi to; mo süo püh vo ana ri mo nna ri khapüh süko prü vate, zisü.
MAT.18.1	Sümüsühcesü, müthaküyiko Jisu ce vori die sü, Tüyo küdelü somi yisü küzhotho thita; zi die kütso sü. 
MAT.18.2	Jisu natsimi püh cipüh Püce vori die süo püh puko dolü mütha sü; 
MAT.18.3	Sidie po küti, I nekoce potü süto, neko lü küdepüh natsimine hihi biyi kümosa, neko tüyo küdelü lüyi lhozo, zita. 
MAT.18.4	Süze thüma kühopühri pütho pu thi kürünupüh natsimine hihi biyi lize süosü tüyo küdelü küzhotho tazo, zita. 
MAT.18.5	Mo thüma kühopühri a zalüno natsimine hihi bi küti pühri zühyiyo kütimi a zühyiyo. 
MAT.18.6	Süri thüma kühopühri a mülüyo küti natsimi künyitho hikohi pühri thi müsüyo lize mha kügütsü püh pü volü khüyi die kügü püh dzü küzholü mülhükhri küvae veku; zita.
MAT.18.7	Mha thikümüsüko na cejü hioe tsee thiyite, Kükrenamoli mhathikümüsü vorimo Iho zo kütina, süri pü na mha thikümüsü püh küvorioe Tsee thiyite! 
MAT.18.8	Süna n be mori n phe nthi müsü lize süo n yono da püh kügü vate, lalhe die küshothe kürhühlü lü kütae n be künanyi mori n phe künanyi ba die n külhü püh melü sü küva ceri veku. 
MAT.18.9	Mo n mhü nthi müsü lize, n yono süo kürüla vate, n mhü püh libi die kürhühlü vo kütae n mhü künanyi ba die n kügü püh mezalü sü küva ceri veku.
MAT.18.10	Künyitho hiko mipühri müshuh va mo küto na ne münuyi te: Kükrenamoli, I nekoce po süto, Tüyono puko ceco kütha shoyimikoe tüyo küba a Po lhü ngo süh bayo kütina. 
MAT.18.11	Kükrenamoli, thümanuoe müdi küvako külayi kütona küvori zo. 
MAT.18.12	Nekoe dipüh bi die lüyo la ha? Mhaceno mipüh puko krapüh ba die süko dolü püh ta ruta lize; pue hiethücimothüciko kha püh ma die ta cejüthukoyo vo die ru küta koo sü phu zo moto me? 
MAT.18.13	Sidie Pu süo ngoyi lize, I nekoce po süto, pue puko ru takümo hiethücimothüciko ceri süo na punüku ta zoto. 
MAT.18.14	Süsübi tüyo küba nieko Poe künyitho hiko mipüh pori ka küta Pu müdo mozo.
MAT.18.15	Sülize n sazüh-o n yo küjo thiva lize, no vo die nenyi tho nenyi lübi kübalü pü küjo po püh pu kate, pu n khü rünyiyi ta lize no pu ngoyi te. 
MAT.18.16	Pu n zü rünyi mü ta lize, no mipüh mori mi küna züh nsa vote, sidie zhopo mi küna küsüh talüno zü kühopühri thi kümüziyi to. 
MAT.18.17	Mo pu süko züri rünyi mu talize, püh kühüce po süte; süri pu kühuo khü ri rünyi mu ta lize, pupo n mhüzülü mülükümomi mo thüsoküyimi bi tate.
MAT.18.18	I nekoce potü süto, neko cejülü mha kühopühri khava lize tüyo ri khava zoto, mo neko cejülü mha kühopühri khri sü lize tüyo ri khri sü zoto. 
MAT.18.19	Süsari I nekoce po süto, neko cejülü mi küna zori külürhüh die mha kühopühri sho lize, tüyo küba Apo tho mha süo thisü sümi prüto. 
MAT.18.20	Kükrenamoli, mi küna küsüh likhu zori aza sün kühu küngu kübara I süko dolü ba zoto tina.
MAT.18.21	Süsa Peter Puce vori die sü, Nyepoo a sazüh-o ayo küjo küthi va didü kütso ta lize, apo pü küjo va pü prü ta? Va thüna kütso me? zita. 
MAT.18.22	Jisu sü pu yisü, va thüna kütso no die I nce po mo, süri va hiethüna thi thüna kütso ri to, zita. 
MAT.18.23	Süna tüyo küdee küdemi püh pu cetako po puko mhatho dzüh kha kümüse sü no küta bizo. 
MAT.18.24	Sidie müse küsüce mipüh ne-e pupo thoküprü nye küri pü küba püh züh püce vori. 
MAT.18.25	Süri pu pupo thi tsoyi lho kütana pu nyepooe süo po pu cemi, pu nuneko mo pü mha kübako mütü zhüh pü vo püpo susü nota. 
MAT.18.26	Süce ceta süo tüprü pu rüsu die; Nyepoo a khü zasü te, süze I npo mütü thi sü vato, zi sü. 
MAT.18.27	Süsa ceta süo ne nyepoo pu phimüzhe die pu khasü va, mo pu poko ri va pu prü va. 
MAT.18.28	Süri ceta süo ta pra tice, pu besüh ceta kükremi püh pupo duli krapüh pü küzümi püh ngoyi rü pu süo tüyi die pu vo küneyi die sü, no a popu kütako su süte, zita. 
MAT.18.29	Sücesü ceta pu besüh süo tüprü pu phelü züyi die puce sho die sü, a phimüzhe die tsühilute, I ri npo thi nprü tole zisü. 
MAT.18.30	Süri pu mu die pupo susü kümothe pu züh vo küdecelü süva. 
MAT.18.31	Sücesü ceta besüh kükrekoe ceta hio dipüh thi ta sheli ti ngo sü die puko lü su shüh ta, süna puko tavo puko nyepoo ce dipüh bi ta sheli küti mütü püh po sü. 
MAT.18.32	Süsa pu nyepoo pu ci püh vori die puce, Yhie, No ceta n roküneo no n müzhemülo küta na I n popühko mütü va püh n prü süe. 
MAT.18.33	I n phimüzhe küsübi die nori ceta n besühko phimüzhe ti müsüh mo me? 
MAT.18.34	Sidie pü nepoo pulü rüda shuh die ceta hio pu popühko mütü susü kümothe pu tü püh mi müthimünyiyo küti küdece kükhüko belü süva. 
MAT.18.35	Süsü bi ne kühopühri ne mülü lüno ne sazümi küjoko va püh prü kütho thiva molize tüyo küba a Po ri neko yo süsü bi ta zoto.
MAT.19.1	Süze Jisu zü hiko pothü küva sa Pu Galilee lüno tasü Jordan rü shi Judea mü rhelü vorita. 
MAT.19.2	Mo thüma kro küzho shuh püh Pu züh vori mo Pu süko mütü thi küsührho sü.
MAT.19.3	Sücesü Phariseeko Püce vori Pu müdephi die sü; mipüh-e mha kühopüh nari pü cemi kha küva thüzho me? zita. 
MAT.19.4	Pu sükoce po die sü, süprühlü thüma thi küsüoe thüpumi mo thünomi thi sü. 
MAT.19.5	Mo Pu po die, hihi na thüpuoe pupo puzu khava die pu cemi züh püh thita to; sidie unyi küzüh thipüh thi tato. 
MAT.19.6	Süna punyi mi küna thisa mota die küzüh thipüh thi tato. Süsü na Jihovae thi küsa sü küvao thüma po brükho vahi te; zita. 
MAT.19.7	Süko Pu yisü, Sülize dipüh na Moses-e thazü u nopüne va küva lüsi khasü die pu khava no küti po süa? zita. 
MAT.19.8	Pu sükoce po die, Nekolü kükhrikürüh na Mosae neko po u cemine khava no küsü zo, eli süprühlüe süzi sümo; zita. 
MAT.19.9	I nekoce po süto, thüma kühopühri kürügü kürüzü na zo kümosa pu cemi kha va die thüno kükre yi lize pu rügü rüzü ta zo; thüma kühopühri pu kha küvapü yi lize pu ri rügü rüzü tazo, zita. 
MAT.19.10	Pu müthaküyiko Pu yisü, thüma pu cemine yo süzi tayo lize ceyo kümoe veku; zita. 
MAT.19.11	Eli, Pu pukoce, küku kha u prü küsümi zo kümosa thüma zü hio zühtso küyi di. 
MAT.19.12	Kükrenamoli thüma ceyo mo küta hi humi uzune valüno münu püh vori tayo, humi thüma müdolüno süzi tayo, humi tüyo küde na u tho u ceyo thi mu tayo; thüma kühopühri zü hihi zühyi küvemi po zühyite; zita.
MAT.19.13	Sücesü mi Jisu po pu be shopüh nyi die sho süno die natsimiko züh Puce vori; eli Pusadziko süko küthita. 
MAT.19.14	Süri Jisu po die, Natsimiko po ace vorite, mo süko kha hite; Kükrenamoli, tüyo küdee süko züzo tina. 
MAT.19.15	Sidie Pu be shopüh süko yo süsü die Pu sülüno ta la ta.
MAT.19.16	Sücesü Yhie, Mipüh Püce vori die sü, Kümütha keveo I küshothe kürhüh ngoyi küto na mha küve dipühpüh thi mosüa? Sidie kütso. 
MAT.19.17	Süce Pu süo yisü; No dithi-e a yisü küveo liyo la? Mipüh zo kümosa küve kükre di; süosü Jihova zo, süri no kürhühlü lünyiyo lize, no zü khaküsüko thi mo zühyi te, zita. 
MAT.19.18	Pu kütsola die, dipüh-o ta? zisü. Jisu po la die; No mi dokhri sü, no rügü rüzü sü no mi rügo sü, no kücezü zhopo thi sü, 
MAT.19.19	Npo nzu rhoyite, süze no n sühzanumi khrü püh ntho n kükhrü biyite, süzi püh kümüzüko zo, zita. 
MAT.19.20	Khresao sü Püce, I a natsilüno mha hiko mütü thimo züh sürite, dipüh ba sa lua? Zita. 
MAT.19.21	Jisu sü püce, No vezhosüyi nyi lize vo die n mha n züko zhüh püh küdimiko prü vate, sülize noe tüyo n cene neyi tato, sidie vori a sa müdzi tate, zita. 
MAT.19.22	Süri khresa hio zü süo se küyice pu thü susa die tata, kükrenamoli pu mhaküne shüh mi kütina. 
MAT.19.23	Süsa Jisu müthaküyiko, yisü, I nekoce potü süto, künemi püh tüyo küdelü lü küto rüh shüh zo. 
MAT.19.24	Sü sari I nekoce potü süto, Künemi püh Jihava küdelü lü küto ceri ut püh po thüprüh celü lü küta rüyiku zoto. 
MAT.19.25	Sücesü müthaküyiko zü süo se puko malhü thiri ta die sü, süzi ta lize sopühno külayi veta? zita. 
MAT.19.26	Süsa Jisu puko pe türü die sü puko yisü, Thümae hihi thiyi rüh zo, eli Jihovae mha mütü thiyi vezo, zita. 
MAT.19.27	Süsa Peter Pu zü küla die sü, Yhie ha mha mütü khatso va die n sa müdzita te; mo ha dipüh ngoyi ta? zita. 
MAT.19.28	Jisu pükoce po die sü, I nekoce po süto, Thümanuo Pu küde zapozale küthi balü ba die mha thi küsala küti tüce, neko ri küdeba kürikünalü ba die Israelmi shühye kürikünako ne küti to, zita. 
MAT.19.29	Süze thüma kühopühri, aza na uce ukro, mori u sazühzüra, u lipüne, mori u pone, mori u cemine, mori u zune, mori u tü u cejü kha küva mi pu südü thükra ngo layito, mo pu küshothe kürhüh ngoyi to. 
MAT.19.30	Süri kürami kükro nu tato, mo künumi kükro rata to zita.
MAT.20.1	Süze tüyo küdee mipühne küshüh-o rüna sü die vo mi po pu khübüh yilü prü mhathi küto na zhokra thüma küphu bizo. 
MAT.20.2	Mo sücesü pu mhathomi süko züh die pühnha dulili tozu die küpoyi die süko po puyilü prüta. 
MAT.20.3	Süsa pu bavüdo süh-o lüri ta vorü thüma kropüh mhapühri thimo die lhethothilü küba ngoyi. 
MAT.20.4	Süna pu sükoce nekori a khübüh yilü prüte, süze I neko po didüpüh ngoyi zü sheli püh neko prü tomo; zisü die süko ri po taprüta. 
MAT.20.5	Süsa pu bavüdo shorüh-olü ri mo thüci-olüri sübi die mi kütsüh sü. 
MAT.20.6	Süsari pu bavüdo küripühkri-olüri rühu pradie kükre kropüh kümükrethi die tha küba ngoyi die süko yisü; Neko dithi die zhotü mhapühri thi mo die hizi bata la? Zi die kütso sü. 
MAT.20.7	Süko pu yisü, kükrenamoli mipühri ha zho khri kümo na zo, zita Pu süko yisü; nekori ayilü prüte, süze ne didüpüh ngoyi zü sheli püh ne prüto, zisü. 
MAT.20.8	Süsa thüva vori küyice yi nyepoo pu shoyiko yisü, mhathomako ciyi die künuthoo lü voikürathoo kütso puko zho püh prü süte, zisü. 
MAT.20.9	Sücesü ba küripühkrilü u zhokhri küyiko ri vori die püko mipüh dulili ngo ve thiyi. 
MAT.20.10	Eli prü, kürathoko vori tice, pukoe mice ri kroku ngoyi küto müri ba, eli puko ri mipüh dulili ngo küyi zo. 
MAT.20.11	Süna puko süo ngo küyice, puko nyepo thüma küve süo yo panyo die sü, 
MAT.20.12	thüma vori künu hikohi bavüdo püh mha küthi zo, süri noe süko püh ha zhotü tüna külü hie kümüzhe die mhathi kütako dümi te, zita. 
MAT.20.13	Eli pu süko mipüh yisü, A züh-o; I n yo kükri shemo ho, No azüh duli püh lüno kütakhoyi mo me? 
MAT.20.14	N züo pühyi die tata te; I püh n küprü bi die püh künutho hiko ri prü zoto. 
MAT.20.15	I atho a mha püh a müdo thi küti thüzho mo me? I ve küti na no ango püh n mhü külo te me? zisü. 
MAT.20.16	Süsü bi die künumi rata to, mo kürami nu tato; Jisu Pu süh dzüh küpo va süh-o 
MAT.20.17	Süsa Jisu Jerusalem lü kho küzüce, müthaküyi kürikünako züh kre ta die Pu sholü süko yisü. 
MAT.20.18	Yhie, Uko Jerusalemlü kho züe, mo mi thümanuo tüpüh pethiküzhoko mo lüsiküseko belü süto, sidie Pu müzho die Pu dokhri vano tato. 
MAT.20.19	Sidie Pu püh mülükümoko belü sü die mi po Pu krühnyi, pu vü mo Pu püh cross yono gu vato.
MAT.20.20	Süsa Zebedee nü nyi zu pu nunyi züh die Puce vori die shetüprü Pu rüsu die Püce mhapüh sho. 
MAT.20.21	Mo Pu süpü yisü, No dipüh sho nyi yo la? zisü. Süpü Pu yisü; No anu nyi hi mipüh po n küde balü n zaco mo kükreo po n veco zi bayi küto thi a prüte; zita, 
MAT.20.22	Eli Jisu po la die sü, No sho küzüo se die sho ba mozo, Nenyie I kra too küba heo krayi ve me? Mori I baptaiz thipü kübao lü nenyi ri baptaiz thiyi ve me? zita. Punyi sü, hanyi sü thiyi ve zo, zita. 
MAT.20.23	Pu sünyi yisü, Nenyie I kra too küba heo sü krayi vezoto kütho, mo I baptaiz thipü kübalü nenyi baptaizthiyi vezo, Eli nenyi po a zaco mori a veco ba küto sü a müdo mo süri süosü khapüh a Po tho kha prü tozü küsüh kümütao prüto, zita. 
MAT.20.24	Sücesü mi küriko süo se küsüce puko unyi sazüh züranyi yo puko lü rüdata. 
MAT.20.25	Mo Jisu puko cipüh Puce süyi die sü, neko se bato: Mülükümomi küdenukoe mi mhu künyepo küso bayo, sidie kükumi po püko mhü kükhayi tayo. 
MAT.20.26	Eli neko dolü zoe süzi tayi lho, süri neko dolü somi-e küzhotho thinyi yo sheli sümi po neko thüküo thiyite. 
MAT.20.27	Mo neko dolü küratho thinyi yo kütio po nekodolü cetao thiyi te. 
MAT.20.28	Süsü bi thümanuo ri mi po Pu shoyi thi toa mori mi shoyi thi tozü mo thüma kükro pho rha kütona Pu kürhühro khasü tozu die küvori zo.
MAT.20.29	Süsa püko Jericho lüno ta pra küzüce, thüma kro küzho püh Pu züh tata. 
MAT.20.30	Sücesü Yhie, mhücemi küna shoshice ba die Pu sü sholü vori küzü se südie, müyi müto die, Yhie, Nyepoo no David nüo, ha phimüzhe süte zi bata. 
MAT.20.31	Süri makroo pünyi po kümükre bata no die pünyi küthi ta; Eli pünyi se küyieku die, No Nyepoo David nuo hanyi phimüzhe zo süyi, zi bata. 
MAT.20.32	Sücesü Jisu thayi die unyi cisü, sidie unyi yisü dipüh thipüh ne küprü nenyi nüta? zisü. 
MAT.20.33	Unyi sü, Nyepoo, hanyi mhü po mha ngoyi zhe zita. 
MAT.20.34	Süna Jisu unyi phimüzhe die unyi brü sü, süzi mütha unyi mhü mhangoyi ta die Pu sa müdzi ta
MAT.21.1	Süsa püko Jerusalem müno vori küzüce tasü Olive cejüthu co Bethphage lü voriyi; mo Jisu müthaküyi mi küna kütsüh sü die; 
MAT.21.2	Nenyi tasü nenyi rüpeco küba rünao lü lüyi sülü lü mütha mi gadapü püh mu pu nupü sa püh küma ngoyi toho, sünyi phrühyi die züh a cie vori te. 
MAT.21.3	Mo thüma kühopühri nenyi kütso lize, Nyepooe hinyi süh mosü züle; zi die po süte, Sülize pu sünyi kütsüh sü vazo toho. 
MAT.21.4	Sülize hiohi thi küyice thazü sadzühküseo po püh kümüta. 
MAT.21.5	Neko vo Zion nüpüce po süte, Yhie n Küdeoe mününui die gadapü püh, püco gadapü nuo yo bayi die nce vori züho, zidie po püh kümüta züo tsühyi küto na, zisü. 
MAT.21.6	Sidie müthaküyinyi vo die Jisu pünyice po küsü bi die thiyi. 
MAT.21.7	Sidie gadapü mo pünu nyi süh vori die puko khü püh sünyi yo khra sü die Pu po süo bayi. 
MAT.21.8	Süce makroo u ukhüko püh shodelü khra sü, kükrekoe sühco rho püh shokhrasü. 
MAT.21.9	Süsa thümakro Pu mhüzüco kütako ri Pu saco kütako ri se die, Hosanna, David nuo. Nyepoo za süh vori küzüo yhievetho, Hosana kürükrüthoo; zita. 
MAT.21.10	Sücesü Pu Jerusalem lü lüri küyice rüna mütü mülümüli die sü; thüma hihi sopüh ta ha? zita. 
MAT.21.11	Süsa thüma krooe sü; Hiohi Galilee lü küba Nazareth lüno küvori sadzühküseo Jisu zo, zita.
MAT.21.12	Süze Jisu kürüsucelü lü die sülü mha zhüh mo mha khri küba mütü huva mo rüka küle küba miz mütü mo thürüvünu zhuh küba mütü phüla kügü va. 
MAT.21.13	Sidie Pu sükoce po die, A ce püh küshoce thi to, zi die tho püh müta, eli nekoe süo püh kürügomi ce thi ve, zita. 
MAT.21.14	Sücesü mhücemi mo pheyhomiko kürüsucelü Püce vori, mo Pu süko mütü thi küsührho tso sü. 
MAT.21.15	Eli pethiküzhoko mo lüsiküseko Pu mha u malhü mhatho thi küsüko, mo natsimiko mo khresa rülimiko kürüsuce shi mhüko mütülü se die; Hosana David nuo, zi küba ngo sü die püko ro shüh die, Pu yisü; 
MAT.21.16	No pukoe dipüh po ba shi küti seba me? zita. Süna Jisu puko yisü; Izo; nekoe payhoko mo no kübako talü no n küshüh thi mve lotsüh süzo zi küti mhapüh ceri phi mo zo me? zita. 
MAT.21.17	Süsa Pu puko kha va die tasü Bethani rüna lü vo die sülü bata.
MAT.21.18	Sütücesü Pu küshüh-o rüna tala sü rüna nadeo lü la vori küzüce; Pu müri ta. 
MAT.21.19	Süce Pu shoshice shedübo püh ngo sü die ta süce vori, eli pu se pühri ngo mo die pu nyi libi küba zota, süna Pu süo yisü thayogwino n se pühri ji sa hi tate, zisü. Mo süzi sü mütha shedübo süo sa rügwi ta. 
MAT.21.20	Mo müthaküyiko süo ngo küsüce püko malhü thi die sü, dithelüno shedüboo rügwi ta she he? zita. 
MAT.21.21	Jisu püko zü küla die sü, l nekoce potü süto, Mhaceno neko rüsüh rüna külho kümülü ba lize; neko shedübo hio yo thi küta libi mori neko cejüthu hio ri yisü, no ta rüde dzüküzholü lü tate; zisü zori süo thiyi zoto, 
MAT.21.22	Süze neko mha kühopühri thiyi küto mülükhro die sho lize süko ngoyi zoto, zita. Jisu ktikü dzüh kütso küta 
MAT.21.23	Süsa Pu kürüsucelü vori die mimütha kübace, pethiküzhoko mo thüma do lü mülhiko Püce vori die sü, no dipüh küku süh die mha hiko thiyo la? Mo sopühno küku hiko püh n prü sü la, zi die kütso ta. 
MAT.21.24	Süsa Jisu püko zü küla die sü, Iri nekoce mhapüh kütso to, mo nekori ace posü lize I ri dipüh küku süh die mha hiko thiyo shi küti neko ce po süto, zita. 
MAT.21.25	John dzülu khaküsüo dipühceo no vori la? Tüyono vori me? Thüma celü no vori la? Si die kütso sü. Sücesü püko tho püko dolü kürüthi die sü, uko Puce tüyono vori zo zisü mo Pu uko yisü, süze dithi die neko pu mülüyi mo ta? zita to. 
MAT.21.26	Eli puko sü, thüma celüno vori zo zisü to ri thümako müprüh, kükrenamoli, thümako pu yisü sadzühküsemi püh lizi die lüyo tina; zi bata. 
MAT.21.27	Sidie püko Jisu zü küla die sü, Hako poyilho, zita. Süsa Pu süko yisü I ri dipüh küku süh die mha hikohi thiyo sheli küti nekoce poyilho, zita.
MAT.21.28	Süri nekoe dipüh thili die lü ta? Mipüh-e pu nu küna ne, mo pu kürao yisü anu; no tha prü die u khübüh yilü mhathi te, zisü. 
MAT.21.29	Pu po die sü I prüyi lho; zita. Eli künuco pu lü küdeyi die prüta. 
MAT.21.30	Süsa pu vo mi künao ce süsü bi die po sü; süce pue sü, I prüto, nyiepoo, süzi sü die prü mo ta. 
MAT.21.31	Sünyi sopüh-o pü nyi po müdo thi süa? Ukoe sü kürao zo, zisü; Jisu puko yisü, I nekoce potü süto, thüsoküyiko mo tükhrümiko neko züra tüyo küdebalü lü tato. Zita. 
MAT.21.32	Kükrenamoli, John-e kümatho zho süh nekoce vori, süri neko pu mülüyi mu te, süri thüsoküyiko mu tükhrümiko pu mülüyi, Eli neko jüo ngo zori künuco pu mülüyi kütona ne lü küdeyi mu te, zita.
MAT.21.33	Züve kükre püh rünyi yite; Thazü mipühnee khübüh yi püh teyi, sidie pu cokhakha püh süo mütuyi; süsari khübüh zü gü küto thüthi süyi, sidie pu rikhüba püh thi sü die khapüh yitemi kropüh mülü va die tasü rüna kümücu shüh pühlü vo ta; 
MAT.21.34	Süsa khübüh seko ra küyi tü vori kütace, pu süko rayiküto na shoyimi kropüh kütsüh püh yite süko ce süsü. 
MAT.21.35	Sücesü yiteko pu shoyi süko tüyi die mipüh vüva, mipüh dokhri va, mo kütsü püh mi kükre püh vava. 
MAT.21.36	Süsari Pu shoyi kürako ceri kroku ti kütsüh la sü, süri puko liko yo bi die thi lata. 
MAT.21.37	Süri künuthoo pu putho pu nuo kütsüh püh sükoce sü la die sü, puko ri a nuo sü rho mütse zo, süzi ba. 
MAT.21.38	Eli yiteko sü pu nuo ngo küsüce, püko tho püko dolü küpo die, Hiohi pu ka küyio zo, khe! Uko pu dokhri va die pu ka yiyi ta khe. 
MAT.21.39	Sidie puko pu tüzüh nhaphü pra die pu dokhri va. 
MAT.21.40	Süze khübüh yi nyepo süo vori tice, pu yite süko yo dipüh bi ta ta? zitsü 
MAT.21.41	Süko puyisü, pu thüma küsü süko müka va die pu khübüh yi süko kha püh pütü tüce khübüh se mülhü püh prü sü küto yite kükremiko belü sü vato; zita. 
MAT.21.42	Jisu puko yisü ce küthikoe kütsü kha küva tsüo mi süo khi püh u külü tsü küzhoo thite Hihi Nyepoo tho thi küsü zo, mo süosü u mhüngoce u malhü zo; zi püh kümüzü neko phi mo zo me? zita. 
MAT.21.43	Süna I nekoce po süto, neko celüno tüyo küde khi püh vo use pariyi küto shuye püh prü vato. 
MAT.21.44	Sidie thüma kühopühri rütu kütsü süo yo küprümi rhaphre vato, mo kütsü süo rütu kühopüh yori prü lize sümi nyophre püh nyophu thi vato, zita. 
MAT.21.45	Sücesü pethiküzhoko mo Phariseekoe Pu züve süo se küyice; puko na po bazo küti seyi. 
MAT.21.46	Süri puko ube sho püh Puyo sü tozü rhü küsüce thüma kroo müprü ta, kükrenamoli, puko Jisu yisü sadzühküsemi püh thiyo küti na.
MAT.22.1	Süsa Jisu küzüve die püko khü küla la die sü. 
MAT.22.2	Tüyo küdee küdemi püh-e punu nolülhü küsüh küsü bi zo. 
MAT.22.3	Sidie Pu pu shoyiko kütsüh püh müzümüra müse püh kümako ci, eli süko vori muta. 
MAT.22.4	Süsari pu shoyi kükreko kütsüh sü die; Vo die cipüh kümakoce po zo süte, Yhie! I thüvalhüo küsühyi te, atho müdoko mo ace ari u pho küveko dokhri yi die mha mütü küsüh püh mate, nolülhüo lü vori no die ci süte, zisü. 
MAT.22.5	Süri puko süo lü kürübro die utho u sholulü vota, mipü putho pu yilü prüta, kükremi püh pu lhetho sholü vota. 
MAT.22.6	Mo kükrekoe pu shoyiko tüyi die süko brü kümünga mo dokhri va. 
MAT.22.7	Eli küdeo mha sükose küyice pu lü rüda ta sidie pa riwhümi kütsüh sü die küdokhri süko müka va mo puko rüna ri müto va, 
MAT.22.8	Süsa pu pu cetako yisü, nolülhüo küsühyite, eli müzümüra cipüh kümakoe tülhü hiolü voriyi sümo te, 
MAT.22.9	Süna neko shopükolü vo die thüma küngo khü po nolülhüo lü voriyi no ci süte, zisü. 
MAT.22.10	Süna ceta süko pra die shopükolüno thüma küngo küve küsü mütü ci künguyi, sidie rüsomiko vori tülhü ceo chuyi ta. 
MAT.22.11	Sücesü küdeo puphremiko pe tozu die celü lüri tice mipüh nolü kühi khüne süh mo die ba küti ngoyi 
MAT.22.12	Süna Pu süoce podie, A züh-o, no dibi die nolü lhülü kühi khüne süh mo die vori ba ta la? Zi die kütso ta. Sücesü pu mha pühri poyi mota. 
MAT.22.13	Sücesü küdeo pu cetako yisü, neko, vo pu phe pube phayi die püh vo shozu küzühlü kügü vate; sidie sülüno kra mo uhu thüzhe pu bata to, zita. 
MAT.22.14	Kükrenamoli kükro ciyi, eli küda küyi-e tsazo, zita.
MAT.22.15	Sücesü Phariseeko vo kürüthi die dibi die Pu züpolü Pu tüyi toshi küti kürüthi. 
MAT.22.16	Sidie pukoe puko sadziko po, Herodiamiko sa die kütsüh püh Püce sü die sü, Kümüthao, no zütho zo, mo kütho tülüno Jihova zhoko tha püh mi kayo küti, mo no mipühri müprüh tayo kümo ha se bazo, kükrenamoli no mipühri rho mükre tayo kümo na. 
MAT.22.17	Süna no dipüh lüyo sheli hace po süte, Caesar khrü khrü küti hi thüzho me moa? zisü. 
MAT.22.18	Jisu püko külü seiyi die sü, Neko küthürakütiko, neko dipüh na a müdephi yo la? 
MAT.22.19	Khazhonu dulio püh a müka sü ka zisü, Süce puko ri dulio püh pu ka sü. 
MAT.22.20	Süsa Pu süko yisü, Marheo hi sopüh marhea? Mo hio sopüh züa? Zidie kütso sü. 
MAT.22.21	Puko sü Pu yisü, Caesar zo, zita. Süsa pu süko yisü, süze Caesar züko püh Caesar prüvate, mo Jihova züko püh Jihova prü vate; zita 
MAT.22.22	Puko zü hiko se küsüce puko malhü thita. Sidie Pu khava die utho u sholülü vota.
MAT.22.23	Sünhasü küsami rhühlasü lho lie poyo küti Sadduceeko vori Pu kütso die sü, 
MAT.22.24	Kümüthao, Moses po küti, mi püh punu di die sata lize, pu sazüh-o po pu cemi yi die pu zürao shühye mülhü süte; zi die popüh ma. 
MAT.22.25	Süze hizü ha dolü sazühzüra mi thüna ne. Süce kürathoo ceyo küyice pu küthi ne ta die sata, mo punu pühri di; süsa pu cemi va püh pu sazüh-o prüva. 
MAT.22.26	Mi künao ri, süh-o ri süzi vo thünao kütso ta. 
MAT.22.27	Künuthoco thüno süpü ri sata. 
MAT.22.28	Süzi lize rhühlaküsü nha thüno süpü sü puko mi thünako dipüh-o cemi thi tata? Kükrenamoli, puko mütü süpü püh u cemi thi va tina, zita. 
MAT.22.29	Jisu puko khü küla die sü, neko kütho lüsi ri semo, mo Jihova küku ri semo die kükri tayo zo. 
MAT.22.30	Kükrenamoli, rhühlaküsü nha puko thüno ri yilho mori mhi ri lho, sidie tüyo shoyimi bi ta zoto tina. 
MAT.22.31	Küsami rhühlaküsü nha rüle na Jihovae po küsü. 
MAT.22.32	Abraham Jihova, Isaac Jihova, mo James Jihova; zipüh kümüta nekoe phi mo zo me? Jihovae küsako Jihova mo kürhühko Jihova ri zo, zita. 
MAT.22.33	Sücesü thüma kroko süko se küsüce Pu kümütha züko na puko malhü thi ta.
MAT.22.34	Süri Phariseekoe Jisue Sadduceeko zü va müdi küva se sü die vo künguyi. 
MAT.22.35	Mo puko dolü thüzhoküsemi püh Pu küdo tozu die sü; 
MAT.22.36	Kümüthao, thüzholü zü dipüh-o küzhothoa? zita. 
MAT.22.37	Jisu pucepo die, no n mülü mütü süh mo n kürhühro mütü süh mo n külü mütü süh n Nyepoo Jihova khrü mo rhoyi te; 
MAT.22.38	Hihi zü thürao mo zü kha küsü küzho thoo zo. 
MAT.22.39	Süsa künao lize hihi, No n sühzanumi khrü püh ntho n kükhrü biyite. 
MAT.22.40	Thüzho mütü mo sadzühküsemi zü mütü ri thüzho hinyi püh u zübo thi ta zo, zita. Khrista dzüh kütso küta 
MAT.22.41	Süsa Phariseeko vo Küngu küyice, Jisu püko kütso die sü, 
MAT.22.42	Neko Khristao yisü sopüh lizi die lüyo la? Pu sopüh nu la? Zisü. 
MAT.22.43	Puko Pu yisü David nuo zo, zisü. Pu süko yisü, sülize, David dibi die thazü Rüpüo züh die Pu yisü; 
MAT.22.44	Nyepooe a Nyepoo ce; N ngomuko khapüh n phekhro süva kümothe No a zaco bazo yite; zita? 
MAT.22.45	David süce Pu yisü Nyepoo li ta ze; süo dibi die pu nu ta? 
MAT.22.46	Süsa mipühri Püce mhapühri poyi kündita; süzomori sünha yogwino mi pühri Püce mha kütso sa müprühta.
MAT.23.1	Süsa Jisu müthaküyiko mo thüma krooce mha po die: 
MAT.23.2	Lüsiküseko mo Phariseekoe Moses balü bayo. 
MAT.23.3	Süna pükoe dipüh püh nekoce po sheli süko thi mo zühyite; süri puko bi tahi; Kükrenamoli puko mha poyo eli thi mo zühyi mo tina. 
MAT.23.4	Pukoe, thüpüh kümüsiko da püh mi bokayo sü die mipo püyo, eli puko tho zoe ubecine ri püh süko nyi külüri süyo mo. 
MAT.23.5	Süri puko mhatho küthi mütü ri mipo ngo küto na thiyo küti zo; süzomoli puko kütholüsi züboko tho mülemülu püh u süh thi pu tayo, mo puko khü mhüko thi kümünye pu tayo. 
MAT.23.6	Sidie puko tülhüko lüri thürho ba kürako phu die bayo; süze synagogko lüri thüba kürükrü mo thürho bako phu die ba küti püko nüyo. 
MAT.23.7	Mo Ihethothikolü ri mipo puko külü, mo mipo puko yisü, Rabi, Rabi, zi die puko ci küti püko nüyo. 
MAT.23.8	Eli, neko zoe mipo neko püh Rabi puco kümüthao zi die cihi, kükrenamoli Khrista libi neko kümüthao zo, mo neko mütüko sazühzüra zo. 
MAT.23.9	Süze cejü hilü mipühri püh neko po lie cihi. Kükrenamoli tüyo küba neko poe püh libi zo. 
MAT.23.10	Sülibizomoli, mipo neko yisü krütako lie cihite, Kükrenamoli Khrista libi neko krütao zo tina. 
MAT.23.11	Süri neko dolü küzho thoo sü neko cetao thitato. 
MAT.23.12	Kükrenamoli, thüma kühopühri pütho pu lü kürükrüyo kütio thi kürünu vato, eli pütho püthi kürünu yo kütio thi kürükrü vato.
MAT.23.13	Süri küthüraküti lüsiküseko mo Phariseeko, nekoe thiyite! Kükrenamoli nekoe mipo tüyo küdelü lüyi küto khayo tina, nekoe neko tho ri lü mu mo kükremi po ri lü nyiyo mo tina. 
MAT.23.14	Nekoe Tsee thiyite, Neko küthüraküti lüsiküseko mo Phariseeko! Kükrenamoli, nekoe samepüko ce müzo tiyi tayo, mo küthüra die küsho thi müshoyo, süna nekoe miceri kümüjo rüh ku küti ngoto. 
MAT.23.15	Nekoe tsee thiyite neko lüsiküseko mo Phariseeko, neko küthüra kütiko, kükrenamoli, nekoe mipo Jewmi zho zühyi küto na dzüküzho mo cejü mütü whi tayo; mo mipüh po süzi küyice nekoe pu thipüh neko dü küna mezao nune thi vayo. 
MAT.23.16	Nekoe thiyite! Neko mhüce shothako, Nekoe po die; Kühopühri rüsuce po püh rüshu küti zoe mhapühri zo mo, eli kühopühri kürüsucelü sunako po püh rüshü lize pue mi po küpümi tazo küti na, süzi yo, 
MAT.23.17	Kümülo mo mhüceko. Ka sunako me mo die süko thi kümüsayi küta kürüsuceo zhoku ta? 
MAT.23.18	Süze kühopühri rüsubao po rüshu lize, süsü mhapüh ri zomo, süri kühopühri süyo küba mhanyoko kha püh rüshu thi küvako po rüshü lize pu jo ta zo, ziyo. 
MAT.23.19	Neko kümülo mo mhüceko. Ka mha khapüh rüsu thi küsüko me süko thi kümüsa küsü rüsubao zhoku ta? 
MAT.23.20	Thüma kühopühri kürüsuba süh rüshu lize pu süo mo sülü küba mütü süh rüshu vazo. 
MAT.23.21	Mo thüma kühopühri kürüsuce po die rüshu lize, süo mo sülü küba mütü po die rüshu ta zo. 
MAT.23.22	Tü po rüshu lize pu Jihova küdeba mo süo lü küba mütü sa po die rüshü tazo. 
MAT.23.23	Neko küthüraküti lüsiküseko mo Phariseeko, nekoe thiyite! Nekoe nyeprü, dunia mo shitsüh za kürizapüh khasüyo eli nekoe thüzholü Jüko ceri mosüku küti kümüzi sheco, mi phikümüzhe, mo kümülü hihibi kütiko kha vayo; hiko ri thi zü tüzo, süri kükreko thimo ta zü mozo. 
MAT.23.24	Ne mhüce die shotha yo kütiko; Nekoe velhanekoe donya vayo, eli utko müzoyi tayo. 
MAT.23.25	Neko küthüraküti Lüsiküseko mo Phariseeko, nekoe tsee thiyite! Kükrenamoli, nekoe tühe mo mükhu shozüco thi kümüsa vayo, eli ulükue mi mha mükhü küti mo küzüküye küti po chu pu bayo. 
MAT.23.26	N mhüküce Phariseeko, tühe mo mükhu lüku thi kümüsayi mürate, sülize shozüco ri müsa tato. 
MAT.23.27	Neko küthüraküti lüsiküse mo Phariseeko, Nekoe thiyite! Kükrenamoli, nekoe mhakhre mhuzu nyhi kümüga küma bizo, eli ulükue küsami roko mo müsakümo po chu pu küba bizo. 
MAT.23.28	Neko shozu thüma küngoce zoe pe kümatho zo, eli neko lüe küthüra küti mo thüzho kümo lünyiko po chu pü bayo. 
MAT.23.29	Neko küthüraküti lüsiküseko mo Phariseeko, nekoe thiyite! Kükrenamoli nekoe sadzühküseko mhakhre thi süyo mo kümathoko mhakhre tho küzüve süyo. 
MAT.23.30	Sidie nekoe sü, mhaceno ue uko po neko tüce Ihü küti püh thi lize ukoe sadzühküsemiko za püh uyo süpü tata mo to mo rü; süziyo. 
MAT.23.31	Süzi die nekoe neko tho neko yisü sadzühküsemi küdokhrimi nuneko thi die poyo. 
MAT.23.32	Süze neko ri neko poneko bi die thiyite. 
MAT.23.33	Neko tünyhiko, neko nyhibvü shühyeko, neko dibi die Gehenna mezalü ne müjo kütoo thürayi ta? 
MAT.23.34	Süna Yhie! I sadzühküsemiko, mhaküsemiko mo lüsiküseko kütsüh püh nekoce süto; sidie neko süko humi dokhrimo tüpüh guto, mo neko synagogko lüno humi tüpüh vüto, sidie nade lilü puko müthi münyi to. 
MAT.23.35	Sidie Abel kümathoo za kümükrüh lüno vo rüsuce mo rüsuba nyi dolüno neko pu dokhri küvao Baraka nuo Zakaria za kütso cejü hilü kümatho mütü za po neko piyo vorito. 
MAT.23.36	I nekoce potü süto, mha süko mütü tsüdo thüma hiko yo vorito, zita.
MAT.23.37	Yhie! Jerusalem, Jerusalem, sadzühküseko dokhri küti mo mi kütsüh püh nce küsüko kütsü püh süko va kütio, vükrüe pu nuneko kükü küngu püh pu si khro süyiyo küti bi I va ditsu dithüdü püh n nuneko ci künguyi nyi süa? Eli, neko tho mute! 
MAT.23.38	Yhie! Neko ce va kümüthu püh n prü va die pe sa mo tato. 
MAT.23.39	Süzomoli, I nekoce po süto, Nekoe Nyepoo za süh vori küzüo yhevetho zi die po kümothe neko a ngo sa lhote; zita.
MAT.24.1	Süsa Jisu kürüsuce lüno ta pra die ta tazü tice, Pu müthaküyikoe mha püh Kürüsuce thi kümako tha Pu ka tozu die Puce vori. 
MAT.24.2	Sücesü Jisu puko yisü, Neko mha hikohi ngo ba zotho? I nekoce po süto; Mha hikohi mütü phu kütu va mo die kütsü püh pori küpiba pü bayi lho; zita.
MAT.24.3	Süsa Pu Olive cejüthuyo ba küyice, müthaküyiko mükhrüh Puce vori die sü; Mha hikohi dipüh küthi ce tata? Mo hio vorita küto zasi, mocejüo thüla küta zasiko püh hakoce po süte, zita. 
MAT.24.4	Sücesü Jisu puko zü küla die sü, mipo neko Shuh va mo küto na lala bayite; 
MAT.24.5	Mhakükrenamoli, thüma kükro aza süh vori die, I Khristao zo; zidie thüma kükro shüh züh tata to tina. 
MAT.24.6	Süzomoli, neko thüriküthi mo thürithi küto dzüh küpo shuh küti se to; sücesü neko lü müyhu müzhe ta mo küto lü zoyite. Kükrenamoli, mha hikohi vori moyi lho zo tina; süri süo thülao mo. 
MAT.24.7	Sücesü shühye püh-e shühye kükre püh phimu, küde püh-e küde kükre püh phimu sürito, süsari thükre, thüpühsüh, ceyice sü küti, cejü büh kükrekre kütiko lü süri to. 
MAT.24.8	Süri mha hikohi mütü kümüzhe küto thürako zo. 
MAT.24.9	Sücesü mi neko tüpüh kümüzhe kütikolü sü die neko dokhri to. Sidie aza na shühye mütü po neko mütsü to. 
MAT.24.10	Sidie thüma kükro ri a yo jota to Mo huhu tüpüh mi belü süto, mo mi püh mipüh mütsu tato. 
MAT.24.11	Süze kücezü sadzühküse kükro süri die thüma kükro shuh kütse züh tata to. 
MAT.24.12	Mo mha küsü krothori kütana thüma kükro kükhrü müko tato. 
MAT.24.13	Süri hie zo tha pütüti küyi mi külayi zoto. 
MAT.24.14	Sülize shühye mütü mhüzülü zhopo püh thisü küto na cejü mütülü küde züyi küve hio po püh mi mütha tso sü zoto; sü züh thülao vori to.
MAT.24.15	Süna thazü Daniel sadzühküseo po popüh kümüta; mhava kümürho shuh süküto mo üzü küzüh thizo küto vori die kümüsathiolü tha küyi ngo küyice; zü süo phiyo kütimi po seyite. 
MAT.24.16	Sücesü Judea lü kübami po ta sü cejüthuyo vo tate. 
MAT.24.17	Mo cejüthuyo kübami po mhapühri khiyi tozü die la kiri hite. 
MAT.24.18	Mori yilü kütamiko po u khü khiyi tozu die la vori hite. 
MAT.24.19	Eli sücesü phosimo kütako mo u nune no kübakoe thiyite! 
MAT.24.20	Süri neko ta küto tü süo po tüsühce mori kürülü tü nha mo küto na sho ba yite. 
MAT.24.21	Kükrenamoli, sücesü thüma po kümüzhe püh kümüre thi die cejü thiyi prühlünovori tsü kütso mori hisari mhapühceri süsü biyi külho pü thizoto küti na. 
MAT.24.22	Süze pu tüsozho süko thi kümüzü süzo kümosa mipühri külaküyi ngoyi lho zoto. Süri küdaküyiko züve na tüsozho süko thi müzü süto. 
MAT.24.23	Sücesü mi nekoce Khristao lice ba mori hice ba ziri; mülü hite. 
MAT.24.24	Kükrenamoli, Khrista kücezü mo sadzühküse kücezü süri die mha zasi kümüre mo u malhü mhathoko thi püh mi müka to; sidie thiyi küvethe küda küyiko ri shu kütse züh tato tina. 
MAT.24.25	Yhie! I müzümüra nekoce po sü va züho. 
MAT.24.26	Süna mi nekoce, Yhie! Pu nhatsalüba, ziri vo hite; Yhie! Pu kümükhrühra ba, ziri mülü hite. 
MAT.24.27	Kükrenamoli, nathoco tü küprüh sü lize nakrocori ve voyo küti bi thümanuo küvori ri süsü bi zoto tina. 
MAT.24.28	Kükrenamoli, kühopühra ri küsamo küzüra thirhako ri vo sülü Küngu to.
MAT.24.29	Kümüzhe küti tüsozho süko vota mütha nace züh tato; mo khri vesü mu tato, sü libizo mo ri thünyiko ri tüyo no rüra tato, mo tüyo küku mütü ri sü küna vato. 
MAT.24.30	Sidie tüyono Thümanuo zasi thipüh mika süto; Sücesü cejü küta thüma lünyiko kra tato, sidie püko thümanuo küku süh die zapozale thi die tüyono kümhülü kiri küzü ngoto. 
MAT.24.31	Sücesü Pu Pu shoyimi kütsüh püh süko po thütsü khu kümüre thi süto, sidie puko po tüyo lapühcono vo kükreco kütso tükhra küdako lüno Pue küdaküyiko phu Künguto.
MAT.24.32	Süze shedüboo yono küzüve küsü nekoe seyite, pücoko müzü la die; pu nyi nyisa thü pari kütace; nekoe tülü tate zi küti seyiyo. 
MAT.24.33	Süsü bi die neko mha hikohi ngo küyice, pu tü müno te, cekhace thate; zi küti seyite. 
MAT.24.34	I neko ce potü süto, mha hikohi mütü thi tsühyi kümothe, tsüdo nulhü hiohi di talho. 
MAT.24.35	Tü mo cejü di tato, eli, azüko di ta lhozo.
MAT.24.36	Süri pu tüsozho mo pü bavüdoo mipühri semo, A po zo kümosa tüyo shoyimiko ri semo. 
MAT.24.37	Süri Noah tüce bi thümanuo küvori tüce ri sü bi zoto. 
MAT.24.38	Kükrenamoli, sücesü dzü de süri ta kümothe mo Noah püzu rülü ta kümothe mi mhati mha kra, thüno yi mo mhi bazo. 
MAT.24.39	Sidie zü kro süri die puko vopü ta kümothe püko se bamo; thümanuo küvori ri süsü bi zoto. 
MAT.24.40	Sücesü mi küna yilü tato, mipüh khiyi tato, mo kükreo kha vato. 
MAT.24.41	Thünomi küna mha kügünyo süh die mhagü thato, mipüh khiyi mo kükreo khavato. 
MAT.24.42	Süna neko khü ba zoyite, kükrenamoli neko Nyepoo küvori tü sekümo na. 
MAT.24.43	Süri neko hio se bato; mhaceno ce nyepomi püh-e kürügomi rikhu küvale ditsüolü vori to sü küti se ba lize puce khü münu ba die kürügomi po vori pu ce rhe va lho. 
MAT.24.44	Süna neko ri bayite; Mhakükrenamoli, neko lüba kümo bavüdo pühlü thümanuo vori zoto tina. Küzütho mo kürüzü ceta 
MAT.24.45	Süze sopühno ceta küzüthoo mo pu do küveo thi die pu nyepomi po pu thipüh celü nyepo thi die pütü tüce mhapüh püko prü kübao thi ta? 
MAT.24.46	Pu nyepoo küvori tüce süsü bi thi ba die ngoyi küto ceta süo yhevetho zo. 
MAT.24.47	I nekoce potü süto, pu thüma süo po pu mha mütü mhu nyepo thi tato. 
MAT.24.48	Süri kürüzü cetao pulü no sü, a nyepoo vori münu yo; 
MAT.24.49	Sidie pu ceta besüh kükreko vü mo küthi shühdü tato; mo kümüzühmiko züh die ti mo kra müzüh bato; 
MAT.24.50	Ceta süo ne nyepoo pu lüba kümo tüsoo lü mo pu müri ba kümo bavüdoolü vori tato. 
MAT.24.51	Sidie pu dothü küna thiva die pu püh küthüra kütiko kroolü sü vato; sülüno kra mo uhu thüzhe pu bata to.
MAT.25.1	Sücesü tüyo küdee rülimi phosüh küri u metobüh püh vo zhosao sho müri küti bizo. 
MAT.25.2	Puko mi pühngu udo ve; mo mi pühngu udo su. 
MAT.25.3	Mo udo küsukoe u mütobüh püh küyice püko metobühlü u mezü khasüyi mota. 
MAT.25.4	Süri udo küvekoe u mezübüh ri mo u metobüh ri pühyi. 
MAT.25.5	Süce zhosao vori münu kütace püko mütü rünyi die züh prüta. 
MAT.25.6	Sücesü müsotülu mi se die, Yhie zhosao vori züho, neko vo pu züh küsühte; zisü. 
MAT.25.7	Süce rüli süko mütü süri die u metobüh lo kütso ve thiyi. 
MAT.25.8	Süce udo küdikoe udo küveko yisü, ne mezü hu püh ha prüte, ha metobüh mhü tazü mo, zita. 
MAT.25.9	Süri udo küvekoe lasü, süziyi süte, kükrenamoli süzi va lize uko mütü tsomo tato; ne tho vo die tir küzühmi celü khri küyi-e veku tato, zita. 
MAT.25.10	Sidie pukoe khrito vo küta dolü zhosao vorita, mo kürüdepü ba kütakoe zhosao züh die nolü Ihülü lüta, sidie cekha khayita. 
MAT.25.11	Süsaco rüli kükreko ri vori die sü, Nyepoo, Nyepoo khri hako prüte, zisü. 
MAT.25.12	Eli Pu süko khü küla die sü, I nekoce potü süto, I neko semo, zita. 
MAT.25.13	Süna neko khü mo la bazoyite, kükrenamoli neko thümanuo küvori tüsozhoko mo pu bavüdo se kümo na.
MAT.25.14	Süzomori tüyo küdee mipühne rüvüh rüna kümücuh pühlü vota küzüce; pu pu cetako ci püh püce süyi die pu celü mhako küza püh puko mülü küsü bizo. 
MAT.25.15	Sücesü pü süko mipüh püh thiyi küve küsüra die thoküprü pühngü püh mipüh prüsü, kükremipüh küna kha prü, kükreo püh kha prüsü; sidie pu rüvüh ta. 
MAT.25.16	Süsa thoküprü pühngu ngo küyioe süko süh vo tülhe thi die, thoküprü kükre pühngu prayi. 
MAT.25.17	Sübi die küna ngo küyio ri vo südü küna mveyi. 
MAT.25.18	Eli thoküprü püh ngo küyioe vo die cejü sü prü die pu nyepoo mha sü püh küva müta va. 
MAT.25.19	Süze tülhü ta die ceta süko Nyepoo la vori die puko ci sü die puko lhe kütso. 
MAT.25.20	Sücesü thoküprü pühngu ngoküyio pu thoküprü kükre pühngu sa püh vori die sü; Nyepoo no thoküprü pühngu püh a prü süe, mo Yhie! I kükre pühngu sa mve yi ve; zisü. 
MAT.25.21	Süsa pu Nyepoo pu yi sü; “tso süe no ceta küve mo küzüthoo, no mha küdopühlü ri zütho ba küyi na I n po mha kükrolü künyepo to; no ri vori die n Nyepoo züh n nü bata te;” zita. 
MAT.25.22	Süze thoküprü küna ngoküyio ri vori die sü, Nyepoo no thoküprü küna püh a prü süe, mo Yhie! I sü mhü thoküprü küna mve sayi te, zisü. 
MAT.25.23	Pu Nyepoo pu yisü, “tso süe no ceta küve mo küzüthoo, no mha küdopühlü ri zütho ba küyi na I n thi püh mha kükro mhu künyepo süto, ta vori die n Nyepoo züh nnü bayite,” zita. 
MAT.25.24	Süsa thoküprü püh ngoküyio vori die sü; Nyepoo no thüma nlü kürüh shüh püh ti I seyo; no prüh sü kümo ra ri rühyo, mo nyira sü kümo ra ri pa Küngu tayo; 
MAT.25.25	Süna I müprüh die n thoküprüo püh vo cejü khro küva püh müta ho, Yhie! N zü sü hice ba zo; zisü. 
MAT.25.26	Pu Nyepoo pu yisü, no küthüro mo mhathikümütsü cetao, I tsava sü kümora ri rühyo, mo nyira sü kümo rari pa Küngu tayo ti no se kütho tomo! 
MAT.25.27	Sülize, no a rüka püh vo kalemi celü sü mati müsüh süze I vori tice a rüka mo pu pra küsa ngo küyi müsüh, 
MAT.25.28	Süna neko pu celüno thoküprüo khi püh vo thoküprü küri kübao prü vate. 
MAT.25.29	Kükrenamoli, mha pu belü kübao kha püh sa süto; mo pu kro küthikuyi to, süri thüma kühopühri mha pu belü ba kümoo pu belü kübao ri khi püh tata to kütina. 
MAT.25.30	Süze neko mveyi kümo cetao kügü püh shozu küzühlü sü vate, sülüno kra mo uhu thüzhe pü bato.
MAT.25.31	Süze thümanuo zapozale thi die Pu shoyi kümüsako mütü züh Pu sa küvorice sücesü Pu zapozale küthi küde bayo bato. 
MAT.25.32	Mo thüma lünyi mütü züh vori Pu mhüzülü Künguto. Sidie tüko kükhümi-e tünyiko dolüno tükoko la kreyi tayo küti bi die Pu mi kho kükre püh la küna thi vato. 
MAT.25.33	Pu tükoko püh pu zaco süyito süri tünyikoe püh Pu veco sü vato. 
MAT.25.34	Süsa Küde Pu zaco kübako yisü apo galiphi püh neko küprüko, neko voridie cejü thiyi prühlüno küsüh püh kümüta kedebao gwüyite; 
MAT.25.35	Kükrenamoli I müri tarü neko mhapüh apo ti, I thüri tarü neko mhapüh apo krayi, I rüsomi thi tarü neko a müsoyi; 
MAT.25.36	I müthu tarü neko khümüne püh a whü, I mhathi tarü neko vori a tükhrüh mo I küdücelü ba rü neko ace vori tina. 
MAT.25.37	Sücesü kümathoko Pu khü küla die sü, Nyepoo, No di küthice müri ta die hako mhapüh nva thisü, mori thüri ta die hako mhapüh npo kra la? zito. 
MAT.25.38	Mo küdi küthice no rüsomi thi ta die hako n zühyi, mori müthu ta die hako khümüne püh n whu süa? 
MAT.25.39	Mori di küthice no mhathi zü mori küdücelü ba die hako nce vori la? zito. 
MAT.25.40	Sücesü küdeo puko zü küla die sü, I nekoce potü süto, neko a sazüh künyitho hiko mipüh yori thi küsüsa ayo thi küsü bizo, zitato. 
MAT.25.41	Süsa Pu Pu veco kübakoce po die, neko rüshu küpüko, neko tasü küshothe me, thürüküsüo mo püshoyiko na küsühpüh kümüta lü vo tate; 
MAT.25.42	Kükrenamoli, I müri tarü, neko mha püh apo timo, I thüri zürü neko mhapüh apo kramo; 
MAT.25.43	I rüsomi thi tarü neko azühyi mute, I müthu tarü neko khümüne püh a mbemüne mo, I mhathi zürü mo I küdecelü barü neko vori a pe mo, zita to. 
MAT.25.44	Süsa sükori Pu isü, Nyepoo, diküthice no müri zü, mori thüri zü, mori rüsomi thi zü, mori müthu zü, mori süzü, mori küdecelü zü die hako n ngo die n thükü sü mu ta la? zito. 
MAT.25.45	Süsa Pu süko zü küla die, I nekoce potü süto, nekoe künyitho hiko yori thisü mo küta sü a yo ri thisü mota zo, zita to. 
MAT.25.46	Sidie puko po tasü küshothe kümüthilü vo tato, mo kümathokoe küshothe kürhühlü vo tato.
MAT.26.1	Süze Jisu zü hiko pothü küsüsa, Pu Pu sadziko yisü, 
MAT.26.2	Zho küna sa cüküvonye nye ta küto neko ri seba, mo thümanuo tüpüh gu va no die mi Pu tüsüto, zita. 
MAT.26.3	Sücesü pethiküzhoko mo lüsiküseko mo mi dolü mülhiko vo die Caiaphas li küti pethiküzhoo ceta zholü Künguyi. 
MAT.26.4	Sidie püko do ve shüh die Jisu tüpüh dokhri va küto kürüthi. 
MAT.26.5	Süri püko poti, thüma dolü kübvü küta kümüprüh na, thünye tüso nha ta sü, zita.
MAT.26.6	Süsa Jisu Bethanilü Simon mpa küthio celü kübace, 
MAT.26.7	Thünomipü püh alabaster tir püma kürüh shüh püh süh vori die, Pu hi kübalü süo la püh Pu piyo sü. 
MAT.26.8	Eli Pu sadziko sü ngosü die puko ro die sü, dipüh na mha hikohi püh müka va zü shi? 
MAT.26.9	Kükrenamoli, tir hihi püh mhama kükro khriyi die püh küdikütsakhumi vaphi süyi vezo küti na; zita. 
MAT.26.10	Süri Jisu süo seyi die pükoce, Neko dipüh na thüno hipü küyhu yo la? Pu ayo mha küve thi sü zoe, 
MAT.26.11	Küdimikoe neko zühsüh bayo zo, süri I neko züh süh bayi Iho. 
MAT.26.12	Pu tir hihi lapüh amoyo küsü, Pu a kükhrüh ne küsüh sü künyi na zo. 
MAT.26.13	I nekoce potü süto, cejü mütü züyiküve hio püh zhopo thisü küto mütülü, thüno hipü mhathi küsü hi kürükra ri sa po zoto, zita.
MAT.26.14	Sücesü Iscariot Judas li küti mi kürikünako mipüh pethiküzhoko ce vo, 
MAT.26.15	Mopu sükoce, l pu tüpüh neko prü sü lize neko dipühpüh a prüta? zisü. Süce puko rüka sühmüri phi püh pu prü sü. 
MAT.26.16	Mo süyo gwino Pu tüsü küto tü küve ri bata.
MAT.26.17	Süsa khre yisü kümo tsükhrüda küti nye thüra nha müthaküyiko Jisu ce vori die sü, No hakopo dipüh ceono cüküpranye küsüh püh npo küti n müdo ta? zisü. 
MAT.26.18	Süsa Pu sükoce, neko rüna nadeolü lü die mipüh ce, Kümüthaoe, atü tso bate, I müthaküyiko züh die n ce lüno cüküpra nye nyeto, süzi ba le, zi süte, zita. 
MAT.26.19	Sidie müthaküyikoe Jisu pükoce po küsü bi die thiyi, sidie puko cuküpra Ihüo küsühyi. 
MAT.26.20	Süsa thüva voritice, Pu mi kürikünako züh bayi, 
MAT.26.21	Mo püko mhati küyice, Pu süko yisü, I nekoce potü süto, neko mipüh atü püh mi belü süto, zita. 
MAT.26.22	Sücesü püko lü sü püh kümüre thita, sidie mi pühpüh Pu yisü, Nyepoo süosü I no me? Zive thita. 
MAT.26.23	Mo Pu püko khüküla diesü, Mipüh pu be pühlü azüh mükhu pühlü süh küsüo tsü tho atü püh mi belü süto, zita. 
MAT.26.24	Tho püh küma bi die, thüma nuo tata to, Eli puna thümanuo tüpüh mi belü küsüoe; Tsee thiyite! Pu münu püh vori kümoe veku to murü. 
MAT.26.25	Sücesü, Judas, Pu tü sü kütooe sü, Kümüthao, süosü Ino me? zisü. Süce Pue püce, no posü tazo; zita.
MAT.26.26	Süsa püko mhati kübalü Jisu tsükhrüdao khi püh die galiphi sü die cethiyi; sidie Pu khi püh müthaküyiko prü die sü, Yi püh tiyite, hihi amozo. 
MAT.26.27	Süsa Pu tüheo püh Jihova shüh sü die khipüh püko prü die sü, neko hiohi yipüh kra ve thiyite; 
MAT.26.28	Kükrenamoli, hiohi aza, küzütsüh küzükho küyi küsao, thüma kükro küphoma rhayi küto na mükrüh küsüozo. 
MAT.26.29	Eli, I nekoce potü süto; I apo küdebalü neko züh die khübühzü küsa krata küto tüsoo tsoyi kümothe, I tha yogwino khübühbo hio se yono kra sayi lhote; zita. 
MAT.26.30	Süsa püko küzüh tsale püh thiyi die ta sü Olive cejüthuo khota.
MAT.26.31	Süsa Jisu pükoce po die, Neko mütü ri tsüzi ayo jo ve thita to, Kükrenamoli, I tüko kükhüo vü süto, mo tüko kroko ta küpreyo tato, zidie thopüh müta tina. 
MAT.26.32	Süri I rhühlasü küta sa I neko züra ta sü Galilee lü vo tato, zita. 
MAT.26.33	Peter Pu khü küla die sü, Mi mütü n yo jota zori, I mhapühceri n yo jota lhozo, zita. 
MAT.26.34	Jisu sü püce, I nce potü süto, süosü, tsüzi thüvü kükhu mhüzü no va süh aza phra mu ta to, zita. 
MAT.26.35	Peter sü Puce, Apo n züh sa mosü ta lizo shi I mhapühceri n phra mu ta lhozo; zita. Müthaküyiko mütü ri süzi ve thite.
MAT.26.36	Süsa Jisu puko züh die Gethsemane liti thinyi pühlü vori die Pu müthaküyiko yisü, I lilü vo die sho kübace neko hice bayite, zita. 
MAT.26.37	Sidie Pu Peter mo Zebedee nunyi züh vo die Pülü kümüzhe shun bata. 
MAT.26.38	Süsa Pu puko yisü, Alü kümüzhe püh sata küto thi zote, Neko hice ba die a züh khü ba yite. 
MAT.26.39	Sidie Pu küdo kümücuh zalü phe die tüprü zührüh pü die küsho thi die Yhie! Apo, mhaceno thiyi ve to lize, tühe hio püh a thürü vate, zita. Süri a müdo mo n müdo thiyite, zita. 
MAT.26.40	Süsa Pu müthaküyikoce vori die püko züh küzü ngo küyice, Pu Peter yisü, neko bavüdo pühri azüh khü bayi Ihozo te me? 
MAT.26.41	Küdo kütilü lü ta mo küto na neko khü mo la bazo yite: Rüpüo ce lacoe thinyi bazo kütho, eli thio celacoe müza te. 
MAT.26.42	Süsa Pu va künaolü la vo sho die, Yhie! Apo, apo tühe hio kra mo die khavayi lho zo to lize ntho n müdo thiyite, zita. 
MAT.26.43	Süze Pu la Vori die puko zühzü zo küti ngoyi, kükrenamoli puko mhürhoyi lhozo zü küta na. 
MAT.26.44	Mo Pu puko khava die va süh-o lü la vo die hi zü küpocoko po shola bata. 
MAT.26.45	Süsa Pu ta Pu sadzikoce vori die puko yisü, neko tsüe züh mo rülüyite, Yhie, pütüo vorite, mo mi thümanuo tüpüh küphomako belü süva to bate. 
MAT.26.46	Sürite, die uko tazü ta khe, Yhie a tüsü küto-oe vori bate, zita.
MAT.26.47	Süsa Pu züpo küthalü Yhie! Judas kürikünako dolü mi püh-e pethiküzhoko mo thüma dolü mülhiko celüno zesho mo sühdü küpüh thüma krodepüh züh die vori thata. 
MAT.26.48	Süsa Pu tüsü küto maoe sü mhüzü zasi püh püh puko prü die; I vo die mbo sü kütoo sü pu zoho, neko Pu tüyi te zi püh mata. 
MAT.26.49	Si die pu Jisu ce pheri die, Küveo thiyite, Kümüthao; zidie Pu mbo sü. 
MAT.26.50	Süsa Jisu pu yisü, A züh-o, no dipühna hice bata; zisü, Süsa puko vori die puko be püh Jisu yo sü die Pu tüyita. 
MAT.26.51	Sücesü Jisu züh kütako mipüh pu be yho pra pu zesho süzühyi die püh pethiküzhoo cetami püh ni müta va. 
MAT.26.52	Süri Jisu pu yisü, n zeshoo püh u balü süla vate, kükrenamoli, zesho sühyo kütimi zesho yono kata zoto küti na, zita. 
MAT.26.53	Me, no I tsühi ri Apoce sho sü lize Pue tüyoshoyimi legion küriküna küzü ri kütsüh süyi lho lizu lü ba me? 
MAT.26.54	Eli, süzi ta lize dibi die Kütholüsilü züko thi tsühyi ta? zita. 
MAT.26.55	Sütücesü, Jisu thüma kroo yisü, neko zesho mo sühdü püh die kürügomi kütü bi die atü to vori zü me? I tüsonha Kürüsucelü neko züh ba die mütha vori zo, eli, sücesü neko a tüyi mo. 
MAT.26.56	Eli mha hikohi thi kütae kütholüsilü sadzühküse züko po tsühyi küto na zo, zisü. Süsa müthaküyiko Pu kha va die ta tso ta.
MAT.26.57	Süsa Jisu tü küyiko Pu züh die pethiküzhoo Caiaphas celü, lüsiküseko mo mülhiko vo Küngu kübara vota. 
MAT.26.58	Süri Peter-e u küla pe zova tozu die Pu sa müdzi zo Pethiküzhoo celü vo die; sülüno pu cetako zühbata. 
MAT.26.59	Süsa pethiküzhoko, mülhiko mo müthi kühu mütüri Jisu dokhri va küto na; Puyo kütho kümo zhopoko phu süta. 
MAT.26.60	Eli, kücezü zhopo kükro vori zori puko zhopo utü pühri ngoyi mota, Künuco mi küna vori die sü; 
MAT.26.61	Po küti Thüma hiohi po die, I-e Jihova rüsuceo dorhü va die zhosüh nha süo thi la sü vayi vezo, ziyo ho; zita. 
MAT.26.62	Sücesü Pethiküzhoo süri die sü Pu yisü, No mhapühri küla sü Iho zo me? N kümütsu zhopoko hi dibi ta? 
MAT.26.63	Süri Jisu kümükrethi bata, Süsa Pethiküzhoo Pu yisü, I-e Jihova rhüh tayo kütio zalüno rüshu zo die poto, süosü noe Jihova nuo Khrista zo me mo sheri hace po süte, zita. 
MAT.26.64	Jisu pu yisü, No posü vazo; süzori I nce potü süto; Hisa nekoe Thümanuoe Kükuthoo zaco bayi die tüyono kümhülü vori küzü ngoto, zita. 
MAT.26.65	Süsa Pethiküzhoo pu khüne cerhü die sü, Pu Jihova kütha zü pote, ukoe tsüsa dipüh zhopo kükre phu sa ta? Yhie nekori Pu Jihova kütha khü seyite, zita. 
MAT.26.66	Nekoe dipüh Iü yoa? zisü. Pükoe pola die sü, Pue sata sü ta zo, zita. 
MAT.26.67	Süsa pükoe mhütsa püh Pu züyo sü, duthü püh Pu vü mo kükrekoe bezi püh Pu vü, sidie sü; 
MAT.26.68	No Khristao, sopühno n vü sheli tha sadzühküse zü hace po süte, zita.
MAT.26.69	Sücesü Peter-e ceta shozuco barü, rülimi pü püh puce vori die sü, No ri Galileemi Jisu züh tayo zoe, zita. 
MAT.26.70	Eli, Peter süko mütü mhüzülüno mo lizo die sü, No dipüh po ba sheli I se mo, zita. 
MAT.26.71	Süsaripu ceta pari tice rülimi kükre püh ri pu ngo sü die süce kübako yisü; Thüma hio ri Nazaretmi Jisu züh tayo zo, zita. 
MAT.26.72	Süri pu moli zo die rüshukhu zo die sü, I thüma süosü semo zo, zita. 
MAT.26.73	Süsa zaco, süshice kübako püce vori die sü; Nori püko dolü mipüh zo küthozo, n züpolüno n seyi tazo, zita. 
MAT.26.74	Sücesü pu rüshu büh zo die sü, I thüma süo semo zo, zita. Mo süzisü mütha thüvü khuta. 
MAT.26.75	Süsa Peter-e, Jisu pu yisü, No tsüzi thüvü kükhu mhüzü va süh a müla tato; süzi küma jüo rükravoriyi; Sidie pu shozu vo die kra püh kümüre thita.
MAT.27.1	Süsa tüso pari mütha pethiküzhoko mu thüma dolü mülhiko mütü vori Küngu die puko Jisu müzho die Pu dokhri va küto na kürüthi. 
MAT.27.2	Sidie puko Pu phayi die züh vo Pontius Pilate puko nadelü governor belü süva. 
MAT.27.3	Sücesü Judas Pu tü küsüoe mi Jisu müzho küva ngo sü die pülü kümüzhe shüh die rüka sühmüriko khi la püh vo pethiko mo mülhiko prü die sü. 
MAT.27.4	I-e küzho küdimi püh thüza mükrü too küzü hi phomate; zita. Süri puko sü, süsü hayo mo ntho lüyite; zita. 
MAT.27.5	Süsa pu rüka süko kügü püh Kürüsucelü sü va die ta vo pütho kürüshokhri ta. 
MAT.27.6	Süsa pethiküzhoko rüka süko pühyi die sü, hihi thüza ma zo tina püh raka bühlü küsü thüzho mo, zita. 
MAT.27.7	Süna puko kürüthi die, rüsomi kükhrüh thi thi küto na rüka süko püh le küthio yi pro püh khriyi. 
MAT.27.8	Süna tsüdo ri yi süo püh thüza yi, zidie ciyo. 
MAT.27.9	Sücesü, thazü Jeremiah sadzühküseo po; I-e Israelmi nuneko humi po Pu ma shepüh kümüta bi die; puko rüka sühmüri pühyi die, 
MAT.27.10	Süh vo Nyepoo ace po küsü bi die püh le küthio yi, khriyi, zi püh kümüta züo po tsühyi küto na.
MAT.27.11	Sücesü Jisu rüna sülü governor mhüzülü tha küyice governor Pu kütso die sü, No Jewmi küdeo me? zita. Jisu pu yisü, N küpo sü zo, zita. 
MAT.27.12	Sülize, pethiküzhoko mo mülhiko Pu kümüzho zü po zü zori Pu mhapühri küla mota. 
MAT.27.13	Sücesü Pilate Pu yisü, puko n kümütsu zü di thüdüpüh po ba sheli no se ba mo me? zisü. 
MAT.27.14	Süri Jisu pu khü küla sü shemo zo küta na küzhoo po pu malhü thita.
MAT.27.15	Sülize thünye süo tülü sü küzhooe thüma kroo müdo kütso die küzümi püh kha küsü thüzho tayo. 
MAT.27.16	Sücesü pükoe küzü zalemi püh pu za Barabbas li küti püh ba. 
MAT.27.17	Süna puko vori küngu küyice, Pilate puko kütso die sü, A po sopüh kha püh neko küprü neko nü ta? Barabbas to me? Jisu Khrista li kütio ta? zisü. 
MAT.27.18	Kükrenamoli, thüma hikohie Pu ngo puko ro die Pu tü küsü Pilate-e se küba na. 
MAT.27.19	Süzomori pue sheti balü ba kütice pu cemi-e shoyi püh kütsüh püce sü die, No thüma kümatho hio yo mhapühri thi hite, kükrenamoli, I tha a mholüno Pu na kümüzhe shüh zo küti thi ho, zi küta na. 
MAT.27.20	Süri pethiküzhoko mo mülhikoe Barabbas shoyi mo Jisu püh gu va no die makroo kühi ta. 
MAT.27.21	Sücesü küzhoo püko yisü, unyi mi küna dolü apo sopüh-o püh neko küprü neko müdo ta? zisü. Mu pukoe sü Barabbas li kütio to li zita. 
MAT.27.22	Pilate püko yisü, süze apo Jisu Khrista li kütio püh dibi va ta? zisü. 
MAT.27.23	Puko mütü sü, pu püh guva te; zita küzhoo la sü, Pu dipüh thi kükri küva na ta? zisü. Süri puko se mütoku die sü, Pu püh gu vate; zita. 
MAT.27.24	Süsa Pilate-e ku küyio moli mha kübvüku pari ta küzü ngo die, zü püh vori die makroo mhüzülü pu be mütüdie sü, netho pete, I thüma kümatho hio za na küjo ayo di ho, zita. 
MAT.27.25	Süzi küsüce thüma mütü se die sü, pu za po hayo ri mo hanu hane yori vorite, zita. 
MAT.27.26	Süsa pu Barabbas kha püko prüva, mo pu Jisu vü sü die pu püh guva no die kha puko belü süva.
MAT.27.27	Süsa governor riwhumiko po Jisu züh die müthi kühu celü lü mo riwhu kroo mütü vori die Pu hu püyi ta. 
MAT.27.28	Sidie puko Po khüne celhü va die khüne müreve küti püh khi püh Pu yo gu sü; 
MAT.27.29	Süsa puko tsahu kürepüh küde pirüh thiyi die püh Pu piyo sü, mo tükhrathü püh püh Pu be u zaco sü. Sidie shetü Pu mhüzülü prü Pu krühnyi die, Judako küdeo küveo thiyite zi bata. 
MAT.27.30	Sidie puko mhütsa püh Pu rüshu mo tükhrathü püh Pu pi vü. 
MAT.27.31	Süsa puko Pu krühnyi küti thoko thitsüh küvasa Pu khüo Ihüva die Pu tho Pu khüo khi püh Pu yo sü. Sidie Pu püh guva tozu die Pu züh tata. 
MAT.27.32	Süze puko tavo küzüce Cyrene püh pu za Simon li küti püh ngoyi die pu kümu thi püh pu po Jisu cross püh. 
MAT.27.33	Süsa püko Golgatha, uco mi pi khuro li küti thüthi pühlü vori küyice; 
MAT.27.34	Puko khübühzü püh kükhrozü sa küre kütipüh Pu po kra nosü, süri Pu süo mütha die kra muta. 
MAT.27.35	Süsa puko Pu püh guva die Pu khüne ri püh cethi khüle thiva die puko tho küzayita. Süosü sadzüh küseo po püh kümüta, Puko tho a khüne küzayi, mu puko a khüneko yo cethi khüle thi; zi püh kümtao thitsühyi kütona. 
MAT.27.36	Sidie puko süce ba die Pu khü bata. 
MAT.27.37	Süsa puko Pu pi mhuyo Pu kümüzho zü tho die, Hiohi. Jisu, Jüdami küdeo zi püh ma. 
MAT.27.38	Sücesü kürügomi küna, mi püh Pu zaco mo mi püh Pu veco zidie püh Pu sa gu püh ma, 
MAT.27.39	Sücesü thüma pheliphe küti mütü pigü die Pu kürhe die sü; 
MAT.27.40	No kürüsuce dorhü va die zho süh nha thi lasü va kütoo, N tho n külayite, No Jihova nuo kütho lize; cross yono ta kiri te, zi bata. 
MAT.27.41	Süsü bi pethiküzhoko ri lüsiküseko mo mülhiko züh die, Pue mi kükremi külayiyo, eli, 
MAT.27.42	Pu tho Pu külayi lho, mhaceno Pu Israelmi küdeo lize, Pu tho tsühi cross yono ta kiri te, sülize hari Pu mülüyi to; zi die Pu krühnyi bata. 
MAT.27.43	Pu Jihova mülüyo erü, Pue Pu zühyi to lize, Pupo tsühi Pu küla süte, Kükrenamoli, Pue I Jihova nuo zo, zi die poyo kütina. 
MAT.27.44	Süzomoli Pu sa gu pu küzü kürügonyi zori süsü bi die Pu kürhe ta.
MAT.27.45	Süsa bavüdo shorüh-o lüno vo thücio kütso cejü mütü zühbüh pü bata. 
MAT.27.46	Süze bavüdo thücio müsühce Jisu se müto die sü, Eli, Eli, lama sabacthani, püco, A Jihova, A Jihova, No dithi die a kha va laha? zita. 
MAT.27.47	Sücesü thüma süce küthakoe süo se küsü ce sü, Thüma hio Elijah ci ba te, zita. 
MAT.27.48	Süze püko mi püh-e rükri ta vo die mha kümütsükhü püh kükhro zülü sühyi die püh vo Pu po kra no die püh Pu prü. 
MAT.27.49	Eli kükrekoe sü, hilu note, Elijah ta vori die Pu küla sü to me lho sheli uko pe za balu khe, zita. 
MAT.27.50	Süsa Jisu müyi müto la sü die Pu rüpü kha sü va. 
MAT.27.51	Mo sütü tülüsü Kürüsucelü khü lhapüh kümüzüo pu pilü lüno prü u küla kütso kro küna thi ta, cejü ri rüna ta, mo kütsüko ri prota. 
MAT.27.52	Mo mhakhreko ri pata, sülize züh küta kümüsami kükro ri la süri ta. 
MAT.27.53	Mo süko mhakhreko lüno pari die Pu rhühlasü kütasa rüna kümüsaolü vo die thüma kükro mhüngo thita, 
MAT.27.54	Sücesü riwhumi kra mhü küzhoo mu pu züh tha die Jisu khü kübakoe; ceyice sü küta mo mha thi kütako ngo sü die, müprüh püh kümüre thi die sü, Hiohi Jihova nuo kütho zo, zita. 
MAT.27.55	Sülize Galilee lüno Jisu sa müdzi die Pu shoyi thi küvori thünomi kropüh ri, rapeco ba die mhako pe ba. 
MAT.27.56	Süko dolü Magdalin Mary, Jacob mo Joseph nyi zu Mary mo Zebedee nunyi zupü, süzi ba.
MAT.27.57	Süsa thüva vori küyice, Joseph, Arimathiami künemi püh, püri Jisu sadzi thi kütami püh vori. 
MAT.27.58	Pu Pilate ce vo die Jisu mo sho, mo Pilate-e süo püh pu prüsü nosü. 
MAT.27.59	Süsa Joseph thümoo pühyi die linen khü kümüsa pühlü küzüyi die; 
MAT.27.60	Süh vo pu tho tsüpüh ho püh kümüta pühlü khrühva, sidie kütsü künyepüh kütu püh mhakhreo müka va die tata. 
MAT.27.61	Süze Magdaline Mary mo Mary kükrepü unyi mhakhreo mhüzülü bata.
MAT.27.62	Sülize mha küsühküti tüsoo sa nha Phariseeko mu pethiküzhoko vori de Pilate mhüzülü Künguyi. 
MAT.27.63	Sidie pukoe sü, Küzhoo, mi küdoyo küti thüma hiohi Pu rhüh kübace, I zho süh nha rhühlasü tato, zi küti küpo ha rükra ba le; 
MAT.27.64	Süna zho süh kütso mhakhreo khü münu bayi küto azah khasü te, Kükrenamoli, Pu sadziko tüzüh züh vori die Pu mo rügo püh tata die thümako ceno Pu küsa lüno rhühlasü te, zidie po ta küto kümüprüh na, sülize kümüda thülakoe thürako ceri süku tato, zita. 
MAT.27.65	Pilate puko yisü, rikhu zühyi die neko tho vo thiyi küvethe khü vayite, zisü. 
MAT.27.66	Süna puko ta vo mhakhreo yo thishühthi kütsüo yo soma vüva die rikhu kha püh khü mata.
MAT.28.1	Süze kürülüzho tsüh ta die deobado thürao thita to küzüce, Magdaline Mary mo Mary kükrepü unyi mhakhreo pe tozu die vo. 
MAT.28.2	Mo Yhie sücesü ceyice sü mürüh shühta, kükrenamoli, Nyepoo shoyiooe tüyono kiri die kho mhakhre talüno kütsüo phü kütu va die süyo baba küta na. 
MAT.28.3	Pu züe ve püh tü küprüh küsü bita; mo pu khüne müga püh makrekro bita. 
MAT.28.4	Sülize, rikhukoe Pu kümüprüh thono puko sü künakütu püh küsami bi pu züta. 
MAT.28.5	Sücesü tüyo shoyioe thünonyi yisü, Nenyi müprüh hite, kükrenamoli nenyie mi Jisu gu küvao phuzü zo küti I se küba na. 
MAT.28.6	Pu hilü ba mote, Pu po küsü bi, die rhühla süte, pheri die Pu püh kümüzü thilü pete, zita. 
MAT.28.7	Süna ta mha vo die Pu küsa lüno rhühlasü küta püh Pu müthaküyikoce posüte, Mo Yhie! Pu neko züra sü Galileelü vo ta züho, neko sülüno Pu ngoyi to, ho, Yhie, I nekoce posü vaho zita. 
MAT.28.8	Süsa pünyie müprüh mo unyi nü püh kümüre thi die ta külülhü mhakhreo prüh vo müthaküyiko ce po sü kütona vota. 
MAT.28.9	Sidie unyi tavo küzüce, Yhie! Jisu vori unyi züh küsühyi die sü, Küveo thiyite, zita. Süce pünyi tavo Pu phe sho pühyi die Pu rüsu ta. 
MAT.28.10	Süsa Jisu unyi yisü, nenyi müprüh ta hi die ta vo a sazühneko po ta Galilee lü vo no die po süte. Puko sülüno a ngoyi to ho, zisü.
MAT.28.11	Süsa pünyi vo küzüce, Yhie! Rikhuko humi rüna nadeolü vori die mhathi kütako püh pethiküzhoko ce po sü va. 
MAT.28.12	Sidie ukoe mülhiko züh Künguyi die puko züh kürüthi die rüka kükro püh rikhuko prüva. 
MAT.28.13	Sidie puko yisü, nekoe Pu müthaküyiko tüzüh-o vori die hako züh küzülü Pu rügo püh tata ho, zi küti po va te, zita. 
MAT.28.14	Mo mhaceno mha hikohi se sü küzhoo nyilü lü ta lize hako tho münu die pu rüthi va to mo, sidie neko mürhüyi tato, zita. 
MAT.28.15	Süna puko rükao pühyi die, puko tarho küsü bi die pota, süna tha kütso Jewmi dolü zü hihi süh po küye tata.
MAT.28.16	Süsa müthaküyi kürikünako ta sü Galileelü cejüthu pühyo hizü Jisu puko ce po püh küma yo vota. 
MAT.28.17	Sidie puko Pu ngo küyice prü Pu rüsa ta, eli humi külüdo ta. 
MAT.28.18	Mo Jisu pükoce vori die pükoce mhapo die sü, Tüyo rimo cejü ri küku mütü kha a prüve. 
MAT.28.19	Süna neko ta vo die thüma mütü mütha püh a sadzi thiyi, sülize Poo, Nuo mo Kümüsa Rüpü zalüno süko püh dzülu pu süyi te; 
MAT.28.20	Sidie puko po I nekoce po küsüko thi mo zühyi kütona mütha süte. Sülize, Yhie! I künu künu kütso ri neko züh süh ta zoto süzi sü. Amen.
MRK.1.1	Poo Nu Jisu Khrista züyiküve shühdü. 
MRK.1.2	Thazü Isaiah sadzüküseo lüsidalü; yhie, N zü küngomhuzü I a shoyio kütsüh süto. Pu n shoko küsüh süto. 
MRK.1.3	Mipüh nhalü sedie, nieko Nyepoo sho küsühyite. Pu shopriko thi kümüziyite; zidie; thopüh kümüta bi die; 
MRK.1.4	John nhatsa lüno dzülu püh mi prü, mu mipo u küphoma lü rüdeyi die küjo vayi küto dzülu küpü po püh mi mütha. 
MRK.1.5	Sidie mi Judea cejü mütü mu Jerusalem lüno ta vori die u küphoma phra sü die Jordan rü lüno dzülu pü vethiyi. 
MRK.1.6	Süze John hi Utma khü be, thigi shepha püh pu shepha, kopre mu mükhidzü ti. 
MRK.1.7	Sidie pu mi mütha die, Mi püh asa vori küzüo sü a ceri kuku; I nekü prü Pu pheku riphrüyi sümo. 
MRK.1.8	Ie dzü lüno neko püh dzülu pü vori kütho zo, eli Pu Kümüsa Rüpü lüno neko püh dzülu püto, zita.
MRK.1.9	Süsace Jisue Galilee cejü lü Nazareth lüno voridie Jordan lün John po dzülu püh Pu prüsü. 
MRK.1.10	Mu dzü lüno ta prari mütha Pu tü rüko küsü ngo, sidie Kümüsa Rüpüo mükhro bi die kiri Puyo bayita. 
MRK.1.11	Sücesü tüyo mhakhü püh vori die po küti; No sü a nu a khrüthoo, I n ngo a künüthoo zo, zisü. 
MRK.1.12	Mu süzi mütha Rupüo tho pu hü zü nhatsa lü vota. 
MRK.1.13	Süze pu zho hieda nhatsalü ba die Satan po Pu küdo; sidie Pu sülü nhathiko züh ba; süri tüyo shoyimiko Pu shoyi thi bata.
MRK.1.14	Süsa mi John tü püh küdüce lü sü küva sa, Jisue Galilee lü vori die Poo küdie züyiküve po püh mi mütha die sü; 
MRK.1.15	Putü sü yite, Poo küde sü müno tote, ne lü küdeyi die züyiküveo mülüyite, zita. 
MRK.1.16	Sidie Pu Galilee dzükütü shicota vo küzüce, Pu Simon mu pu sazüh-o Andrew unyi khuma püh zülü kügü zü die ngoyi, uni khu kütümi zo tila. 
MRK.1.17	Süze Jisu uni yisü, Neni asa müdziyite, süze I neni po thüma kütümi thi tato, zisü. 
MRK.1.18	Süzi sü mütha uni u khuma khava die ta Pusamüdzita. 
MRK.1.19	Süsari Pu taza phe küzüce Zebedee nu James mu pu sazüh-o John uniri püzu lü uni khuma mükhu ba die ngoyi. 
MRK.1.20	Süsa Pu vapühlü punyi cisü, mu punie puni po Zebedee mu u zhokhri züh küta shoyiko kha püzu lü müzü va die ta Pusa müdzi ta. 
MRK.1.21	Süsa puko ta sü Capenaum lü lüri küyice, kürülüzho nha Pu tasü Synagogue lü lü die mi mütha. 
MRK.1.22	Mu mi Pu kümütha züko la mi malhü thita; kükrelamori, Pue lüsiküseko bi mo die u kuku künethomi püh thi die mi mütha küta la. 
MRK.1.23	Sülize, kürüsüce sülüsü müsakümo rüpü po u kübü kütami püh ba, mu pue se die sü; 
MRK.1.24	Nazareth Jisu! No hazüh dipüh thita? No hamüka vato vori züme? No sopüh sü küti I se ba, No Poo Kümüsao zo, zita. 
MRK.1.25	Süze Jisu pu küthi die sü, Cuthi tayi mu pu lüno ta prari tayi, zisü. 
MRK.1.26	Sücesü müsakümo rüpüoe thümao müthimünyi shuh va die se müto zo die prarita. 
MRK.1.27	Süsa thümako u malhü thi die puko tho udolü kütso die, hihi dibi ta la ha? Kümütha kükre püh te! Puküku neshühdie müsakümo rupüo küthi mu süko ri Pu khü züh küta hi! Zita. 
MRK.1.28	Sidie Pu kümülee vapüh lü Galilee mu sühzanu mütü se vota.
MRK.1.29	Süsa puko Synagogue lüno prari mütha; James mu John ni sa die puko ta sü Simon mu Andrew ni celü vota. 
MRK.1.30	Sücesü Simon ne zu rüce die uzilü zü rü pukoe sü pü jüh püh vo Pu ce po mha sü. 
MRK.1.31	Süze Pu sü pü ce pheri die Pu be ceyi die phu süti pu rüce la mhata. Sidie sü pü puko shoyi thita. 
MRK.1.32	Süsa thüva nace lü küta sa thümakoe küthi küni kükrekre kütiko mu thürü küsü po u kübü kütako züh Pu ce vori. 
MRK.1.33	Mu rüna sülü thüma mütü vori die cekha ce künguyita. 
MRK.1.34	Sidie Pu küthi kükrekre thi küta kükro thi nve sü, mu küsü rüpü kükro ri huva, mu süko pori züpo muta, kükrelamori, sükoe Pu sopüh sü ti se küba la.
MRK.1.35	Süsa Pu küshuo tüso münu kümolü süri die ta mi küdilü vo küsho thi bata. 
MRK.1.36	Süze Simon mu pu züh kütako ta Pu phu vori die pungo küyice. 
MRK.1.37	Pu yisü, thüma mütü nphu züte, zisü. 
MRK.1.38	Mu Pu süko yisü, uko ta rüna kükreolü ri vo die apo sülüri zhopo thi sü khe, kükrelamori I süsü la küvori zo tila, zita. 
MRK.1.39	Sidie pu Galilee mütü lü vo puko Synagogueko lü vo puko Synagogueko lü lü zhopo thi mu küsü rüpüko huva.
MRK.1.40	Süsa leprami püh vori Pu mhuzülü shetü tsü Pu ce sho die; No n müdo lize a thi kümüsayi vezo, zita. 
MRK.1.41	Mu Jisu pu phimüzhe küta la Pube chopü punyi die sü, A müdo zo, No müsayi tate, zisü. 
MRK.1.42	Sülize Pu züpo sü mütha lepra sü puyono di mhata, sidie pu müsayita. 
MRK.1.43	Süsa Pu süo ce po die, No püh mipüh ceri pohi zote. 
MRK.1.44	Eli vo die ntho npüh sekrüo müka sü die Moses-e po küsü bi nthi kümüsayi küta rütho thipüh puko ce süte. 
MRK.1.45	Süzi sü die pu kütsüh va. Eli Pu ta pra die mhathi küta süo püh po kümüre thi shühdü ta. Süla Pumhulhe thi zo zü nade lü lüriyi sü ta die nhatsalü bata, mu thinyi mütü lüno thümako Pu ce vori.
MRK.2.1	Süsa ri zho hu sa Jisue Capernaum lü lüri, mu thümakoe Pu celü vori ba küta seyita. 
MRK.2.2	Süsa thüma kükro vori künguyi ta, mu thüma krori küta la cekha kütso ri uthi di zota, sidie Pu süko ce züo püh posü. 
MRK.2.3	Süsa pukoe lasami püh mida po kükrepüh die züh puce vori. 
MRK.2.4	Süze pukoe thüma kroo la Pu müno voriyi sü küta la Pu küba müdü tülü cetu hopha sü die pu ziyo yono pu püh kürünu sü. 
MRK.2.5	Jisu puko kümülü ngo küsüce lasao yisü, anu, n küphomako va n prü vaho, zisü. 
MRK.2.6	Süri lüsiküse süce kübakoe utho ulü lüno sü; 
MRK.2.7	Dipüh la hiohi Poo kütha zü poyo shi? Poo zo kümosa sopühn mi küphoma va süyi veta? Zi bata. 
MRK.2.8	Süzisü mütha, Jisu Pu rupü lüno lüdoko seyi die puko yisü, dithi die nekoe ne lüno mhahikohi lüdo bata? 
MRK.2.9	Lasao yisü, N küphoma va n prü vaho, zi küsü mori sü die nzi püh shotayi te, zi küsünyi dipüh-o po rüyi kuta? 
MRK.2.10	Eli puko Thümanuoe cejüo yo küphomako ri vasüyi küve kuku ba küti seyi küto la pue lasao ce. 
MRK.2.11	I nce po süyo, sü nzi pühyi die ta n celü votate, zisü. 
MRK.2.12	Süsa pu vapühlü sü pu zi pühyi die mi mütü mhuzülüno taprata, sidie mi mütü po u malhü thi die Poo shu die sü, hae mha hizi küti ngomozo, zita.
MRK.2.13	Süsa Puta dzüküzho shico vo ta, mu thüma kro mütüri ta Pu ce vori, sidie Pu süko mütha sü. 
MRK.2.14	Mu Pu tavo küzü se, Pu Alphaeus nu Levi-e khazhanu kükhrü celü badie ngo küyice, pu n yisü, Asa müdziyite, zisü, mu pu ta Pusa müdzi ta. 
MRK.2.15	Süsa Jisu pu celü mhati tozu die vo ba küyice, khazhonu kükhrümi küphomami kükro ri vori die Jisu mu Pu sadziko züh bayi, kükrelamori puko thüma kükrota mu süko Pusamüdzi ta. 
MRK.2.16	Süze lüsiküseko mu Phariseeko Jisue khazhanu kükhrü mu küphomako züh die mhati küba ngo sü die Pu sadziko yisü; dipüh la Pu khazhonu kükhrüko mu küphomako züh mhati mhakra yo la! Zita. 
MRK.2.17	Jisu sü sesü die puko yisü, küsührhomi daru küsemi süh mori ve, süri küthimie süh mosü, Ie kümathomi ci mori küphomami po thülü küdeyi no küvori zo, zita.
MRK.2.18	Sücesü John sadziko mu Phariseeko sadzikoe mvo ba, mu pukoe vori die Pu yisü, dipüh la John sadziko mu Phariseekoe mvo yo, mu nsadzikoe mvo yo mo la zi die kütso ta. 
MRK.2.19	Jisu puko Zü küla die sü, Zhosao cebülü küba nunekoe zhosao puko züh kübalüno mvo ba tayo ma! Zhosao puko züh küba the pukoe mvo batayi kündi. 
MRK.2.20	Putü vori to, sücesü mi puko celüno zhosao züh ta küta nha pukoe mvo tato. 
MRK.2.21	Mipüri khü küsapü khü kügwü yo mükhu yomo, süzi lize khü küsao khü kügwüo cekhro pü tayo, sidie pa müsu ku tayo. 
MRK.2.22	Mipühri khubühzü küsa püh thigibüh kügwülü sü yomo, mhaceno süzi lize khubühzü küsaoe thigibüh-o püpha vato, sidie khubühzü krüh prari ta mu thigibüh ri müka vato, süri mi khubühzü küsa püh thigibüh küsalü süyo.
MRK.2.23	Kürülüzho püh nha Pu tasü ata yiko püthü vo zürü. Pu müthaküyikoe ata siko mürhü shudü ta. 
MRK.2.24	Süsa Phariseeko Pu yisü. Yhie puko dipüh la kürülüzho nha thüzho kümo thiyo zo la! Zita. 
MRK.2.25	Pu süko yisü, Neko David-e dibi die pu mu pu züh kütako müri kütace; 
MRK.2.26	Abiathar pethiküzhoo tüce, Jihova rüsucelü lü die pethiküzhoko zo kümosa kükremi po ti küti thüzho kümo mi mhüngo küthi tsükhrüdao khi tiyi mu püh pu sadziko ripo ti shi küti phi mayo mo me! 
MRK.2.27	Sidie Pu süko yisü, Thüma la kürülüzho thi küsüzo: kürülü zho la thüma thisü mo. 
MRK.2.28	Süzilize, thümanuoe kürülüzho mhuri nyepo zo zita.
MRK.3.1	Süsa Jisu Synagoguelü lalü, mu sülü besa kütami pühba. 
MRK.3.2	Süna pukoe Pu müjo kütola Pu kürülüzho nha süo thi küsührho sü tome lhoshi küti riba. 
MRK.3.3	Süce Jisu ube sakütao yisü, No midolüno süri te zisü. 
MRK.3.4	Sidie Pu süko yisü, kürülüzho nha mhaküve küthi thüzhotome mhaküsü küthi ta? Kürhühro küla küti me? Dokhri küti ta? Zisü. Eli puko kümükrethi ta. 
MRK.3.5	Süze puko lü kürüh lü püh Pu lüsü mu Pulü rüda die rürüh pra lico hico pedie puko pe die, thümao yisü n be sho süte, zisü mu pu shosü, sidie pube süo thi nve püh kükreco bi va. 
MRK.3.6	Süsa Phariseeko ceta vo mütha Herodianmiko züh die dibi die Pu müka va to shi küti rhüta.
MRK.3.7	Süri Jisu Pu müthaküyiko züh die ta sü dzüdeco vota, süze Galilee lüno. 
MRK.3.8	Thüma krode püh pusa müdzita, süzomoli Judea lü mu Jerusalem lü, mu Idumaea lüno mu Jordan cu küvo cori mu Tyre mu Sidon kümütu mütü lü makroe Pu dipüh thi sü shi küti se sü die ta Puce vori. 
MRK.3.9	Süze Pu müthaküyiko po püzu püh khapüh Pu müno süma nodie posü, kükrelamori makroo po Pu gü zo vo kütila. 
MRK.3.10	Kükrelamori, Puthüma kükro thi küsührho küsü la, u küthi künyi ne kütako pu nyi sü tezü die Pu whü züta. 
MRK.3.11	Süze müsakümo rüpüko pu ngo küsüsa rütu prü Pu mhuzülü zü die se zodie sü, No Jihova nuo, zita. 
MRK.3.12	Mo pu süko po pu popüh mi muse hino die puko khabüh mu küthi va.
MRK.3.13	Süsa puta cejüthuyo kho Pu müdomiko ci sü, mu puko ri Puce vori. 
MRK.3.14	Sülize pu mi kürikünako küda püh süko po Puzüh ba kütola, mu kütsüh züyi küve zhopo thi sü kütola. 
MRK.3.15	Mu küthi künyiko thi küsührhoyi küto kuku bayi küto, mu küsü rüpüko huyi küto la. 
MRK.3.16	Süko Simon, puza thopüh Peter thi kütao. 
MRK.3.17	Mu Zebedee nu James sazüh-o John; Pu süni zatho püh Boanerges, puco tüküsüh nunyi; thisü. 
MRK.3.18	Süze Andrew mu Philip. Mu Bartholomew, mu Matthew, mu Thoma, mu Alfia nu James, mu Thaddaeus, mu Canaanmi Simon; 
MRK.3.19	Süsa Pu tüpü mi belü sü küva Iscariot Judas risa.
MRK.3.20	Süsa Pu ce pühlü vori küyice thüma kro künye püh la vorita, sidie puko po mhari tiyi süta. 
MRK.3.21	Süze pu züh kütako sü se sü die ta vo Pu tüyi tozu ta, kükrelamori, pukoe sü pu mutse tha mote zi die lü kütala. 
MRK.3.22	Mu Jerusalem lün kükiri lüsiküsekoe sü, Pu Belzebub züh bate, Pue küsü kükuko züh die küsuko huyo, zita. 
MRK.3.23	Süze pu süko cipün Pu müno süyi die; küzüve die puko ce po die sü, Dibi die. 
MRK.3.24	Satan Satan huyi veta? 
MRK.3.25	Mhaceno küde püh-e putho pu mütsu ta lize, süeprote, mu pu küde thayi kündi tato. 
MRK.3.26	Mu mhaceno Satan ri pu tho pu mütsu süri Ta lize die küpüphro ta lize pu küde thayi kündi tato. 
MRK.3.27	Mipühri kükumi püh celü lü die pu mhako mükayi yomo, pu süo tü püh pha va müra zo kümosa, süzi küva züh pu mhako mükayi küve zo. 
MRK.3.28	I neko ce potü süto, thüma nuko küphoma lünyiko mu puko Jihova kümütsu zü küpo thüthako mütü vapüh puko prüto. 
MRK.3.29	Süri thüma kühopühri Kümüsa Rüpü thayo lize pu külhüthe küjo va küprü ba samo, eli, lhülü pu müjo va küto kümüprüh lü bate. 
MRK.3.30	Süosü pukoe; Pu müsakümo rüpü züh ta, zi küta lazo.
MRK.3.31	Sülize Pu sazühneko mu Pu zu puko vori ceta tha die Pu küyi ba. 
MRK.3.32	Mu thüma kroo ba Pu mütu pü kübakoe pu yisü, Yhie Nzu mu n sazühnekoe ceta thadie n phuzü le zisü. 
MRK.3.33	Pu süko zü küla die, sopüh-e azu, mu sopüh-e a sazühzürako la? 
MRK.3.34	Süsa Pue Pu mütu pü die ba kübako pe die sü; 
MRK.3.35	Yhie; azu mu a sazühzürako sü; thüma kühopühri Jihova müdoko thiyo kütio sü a sazüh-o, mu alipü, mu azu zo, zita.
MRK.4.1	Süsa Pu dzüde shice no mi mütha la; mu makro künye püh vori Puce künguyi küta la Pü püzuo lülü die ku dzülü bayita, sidie makroo mütü dzüde shice cejü küsolü bata. 
MRK.4.2	Süze Pu züvelü no mha kükro püh mütha sü, sidie Pue Pu kümütha lüno sü. 
MRK.4.3	Rünyi süte; Yhie tsa küvami püh-e tsava toü prü, rü pu tsava küsüce hu, 
MRK.4.4	rütu shoshi prüta mu tüyo rako vori die süko müdoyi mu kükreko rütu kütsü, 
MRK.4.5	Tsüro cejü zü si ba kümolü prüta, süze züsi kümola süko tsü mha prari ta, 
MRK.4.6	Mu nace prari die phrü küsüce; süo ume ba kümo la ceta. 
MRK.4.7	Mu kükre hu rütu sü tsahu dolü prüta sidie tsahuko ma süri süko güyi die süko po use kürüthiyi mo ta. 
MRK.4.8	Sülize hu rütu sü cejü zü küve lü prüyi die use ji küthi mamayi, püh se sühmüri, püh se hieshorüh, mu püh se krapüh jiyi zi. 
MRK.4.9	Süze Pu süko yisü thüma kühopühri unyi ne die rünyiyi kütomi po rünyiyi te, zita.
MRK.4.10	Süsa Pu pu libi kübace Pu hupü kübako kürikünako züh sa die züveo co kütsota. 
MRK.4.11	Mu Pu süko yisü, Neko po Jihova küde zü kümüsüh seyi no die khasü ve, süri shozuco kübako la zoe züve lüno mha mütü thisü ze; 
MRK.4.12	Süna pukoe kürünyie rünyiyi ve eli seyi lho mu pukoe küngoe ngoyi ve eli seyi lho, mu kürünyie rünyiyi ve, süri lükükreyi lho, ukoe puko küdeyi die puko küphomako vayi ta mo kütola. 
MRK.4.13	Sidie Pu süko yisü, neko züve hio semo me? Sülize neko dibi die züve mütü seta? 
MRK.4.14	Tsa küvao sü züo püh va süyo. 
MRK.4.15	Mo hikohie shoshice tsao rütulü kütako zo, süri puko rünyi küyice, Satan ta mha vori die tsa puko lü prüh küsüo khipüh tata yo. 
MRK.4.16	Süsü bidie tsa rütu kütsü tsürolü prü kütakoe; züo seyi mu uko nüri die züh mhayi yo; 
MRK.4.17	Süri puko ume ba kümo la dopüh libi güyi yo, sidie künuco züoe kümüzhe küti mu kümüthi kümünyi süri küyice; pukoe unümo mhatayo. 
MRK.4.18	Sülize tsa rütu tsahu dolü prükütako sü hikohi pukoe zü rünyi yi yo. 
MRK.4.19	Süri cejü hio lünyiko, mu zütho kümo ceneko, mu umünyi kükrekre kütiko ulü lüri küyi ce züo tü müdi vayo, sidie use jiyi mota yo. 
MRK.4.20	Sülize tsa püh cejü küvelü so küsüko sü hikohi; pukoe züo rünyi die yi püh uzü thiyiyo, sidie use jiyi yo, hu se sümüri, hu se heshorüh, mu hu se krapüh. 
MRK.4.21	Süzomoli, Pu puko yisü, mi metobüh khapüh mürha khro mori thüzi khro sü ma tayo me? Sidie süo püh ubayo süma yo mo ma? 
MRK.4.22	Kükrelamori, mhapüri sühpra mi müsemüngo sü lho li die küva püh küma di, mori, mhapühri süh pra küvelü sü mo to die whüpü küma dizo. 
MRK.4.23	Unyi ne die rünyiyi kütomi po rünyiyite. 
MRK.4.24	Sidie Pu puko yisü, neko mha kürünyilü münuyi te. 
MRK.4.25	No didüpüh müde püh mi prü sü shili mi südü müde püh n prüto, mu khapüneko rünyiyo kütiko prü sa süto. Mha kübami kha prü sa süto; mu mha ba kümomi pu kübao ri khi yi tato.
MRK.4.26	Sidie Pu podie, Poo küdee mipüe tsa prüh püh cejü sü die vo züh tayo, 
MRK.4.27	Mu tüso süri lize co süri zi bayo, eli pu tsakoe dibi die tsü süri müma süri bayo sheli se bayo kümo bizo. 
MRK.4.28	Cejüo tho puse rüthi süyo, thüralü punyi, süsa pu krüh, sidie masü pukrüh chu süriyo tina. 
MRK.4.29	Sidie puseko ji pariyi ta mütha; süo kürüh tü kütasa mi zeküne khasü tayo.
MRK.4.30	Mu Pu podie sü; dipüh Poo küde müde süta, mori dipüh züve püh süo züh kümüde ta? 
MRK.4.31	Süo sü gakresi püh bizo, mi süo püh cejü prüh küsüce; süosü tsa dolü künyithoo zo. 
MRK.4.32	Süo prüh küsüce tsü süri die gako dolü künye püh thi tayo, mu pücoko ma süri die tüyo rakori po vori die pu khrikhro rüsühyi yo. 
MRK.4.33	Mu puko rünyiyi ve küba bidie, Pu süsü biti züve kükro süh die züpo püh puko ce sü. 
MRK.4.34	Süze züve sa mo die Pu mhapühri popüh puko ce sümo; Pue mi küdiceno mha mütü potsüh püh müthaküyiko kasü.
MRK.4.35	Süze thüva vori kütace, Pu süko yisü, Uko ta lishico kuta khe, zisü. 
MRK.4.36	Sidie makroo kütsüh va die, pue ba küba dpüzuo mu Pu züh küba püzu künyikori sa Pu züh ta. 
MRK.4.37	Sücesü tükhra khrade püh vori die dpüzuo hüta, sidie dzü rüphü lüri süo chuyi ta züta. 
MRK.4.38	Süri Pue püzu meco pikhüpüh yono zühzü küta la pukoe Pu küsü die sü, Kümüthao, uko kata to küzühi nlü nyi mozo me? Zita. 
MRK.4.39	Süsa pu co süri die tükhra küthi diesü, dzüde yisü, no kümükre tate, zisü. Süsa tükhra lata, sidie rütüzüh ta. 
MRK.4.40	Süsa pu süko yihsü, neko dipüh la müprüh zo tala? Dibi die ne kümülü ta mo zoala? Zita. 
MRK.4.41	Süsa puko müprüh shuta die sü huhu yisü; Hiohi dibi ti mapüh ta? Tükhra mu dzüde thori Pu khü züh küta hi? Zita.
MRK.5.1	Süsa puko tasü dzü kütü shico Gadarenes mi rünalü voyi. 
MRK.5.2	Sidie Pu püzu lüno ta prari mütha küsürüpü po u kübü pü kütami püh mhakhreko lüno ta prari Pu züh küsüh. 
MRK.5.3	Thüma hio mhakhreko püh pu kübathi thiyo; mu mhapühri püh pu phayi yomo, thügiro zori phayi yomo. 
MRK.5.4	Kükrelamori, mi tsükünu bekharo mu thügiroko püh pu phayo, süzori pu thügiroko püthü küna thiva yo, mu bekharoko cethü kügü vayo, sidie mipühri pu kükha pü bayi kündi tata. 
MRK.5.5	Sidie tüso tüzüh cejüthuko yo mu mhakhreko lüno se mu kütsüko püh putho pu jo zi ba zota. 
MRK.5.6	Mu pu rapeco no Jisu ngo sü die ta vori die tüprü Pu rüsuta. 
MRK.5.7	Sidie pu se müto zodie, Jisu kürükrüthoo Poo nuo no azüh dipüh thita? I Poo zalü rushüh zo die shoyo, a müthi tahi zote! Zita. 
MRK.5.8	Kükrelamori, Pu süo yisü, küsü rüpü no pulüno ta prari tate, zi kütala. 
MRK.5.9	Mu Pu süo Yisü, nza sopüh la? Zidie kütso sü, mu pu küla die Azae Legion, kükrelamori, hako mi kükro ta tila, zita. 
MRK.5.10	Süze Pu po pu kütsüh pü rüna süo mücu va mo kütola shobü ta. 
MRK.5.11	Sücesü thüvo krode püh-e sü kümünoce mha ngüti ta mu küsürüpüko mütü. 
MRK.5.12	Pu ce shodie, hako kütsüh püh thüvoko ce süte, hako po süko lülüta küto la, zita. 
MRK.5.13	Süsa Jisu puko po vota no sü, süsa müsakümo rüpüko ta prari die tasü thüvoko lülüta; süze thüvo kro nyekünako ta kühu dzükütülü lü die mülhü khriva. 
MRK.5.14	Sülize, süko kükhükoe ta vo nadekolü mu yi kolü mice rükhrü sü, sidie thümakoe dipühthi ta shi küti pe tozu vori. 
MRK.5.15	Süze puko Jisu ce vori die thürüküsü puco Legion po kübü züh ta kütao khüne be münemu u mülü tsühyi die ba küta ngoyi die müprüh shuta. 
MRK.5.16	Süsa thürüküsü po u kübü küvorio yo mu thüvoko yo dipüh thita sheli küti küngokoe mha mütü püh mice posü. 
MRK.5.17	Süsa pukoe Pupo uko rünalüno tata no die uko müzhe mülo ta. 
MRK.5.18	Sidie Pu tata tozu die lü dpüzulü ba küyice thürüküsü po u kübü kütaoe Pupo pu züh tata no die shota. 
MRK.5.19	Süri Jisu mu ta die pu yisü, no ta n celü mu n thümako ce vo die Nyepooe nla dipüh thi sushi küti püh po süte, zita. 
MRK.5.20	Süsa pu ta sü Dekapoli lü vo die Nyepoo pula dipüh thi sü shi küti po püh mice za sü. Mu mi mütü u malhü thita.
MRK.5.21	Süze Pu püzu lüno ta lishico ku la küyice, Pu dzükütü poce ba, mu thüma kroo Pu ce vori künguyi. 
MRK.5.22	Sücesü, Yhie! Synagoguelü küzhomi püh puza Jaira li küti püh ta vori die pungo küyice tü Pu phelü prü Pu ce sho die; 
MRK.5.23	A nupü sata tozü te, pupo ve mu sührholayi küto la no vori die n be yhio püh puyo sü zhie, zita. 
MRK.5.24	Mu Pu süo züh vota, süze thüma krode püh Pu whü tata.
MRK.5.25	Sülize thünomi püh tse küriküna thüza krüh die kümüzheri ta küta püh daru küsemi kükrori po pu pe die. 
MRK.5.26	Sükola pu mha küne küdi mvo va zori ve küyio moli süku küta püh. 
MRK.5.27	Jisu vori küzü se sü die makro dolü vori die Jisu saco vo Pu khü nyisü. 
MRK.5.28	Kükrelamori, pue pu lüno, I Pu khü zori nyi sü lize sührhoyi tato, zi die lü kütala. 
MRK.5.29	Mu nyisü mütha puyo thüza krü kütao so mhata, sidie puyo küthi süo münüyi küta seyita. 
MRK.5.30	Süzita mütha Jisu Puyo no kuku pra küta seyi die rügü pra thümako pedie sü, sopühn a khü nyi sü laha? Zita. 
MRK.5.31	Mu müthaküyiko Pu yisü, thüma kroko n whü pü küta ngo zori, No sopühn anyi sü la zi tome? Zita. 
MRK.5.32	Mu Pue Pu nyi küsüpü ngo sü kütola rügü lico hico pe ta. 
MRK.5.33	Sücesü, thünopüo pütho puyo dipüh bi ta sü ti seyi die mu müprüh rüsü zodie ta vori tü Pu mhuzülü prü die pu jüh mütü püh Pu ce posü. 
MRK.5.34	Süsa Pu süpü yisü, A nupü, n kümülü tho nthi münü süho, nnü die tavo tate, mu n küthi po münü tsüh ta küyio thite; zisü. 
MRK.5.35	Pu züpo kübalü thüma hu Synagogue küzhoo celüno vori die sü, n nupü sate; dipühla kümüthao po kümüzhe la züta, zita. 
MRK.5.36	Süri. Jisu süo sesü mütha synagoglü küzhoo yisü, müprüh tahi, no mülütü zoyite, zita. 
MRK.5.37	Süze Pu Peter, James, mu James sazüh-o John neko zo kümosa mi kükre pühri züh sa muta. 
MRK.5.38	Sidie puko synagoglü küzhoo celü vori küyice mi kra mu thükri thipüh münyomünyi pü küzü ngoyita. 
MRK.5.39	Mu Pu celü lüri die puko yisü, neko dipüh la kra mu thükri thi hi bata? Unupü sata mo; eli züh küzü zo. zita. 
MRK.5.40	Süri süko Pu krünyita, Eli Pu mütüko po ceta vota die u nupü ne po mu pu zu, süze Pu züh kütako züh die tasü u nupü küzü thilü vota. 
MRK.5.41	Sidie Pu unupü be ceyi die puce, “Talitha cumi” puco, ngane I nce posüyo ho, ta süri te, zisü. 
MRK.5.42	Süzi sü mütha süpü süri die tayita, kükrelamori süpü tse küriküna kütala. 
MRK.5.43	Sücesü puko u malhü thi shühta, mu Pu mipühri po hihi se hizo no die posü, süsa Pu süko po lüva püh süpü po tiyi no die po sü.
MRK.6.1	Süsa sülüno tasü putho Pu rüna vorita, mu Pu sadziko Pu samüdzita. 
MRK.6.2	Süze kürülüzho vori küyice, Pu Synagogue lüno mi mütha süta, mu Pu khü küse kükro u malhü thi die sü, hi-ohi dipühce no mha hikohi ngoyi ta la? 
MRK.6.3	Mu mhase dibi zo ti püh pu prü die Pu po Pu be süh die küku mhatho hikohi ri thiyi talaha? Hi-ohi süh rükre-o zo, mu Mary nu James mu Joseph mu Judah mu Simon neko sazüh-o zo mome? Sülize Pu lipü nekori hice u züh ba zo mome? Zita. 
MRK.6.4	Sülize süko Puyo uko lü kükrita. Süsa Jisu süko yisü, sadzüküsemi püh putho pu rakhülü mu putho pu shühyiemi mu putho pu cekrolü zo kümosa thürho di mozo, zita. 
MRK.6.5	Süze Pu pube yo püh küthimi hu thi küsührho küsüko zo kümosa pu sülü. 
MRK.6.6	Küku mhatho thi zo mota, mu süko lü kürüh la Pu malhü thita.
MRK.6.7	Süsa pu rünakolü whi die mi mütha, süze Pu kürikünako cipüh puce süyi die puko mi künana kütsüh sü, mu müsakümo rüpüko mhu küku kha puko prü 
MRK.6.8	Puko küthü libi sa lakho, mori tsükhrüda, mori u shephalü rakathiko mhapühri püta hi nosü. 
MRK.6.9	Süri puko po pheku püyi, eli bola küna süh hi nosü. 
MRK.6.10	Mu Pu süko yisü, neko kühopühra vo zori tasü cepühlü lü küyice thüthi sülü no talata kümothe ce sülü ba zoyi te. 
MRK.6.11	Mu kühorari mi neko zühyi muta mori neko zhopo rünyi muta lize mi mhuzü no thaka püh thisü kütola neko sülüno ta prari küzü ce ne pheyo nyophu ri kükhu dü vate, zita. I nekoce potü süto, zünyo küti küto nha rüna süo ceri Sodom mu Gomora rüna nyi rülee yhieyi veku zoto, zita. 
MRK.6.12	Süsa puko ta pra die mi po thülü küdeyi no die povota. 
MRK.6.13	Süze puko thürüküsü kükro ri huva, mu tier püh su küzüko künhü sü die süko thi münü sü.
MRK.6.14	Herod küde-o Jisu za müle süri küta se küyi ce; Pu yisü, John mi dzülu kha küsüo la süri ba kütala küku mhatho hikohi Pu yono thi bate zita. 
MRK.6.15	Mu kükreko-e, Pu Elijah zo zita, mu humi sü pu sadzüküsemipüh mori sadzüküsemi dolü mipüh ta zo zita. 
MRK.6.16	Süri Herod süo se küsüse pue sü; hiohi John I pu pi ve küvao zo, pu rhüla sürite; zita. 
MRK.6.17	Süo sü Herod pue yiyi küta pu sazüh-o Philip cemi Herodiapü la mi kütsüh püh John tüyi die phapüh küdü celü mata. 
MRK.6.18	Kükrelamori, John-e Herod yisü; No n sazüh-o cemi yiti thüzho mo zi küta la. 
MRK.6.19	Mu Herodia-e zü süo se püh pu nümo die pu dokhri küva lü bata; eli thiyi süta. 
MRK.6.20	Kükrelamori, Herod-e John hi kümathomi mu kümüsami püh mu pu mha kükro thi küsüko se die pu nü bayo mu pu müprüh bayo tila. 
MRK.6.21	Mu püh tü püh vori küyi, süosü Herod-e pu kümünu tüso nha pu khro mhaküseko, riwhümi küzhoko mu Galileemi mülhiko la tülhü püh küsüh sü. 
MRK.6.22	Süze Herodias nupü ta lüri die rüzü püh Herod mu pu züh kübako nü thi küsüce küdeoe rülipü yisü no dipüh yinyi sheli ace shote I thipüh nprüto; zita. 
MRK.6.23	Sidie pu rüshu zodie sü, no ace mhakühopühri shote, a küdeba kütüpüh ri püh n prü zoto, zita. 
MRK.6.24	Sücesü süpü ta pra die puzu yisü, apo dipüh shota? Zisü, mu pue sü John mi dzülu kha küsüo pi shote; zisü. 
MRK.6.25	Süsa pu rükri küde-o ce lüri diesü; npo John mi dzülu kha küsüo pi püh mükhu pühlü sü püh vori a prü no die shoyo; zita. 
MRK.6.26	Mu küde-o pulü su shühta, süri pu zü phrasü küva la mu pu züh kübako la pu rülipü müla mota. 
MRK.6.27	Süsa küdeoe pu rikhumi püh kütsüh mha sü die pupo John pi püh vori nosü. 
MRK.6.28	Mu pu tavo die küdücelü no pupi veyi die püh mükhu pühlü süh vori küde-o prü sü, mu pu süo püh rülipü prü sü, mu rülipü süo püh vori puzu prüva. 
MRK.6.29	Süsa müthaküyiko pu dzüh sesü die ta vo pu rüngüco khi pühvo mhakhre pühlü khrüva. 
MRK.6.30	Süsa müthaküyiko Jisu ce vori die puko dipüh thisü sheli mu dipühpüh po mütha sü sheli mütü po püh pu ce sü. 
MRK.6.31	Süze Pu sükoce po die, neko tho ta kresü mi ba kümo thi lü vori die rülü zayite; zita. Kükrelamori thüma taküta mu küvori krori kütala puko mha küti türi di zo küta la. 
MRK.6.32	Sidie puko püzu pühyo no tasü mi ta kümora vota. 
MRK.6.33	Süze puko tata küzü ngo sü die makroo humie Pu seyita, sidie rüna mütülü no uphe ta puko züra vo die vori pu ce künguyi ta. 
MRK.6.34	Süze Jisu-e tapra thüma kroo ngo küsüce Pu lü müzhe ta; kükrelamori, süko tüko u kükhü küdi kro bi küta la, sidie pu mha kükro püh süko mütha shühdü ta. 
MRK.6.35	Süze tüsozhoo vo khrüh kütace Pu sadziko ta puce vori die sü, hicehi thüma lhüyo kümo thipüh zo, mu tsü münuri tazü-e. 
MRK.6.36	Puko kütsüh püh u kümütu yikolü mu rünakolü sü die puko po mhahu khriyite, kükrelamori, puko mhapühri ti küto ba kümo la, zita. 
MRK.6.37	Pu süko zü küla die sü, nekoe püh puko po tiyite, zita. Mu süko Pu yisü, hako po vo die tsükhrida raka kraküna ma khriyi die püh puko po ti tome? Zita. 
MRK.6.38	Süsa Pu puko ce kütso die, neko tsükhrüda didü ba, vo die pete, zisü. 
MRK.6.39	Mu puko-e se küyice, pühngu mu khu küna le! Zisü. süsa Pu thüma mütü po ki nha kümüjo lüno u krokro thidie bayi nosü. 
MRK.6.40	Süsa puko ukro thükrakra mu hie pühngungu die bayi. 
MRK.6.41	Sidie Pu tsükhrüda pühngu mu khu künako khi pühyi die tosü tüyo pe die galiphi sü. Mu Pu tsükhrüdako cethi sü die Pu sadziko po khapüh puko mhuzülü sü, sülize, Pu khu künanyi cethi küza püh mütü prüsü. 
MRK.6.42	Sidie mütüko ti die mügu ve thiyi. 
MRK.6.43	Sülize puko-e kürako mu khu ti kümüshoko shi küngu pü becerha küriküna phuyi. 
MRK.6.44	Süze tsükhrüda süko ti küyiko thüma nye pühngu müsüh.
MRK.6.45	Sülize pue thümakroko kütsüh sü kübace Pu sadziko po püzu lüno ta zü lüshico Betsaida lü vo ta nosü. 
MRK.6.46	Mu pue süko züh kükho kü ta sa küsho thi too tasü cejütuo vota. 
MRK.6.47	Mu thüva tülü dpüzu-o dzükütü mütsulü tata. Mu pu pu lübi cejü küso lü bata. 
MRK.6.48	Sülize Pue tükhra kürüh puko mütsu die khra zü kütala dpüzu-o tho rühri zü küta ngo sü, mu Pu tüzüh-o rikhu küvale dao müsühce pukoce vori nyisa die dzü mhuyo no t a vori zü. 
MRK.6.49	Süri puko-e Pu dzü mhuyo ta vori küsü ngo sü die Pu yisü thürümi püh ta lizu seta. 
MRK.6.50	Kükrelamori, puko mütü Pu ngo die re ta, süla Pu rükri puko rüthi die sü, Nieko nüyite, I no zoho müprüh tahi, zita. 
MRK.6.51	Sidie pu Tasü dpüzulü pukoce kuri, mu tükhra-o lata; süsa puko unü mu u malhü thita. 
MRK.6.52	Kükrelamori, puko-e uko lü rüh ta die tsükhrüdakoyo mho u malhü thi küsüko co seyi mo kütala.
MRK.6.53	Süsa puko tasü Ganezaret cejüce dzükütü shi kuyi. 
MRK.6.54	Mu puko püzu lüno ta prari küyice thümako pu se mhaita. 
MRK.6.55	Sidie süshi sümhü rünakolü mi küthikünyimiko püh thüziko yo süyi die rha püh Pu kübathilü vori ta. 
MRK.6.56	Sülize pu rünalüri, nadelüri mori urari küvomütülü mi küthimiko püh vo lhethothikolü süyi die pu po u khüphreri püh süko nyi küsüri shota, mu pu nyi küyi khüo gwi thi nveyita.
MRK.7.1	Sülize Phariseeko mu Lüsiküseko humi Jerusalem lüno tavori Puce künguyi. 
MRK.7.2	Mu pukoe Pu sadziko humi ube mütümo die tsükhrüda ti küba ngo die thata. 
MRK.7.3	Kükrelamori, Phariseemiko mu Jewmi koe mülhimiko zho müdzi die ube mütü kümothe mhati mhakra yo mo tila. 
MRK.7.4	Süla pukoe lhethothi kolü ta die vori lize puko khrü kümüsa va kümothe mhati mhakra yomo. Süzo kümo ukrü zho kükre kükrori ngopüh züh tayo: süko ukhu uhe mu ule, müsüh püh küthi mhabühko mu mez kükhrü biti zhoko züh tayo. 
MRK.7.5	Süsa Phariseeko mu lüsiküsekoe Pu kütso die; dipüh la n sadzikoe ube mütümo die mhati die pethimi zhoko varhü tatale? Zita. 
MRK.7.6	Pue süko zü küla die sü; Isaiah sadzühküseoe neko küthürakütiko hila; hihibi die tho nve shüh püh müta. Thüma hiko u takhülü a rhoyo, eli uko lün azüh kümücu tayo. 
MRK.7.7	Ukoe thüma celün ngo küyi kümütha züko püh mi mütha die uko a rüsu thüdo thi tayo. 
MRK.7.8	Nekoe pooe khaküsü zhoko khava die thüma celün küyie püh küvori zhoko: sükosü le mükhu tühe khrü küti zhoko mu süsübi küti kükro züh tayo, zita. 
MRK.7.9	Mu Pu puko yisü, Nekoe netho nezhoko züh ba küta la Pooe zü khaküsüko khava vayo. 
MRK.7.10	Mosae poküti, Npo nzu rhoyite, mu upo uzu rüshu kütio posa tate, ziyo. 
MRK.7.11	Eli nekoe po küti; mhaceno mipühe pupo mori pu zu yisü; Korban te, süosü acelü nve küyi müsühko püh Poo prüve zi küsüce puyo mhapühri thi mota die pu khasü vayo. 
MRK.7.12	Mu süo pupo puzu la mhapühri thisü mo tayo. 
MRK.7.13	Sidie ne zho kha küsüko la Poo züko khi püh puco küdi thiva yo, Mu nekoe süsü bi ti kükre thi tayo. 
MRK.7.14	Sidie Pu makroo ci püh Puce süyi die sü, mütüko a khü rünyiyi die seyite; 
MRK.7.15	Shozuco no thüma lü lütiko pühri thüma va mürho vayomo, eli mha pu lüno küprariko sükosü thüma va mürho vayo. 
MRK.7.16	Thüma kühopühri uni ne die rüniyi kütomi po rüniyite, zita. 
MRK.7.17	Süze Pu thüma kroo lüno tasü ce pühlü lü küyice Pu sadzikoe züve süo co kütso ta. 
MRK.7.18	Mu Pu süko yisü, nekori mha se kükreyi mozo me? Shozuco no püh thüma lülü tikoe thüma va mürho va yomo. 
MRK.7.19	Kükrelamori, sükosüe pu mülü lü mo die pu vadelü vo tayo, sidie mha mütü thi kümüsa va die putho pusho müsühlü laprari tayo küti nekoe se mo me? 
MRK.7.20	Mu Pue podie; thüma lüno küprari kosü mi thi mürho vayo. 
MRK.7.21	Kükrelamori, thüma lüno küprari kosü, lüdoküsu, kükhrüküzüh küti, kürüzü. 
MRK.7.22	Küdokhri, kürüyo, mhakümüho, ugwiküne, küphoma külü, müho münyi küti. 
MRK.7.23	Mi ngo umhü külo, Poo kütha, kümüko, kübado, mhaküsü hikohi mütü thüma lüno prari die thüma thi müsu vayo.
MRK.7.24	Sülize Pu sülüno süri die tasü Tyre mu Sidon taralü voriyi. Sidie Pu cepühlü lüri küyicie mipühri po senyi mota, süri Pu rüsü kündi ta. 
MRK.7.25	Kükrelamori, Pu küvori sesü die, thünopühmi püh Pu nupüe küsu rüpü po kübü küta pü püh vori die tü Pu phelü prüta. 
MRK.7.26	Thüno hipüe Syrofonicia yemi Greekmipü püh, pu Jisu po pu nupü yo thürüküsü rüpüo huva no die mülo büh ta. 
MRK.7.27	Süsa Jisu pu yisü; natsimiko po mügu mürate, kükrelamori natsimi lüva khiyi die kügü püh tüshiko mhuzülü sü küti vemo tila, zita. 
MRK.7.28	Süri süpü Puce po la die sü, süri Nyepoo, tüshikori mez khrolüno natsimi lüva kürako pati yo zo le, zita. 
MRK.7.29	Mu Jisu süpü yisü, zü hio la no tavo tate, küsu rüpüo n nupü lüno ta prari taho, zita. 
MRK.7.30	Sidie pu celü vori tice küsu rupüo punupü lüno ta prata die pu püh thüzi lü müzü küta ngoyi.
MRK.7.31	Li cono ta la sü Decapolis püthü sü Galilee dzükütü co voriyi. 
MRK.7.32	Sücesü mi uni rüji mu Züpo küyidu küta mi püh züh Pu ce vori die Pupo Pu be püh punyi sü no die shota. 
MRK.7.33	Süla Pu makroo dolüno süo züh prari die, Pu becine püh pu nicelü süyi mu mhütsa sü die pu meyi nyi sü. 
MRK.7.34	Sidie tosü tüyo pe die mühi sü, sidie süo yisü “Ephphatha” puco veyi tate, zisü. 
MRK.7.35	Süzi sü mütha pu ni veyi die mha khü seyi ta, mu pu meyi ri veyi die Züpo utü thiyi ta. 
MRK.7.36	Mu Pu puko po püh mipühceri pohi no sü, eli Pu uko po püh pohi noku mu ukoe püh po küthi sakuta. 
MRK.7.37	Sidie pukoe u malhü thizo die sü; pu mha mütü thi nve süve, Pu niji miri po mhakhü seyite, mu züpo kethomiri po züpoyite, zita.
MRK.8.1	Sü tüso ce kosü thüma kro müzürita, mu ukoe mhapühri ti küto ta mota, süla Pu sadziko cipüh Puce süyi die puko yisü. 
MRK.8.2	I thüma kroo phimüzhete, kükrelamori puko tha zhotü süh a züh bate, mu puko mhapüri ti küto bamo. 
MRK.8.3	Mu I puko po tükhü thi die kütsüh püh puko celü sü lize uko sholü phesa tato, kükrelamori puko humie kümüprüh shüh lüno vori tina, zita. 
MRK.8.4	Süsa Pu sadzikoe pu zü küla die; kühopühn sheri dibi die rayhothi hilühi no tsükhrüda ngo püh vagu thiyi veta? Zita. 
MRK.8.5	Süsa Pu süko kütso die; nieko tsükhrüda ditsu pü ta la? Sisü, mu pukoe thüna, sidie küla sü. 
MRK.8.6	Süsa Pu thüma kroo po ki cejü bayi nosü, süze Pu tsükhrüda thünako pühyi die küsho thisü die cethi püh Pu sadziko po püh zasü nosü, mu pukoe püh zasü. 
MRK.8.7	Pukoe khu hu püta, mu Pue galiphi sü die puko po süo ri püh zasü 
MRK.8.8	Pukoe süko ti püh u küphru küle thiyi, mu tishoko becerha thüna küngu layi. 
MRK.8.9	Mu ti küyiko mütü küsa thüma nyeda müsüh. 
MRK.8.10	Süsa Pu süko kütsüh süva, sidie rükri Pu sadziko züh die püzu lü lüyi die Dalmanutha cejübüh co vorita.
MRK.8.11	Mu Phariseekoe tapra die Pu müdephi küzwü Pu celüno tüyo küvori zasi phu die Pu züh kümülita. 
MRK.8.12	Sücesü pue Pu rüpülüno mühi die sü; dipühla tsüdonumiko zasi püh phuyo la? I nekoce potü süto; zasi pühri püh tsüdonumi prü sü lhote; zita. 
MRK.8.13	Sidie Pu süko khava die püzu pühlü lü die ta kükreco kuta. 
MRK.8.14	Sülize müthaküyikoe tsükhrüda püta rükra mota, püzu püh libi pü küta zota. 
MRK.8.15	Mu Jisu puko tarho die sü; Hei! Neko Phariseeko khreo mu Herod khreo no münu yite; zisü. 
MRK.8.16	Süsa puko tho kürüthi die sü; ukoe tsükhrüda bamoe; zita. 
MRK.8.17	Hio sesü die Jisu puko yisü; nekoe dipüh la tsükhrüda ba kümo küpo ba la? Nekoe se kükreyi mori ne salüyi mo zo lu me? Nekoe tsüri neko lü rüh ba zo me? 
MRK.8.18	Neko mhü ba zori nekoe ngo mome? Neko ni ba zori nekoe mha khü seyo mome? 
MRK.8.19	Mu Ie tsükhrüda pühngu püh mi nye pühngu prü küsü mu becerha didüpüh shi küngu layi sü küti rükra mo te me? Zita. Pukoe sü Pu ce; küriküna; zisü. 
MRK.8.20	Sülize thünako püh mi nyeda vathi küsüce ti kümüshoko püh becerha didüpüh phru layia? zita, Pukoe sü; thüna; zisü. 
MRK.8.21	Süsa Pu süko yisü; nekoe tsüri seyi molu me? Zita.
MRK.8.22	Süsa pu Bethsaidalü voriyi, mu mi mhücemi püh rhapüh Puce vori die Pupo nyi sü no die mülo ta. 
MRK.8.23	Mu Pu mhüce süo beceyi die züh rüna shi prata. Sidie pu mhütsapüh pu mhülü sü die Pu be püh puyo südie pue mhapühri ngo ba me moshi küti kütso. 
MRK.8.24	Pue mha pe sü die poti; I thümako ngopüh sühboko ta küba bite; zisü. 
MRK.8.25	Süsa pue Pu be püh pu mhü nyilasü die pupo müsozu pe sü nosü, sücesü pu vetsühyi ta die mha mütü ngo mütsüce ta. 
MRK.8.26	Süsa Pu süo kütsüh püh pu celü süva, mu pu yisü, no ta rünalü vohi mori püh rünalü mipüh ceri pohite; ziva.
MRK.8.27	Mu Jisu mu müthaküyikoe tasü Kaisaria Philppi lü Prata, süze Pu sholüno Pu sadziko kütsodie; mi a kha sopüh liyoa? zita. 
MRK.8.28	Mu pukoe küla die; John mi dzülu khaküsüo zi, humi Elijah li, mu kükre koe sadzüküsemi, pühli ziyo; zisü. 
MRK.8.29	Mu Pue puko yisü; sülize nekoe a yisü sopüh lizu yoa? zisü. Süce Peter sü ‘No Khristao zo;’ zisü. 
MRK.8.30	Mu Pue puko küthi die puko po püh mipüh ceri pohi nota.
MRK.8.31	Silize pue Pu sadzikoce thümanuoe mha kükrolü kümüzhe küto, pethiko, sekrüko, mu lüsiküseko po Pu müla die Pudokhri va küto, sidie zho süh nha rhühlasüta küto jühko püh puko mütha sü ta. 
MRK.8.32	Mu Pu zü hio po müle mülu zota. Süsa Peter Pu züh kre phe die Pu kütüta. 
MRK.8.33	Süri pu erürüh vo müthaküyiko ngo küyice Pu Peter küthi die sü; Thürüküsüo Satan no ta asaco vo tayi, kükrelamori, no Poo ceco lü moli thümao ceco lüyo tila; zita. 
MRK.8.34	Sidie Jisue thüma kroo mu Pu sadziko ci püh puce süyi die pukoce; Thüma kühopühri a sa müdzi künyimi putho pu müla va die pu cross püh die asa müdziyite. 
MRK.8.35	Kükrelamori, thüma kühopühri putho pu kürhühro mükrüyi nyisa yo kütimi pu süo müdi vato, eli thüma kühopühri ala mu züyiküeo la pu kürhühro müka küsümi pu süo külayito. 
MRK.8.36	Kükrelamori, mipüh-e cejü mütü prapüh pu zü thiyi zori pu kürhühro müka va lize pu dipüh küpra ngoyi ta? 
MRK.8.37	Mori thüma püh-e dipüh püh pu kürhühro züh küleyi veta? 
MRK.8.38	Thüma kühopühri kürüzü mu küphoma phru küpü nulhü hio mhuzülü aza mu a züko püh po münga ta lize; thümanuo rio Pu Poo zapo zale lüno tüyoshoyi kümüsakozüh küvori nha pu za po münga tato.
MRK.9.1	Pu uko ce po die, I nekoce potü süto, Hice tha kübako humie Poo küde kuku süh küvori ngo kümothe küsa ngo lhozo, zita.
MRK.9.2	Sülize zho shorüh sa Jisue Peter, jakob mu John uko züh die mükhrüh no kresü cejütu kürükrü püyo khota, sidie Pu süko mhuzü lüno Pu külhü thi küdeyi ta. 
MRK.9.3	Mu Pu khüneko vekrü mu müga püh makrekro bi die cejülü khümüne pühri thi kümüga püh süsü biyi külhopü thita. 
MRK.9.4	Mu puko Elijah Moses züh die Jisu puko kürüthi küba ngota. 
MRK.9.5	Süze Peter Jisu ce po die; Kümüthao uko hicehi ba lize uko la veto le. Mu uko pro süh thiyi khe; püh nla mu püh Moses mu püh Elijah la, zita. 
MRK.9.6	Kükrelamori, uko müprühri küta la pu dipüh poto sheli küti lüyi mo küta la. 
MRK.9.7	Sücesü kümhü püh vori die puko süh püyita. Mu kümhülüno mhakhü püh vori die, hihi anu a khrüo zo, Pu khü rünyiyite, zita. 
MRK.9.8	Mu süzi sü mütha pukoe lico hico pesü eli Jisu mu puko sa mi kükremi pühri ngo sa mota. 
MRK.9.9	Sidie puko cejütu yono ta kiri küzüce pue pukoce; Thümanuo rhülasü ta kümothe pukoe dipüh ngo sheli ti püh mipühceri pohi nota. 
MRK.9.10	Sidie pukoe rhülaküsü sü puco dipüh sheli küti puko tho puko dolü kütso küga bata. 
MRK.9.11	Sidie pukoe Pu kütso die; Elijah po vori müra mosü lie lüsiküsekoe pota mome? zita. 
MRK.9.12	Süsa Pue puko zü küla die po küti; Elijah vori die mha mütü thi nve lasü to lizi sü kütho; sülize dibi die thümanuo la; Pu po mha kükrolü kümüzhe mu mi po Putha to, zi küti thopüh müta la? 
MRK.9.13	Süri I nekoce po süto; Elijah ri vori vazo, sidie pu jüh thopüh kümüta bi die pukoe puyo dipüh püh thinyi sheli thive.
MRK.9.14	Mu Pu müthaküyiko ce pheri tice thüma krode püh puko hu püba mu lüsiküsekoe püko züh kümüli küba ngoyi. 
MRK.9.15	Süze thüma kro süko mütü pungo sü mütha puko malhü thi die ta Puce vori Pu külu ta. 
MRK.9.16	Süsa Pu lüsiküseko kütso die sü; nekoe dipüh süh puko züh kümüli bala? 
MRK.9.17	Sücesü thüma kroo dolüno mipüh Pu khü küla die; Kümüthao I anu züpokütho rüpü püh po u kübü ta küta züh nce vori züle, kühopührari pu kübü vori lize pu nü kütu vava yo, sidie pu mhütsa rügwi rhührhüh die pu hu thüzheyi tayo, süsa pu rükhato die sü mama ta züle! 
MRK.9.18	I nsadziko po süo huva no die sho sü eli pukoe huyi mote, zita. 
MRK.9.19	Süsa Pu süko zü küla die Hu! Mülü kümo shuyeko; I zho didüpüh neko züh bata? Pu züh ace vorite, zita. 
MRK.9.20	Süze pukoe züh Puce vori, mu Pungo küsüce rüpüoe pu müthi shühta, sidie pu rütu cejü prü die pu mhütsa mülu mu rükhürüla züta. 
MRK.9.21	Mu Pu süo ce süsübi küta di tüthepüh teshi küti kütso, mu pue pu natsilü no süzi süri ta lizi sü. 
MRK.9.22	Sülize pub rü müsu va kütola tsükünu pu kügü püh melü ri sü mu zülü ri süyo, süla no mhahu thiyive lize ha phimüzhe die ha khrühi süte, zita. 
MRK.9.23	Süsa Jisu pu yisü; no mülüyi lize mülüküyimi la mha mütü thiyi ve zo, zisü. 
MRK.9.24	Süzi sü mütha nu süo poe kra pu mhüzü krüh zo die; sü Nyepoo iri mülü bazo, akümülü küthathi hi khrühi süyi, zita. 
MRK.9.25	Süsa thüma kroo ta kühu vori küzü ngo sü die, Jisue müsa kümo rüpüo küthi die sü; züpokütho mu niji rüpü, I nce po süyo, no pu yono ta prari tayi mu puyo lalü sahite, zita. 
MRK.9.26	Süsa rüpü süo müto mu pu müthi shüh sü die prarita. Sidie pu küsami bi pü züta; thüma kükroe pu yisü sazüte lizita. 
MRK.9.27	Süri Jisu pu be ceyi die pu phu müsü mu pu süthayi ta. 
MRK.9.28	Süze pu ceo lü, lü küyice müthaküyiko mükhrüh Pu kütso die sü; dipüh la hako tsüo huyi mota la? Zita. 
MRK.9.29	Pu puko yisü; küsho mu kümvo lüno zo kümosa mha hipühi prayi yomo, zita.
MRK.9.30	Mu puko sülüno tasü Galilee cejü püthü vota, sülize Pu mipühri po süo senyi bamo. 
MRK.9.31	Sülize Pu Pu sadziko mütha die pukoce po küti; Thümanuo tüpüh mi belü sü die Pu dokhrito; mu Pu dokhri küvasa Pue zho süh nha rhüla sü tato. 
MRK.9.32	Süri pukoe zü süo seyi mota, eli Pu kütso müprüh ta. 
MRK.9.33	Süsa puko tasü Kapenamlü voriyi, sülize puko cepühlü lüri küyice; pue puko kütsodie sü; nekoe sholüno nekotho neko dolü dipüh po kümüli ta la? Zita. 
MRK.9.34	Eli pukoe zühta kükrelamori, puko huhu yisü sopüh-e küzhotho thito sheli kümüli ta küta la. 
MRK.9.35	Sübi ba die Pu müthaküyiko ci sü die puko yisü; mhaceno thüma kühopüri küra thoo thinyi lize pue mütüko dolü künuthoo thita to, mu mütüko cetao thita to. 
MRK.9.36	Sidie Pu natsimi püh züh vori puko dolü süyi; mu Pu süo rhapühyi die sü puko ce; 
MRK.9.37	Thüma kühopühri a zalüno natsimi hihi bi kütiko zühyiyo lize, azühri yiyo. Mu kühopühri a zühyi yo timi a züh küyi zo mori a kütsüh küsüo ri zühyiyo.
MRK.9.38	Sücesü John Pu zü küla die sü; Kümüthao, humi n za lüno küsu rüpüko huta die hakoe ngo; eli pu u sa müdzi yomo; mu pue u samüdzi kümola hakoe pu khave; zisü. 
MRK.9.39	Süri Jisu sü; Pu khahite, kükrelamori, mipühri a zalüno kuku mhatho thita die rükri lasü athata yilho tila. 
MRK.9.40	Kükrelamori, u mütsuta kümoko sü uceco zo. 
MRK.9.41	Mu thüma kühopühri neko yi Khrista zü lie no a zalün züko hepühri püh neko po krayo lizo, I neko ce potü süto, mhapühceri pu zhokhro müdi vayi lhozo. 
MRK.9.42	Sülize thüma kühopühri a mülüyo küti künyi hikohi mipühri phe kümüsü thi süyo lize, mhakügütsü püh pu volü khüsü die pu kügü püh dzükütülü sü küva veku.
MRK.9.43	Mhaceno nbe nthi müsü lize, süo dathü vate; kükrelamori, lalhe die kürhüthilü lü kütae nbe künanyi ba die tasü mezalü me mhapüceri mhü tayi külho; 
MRK.9.44	Mu me sülü ukhokori satayokümo mhü ri tayo kümo lü vo küta ceri veku zo tila. 
MRK.9.45	Mu n phe nthi müsü yo lize; süo da kügü vate, kükrelamori phelhe die kürhülü lü kütae n phe kenanyi ba die n kügü püh Gehenna me mhü tayo kümo mu 
MRK.9.46	sülü ukhokori satayo kümo mu mhü “tayo” kümomelü sü küvace veku zotila. 
MRK.9.47	Mhaceno nmhü nthi müsu yo lize; süo kürüla vate, kükrelamori n mhü künanyi ba die n kügü püh mezalü sü küva ceri nmhü püh libi die Poo küdeba lü vo küta veku ti la, n mhü küna khi pü meza lü lü küta ceri. 
MRK.9.48	Sülü sathi sa yomo me ri mhü tayo mo 
MRK.9.49	Kükrelamori me süh die thüma kühopüh yori mütsazü rüto; mu mütsazü süh die rüsu kühopühri rüto. 
MRK.9.50	Mütsae vezo, eli mütsari pu külhü dita lize no dipüh süh die süo thi mülhüyi ta? Mütsa po nelü bayi te, mu huhu züh küzühve bayite.
MRK.10.1	Süsa Jisue sülüno süri die Jordan rü poyo no tasü Judealü vorita, mu thüma kroo la vori die Puce künguyi, sidie Putho Pu zhocethi die süko mütha sü. 
MRK.10.2	Sücesü Phariseeko Pu müno vori Pu küdo die; mipüh pu cemi kha küva thüzho to me moshi küti kütso. 
MRK.10.3	Mu Pu süko zü küla die sü; Mosae neko po dibi no die zü kha sü la? Zi die kütso ta. 
MRK.10.4	Pukoe po die; Mosae kha küva lüsi püh tho sü die süpü kha va no süzo; zita. 
MRK.10.5	Süze Jisu puko zü küla die sü; neko lü kürüh la pue zü hio kha küsü zo. 
MRK.10.6	Süri Pooe tü cejü thisü prühlüno thüpumi mu thünomi thisü. 
MRK.10.7	Hihi la thüma püh-e pupo puzu vava die pu cemi züh püh thita to. 
MRK.10.8	Mu unyi mi küna thisa mori thipüh thita to, zisü. 
MRK.10.9	Süla Pooe thi küma küsüo thüma po cekho va hite; zisü. 
MRK.10.10	Süsari müthaküyikoe celüno süsü biti kütso lata. 
MRK.10.11	Süla Pu sükoce po die; thüma kühopühri pu cemi khava die thüno kükre yita lize pu süpü züh die kürügü kürüzü thita zo. 
MRK.10.12	Mu thünomi püh-e pu nupu khava die kükremice ne ta lize pu kürüzü thita zo.
MRK.10.13	Sülize Pupo brü sü no die mi natsimiko züh puce vori, süri müthaküyikoe süko rüta. 
MRK.10.14	Mu süsü ngo die Jisu Pu lü rünü mota, sidie sü; natsimiko po ace vorite; mu puko kha hite, kükrelamori Poo küdee süko zü zo tila. 
MRK.10.15	I nekoce potü süto, thüma kühopühri natsimi bi zo die Poo küde yiyi mo lize sülü lüyi kündizo. 
MRK.10.16	Sidie pu süko rhapühyi die pu be shopüh süko yosü die galiphi sü.
MRK.10.17	Süsa pu sholü ta vo küzüce mipüh ta puce vori pumhüzülü shetüyi die sü; kümütha keveo, küshothe kürhüh püh azü thiyi küto la I dipüh thi mosüa? zita. 
MRK.10.18	Eli Jisu pu yisü; No dipüh la a püh küveo lie ciyo la? Mipüh, süo sü Poo zo kümosa keve di. 
MRK.10.19	Noe, kürügü kürüzü thi sü, mi dokhri su, mi rügo su, kücezü zhopo thi su, cezü die mi swüti su, npo nzu rhoyi, zi die zü kha küsüko se ba tho? Zita 
MRK.10.20	Pue pu zü küla die; kümüthao, I a natsilüno hikohi mütü züh sürite; zita. 
MRK.10.21	Jisu pupe tha die pu krü die sü; no mhapüh tsomo balu, vo die n mha dipühpüh ba sheli mütü zhüh püh küdimi prü vayi, sülize no tüyo cene neyito sidie vori n cross pühyi die a sa müdziyite; zita. 
MRK.10.22	Eli pu zü süo la pu thü südie tata, kükrelamori pu mha kükro kübami ti la. 
MRK.10.23	Süsa Jisu rürüh lico hico pe die, pu müthaküyiko yisü, Mhakünemikoe Poo küdelü lüyi küto la didüpüh rüh to shehe, zita. 
MRK.10.24	Sücesü müthaküyikoe Pu zü süko la u malhü thita. Süla Jisu pukoce po la die; Natsiko, thüma cene mülüyo tiko Poo küdelü lüyi küto rüh zoto le he. 
MRK.10.25	Kükrelamori, mhakünemi püh-e Poo küdelü lü küyiceri Ut püh pon thüprüh celü müla pra kütae rüyi ku to ti la, zita. 
MRK.10.26	Sücesü pukoe u malhü thi mizüri zo ta die puko tho puko dolü küpo die sü; Süzilize sopüh-e külayi “veta.” Zita. 
MRK.10.27	Eli, Jisu puko pe die sü; Thüma celacoe thiyi su, eli Poo celacoe süzimo. Kükrelamori, Pooe mha mütü thiyi zo tila, zita. 
MRK.10.28	Süsa Pitore Puce; yhie; Ha mha mütü vava die n sa müdzi tate; zita. 
MRK.10.29	Eli Jisu pu zü küla die, I nekoc e potü süto; Mipühri ala mu züyiküveo la pu ce mori pu sazühzüra, mori pu lipüne, pupo mori puzu, mori pu cemi mori pu nuneko mori pu cejü vava die; 
MRK.10.30	Tsüdo külhü ce mipo u müthimünyi küti zo kümosa u cekro mu u sazühzürako mu u lipüneko mu puzuneko mu u nuneko mu u cejüko dü thükra ngoyi külho ba mo; sü libizomori vori küto külhü lü küshothe kürhühri ngo yito. 
MRK.10.31	Süri kürami kükro nu tato, mu künumi rata to; zita.
MRK.10.32	Süsa puko Jerusalemlü kho tozü, mu Jisue puko mhuzü ta, süce pukoe u malhü thita, mu puko sa müdzi kütakoe müprühta. Sücesü Jisue mi kürikünako zühyi die puko ce puyo dipüh thita to bata sheli küti pukoce po die. 
MRK.10.33	Yhie! Ukoe ta Jerusalem kho tozüe, sidie mi Thümanuo khapüh pethiküzhoko mu lüsiküseko belü süva to, mu mi Pu müsava kütola Pu müjoto mu Pu khapüh mülükümomi belü sü die; 
MRK.10.34	Mipo Pu krühnyi mu Pu vü, mhütsa püh Pu yo sü, mu Pu dokhrito, mu Pu zho süh nha rhühla sü tato.
MRK.10.35	Sücesü Zebedee nu nyi James mu John unyi Puce khori die sü; kümüthao, hanyi nce mha kühopüh sho zori npo thi püh hanyi prü küto müri die tale, zisü. 
MRK.10.36	Jisu punyi yisü, apo dipüh thi küsü nenyi müdo to la? Zisü. 
MRK.10.37	Unyi Pu yisü, no zapozale thi küyice hanyi mipüh po nzaco mu mipüh po nveco bayi küve kha hanyi prüte; zita. 
MRK.10.38	Süri Jisu unyi yisü, nenyie sho kübao se dien sho ba mo; nenyie I kra to küba heo krayi veme? Mu I pü to küba dzüluo nenyi püyi ve me? Zisü. 
MRK.10.39	Mu punyi sü, hanyi thiyi ve; zita, Eli Jisu punyi yisü, nenyie I krato küba heo krayi ve mu I püto küba lü nenyio Baptis thiyi ve kütho mutse! 
MRK.10.40	Süri a zaco mu a veco ba kütoe I a müdolü khasü küyidi, süri somi la küsüh müta sheli süko la zo, zita. 
MRK.10.41	Mu kürikoe sü sesü die James mu johan nyi yo uko nümo ta. 
MRK.10.42	Süri Jisu puko ci püh Puce süyi die pukoce, mülükümomikoe u kükha yo küti kopo uko mhu nyepo thi tayo sidie puko küzhoko po puko kükha bayo küti neko ri se bato. 
MRK.10.43	Süri neko dolü zoe süziyi lho; eli neko dolü küzho thi künyio po neko cetao thito. 
MRK.10.44	Mu thüma kühopühri kürao thi künyimi po mütüko ceta thito. 
MRK.10.45	Kükrelamori, Thümanuo zori mipo pu shoyi thi mori pu mi shoyi thi mu mi kükro rhayi küto la pu pho khasü to vori küti la; zita. 
MRK.10.46	Süsa puko tasü Jericholü voriyi sidie Pu mu Pu sadziko mu thüma krode püh zi Jericholü ta prari, mu Timaeus nu püh Bartima mhüceoe shode shice ba die khrüti ba. 
MRK.10.47	Sülize pu süo Nazareth Jisu li küti se küsüce kra sezo die sü, David nu Jisu, no aphimüzhe süte zita. 
MRK.10.48	Mu mi kükro pupo kümükre ba no die pu kükha ta; eli pu se müto ku die sü David nuo a phimüzhe zo süyi; zi bata. 
MRK.10.49	Süsa Jisu thayi die mi po pu cisü nosü, mu puko mhüceo ci sü die pu ce, thüpuyite, süte, pu nci yoho, zisü. 
MRK.10.50	Mu pu pu bola khava die, sü die ta Jisu ce vorita. 
MRK.10.51	Süsa Jisu pu rüthi die; Apo n yo dipüh thi küsü n nü ta? Zisü. Mu mhüceoe Puce, kümüthao, apo a mhü mhangoyi zhe! Zita. 
MRK.10.52	Mu Jisu pu yisü, tavo tate, n kümülü tho n thi nve vaho; zisü, süzisü mütha pu mhü mha ngoyita, sidie pu Jisu samüdzi ta.
MRK.11.1	Sülize uko tasü Jerusalem münoce Bethphage mu Bethani ce Olive cejütu co vori küyi Pu Pu sadzimi mi küna kütsüh die unyi yisü; 
MRK.11.2	Nenyi tasü nenyi rüpeco rünalü hi lüte, mu nenyi lü mütha hizü müpühri puyo ku she kümo Gadane püh ba die ngoyi toho; nenyi süo phrühyi die züh vorite, zisü. 
MRK.11.3	Mu humi nenyi kütso die, Dipüh la hizi zü la? Zita, Nyepooe hihi süh mosu züle; zivate. Süzi sü mütha pue süo kütsüh mha püh hice sü va toho; zita. 
MRK.11.4	Süsa punyi ta vo tice shoprolüno mi cetazu Gadaneo khü püh ma die ngoyi, sidie unyi süo phrühyi. 
MRK.11.5	Sücesü mi shice küthako humie sü unyi yisü, gadaneo phrüh püh dito zü la? Zita. 
MRK.11.6	Mu unyie Jisu punyi ce po küsu bi die posü. Süsa mi unyi khamo ta. 
MRK.11.7	Sidie unyi gadaneo züh die Jisu ce vori, mu uko khü püh süo yo khrasu die pupo süyo bayi. 
MRK.11.8	Sücesü thümako kükro u khüko püh sholü lha, kükrekoe sühko yono sühcoko rhopüh shode khra sü. 
MRK.11.9	Sidie usa uzü küta mütü se die sü, Hosana! Nyepoo za süh vori küzüo. 
MRK.11.10	Yhevethoo! Nyepoo za süh vori küzü Upoo David küdebao Yhevetho! Hosana kürükrüthoo. 
MRK.11.11	Sidie Pu Jerusalem lü kürüsucelü lü whi die mha mütü pe sü, mu putü münu küta la Pu mi kürikünako züh die Bethanilü prata.
MRK.11.12	Sülize süsanha puko Bethani lüno ta pra küzüce Pu mürita. 
MRK.11.13	Süce Pu rapeco no shedübo püh unyiko ba die ngosü, mu Pu süyo mhapühri ngoyi totho zi die tavo, mu Puta süce voritice unyi libi sa mhapühri ngoyi mota, kükrelamori sütüce sü shedüse küji tü kümo la. 
MRK.11.14	Mu Jisu süo yisü, Tsüsayogwino mipühri po n yono nse rati lho; ziva. Mu müthaküyiko zü süo se.
MRK.11.15	Süze puko ta Jerusalem lü vori. Mu Jisu kürüsücelü lü die mi kürüsucelü mha zhüh mu mha khri kübako püh kügü süta. Süze Pue mi rüka küle küba miz mu thürüvünu zhüh kübako phula va. 
MRK.11.16	Mu Pue mipühri po mhabüh püh die kürüsuce püthü muta. 
MRK.11.17	Sülize Pu süko mütha die, “Ace püh thüma shuyie mütü la küshoce thito;” zidie thopüh müta mo me? Eli nekoe süo yisü kürügomi ce thive; zita. 
MRK.11.18	Mu lüsiküseko mu sekrükoe zü süo se, sidie pukoe Pu müka va küto do phuta. Kükrelamori, pukoe müprüh küti thümakoe Pu kümütha züko la u malhü thi ba küta la. 
MRK.11.19	Süsa thüva vori mu Pu nade süolüno taprata.
MRK.11.20	Sülize püko küshwüh-o ta vo küzüce shedüboo u melü kütso sosa zü küta ngoyi. 
MRK.11.21	Süla Peter pusalüyi die sü, kümüthao, liyhie, no rüshu küva shedübo tsü sosa züta; zisü. 
MRK.11.22	Süla Jisu puko yisü, Neko Poo celü kümülü neyite. 
MRK.11.23	Kükrelamori, I nekoce potü süto, Thüma kühopühri cejütu hio yisü, No ta rude sü dzükütülü lü tate, zisü, sülize pu lü külüdo mozo mu pu dipüh po sü sheli süo thiyi zo küto mülüzo lize, süo thiyi tato. 
MRK.11.24	Nekoe mhakühopühri shoti mütülü ngoyi zo küto mülütü zoyi lize süko thi püh neko prüto. 
MRK.11.25	Sülize sho tozu die tha küyice, noe humi mütsu ba küti ba lize süo küjo vava to, sülize tüyo küba n Po ri n kükriko va püh n prüto. 
MRK.11.26	Süri neko mi küjo va mi prü mu lize tüyo küba neko po ri ne kükriko va prüyi lho, zita.
MRK.11.27	Süsa puko tala Jerusalem voriyi. Mu puta sü kürüsucelü lü küzüce, sekrüko mu lüsiküseko mu pethiko puce vori. 
MRK.11.28	Sidie pukoe sü Pu yisü, No dipüh küku süh die mha hikohi thiyo la? Mu sopüh-e mha hikohi thiyi küve küku kha n prü süa? zita. 
MRK.11.29	Jisu puko zü küla die, I ri mhapüh neko kütso süto; mu neko a khü küla süte, sülize I ri dipüh küku süh die mha hikohi thiyo sheli küti nekoce po süto; 
MRK.11.30	John Dzüluo hi tüyon kiri me thüma celün vori la? Po süte; zisü. 
MRK.11.31	Süsa puko tho kümüli die sü, Ukoe pu tüyono kiri; zisü to mu Pu uko yisü sülize nekoe dipühla pu mülüyi muta? Zitato. 
MRK.11.32	Eli ukoe sü, Thüma celün vori zo, zisü to mu pukoe thüma kroo müprüh. Kükrelamori, mi mütü John yisü sadzühküsemi püh zo liyo tila. 
MRK.11.33	Ukoe Jisu fü küla de poti hako poyi sute Jisu pola küsü I ri dipü küku pü mha hiko thiyo sheri poho sita
MRK.12.1	Süsa Pu züve lüno pukoce mhapo shüdü süta. Mipüh nee khubühyi püh teyi die cokha püh süo mütuyi mu khubühzü gü küto thi heyi mu rikhu bari thisü, sidie khapüh yitemiko mülü va die rüna kükrepüh lü vota. 
MRK.12.2	Süsa pu khubühse küra tüce yiteko celüno khubühseko ngoyi totho zidie pu cetami püh kütsüh püh süko cesü. 
MRK.12.3	Eli sükoe pu tü püh vü va die bethu pu kütsüh süva. 
MRK.12.4	Süsari pu ceta kükre püh kütsüh la püh sükoce la sü, süri puko süo pi vüva die pü brü kümünga shüh sü die pu kütsüh va. 
MRK.12.5	Süsari pu kükremi püh kütsüh sürü pukoe süo dokhriva, mu kükre kükrori kütsüh sürü pukoe humi vü mu kükreko dokhriva. 
MRK.12.6	Süsa pu mipüh süosü putho punu pu khrüthoo balu, pue sü, ukoe a nuo rho mutes; zidie künuthoolü süo kütsüh püh pukoce sü. 
MRK.12.7	Süri yite sükoe puko tho küpo die, hiohi pu lüprao zo, khe! Uko pu dokhri va khe, sülize pu mhako uko zü thita to; zita. 
MRK.12.8	Sidie uko pu tüyi die pu dokhri püh khubühyi nhaphülü kügü va. 
MRK.12.9	Süzita lize khubühyi nyepoo dibi tata? Pu vori die yite süko müka vato mu khubühyio püh kükremi prü vato. 
MRK.12.10	Cethokoe kha küva tsüo; süo po ukülü tsü küzhoo thite. 
MRK.12.11	Süosü Nyepoo yono tazo; mu umhüce u malhü tazo; ziküti kütholüsi züo nekoe phi mo zo me? 
MRK.12.12	Süsa pukoe Pu tü küyi rhü süta, eli thümako müprühta kükrelamori, pue züve po küsüo puko mütsu die po küsü se küyi la, sidie puko Pu khava die tata.
MRK.12.13	Sülize Pu zü pojo tüyi künyi la pukoe Phariseeko mu Herodiami hu kütsüh püh Puce sü. 
MRK.12.14	Mu süko vori die Pu yisü, Kümüthao, Noe züthozo mu mipühri müprüh yo mo küti ha seba, kükrelamori, noe thüma lhüri pe ta mozo die kütholüno Poo shoko po püh mütha süyo tina. Caesar khrükhrü küti thüzho me moa? 
MRK.12.15	Hapo khrü to me moa? Süri Pu süko thüra seyi die sü, neko dipüh la a müdo phi yola? Duli püh püh vori a müka te; zisü. 
MRK.12.16	Mu puko süo süh voriyi, mu Pu uko yisü, hihi sopüh marhe mu sopüh za la zisü, puko Caesar zo; zita. 
MRK.12.17	Jisu puko zü küladie, Caesar züko püh Caesar prü vate, mu Poo züko püh Poo prü vate, zita, mu pukoe Pu la uko malhü thita. 
MRK.12.18	Sülize rhülaküsü di lie poyo küti Sadduceeko Puce vori Pu kütso die sü. 
MRK.12.19	Kümüthao, Mosae tho ha prü küsü, mhaceno mipüh zürao pu nune di die sata, sidie sata, sidie pu cemi yi die pu zürao yie mülhü no sü. 
MRK.12.20	Süze thazü sazühzüra mi thüna ne, kürathooe thünoyi eli punu di die sata. 
MRK.12.21	Mu pu sasoo süpü yiyi, eli süo ri punu pühri di die sata, mu süh-o ri süsü bita. 
MRK.12.22	Sidie mi thünako mütü süpü yi, süri unu di die sata. Mütü salü thünopü ri sata. 
MRK.12.23	Sülize rhühla küsü tülü puko lasü tice süpü sopüh cemi thita? Kükrelamori, mi thünako mütü süpü yipüh u cemi thiva tila? Zisü. 
MRK.12.24	Jisu puko zü küla die sü, neko kütholüsi mori Poo küku se kümo hihi la kukri tata mome? 
MRK.12.25	Mi küsako dolüno rhülasü kütace thüno yi mori tümhi thisü yomo eli tüyo shoyimi bi tayo. 
MRK.12.26	Süri küsako mu süko rhühla küsü la zoe neko Moses lüsidalü sühprülü dibi die Poo puce po die; I Abraham Po Isaac Po mu James Po zo, zi küma nekoe phi mo zo me? 
MRK.12.27	Pue küsako Poo mori kürhühko Po zo, mu nekoe kukri müzho shüh tayo zo.
MRK.12.28	Süsa lüsiküsemi püh-e puko kümüli küba mu Jisu puko zü küla nve küva sesü die ta vori pu kütso die; 
MRK.12.29	Dipühoe zü kha küsü mütüko dolü küra thoo la? zisü. Jisu pu zü küla die; Zü khaküsü kürathoo sü; Yhie Isreal! Rünyiyite, Nyepooe Poo zo, Nyepooe püh libi zo. 
MRK.12.30	Mu noe n mülü süh, nkürhühro mütü süh, n külü mütü süh mu n küku mütü süh Nyepoo Jihova khrüte. 
MRK.12.31	Mu zü khaküsü künao lizo hizi; N sühzanumi khrü püh ntho n kükhrü biyite. Zü khaküsü kükre pühri hinyihi ceri zhoku ti di zo; zita. 
MRK.12.32	Süsa lüsiküseoe Pu yisü, vezo, Kümüthao, noe Poo püh libizo, mu Pu mo kümosa kükredi. 
MRK.12.33	Mu u mülü mütü, uküsekülü mütü, u kürhühro mütü, mu u kuku mütü süh, Pu khrüyi no küti hi müto püh rüthoküthi mu rüsu küthi mütü ceri veku li küti küpo hi küthotü po sü zo; zita. 
MRK.12.34	Süsa pu mutes shüh die zü küla küsü ngo die Jisu pu yisü, No Poo küde züh kümüprüh bamo zo; zita, mu mipühri Puce mha kütso sa rürüh ta.
MRK.12.35	Süsa Jisu kürüsucelü mi mütha kübace Pu lasü, dibi die lüsiküseko Khrista David nuo lizi yo la? 
MRK.12.36	Kükrelamori, David-e Kümüsa Rüpü lüno; Nyepooe a Nyepoo ce; I n ngomuko kha püh n phekhra thiva kümothe a zaco bazoyite, zisü tila. 
MRK.12.37	David thori Pu yi Nyepoo lita lize, süo dibi die Pu nu tata? Zita. Süsa thüma kro küzhoo unü shüh die Pu khü rünyiyi.
MRK.12.38	Süze Pu kümütha zü lüno pukoce po die; lüsiküseko yo neko menuyi te; 
MRK.12.39	Süko u khüne kürüchu süh die shota, lhethothikolü mipo u külu, Synagoguelü thüba küralü ba, tülhüko lü küzhomi balü ba, zi küti uko nüyo. 
MRK.12.40	Sükosüe samepüko tütiyi tayo, mu küthüra die küsho thi müshoyo, hikoe kümüjo ngo mükro kuto.
MRK.12.41	Süze Jisue mhangubüh rapeco kübace thümakoe dibi die u rükako püh mhangubühlü sü bas hi küti peba, mu mhakünemikoe mhakükro kügü süba. 
MRK.12.42	Sücesü thüno samepü mhaküdipü püh-e vori die dapra küna puco presa püh kügü sü. 
MRK.12.43	Süsa pu müthaküyiko cipüh Puce süyi die puko yisü; I neko ce Potü süto, mi mhakha mhangubühlü küsüko dolü thüno same mhaküdipü hi mha khasü kükro thozo. 
MRK.12.44	Kükrelamori, mie u küswu küle küba lüno khasü, eli hipüe küditho lüri pu kübadü mu pu süh lhü küto mütü khasü küva la; zita.
MRK.13.1	Sidie Pu kürüsucelü lüno tapra küzüce, Pu müthaküyiko Puce, Kümüthao yhie, Kütsüko ri mu ceküthiko ri dibizo die thita shehe! Zisü. 
MRK.13.2	Jisu Puko zü kül; a die; no ce künye hiko ngo bame? Kütsü phu kütu va mo die pühri po küpiba pü bayi lho, zita.
MRK.13.3	Sülize Pue kürüsuce rüpeco Olive cejütu yo ba kübace Peter, James, John mu Andrew uko mükhrüh Pu kütso diesü; 
MRK.13.4	Mha hikohi dipüh küthice tato sheli hace po süte; mu mha hikohi thi tsüyi ta to küzüce dipüh püh bata? Zi die kütso ta. 
MRK.13.5	Jisu puko khü küla diesü; mipüh pori ne shu kütse züh tata mo küto la münuyite. 
MRK.13.6	Kükrelamori. Thüma kükro aza lün vori die; I no zo; zidie mi kükro shu züh tata to tila. 
MRK.13.7	Süri neko thüri küthi mu riwhü khü küpo küzüko se küsüce neko lü kühoküro thita hite kükrelamori, mha hikohi vori moyi lho zo tila; süri thülao molu. 
MRK.13.8	Sücesü shühye püh shühye püh mütsü, mu küde püh küde püh phimu süri to; mu thüthi kükrekre tiko lü ceyice süto, mu thükre mu kümüzhe kütiko süri to, mha hikohi kümüzhe püh kümüre thi küto thürako zo. 
MRK.13.9	Süri neko tho ne rüle peyite. Kükrelamori, mi neko tü püh müthikühukolü mu Synagogko lü süto. Mi neko tsali vüto sidie aza la mu puko mhuzülü zhopo püh thi sü küto la mi neko züh die küzhoko mu küdeko ce voto. 
MRK.13.10	Süsheri züyiküveo püh shühyie mütü ce posü mürato. 
MRK.13.11	Süri mi neko züh ta vo neko kha püh mi belü küsüce, nekoe dipüh po teshi, mori, lü teshi küti müdo die ne lü künyi thi hite. Eli bavüdo süo lü npo dipüh pono zi sheli süo poyite; kükrelamori, nekoe mori Kümüsa Rüpü tho po ba zo tila. 
MRK.13.12	Sücesü u zürao tho u sazüo tüsü mi po dokhrito, mu upo tho unu tüsü mipo dokhrito, mu ununekoe ukrüneko mütsu süri die mi po süko dokhrito. 
MRK.13.13	Mu a za la mipo neko mütü mütsü to, süri hie zo tha thüla tso küyio külayi to.
MRK.13.14	Süri Daniel sadzühküseo popu jüh po püh kümüta; mhava mürho zo küto kümütsü thi zo kütioe ta vori putha zü kümolü tha küyi ngo küyice, sücesü phiyo kütimi po se kükreyi te; sülize Judealü kübako po ta sü cejütuko yo vo tayi. 
MRK.13.15	Mu cejütuyo kübako po celü mha khiyi tolizu die cejü kiri hite. 
MRK.13.16	Mu yilü kütako po u khüne khiyi tozu die rürüh la vori hite. 
MRK.13.17	Süri sütüceko sü u nulhüpü ba mori unune no kübako kümüzhe shüh zoto. 
MRK.13.18	Eli neko ta küto tü sü po tüsühce mo küto la sho bayite. 
MRK.13.19	Kükrelamori, sütüceko sü kümüzhe püh Pooe mha mülhü küsü prühlü no vori tsü kütsori südüsü kümüzhe küti di mu hisa ri süziyi külho thizo to tila. 
MRK.13.20	Mhaceno Nyepooe tüsozhoko thi müzü sü mo tipühthilize, mipühri külayi lho tazo mütse, Süri küda küyiko zhozhi külü la Nyepooe tüsozhoko thi müzü süto. 
MRK.13.21	Mu sülize thüma kühopühri neko yisü, Yhie, Khrista hice ba mori lice ba zi zori mülü hite. 
MRK.13.22	Kükrelamori, kücezü Khristako mu kücezü sadzühküseko süri die zasiko mu u malhü mhathoko thi püh mi kato, sidie thiyi küvethe küda küyiko ri shu züh rütse tato. 
MRK.13.23	Süri nekoe münuzo yite, Yhie, I müzümüra lü mha mütü püh nekoce posü vaho.
MRK.13.24	Süri kümüzhe küti tüsozho süko sa nace zühta to, mu khri ri pu küve khasü mu tato. 
MRK.13.25	Mu thümiko rüra tato, sülize tüyo kukuko sü küna vato. 
MRK.13.26	Sidie ukoe Thümanuo kuku mu zapo zale thi die kümhülü no vori küzü ngoto. 
MRK.13.27	Süsa Pu Pu shoyimi kütsüh püh cejü küla lüno vo tüyo küla kütso tükhra dako lüno Pu küda küyiko phu künguyi to.
MRK.13.28	Shedüboo yono neko züveo seyite, Pücoko müzü layi die pu nyi nyisa thü prari küzüce, nekoe tülü tate, ziyo. 
MRK.13.29	Süsübi neko ri mha hikohi thi vori küta ngo küyice, süsü müno tüte, cekhace bate, zi küti seyite. 
MRK.13.30	I nekoce potü süto, mha hikohi thi vori ta kümothe, tsüdo külhüko hi mhapühceri di ta lho. 
MRK.13.31	Tüko dita to, eli azüko mhapühceri di tayi lho. 
MRK.13.32	Süri tüso süo mu bavüdo süo la zoe Poo zo kümosa tüyo shoyimi mori nuo zori mipühri semo. 
MRK.13.33	Münu bayite, khü mu la mu sho ba zoyite, kükrelamori, nekoe di küthice to sü se kümo la. 
MRK.13.34	Mipühnee rüna kümüprüh pühlü vota küzüce küku kha püh pu cetako mu mhatho u thütsüh püh süko prü sü mu ceko kükhüo po mha pe münu ba no sü va ta küta bizo. 
MRK.13.35	Süla neko khü mu la bazo yite, kükrelamori, nekoe ce nyepoo dipüh küthi ce vori tosü se kümo la, thüva to me, müso tülu to me, modie thüvü kükhu to me, küswüho to shi se kümo la. 
MRK.13.36	No züh küzülü Pupo mha vori die n ngoyi tamo küto la. 
MRK.13.37	Khü mu la ba zoyite, zi küsü hi nekoce ri mu kükreko ce ri mütü po süho.
MRK.14.1	Sülize zhoküna sa cühküpra nye mu khre khasü kümo tsükhrüda küti nye nye to Bata; mu sekrüko mu lüsiküsekoe küdoda die Pu tü püh dokhri va küto rhü bata. 
MRK.14.2	Eli pukoe sü; thümako mha kübü küta kümüprüh la thünye nha su, zita. 
MRK.14.3	Sülize Pu Bethani lü Simon lepraküthio celü rülü kübace thünomi püh tir rüh küve uma kürüh alabaster büh püh püh vori die dophayi die rüh püh piyo sü. 
MRK.14.4	Sücesü humi unü mo die sü, dipüh la tir müka püh hi tala? 
MRK.14.5	Kükrelamori, hihi püh duli krasüh küzü khriyi die püh küdi kütsakhu mi vaphi süyi ve zoe. Zidie ukoe süpü yo münyota. 
MRK.14.6	Eli Jisu sü, pu kübühi. Neko dipüh la pu küyhu bala? Pu a la mha küve thi sü zoe. 
MRK.14.7	Kükrelamori, küdimie neko züh ba süh yo, mu nekoe kühopü tüce ri puko La mha küzüve thinyi lize thiyi ve zo; süri I neko züh ba sühyi lho. 
MRK.14.8	Pue thi küzü dü thiva zo; Pu müzü müra a kükhrüh ne la tir püh amo künhü sü to küvori zo. 
MRK.14.9	I nekoce potü süto, cejülü züyiküve hio püh zhopoh thi sü küto mütülü thüno hipü mhathi küsü hi kürükra ri sapo zoto, zita.
MRK.14.10	Süsa Iscariot Judas kürikünako mipüh, Jisu tüpüh sekrüko belü sü küto rhü die puko ce vo. 
MRK.14.11	Mu süo se sü die puko nü die raka püh pu prü küto uzü khasü. Süsa pu dibi lie Pu tüsü to shi küti ri bata.
MRK.14.12	Sülü khreyisü kümo tsükhrüda küti nye thüra nha puko cühküpra nye konuo dokhri küyice Pu sadziko Pu kütso die, no cuhküpra nye nye küto la hako po dipühceo küsüh küsü n müdo ta? Zisü. 
MRK.14.13	Süze Pu müthaküyi mi küna kütsüh die unyi yisü, nenyi ta nadelü lüyite, sülize mipüh ü lekhu püh pü küta sühyi toho, pu sa müdziyi te. 
MRK.14.14	Mu pu kühopühra lü zori, nenyi ce nyepoo ce; kümüthaoe, A po asadziko züh die cühküpranye nye kütola rüso ba diceo bala? Zidie kütso ü le, zite; zisü. 
MRK.14.15	Sülize Pu müsozu cebüh künye pühlü khü khra sü die küsüh püh küma tha nenyi ka toho. Sülüsü uko la küsüyi te zita. 
MRK.14.16	Mu Pu sadzinyi ta nadelü prari küyice, pu unyi ce po küsü bitü die ngoyi, sidie nnyi puko la cühküpranyeo küsühyi. 
MRK.14.17	Süsa thüva ce Jisue Pu sadzi mi kürikünako züh voriyi. 
MRK.14.18	Sidie uko ki bayi die mhati kübace, Jisue sü, I nekoce potü süto, neko dolü mipüh a züh mhati kübao atü süto, zita. 
MRK.14.19	Süsa puko u lü su shüh die mi püh püh Pu yisü, süosü I me? Ive thita. 
MRK.14.20	Eli, Pu uko zü küla die sü, süosü kürikünako mi püh ube püh a züh mükhu pühlü süh kübao zo zita. 
MRK.14.21	Thümanuoe Pu jüh tho püh kümüta bi die tata to. Süri Thümanuo tüpüh mi belü küsüoe tse! Thiyite! Kükrelamori, thüma süo münu püh vo kümoe pu la veku to murü; zita.
MRK.14.22	Sülie uko mhati kübace, Jisu tsükhrüda pühyi die galiphi sü, sidie cethi püh uko prü sü. Sidie sü, püh tiyite; hihi amoo; zisü. 
MRK.14.23	Süsa Pu tühe püh die galiphi küsü sa püh puko. Prüsü, mu uko mütü süo püh krayi. 
MRK.14.24	Süze Pu uko yisü, hihi aza, thüma mütü la mükrüh küsü zütsühzükho küsao; 
MRK.14.25	I neko ce potü süto, I Poo küdelü khubühü küsao Krata küto tüsoo tso kümothe khubühbo yono küprari se pühri mütha sayi lhote, zita. 
MRK.14.26	Süsa tsale püh thiyi die puko tasü Olive cejütuyo kho ta. 
MRK.14.27	Süze Jisu puko yisü, Tho püh kümüta bi die neko mütü tsüzi ayo jota tato; I tüko kükhüo vüsü to mu tükoko ta kütsapu ta to; ipüh ma; ita. 
MRK.14.28	Süri I rhülasü küta sa neko züra tasü Galileelü vo tato; 
MRK.14.29	Eli Peter Pu yisü kükremiko mütü n yo jota to zori I lho; zita. 
MRK.14.30	Mu Jisu Pu yisü, I nce potü süto, tha, tsüzi thüvü khu künao küta mhuzü no vasü aza po mu tato, ita. 
MRK.14.31	Süri pu pu he hie thiku die sü, A po nzüh sa mosu ta zori I mhapühce ri n müla valho zo, zita. Mu puko mütü ri süsü bi die pove thita.
MRK.14.32	Süsa puko tasü Getsemane li küti thinyi pühlü vorü, mu Pu Pu sadziko yisü; I shoba kütace neko hice bayite; zisü. 
MRK.14.33	Sidie Pu Peter, James mu John uko züh Pu sa vo, süze Pu Pu lü kümüzhe püh kümüre thita. 
MRK.14.34	Mu Pu sükoce, I alü kümüzhe vo sata to bate, neko hice ba die khü bayite; zita. 
MRK.14.35	Sülize Pu tüzaphe die tüprü cejü zürüh pü die; thiyive to lize bavüdo süo püh Pu thürü va no die sho bata. 
MRK.14.36	Sidie Pu sü; Aba Apo! No mha mütü thiyive zo, tühe hio püh a thürü vate, süri a müdo mori n müdo thiyite, zita. 
MRK.14.37	Süsa Pu ta pheri die puko züh küzü ngoyi, Süla Pu Simon Peter yisü, no zühzü zo ma? No bavüdo püh ri a züh khü bayi lho ta me? 
MRK.14.38	Neko müdo küphi lülü ta mo küto la khü mu la bazo yite, Rüpüoe thinyi bazo, eli uthioe thathite, zita. 
MRK.14.39	Süsa Pu sala phe die küra küsho bi die sho la bata. 
MRK.14.40	Sülize Pu la pheri tice pukoe züh züzo die ngoyi, kükrelamori, puko mhürhoyi lhozo kütala. Mu uko Pu zü külayi küto do ri seyi mota. 
MRK.14.41	Süsa Pu va süh-olü la vori die puko yisü, tsüe zühyi mu rülüyite, tsüsa tsüh te, pu bavüdo sü vorite. Yhie! Thümanuo sü tüpüh küphomako belü süva to bate. 
MRK.14.42	Süri die uko tavo ta khe, Yhie! Atü sü kütoo sü müno vorite, zita.
MRK.14.43	Süzisü mütha, Pu zü po balu tilü, Judas kürikünako mipühe sekrüko, lüsiküseko mu mülhiko celüno zesho mu sühdü küpüh thüma krode püh züh vorita. 
MRK.14.44	Pu tüsü kütoe müzümüra züsi püh puko prü die, I Pu mbo sü kütoo süo zoho, Pu tüyi die münu vota te; zi püh müzü. 
MRK.14.45	Süsa vori mütha ta müzi Jisu ce vori die sü, kümüthao kümüthao, zidie Pu mbo sü. 
MRK.14.46	Süsa thümako u be püh Puyo sü die Pu tüyita. 
MRK.14.47	Eli u shice küthako mipüh-o u zesho süzühyi die püh sekrüo cetao ni müta dü va. 
MRK.14.48	Süsa Jisu puko yisü, nekoe kürügomi kütü bi die zesho mu küthü süh vori zü me? 
MRK.14.49	I tüsonha neko züh kürüsucelü ba die mütha vorizo, süri neko atüyi mo. Eli, tsüe kütholüsi züo po tsühyi küto la hizi küta zo; zita. 
MRK.14.50	Süsa mütü Pu kha va die tata. 
MRK.14.51	Sücesü khresamine püh-e linen khü püh pu phothu küzü pü die Pusamüdzi zü mu khresakoe pu tüyi. 
MRK.14.52	Eli, pu pu linen khü khava die phothu die tata.
MRK.14.53	Sülize puko Jisu züh sekrüo celü vota; mu sekrüko, mülhiko mu lüsiküseko mütü vori Puce künguyi. 
MRK.14.54	Süsa Peter kümücu lüno Pü sa müdzi vori die tazo sekrüküzhoo celü müthi kühu bolü lüyi. Sidie küzhoko züh ba die me shice putho pu hü mülü ba. 
MRK.14.55	Süsa sekrüko, mu müthi kühu Jisu dokhri va küto la Pu kümütsu zhopo phu; eli pühri ngoyi mota. 
MRK.14.56	Kükrelamori, mi kükro kücejü zhopo phuyi eli puko zhopoko kümha mota. 
MRK.14.57	Süsa humi süri cejü die Pu kümütsu zhopo po die sü; 
MRK.14.58	Pue po die, I thübe püh küthi rüsüce hi müka va die zho süh dolü thübe süh thi kümo kükre püh thi vato; zidie poti ha se le; zita. 
MRK.14.59	Mu hilü hi ri puko zhopo kümha mota. 
MRK.14.60	Süsa sekrüküzhoo mi dolüno süthayi die Jisu kütso die; No mhapühri küla sü lho zo me? Hiko dipüh po n mütsu tha la? Zita. 
MRK.14.61	Süri Pu kümükrethi die mhapühri po mota. Süri sekrüküzhoe Pu kütso la die sü; No Khristao, thüjoküpüthoo nu me? Zisü. 
MRK.14.62	Mu Jisue sü, Izo! Mu nekoe Thümanuoe kükuthoo zaco ba die tüyo kümhülu lün vori küzü ngoto; zita. 
MRK.14.63	Süsa sekrüküzhoo pu khü cekhro die sü, uko dipüh zhopo phu la sa ta? 
MRK.14.64	Neko ri Pue Poo kütha khü seyite, Nekoe dithili ta? Zisü. Mu puko mütü Pue sasü tazo lie Pu müjota. 
MRK.14.65	Sidie humi mhütsa püh Puyo sü, mu Pu zü whü va die dothü püh pu vü, sidie Pu yisü, sopühn nvü sheli hace sadzühzü po süte; zita, sülize küzhoko bezi püh Pu vü.
MRK.14.66	Sücesü Peter süne ce bo mükhroku barü sekrü küzhoo cetapü pü kiri. 
MRK.14.67	Mu pu Peter me mügu küba ngoyi die pu petü die sü nori Nazarenmi Jisu züh tayo ze; zita. 
MRK.14.68	Süri pu mo lie sü; I semo mu n küpoco süri semo zo ho; zita. Sidie putasü zünyocebo saco prata. Sücesü thüvü khu ta. 
MRK.14.69	Süsari ceta süpü pungo la sü die, süshice tha kübakoce, hio ri puko zo; zita. 
MRK.14.70	Mu pu süri moli zita, mu putü husa süce küthakoe Peter yisü, nori puko zo küthozo noe Galileemi mu n züpo lün seyi te, zita. 
MRK.14.71	Pü rüswu zo no po ketsü neko sopü po ba sheri I thüma süo se mo 
MRK.14.72	Sücesü thüvü khu künao ta, mu Peter puce; no thüvü khu künao küta mhuzü vasüh A müla tato; zi küsü züo rükrayi, sidie süo lü die pu krata.
MRK.15.1	Süsa tüsoyi mütha küswüh-o rüna sekrükühukoe kühu püh ci sü die pethiko mu lüsiküseko mu müthi kühu mütü Jisu phayi die Pu züh vo Pilate ce süva. 
MRK.15.2	Mu Pilate Pu kütso die; no Jewmi küdeo me? zisü. Pu pu zü küla die; No po küsüo sü zo, zita. 
MRK.15.3	Mu sekrüküzhoko mha kükro püh Pu müzho; eli Pu mhapühri küla muta. 
MRK.15.4	Süla Pilate Pu kütso la die, no mhapühri po lho zo me? Yhie mi mha di dü püh püh n mü Zho bata? zita. 
MRK.15.5	Süri Jisu mhapühri küla mo zo kütala Pilate pu malhü thita.
MRK.15.6	Sülie thünye Pühlü mi puce küzü püh kha u prü nodie sho lie süo kha küsü thüho ta. 
MRK.15.7	Sücesü Barabbas li küti püe mi sorkari kümütsu mhatho thi küsüce midokhri küva la tü püh süko zühn kha küma püh ta. 
MRK.15.8	Süze thümakoe ta khori die Pilate po hizü thi küvori bi die thi püh puko prü no die sho sü. 
MRK.15.9	Eli Pilate pukoce; Apo Judako küdeo püh neko küprü neko müdoto me? Zi die kütso. 
MRK.15.10	Kükrelamori, sekrüküzhooe Pu phimu die tü küsü se küba la. 
MRK.15.11	Süri sekrüküzhokoe pupo Barabbas püh puko prü sü noti makroo hüsü. 
MRK.15.12	Süri Pilate puko zü küla die, sülize apo Jewmi küdeo püh dipüh thi vata? Zisü. 
MRK.15.13	Mu pukoe se müto zodie sü; Pu püh guva te; zita. 
MRK.15.14	Eli, Pilate lasü; Pue dipüh küjo thi küva la ta? Zi la sü. Süri puko se müto ku die sü; Pu püh guva te, zilata. 
MRK.15.15	Süla Pilate makroo nü thi küva lü die Barabbas kha puko prü va, mu pu Jisu vü sü die Pu püh guva nodie kha puko belü süva.
MRK.15.16	Süsa riwhümiko Pu züh sheticelü lüta. Sidie puko kro mütü ci künguyi. 
MRK.15.17	Sidie müreda küti khü püh Pu whü sü, mu tsahu küde pirüh thiyi die püh Pu piyo sü. 
MRK.15.18	Sidie pukoe; Jewmi küdeo, thi te; zi die Pu külu. 
MRK.15.19	Mu pukoe tükhrathü püh Pu pi vü, mhütsa püh Pu va, mu nükü prü Pu külu, zi. 
MRK.15.20	Sülize puko Pu püh küthükhrüh küva sa, Pu khü müreda kütio khiva die Pu Pu khü püh Pu yo sü. Sidie pu gu va küto la Pu züh prari ta. 
MRK.15.21	Süsa pukoe Cyrene püh Simon, Alexander mu Rufus nyi poe yi lüno vori küzüce pu kümu thi püh Pu kruso püh. 
MRK.15.22	Sidie puko Pu züh die Golgatha puco mi pikhuro li küti pühlüvori. 
MRK.15.23	Süsa pukoe hezo püh daru thi küva mir pü püh Pupo kra nota, eli Pu kra mu ta. 
MRK.15.24	Sülize pukoo Pu püh gu küvasa, Pu khüko püh somi zalü prari teshi die cethi khüle thi. 
MRK.15.25	Mu sücesü bavüdo süh-olü Pu püh gu va. 
MRK.15.26	Mu u pilü Pu kümüjo zü tho die, Jewmi küdeo; zi die tho püh ma. 
MRK.15.27	Sülize pukoe kürügomi küna; püh Pu zaco mu püh Pu veco zi die püh pu sa gu. 
MRK.15.28	Sücesü kütholüsilü; Pu püh thüzho küvarhüko saphiyite zi küti züo ti tsühyi. 
MRK.15.29	Sülize thüma pheliphe ti mütü pingü die; Hu! No kürüsuceo dorhü va die zho süh nha thi la kütoo. 
MRK.15.30	N tho n külayi die cross yono ta kirite; zi die Pu thata. 
MRK.15.31	Süsa bi sekrüküzhoko mu lüsiküseko ri Pu krünyi die huhu yisü, Pue kükremi külayiyo, eli putho Pu külayi lho; zi bata. 
MRK.15.32	Khrista, Israelmi küdeo! Pupo tsühi ri cross yono ta kirite, hapo ngo die mülüyi küto la; zi bata. Süze pu sa gu pü küba nyi ri Pupo müsü ta. 
MRK.15.33	Süze bavüdo shorüholü no vo thüci kütso zühbüh pü bata. 
MRK.15.34	Süsa bavüdo thüciolü Jisu se müto die sü; Eloi, Eloi, lamasabakthani, puco a Jihova, no dithie a khava la ha? Zita. 
MRK.15.35	Süsü se sü die u shice kübako humie sü; Co! Pu eli ci züta ho; zita. 
MRK.15.36	Süsa mi püh-e ta vo mha kümütsü khü püh kükhro zü mütsüyi die püh tükhrüthü yo süyi die püh pu po kra tozuta. Sidie sü Elijah vori Pu pühyi to ma lho shelhi pesüyi; zita.
MRK.15.37	Sülize, Jisu müyi müto sü die Pu rüpü khasü va. 
MRK.15.38	Sücesü, kürüsucelü khü u pilü lüno prü u phe kütso kro küna thita. 
MRK.15.39	Mu riwhümi kra mhu küzhooe rapeco ba die Pu se müto sü die Pu rüpü khasü küva ngo küsüce; Hiohi Poo nu kütho zo; zita. 
MRK.15.40	Sülize thünomi kümücu lüno tha die pe kübako; Magdalin Mary, James mu pu sazüh-o nyi zu Mary Jose mu Salome; 
MRK.15.41	Pu Galileelü kübace Pu shoyi thi küvoriko; mu mi kükro Jerusalem lüno Pu züh khori. 
MRK.15.42	Süsa thüva vorita mu kürülü tüsozhola mha küsüh mo küsu mhüzüce; 
MRK.15.43	Arimathiami Joseph thürho küpü, krüta mu pu thori Poo küde küvori müri tayo küti püh thüpu shüh die vori Pilate ce Jisu mo sho. 
MRK.15.44	Süsa Pilate-e Pu satü ta me moshi küti se küto la, kra pi küzhoo ci sü die pu sa küta tü puce kütso. 
MRK.15.45	Sidie krapi küzhoo celü setü küyi bi die pu thümoo püh Joseph prüva. 
MRK.15.46	Sülize pu linen khü khriyi mu Pu mo püh kiri die linen khüo püh küzüyi die Pu püh vo tsüpüh ho küma mhakhrelü va. Sidie kütsü phu küla püh mhakhre ta müka va. 
MRK.15.47	Mu Magdalin Mary mu Joseph ne zu Mary unyi Pu püh kükhrüh thi ngo.
MRK.16.1	Süsa kürülü tüsozhoo vota küzüce Magdalin Mary, Jokob ne zu Mary mu Salome ukoe pühvo Pu künhü küto la mharüh küthünyi khiyi; 
MRK.16.2	Sidie kürlü zho sa tüsozho küra nha küshu rüna nace prari küzüce pukoe mhakhrelü vori. 
MRK.16.3	Mu pukoe uko tho küpo die, Sopüh po uko la mhakhre talü kütsüo phu sü ta? Zi zü. 
MRK.16.4	Eli pukoe to süri tice utsüe rütu küta ngoyi, kütsüo nyeritila. 
MRK.16.5	Mu ukoe mhakhrelü lü tice, khresami püh khü müga rütsa ti be die thüzaco ba ngo. Süla uko malhü thita. 
MRK.16.6	Eli pu ukoce, müprühite, nekoe mipo Pu gu küva Nazarenemi Jisu phuzü, eli Pu rhühlasüte, Pu hilü ba mote, neko tho Pu püh küma thi pe phi; zita. 
MRK.16.7	Eli neko tavo die Pu müthaküyiko mu Peter ce po süte, Yhie! Pu neko züra Galileelü vota ho; nekoce po küsü bi die neko sülü Pu ngoyi toho; zita 
MRK.16.8	Süsa uko prari die mhakhre lüno rükri tata, mu puko u künü pu rüsü zota. Sülize puko müprüh pu huhu rüthi mota. 
MRK.16.9	Süze kürülüzho sa küra nha pu rhühlasü die ta vo pue pu yonu küsü rüpü thüna hu küva pü Magdaline Mary mhüngo thi müra sü. 
MRK.16.10	Süla süpü tavo die Pu züh ba küvoriko kra mu ulüsü kübako ce posü. 
MRK.16.11	Süri Pue rhühba mu süpü mhüngo thi küsü sü se küsüce mülüyi mota. 
MRK.16.12	Mha hiko sa Pu rünalü vo die Pu rhi kükre tilüno mi küna mhüngo thisü. 
MRK.16.13	Mu pukoe ta vo die kükreko ce posü, süri süko ri mülü mota. 
MRK.16.14	Künuco pukoe vo rülü kübace Pu ta vori mi kürikpünako mhüngo thisü mu puko lü kürüh la puko lükhuta, kükrelamori, pukoe mi kükremi Pu rhühlasü küta küngoko süri mülü kümo la. 
MRK.16.15	Pu uko yisü, Neko cejü mütülü vo die züyiküveo püh thüma mütü ce po süyi, 
MRK.16.16	Kühopüri mülüküyi no dzülu pü küyio külayito, vele kühopüri mülüyi kümoo müjo vato. 
MRK.16.17	Mülüyi mülüküyiko yo zasi hiko tato; Puko aza lü thürüküsuko huyi to, uko khü küsa süh mha poto, 
MRK.16.18	Uko tünyhi khi pühyito; ukoe thürüh krayita zori uko va müsu valho, uko küthimi yo ube shosü lize süko sürhoyito, zita. 
MRK.16.19	Pu ukoce züpon sü küva sa, Pu züh tüyo khota, sidie Poo zaco bata. 
MRK.16.20	Mu pukoe ta vo die kühopühra ri zhopo thi vota. Nyepoo puko züh mhathi mu zasiko yono züo thi kümütü vota.
LUK.1.1	Thüma kekro udolü mhathi müsemengo kesüko tho kesaso tutu sü keto thi phisü, 
LUK.1.2	Süculü püsa meji jüo choyiko umhüpü kengo zhopo kethiko belü khapü uko tsü süte. 
LUK.1.3	Mhape menu kevoce I sheri tho meve shu sü keto alü mpeyi te, vemirekri Theophilus. 
LUK.1.4	N po kethoo setüyi ketola mhathi kevoko hijü nce po kesübi.
LUK.1.5	Judah kedo Herod tüce, Zacharea Thevo kezho thiba, Abijah thevo yelü kevorimi pücemi Elizabeth no Aaron yemi. 
LUK.1.6	Uni kenani Jihova mhüjülü matho mezi dehü, thezhoko mu ukrüzhoko lü mejo va kehomi, thi mu züno khakesü kolü. 
LUK.1.7	Vele uni nudimi, Elizabeth nudipü mu uni kenani pethi zho rata. 
LUK.1.8	Pü mesülü thevo mhatho thi Jihova mhüjülü kebace. 
LUK.1.9	Chethi khüle (heve hesu) kethilü ta kere shücelü mhathüpü Jihova reshü ti pü mesü ta. 
LUK.1.10	Hitülü, mhathüpü reshü thi kebace thüma metüko chozuco kech thiba. 
LUK.1.11	Süsa tüyo Niepoo choyimi pü pü mhüngo, thisüta kethü reshü khü uzaco. 
LUK.1.12	Zecharia süo ngokesüce pü kere de mpe shuta. 
LUK.1.13	Vele tüyo choyio püücepoti “mpe hite” n kecho se süte, Zecharia cemi Elizabeth thepumi pü hüyi to, no püza thopü John thi süte. 
LUK.1.14	No njükeve mu kenüngoyito, pü menu keyi thüma kekro unü to. 
LUK.1.15	Pü Niepoo mhüjülü zhophito, pü kemenu mhüjüri Kemesa Rüpü püzü tato. 
LUK.1.16	Pü Isreal thüma kekro thi redepü Niepoo uko Rüo ce süto. 
LUK.1.17	Elijah rüpüh mu pü keku pü de pü mhüjülü tavoto, mikrüne melü thi rüdepü ununeko yo süto, mathokemoko (jüzü kemoko) thi rede pü kemezi mhase lü sü vato, thüma kopo keredepü Niepoo la u kesüpü ba ketola. 
LUK.1.18	Zecharia tüyochoyio ce poti, kedipü bide I süo seyi veta? I pethite acemi sheri tütse kükrote. 
LUK.1.19	Tüyochoyio püfü kelasü, I Gabriel. I Jihova mhüjülü thayo, A ketsüpü nce posüno zisü, mu jüyikeve hio khi püvo n metsosü. 
LUK.1.20	Vele tsühi, no afü melü mo ketala, pütütülü süko thitso vori tato, no jü poyi ho batato; hiko thitsü vori kemothe. 
LUK.1.21	Sütüce thümako Zecharia füba, m kedipüla pü kereshücelü thothü mecho bata sheri. 
LUK.1.22	Pü taprari, pü ukoce jüpo yi mota, mu uko kelüce pü kehothimori kereshücelü zümho ngota metse, pübe chopü ukoce thakako mengo bata de jüpoyi mo bata. 
LUK.1.23	Pütü tsovori ta de ta pücelü vota. 
LUK.1.24	Hisalü pücemi Elizabeth nuneyi, tükhri püngu puce kre redü ba, 
LUK.1.25	Thenopü poti, Niepoo tho hio thisü pü aphimüzhie de a thüma dolü I zhoshü keta khipü düve.
LUK.1.26	Tekhri shurü sa Jihova tüyochoyio Gabriel ketsüpü Galilee rüna lü Nazareth lüsü. 
LUK.1.27	Reliphosüpü pü Joseph zü kephokhava, pü David shuyemi. Reliphosüpü za Mary. 
LUK.1.28	Tüyochoyio puce pode, kelüsüho, Niepoo khrü kepüpü, Niepoo nzü bateho, 
LUK.1.29	Vele thenopü jü süko la pü vedi phita, side pü mha süko lüpü dipü la pü kelü tasheri. 
LUK.1.30	Tüyochoyio Mary ce poti, mpe hite, Mary, no Jihova nüpü thibate. 
LUK.1.31	N nobulü no nuneyito thepumipü. Püza thopü Jisu thite. 
LUK.1.32	Pü kezhomi thito, pü cüpü kerekrüthoo nu thito, Niepo Jihova ne shuye David kedeba la pü putsüto. 
LUK.1.33	Pü Jacob cekro kechothe kekhato, pü kedeba thüla kedithito. 
LUK.1.34	Mary tüyochoyio cepode, dipübi siziyi veta, I reli phosa püpü zotila? 
LUK.1.35	Tüyochoyio pode, Kemesa Rüpü n yo vorito, kerekrüthoo tho n mhozhuyito, sizide nuranu menuyiyito, pü mesato, side pü cüpü Jihova nu thito. 
LUK.1.36	Tsüdoce n celümi pü Elizabeth pü pethi züde nune pü bate, pü nune tekhri shurü bate, nudipü le ketao sü. 
LUK.1.37	Kekrelamori Jihova la mhapüri thiyi kesu bamo tila. 
LUK.1.38	Mary po kesü, I hiceba Niepo theküpü; n kepo biyite apono, süsa tüyochoyio pü khava tata.
LUK.1.39	Süsa Mary rekri tavo Judea rünalü cejütu yo kehüko cevo. 
LUK.1.40	Pü tavo Zecharia celü Elizabeth kelüsü. 
LUK.1.41	Elizabeth Mary pü kelü kesü fü se kesüce, pü nu püvalü kebao rehüta. Elizabeth Kemesa Rüpü püchuyita. 
LUK.1.42	Side füphra meto süta, thenomi dolü thejo kepütho nopü, n nobu sheri thejo püzo. 
LUK.1.43	A niepoo zu ace kevori hi kedipü bita? 
LUK.1.44	Kekrelamori no akelü kesü fü se kesüce anu avalü kebao pünüde rehü bate. 
LUK.1.45	Thenopü Niepoo puce kepo fü thitsüsü keto melü keyiümi thejo kepütho.
LUK.1.46	Mary poti, akhri amenyü Niepoo rho kerekrüsüte; 
LUK.1.47	Arüpü sheri Jihova akelakeyi-o la pünü bate. 
LUK.1.48	Kekrelamori pü I kethathi pü citapü khrü mekre sü ketala, kethozo tsüsahi (hisaco) nushunuye metü a cüpü thejo kepü zi tato. 
LUK.1.49	Kekrelamori kekuthoo ayo mha kezho thi sü ketala, kemesa sü püza. 
LUK.1.50	Pü phikemezhe sü somi pü mpe yo sheri sükoyo, süsü nushünuye metülü tato. 
LUK.1.51	Püboyo pü keku thaka thisüte, kemeko kemeha ketako umelü ukelülü süko hupü preve. 
LUK.1.52	Kekuko kedebalü pü meki süte, side renu ketako phu mesüve. 
LUK.1.53	Khü theri meri ketako mhakeve khapü düsüte, mu kenemiko po methu tate. 
LUK.1.54	Pü theküo Isreal khrühi sü, pü phikemezhe püsa lü sala keyilü. 
LUK.1.55	Pü ukrü utsüpumi koce reshu pü kemetao Abraham mu shuyeko kecho phra kesü. 
LUK.1.56	Mary side tüsozho khri sü püzü bade ta pücelü la vota.
LUK.1.57	Elizabeth nuzü tü vorita, side thepumi pü menuyi. 
LUK.1.58	Pü zanumiko, pü celümiko, Niepoo püphi mezhe kesü seyi, side uko püzü uko nüphi. 
LUK.1.59	Zho tütha nha uko nuo yi kerü la vori, side uko püza thopü Zacharia thisü tole rhüba, püpo zapü püza thito leno. 
LUK.1.60	Vele püzu poti, “mole, püzapü John sito.” 
LUK.1.61	No thenopü ce poti, ne celümi mipüri theza siziti di, 
LUK.1.62	Süsa uko püpoce thebepü thakade püza thopü sopü thinyü basheri. 
LUK.1.63	Pü lesi pü thosü ketocho, “püza John” uko metü ungo thita, 
LUK.1.64	Metha püta jüpo parita, pü meyi kekha dita, side pü jüpo vüta, Jihova Tshü (chu) 
LUK.1.65	Kempe süzanu metüyo vota, hiko ju kepo Judea cejütu rüna metülü vota. 
LUK.1.66	Süo kesekhü mhalü keta, nu hio kedipü bi süri toshi? Kekrelamori Niepoo be püzü tazo ketila.
LUK.1.67	Süsa Zecharia Kemesa Rüpü püchu pü saju pota, 
LUK.1.68	Niepoo Isreal mi Rüo po thejo kepüo thite kekrelamori pü thümako phimüzhe mekre sü uko rhayi ketala. 
LUK.1.69	Pü kelakeyi keku shüpü ukola kha süte, pü cetao David cekrolü. 
LUK.1.70	Thajü saju kepo kemesako talü popü kemetabi; uko ngomuko 
LUK.1.71	Belü ukelasü toleno somi uko ngo metsü tayo sheri. 
LUK.1.72	Pü phikemezhe khasü tole, reshü pü ukrü utsüpumi c ekesübi, pü kemesa fükho püsalüyi. 
LUK.1.73	Pü reshüpü upotsa Abraham cekesü. 
LUK.1.74	Ungomumiko belü ukelayi keto khapü uketsü, side pü choyithi mu mpe keyi 
LUK.1.75	Kemesalü, mu kemezilü tüsonha pü mhüjüce utülü. 
LUK.1.76	Mu no, nu hio cüpü kerekrüthoo saju kepoo sizito, kekrelamori no Niepoo mhüjülü pücho kesü vo ketola. 
LUK.1.77	Kelakeyi mhase khapü püthümako tsü süto, uko kejo kemu va keyi. 
LUK.1.78	Jihova ngokemezhe kene, mesayo cephropü utsü kiri keti. 
LUK.1.79	Keve khapü kezülüketako vakesü, mu keso khrilü ta ketako, uphecho tüpü kezükeve lü kesü. 
LUK.1.80	Natsio mazhoi mu rüpülü kuyi, pü rayholü tade kenuco Isreal methi mhüngo thi vori.
LUK.2.1	Augustus kedeo celü thezhopü khakesü, cejü metü theza thosü node posü. 
LUK.2.2	Theza thopü lesilü kesü theratho-o tüce Quirinius Syria lü Angh thiba. 
LUK.2.3	Thüma metü uzatho ketola ta utho ura vota. 
LUK.2.4	Joseph sheri Galilee rüna Nazareth lü ta Judea lükho, David nadelü Bethlehem lü, kekrelamori pü David shuyemi tila. 
LUK.2.5	Pü Mary züde tavo, uni kevakha meta tila, mu thenopü nunepüta. 
LUK.2.6	Uni ta kevoce thenopü nuzütü vorita. 
LUK.2.7	Thenopü thepumipü menuyi de fünyepü pü kezhü sü, de khapü metho mhatibayo sümezü, kekrelamori resomi kerelü thilü uni badi ketala.
LUK.2.8	Teko kefüko thera yilü tayo, tüzülü teko krofü mu la bayo, 
LUK.2.9	tüyo Niepoo choyimi ta ukoce vori de Niepoo keve pü uko keba khüko vamve yita, mu uko mpe shuta. 
LUK.2.10	Tüyochoyio ukoce poti mpe hite, hihe, I theju kevepü khi nekoce vorizütila; thümapo unüphi keto thümametüko 
LUK.2.11	Kekrelamori tha David nadelü kelakeyipü Niepoo Khrista sü menu yite. 
LUK.2.12	Zasi hihi nekozü tato, neko nuranu-o fünhe pü kezhüpü cüripo mhaküti bayo khapü mezü de ngo yito. 
LUK.2.13	Tüyochoyio züde tüyo krode Jihova chusü; 
LUK.2.14	Püco the kesü, kerekrütho Jihova po zapozale thiyite, cejülü thümako po kezükeve and thümala mhakeve kelü thite. 
LUK.2.15	Tüyochoyimiko ta ketasa, uko khava ta tüyo khota, süsa teko kefüko hunehuce poti, khe uko tsühi ta Bethlehem lü vo tole, Niepoo uko ce po kesüko pe sükhe. 
LUK.2.16	Uko ta rekri vori de Mary, Joseph mu nuranu methoco ba-o züde uko ngoyi. 
LUK.2.17	Uko süo ngo keyice, ukoce po kesüko khapü uko mesesü, nuranu-o ju kepoko. 
LUK.2.18	Theju süko keseko metü ungo phita, teko kefüko po kesükola. 
LUK.2.19	Vele Mary mhasüko metü khapü pumelülü mhalü bata. 
LUK.2.20	Teko kefüko salatata, Niepoo po kemele mu püchu, mhahiko metü se mu ngo keyila ukoce po kesübi.
LUK.2.21	Nuo yirü ketola tüsozho tütha tsota, püza thopü Jisu thisü, püzu nobulü hü keyi mhüjü tüyo choyio thüza putsü kesüo 
LUK.2.22	Thenopü thi kemesa keyi, Moses zholü thopü kemeta tüsozho tso ketasa, püzü Jerusalem lükho, pü khapü Niepoo mhüjülü sü ketola. 
LUK.2.23	Thezho lesilü thopü kemeta, thepu nuranu püzu nobu khri (he) kepario Niepoo mhüjülü mesale poto. 
LUK.2.24	Niepoo thezho lesilü thopü kemeta bide kereshü thipü Niepoo tsüto; therüvü kena mu mekhro kena.
LUK.2.25	Jerusalem lü thümapü püza Simeon lezi tipüta, thüma hio mhatho, mu kereshülü tayo; Isreal mi thelü kelupü fü mu meri tayo; Kemesa Rüpü püzüta. 
LUK.2.26	Kemesa Rüpü puce mese kesü, Niepoo Khrista kengo mhüjü püpo sata hole zi tayo. 
LUK.2.27	Pü Kemesa Rüpü züta de kereshücelü lüri nuranu Jisu krüneko püzü kereshücelü vori; thezho thopü kemetako thipü püyo sü ketola. 
LUK.2.28	Nu süo püpüboyo süyi, de reliphripü Jihova tsüsü, de poti. 
LUK.2.29	Niepoo tsüsa n cetao po tatate, pü kenülü n jüpo bide. 
LUK.2.30	Kekrelamori amhü khipü n kelakeyio ngo kevala. 
LUK.2.31	No kesüpü thüma metü mhüjülü sü ketala. 
LUK.2.32	Gentilemiko la kevepü mu Isreal n thümako la zapozale. 
LUK.2.33	Joseph mu püzuni mha süko la uningo thibata, pü kepo fükola. 
LUK.2.34	Simeon reliphri pü uko tsüsü, de Mary ce poti, Hihe, nu hiola Isreal mi kekro kritato mu tosü yiri to, ti thisüte, mu zasi popü kemeta pü kemetsülari. 
LUK.2.35	I le, zechopü n melü kerhü thizoto, thüma melü metüko khipü hala sü ketola.
LUK.2.36	Anna sitipü saju kepopü leno tayo, theno süpü Phanuel nopü, Asher mi ye; theno süpü pethi tsa shuta, süpü tütse thüna pü nopu zühü pü reli phosalü. 
LUK.2.37	Samepü süo tütse hetütha da, pü kereshücelü cutayomo, vele tüso tüzü mevo, mu kechothide Jihova choyi thi bayo, 
LUK.2.38	Pütü süce tavoride Niepoo chuta, Jerusalem lü urha küyi fü meri kebako ce püju pü metükoce posü.
LUK.2.39	Niepoo thezho lesilü thopü kemetako thitso kevasa uko sala ta Galilee lü Nazareth uko nadelü kita. 
LUK.2.40	Natsio ma sü rüpülü metüyi, mhasepü pü chuyi, Jihova ngokemezhe püyo ta.
LUK.2.41	Hitüce, Jisu krüni Jerusalem lü cukevo nyelü vo süyo, tütse mütsü. 
LUK.2.42	Pü tütse kerikena ketace uko ta Jerusalem thenye lükho, uko zhoce thiyo tibi, 
LUK.2.43	Uko thezhoko tso ketasa tasala vo tazü natsio Jerusalem lü thothü bata, Joseph mu püzu ni süo sebamo. 
LUK.2.44	Vele uni püsheri uko krolü tazo hoti lüba, zhopü chotalü vota; uko pükroko ce mu ucekroko celü pü phuvo. 
LUK.2.45	Uko pü phu medita, süla ta Jerusalem lü lakho püphu. 
LUK.2.46	Zhosü sa uko vo pü ngoyi kereshücelü bade, lesikesethoko dolü bade uko fü reni mu mhaketso ziba. 
LUK.2.47	Püfü keseko ukongophita, pü miketso mu mifü kela kesüko se kesüce. 
LUK.2.48	Uko tavo püngo keyice ukongophita, püzu puce poti, anu, no dithide haniyo hibi ta? Hihe, npo hani lü kemezhephi de nphu tate. 
LUK.2.49	Pü unice poti, dithide neni aphu züta? Neni I apocelü pü mhatho thimokesu bati semo zome? 
LUK.2.50	Uni pü kepoco seyi mota, unice posü zori 
LUK.2.51	Pü uni züde ta Nazareth lü kita de uni zü bata; vele püzu mhahiko kepo metü pumelülü rekra tazo. 
LUK.2.52	Jisu mhase lüri mu püchosheri ma keheyi, thüma mu Jihova khrüpü.
LUK.3.1	Tiberious Caesar kede thi keba tüce, Pontius Pilate-e Judea lü governor (Angh) thiba, mu Herod Galilee lü tetrarch (kezho) thiba, pü sazüo Philip Ituraca lü tetrarch thiba, trachinitis khü kosa mu lysanias sheri Abiline lü tetrarch thiba. 
LUK.3.2	Annas mu Caiphais ni thevokezhotho thiba, Jihova jü john cevori, Zacharias nu nhatsalü ketao. 
LUK.3.3	Jordan rükhü kejovakeyi mu melü vode kephomalü thelü redekeyi mu jülo kepü pü metha. 
LUK.3.4	Isaiah saju kepoo lesilü thopü kemeta, nhatsalü seketa fü poti, neko Niepoo cho kesüyite, pü chodeko thi kemeziyite. 
LUK.3.5	Cejü razhoko lü vato, mu cejütu mu cejütu kerenuko metü thi renu vato, chokesu kereviko thi kemezi vato, mu cho meju kemoko thi kemeju vato. 
LUK.3.6	Uthiupho kenekhü kelakeyi Jihova süngoto, 
LUK.3.7	Makro ta püce jülo püto kevoriko cepoti, nhibü shuyeko, sopü lekhu vori kezü nekopo tayino posü de ta vorizü sheri? 
LUK.3.8	Thelü redekeyi se zhüyi keshü pü vorite, neko lulu kelü, hapotsa Abraham siotilühite; I nekoce posüto, Jihova ketsühiko sheri khipü Abraham nuneko thiyi vetila. 
LUK.3.9	Tsühi sheri merü khapü süboko phelümezü ve, sübo kehopüsheri use kevezhüyi kemoko dathüpü melü süvato, 
LUK.3.10	Thümako püketsoti, süsa hakopo dipü thita? 
LUK.3.11	Pü ukofü kela kesü, “ubola kena kebami po khapü kedimi zükezayite, ketico (themu) kebami ri sübi khapü kedimi zü kezayite.” 
LUK.3.12	Mahomi sheri jülo pü ketola vori, kemethao, hakopo dipü bize veta? 
LUK.3.13	Pü ukoce poti, mhakhapü nekopo thino kesüko kezü pi miyo mhakhihite. 
LUK.3.14	Thipahemiko sheri sübi, hakopo dipü bita? Pü ukoce poti, mikehikemu thihite, mori mipüyo sheri kemeda pü mejohite; mu netho ne kaza (zhokhro) pü nenüyite. 
LUK.3.15	Thümako kemerice mu metüko kelülü John hi Khrista sü tazo motho, si bata. 
LUK.3.16	John uko metüce posala kesü, “I jülo pü nekotsüsü, vele mipü aceri kupfü ketipü vorizü; Ipü pheku phari phrüyi kesümi mo; pü Kemesa Rüpülü mu melü neko pü jülo püsüto. 
LUK.3.17	Pübelü hahüri ba mu süpü cehükhro tehako hü she süto, side tehako püvo tehacelü kengu yito. Vele sibüko, kha mhütaküho melü süvato.” 
LUK.3.18	Mhakekre kekrori pü mi metha mu thümako tarhosü. 
LUK.3.19	Vele Herod Tetrarch no pü saju-o Philip cemi Herodias yi ketala süsü pütü kemo John no pü lekhusü; mu Herod mhatho kesuthi kesüko sheri sade kerhesü. 
LUK.3.20	Hipi sheri pü thisakesü, John tüpü thejücelü khava.
LUK.3.21	Hitüce thüma metü jülopü bata, mu Jisu sheri jülopü yide kecho thiba, tükhri (he) süta. 
LUK.3.22	Kemesa Rüpü uthiupho kebabi taki püyo bayita, mu tüyo jüpü vori, süo poti, no anu akhrüo zo, I nngo anü shuzo.
LUK.3.23	Jisu tütse sümeri ta (Joseph nule ziti) Joseph no Heli nu. 
LUK.3.24	Süo Matthat nu, Levi nu, Melchi nu, Janna nu, Joseph nu. 
LUK.3.25	Mattathias nu, Amos nu, Naum nu, Esli nu, Nagge nu. 
LUK.3.26	Süo Maath nu, Mattathias nu, Semei nu, Joseph nu, Judah nu, 
LUK.3.27	Süo Joanna nu, Rhsa nu, Zorobabel nu, süo salathiel nu, Neri nu, 
LUK.3.28	Süo Melchi nu, Addi nu, Cosam nu, Elmodam nu, Er nu, 
LUK.3.29	Süo Jose nu, Eliezer nu, Jorim nu, Matthat nu, Levi nu, 
LUK.3.30	Simon nu, Judah, Joseph nu, Jonan nu, Eliakim nu, 
LUK.3.31	Melea nu, Menan nu, Mattatha nu, Nathan nu, David nu. 
LUK.3.32	Jesse nu, Obed nu, Booz nu, Salmon nu, Noasson nu. 
LUK.3.33	Aminadab nu, Aram nu, Esrom nu, Phares nu, Judah nu, 
LUK.3.34	Jacob nu, Isaac nu, Abraham nu, Thara nu, Nachor nu, 
LUK.3.35	Saruch nu, Ragau nu, Phalec nu, Heber nu, Sala nu, 
LUK.3.36	Caiman nu, Arphazad nu, sem nu, Noe nu, Lamech nu, 
LUK.3.37	Methuselah nu, Enoch nu Jared nu, Malelul nu, Cain nu, 
LUK.3.38	Enos nu, Seth nu, Adam nu, Jihova nu,
LUK.4.1	Jisu Kemesa Rüpü po püchu pü Jordan lü tala vorita, Kemesa Rüpü lüta rayholü vota. 
LUK.4.2	Zhoheda therükesu po pü kedo, tüsozho hidolü pü mhapüri timo; tüsozho süko tsü ketasa püvameri vorita. 
LUK.4.3	Therükesuo pücepoti, no mhace Jihova nu lize ketsü hiopü tsükhri thiyi no posüte. 
LUK.4.4	Jisu püfü kelakesü, thopü kemeta, thüma tsükhri lebi la hüyi yomo; vele Jihova jükolazo. 
LUK.4.5	Therükesuo püzü cejütu kerekrü püyo vode vapülü cejülü kedeko metü thapü pü mekasü. 
LUK.4.6	Side therükesu-o puce poti, keku metü I khapü ntsü süto, mu sülü zapozale metü sheri; kekrelamori süo pü atsü kevala, süo khapü a medomi tsüsü ketola. 
LUK.4.7	Mhace no süla a reshü va ketosa süko metü khapü nzhü thisü tato. 
LUK.4.8	Jisu püfü kelade po kesü, no Satan ta asaco votate, thopü kemeta, no Niepo N Rüo lebi reshüto, mu pü lebi choyi thito sizipü mezü. 
LUK.4.9	Püzüpü Jerusalem lü vori de kereshüce pilülü bayi, de pücepoti, no mhace Jihova nu lize retu süte tsüce; 
LUK.4.10	Kekrelamori thopü kemeta, pü tüyo choyimi ketsüpü nbuyi tato de npo krimo ketola. 
LUK.4.11	Nko belü nkekriyi tade npo ketsüyo nphe meshü mo ketola. 
LUK.4.12	Jisu püfü kelakesü, sülü thopü kemeta, “no n Niepo Rüo kedosu.” 
LUK.4.13	Therükesuo medokephi metü thitsü kevasa pücelü dopüla tata.
LUK.4.14	Jisu Kemesa Rüpü kekulü ta Galilee lü vori; pü kemele ukhü metülü vota, 
LUK.4.15	Pü kereshüce kolü mi metha mele ketabi.
LUK.4.16	Pü Nazareth lüvo, sülü pü thekü vori tila, püzho cebi ta kereshücelü Sabbath nhalü, pü tosü thayi de lesiphri sü. 
LUK.4.17	Isaiah lesi khipü tsüsü, pü lesio hasü, hizi thopü metati ngoyi 
LUK.4.18	Niepoo Rüpü ayota, kekrelamori apo jüyikeve popü kedimikoce süno akenhüyi; pü a ketsüpü umelüpro ketako lü thomelu süno, mijükethiko phrüsüno, umhü keceko mhükhri sü, mipo uvü ketako hesü. 
LUK.4.19	Niepoo kenü tütse po mese kesü. 
LUK.4.20	Süsa pü lesio khava, khapü kemethao tsü sülava, de bayi kereshücelü kebako metü umhükhrüpü püpe bata, pe türüba. 
LUK.4.21	Pü uko shudü jüpo, thahi neko nilü jüthopü kemeta thitso süte. 
LUK.4.22	Uko metü süo zhopo, pütalü jü keve poprari tikola ungo bata, uko kepode, nu hio Joseph nuzo mome? 
LUK.4.23	Pü ukoce poti, neko ace hibiti potüzoto, “Darukeseo ntho nthi kesürhoyite, hako kesebi Capernaum lüri thisüte, n rüna lüri thisüte, sizito.” 
LUK.4.24	Püpo kesü, kethozo, I nekoce po süto, saju kepo mipüri utho ura yinyü yomo. 
LUK.4.25	I nekoce kethopo süto Elijah tüce thenosamepü kekro ba Isreal tütse sü mu tekhri shurü türü mota, kemekre cejü metülü bata. 
LUK.4.26	Elijah ketsüpü Zarephat Sidon nadelü leti kesüzo, theno samepü celü. 
LUK.4.27	Isreal lü lepra kethimi kekroba Elisha saju kepoo tüce, Naaman Syria mipü lebi thi kemenü kesüzo. 
LUK.4.28	Kereshücelü kebako mhasüko sekesü ce uko lü redata. 
LUK.4.29	Uko tosü pü hupü nade sa (cosa) süva, uko püpi mesode kelhupü thikha lüsü va keto rhüta (cosalü thikha kebala). 
LUK.4.30	Vele pü uko dolü ta pücholü vota.
LUK.4.31	Püta Capernaum lü ki, Galilee lü nadeo Sabbath nha pü kereshücelü mi metha. 
LUK.4.32	Uko pükepo zhokola ungophita, püjü keku kenela. 
LUK.4.33	Kereshücelü thümapü rüpü mesakemo füphra se meto bayo. 
LUK.4.34	Poti, hako kebü hite, no hakozü kedipü thita, no Nazareth mi Jisu? No hako meka ketola vorime? I nseba no sopüsheri, Therü kemesao. 
LUK.4.35	Jisu pü lekhusü, de poti, no kemekre tate de püyo tapra tate. Kesu rüpü pü kegüdü pü ukodolü süva; püyo taprata, pü methi mota. 
LUK.4.36	Uko metü ungothita, de uko kerethi de poti, jühio dipü jüta! Pü keku kene ukopo tatano kesüce kesurüpüko ta pra ketahi. 
LUK.4.37	Pü kemelü chozucori sevota, pükhü kewhiko rüna metülü.
LUK.4.38	Pü kereshücelü tasüde ta Simon celü vota. Simon cemizu rüce shüshu ba. Uko püpo thi kesürho süno chota. 
LUK.4.39	Pü thenopü pice thayi, de kethio kethisü; süo pükhava tata; rekri thenopü tasü de uko reyi bata. 
LUK.4.40	Hitüce nace lütazü, kethi kekre kekrori zü puce vori; pübe chopü sükoyo süde thikesürho sü. 
LUK.4.41	Kesurüpüko sede taprata, poti “no Khrista zoti seba ketala.” 
LUK.4.42	Tüso vori ketace, püta cejü kesalü vota, thümako püphu, ukota puce vori, ta puce voride püzü bata, püpo tata hino pota. 
LUK.4.43	Pü ukoce poti, I thethi kekrerari vode Jihova kede popü mice sü mozesu; kekrelamori a ketsü kesü süo tila. 
LUK.4.44	Pü Galilee kereshüce kolü vo mi metha.
LUK.5.1	Thümako pügü tutu tata, Jihova jü kerenila, pü Gennesaret jükezho poyo thayi. 
LUK.5.2	Ru kena jükezho khüce ba, vele fü ketüko bamota, uko füketü jal (fü) ko meni bata. 
LUK.5.3	Pü ru pülülü, süo Simon ru, khupü jülü sünode posü, cejü kesozü kemecu kemoce; Pü bayi de thümako metha. 
LUK.5.4	Hice püjüpo mota, mu Simon po püru khupü jü kerelü lüphe no posü, de pü jal (ketüfü) khasüte khutüyi ketola. 
LUK.5.5	Simon püfü kelade pokesü, kemethao hako tüzüzho metü thehe thizole mhapüri tüyimole; sizosheri I n kepo jüla ajal kelhu süto. 
LUK.5.6	Ukosübide thisü, fü kekro boyita, mu uko jal pretazü. 
LUK.5.7	Ukokromi ru kekrelü ketako cüsü de ukopo kekhrühi sünosü. Uko tavori mu füko pü rukena nilü chuyi, süla runi relütanu. 
LUK.5.8	Simon Peter süo ngosüde, Jisu phelü neküki pü reshüta de poti, Acelü tatate, kekrelamori I kephomamipü tila, Oh, Niepoo. 
LUK.5.9	Kekrelamori püngothi ketala, mu püzü keta metüko, khu kekro tüyi ketala. 
LUK.5.10	Zebedee nuni James mu John niri sülüta Simon züta; Jisu Simon cepoti, mpepahite, hisaco nothüma ketümi thitato. 
LUK.5.11	Uko runi cejükesolü vorita, uko mhametü khavade püsa mejita.
LUK.5.12	Pü nadepülü kebace thümapü mpa kethipo püchu pü ba Jisu ngosü pü nekütsü puce umezhemelota, mhace no nmedo lize, no athimeve süyive. 
LUK.5.13	Pübechopü pü nisü, de poti, I thisüto, no mesa tate, sizisü metha mpa (lepra) kethi dita püyo. 
LUK.5.14	Püpo süopü mipüceri pohino sisü; vele no tavo thevoo mhüngo thisüte, mu mesaketa Moses zholü popü kemetako thivate, uko mhüjülü zhopo khakesü. 
LUK.5.15	Vele pü kemele ukhü metülü vo keye süta; makro tavo püfürenita, uko kethathiko thi kesürho sü ketola. 
LUK.5.16	Pü thüma therüta rayhokolü vode kechothi ta.
LUK.5.17	Pünhapü pü mimetha bari, Phariseemiko, mu lesi kesethoko süce ba, Galilee rünakolü vori ba, Judea lüri, mu Jerusalem lüri, Niepoo keku ukothikesürho sü ketola ba. 
LUK.5.18	Thüma lasaketapü püziyo püpü vori, pü züvo puce süketo chophu, pükhapü pü mhüjülüsü ketola. 
LUK.5.19	Uko pü zülüsü keto chophu medita, kekrelamori thümakrori ketala, uko cetuyo kuta, cetu cepha sü püzilü pü püki Jisu mhüjülü süsü. 
LUK.5.20	Pü uko kemelü ngo kesüce “Thümao, n kephomako vasüteho,” ze posü. 
LUK.5.21	Lesikeseko mu Phariseemiko kepode thüma hio sopüle zi-eno Niepoo kemeshu po bata? Sopüno kephoma vayi veta, Jihova lebisa? 
LUK.5.22	Jisu uko lüdo sesü de kelakesü, neko melülü dipü lüba? 
LUK.5.23	Dipüo poreyi kuta? Nkephomava ntsüvaho siti me? Mori tasüte de chotayi tate, süni dipüo poreyi ku? 
LUK.5.24	Vele nekopo seketola Thümanuo cejülü keku kephoma va keyi ba (side pü lasao ce poti) I nce posüho, tasüte, nzi püyi de ta ncelü votate. 
LUK.5.25	Rekri thümako mhüjülü pü tasüta, püzü kezüthilü, ta pücelü vota; zapozale Jihova thide. 
LUK.5.26	Thümametü ungo thita, Jihova zapozale pota, meprüti thümako yo vota, tha uko mha ketekhri tipü ngosüte.
LUK.5.27	Mha hiko thi kevasa pü tavozü ri thümapü Levi letipü khazhonu khrü bade ngoyi, püce poti, “no asameji yite” 
LUK.5.28	Pü mhametü khavade püsameji ta. 
LUK.5.29	Levi pücelü thehüpü kezhopü kesüsü, kezhomi kekro mu thüma kekrekori vori uko kezü ba,
LUK.5.30	Vele Phariseemiko mu lesikeseko panyode pü sajiko poti, neko dipüla malimiko mu kephomamiko zü mhati mhakra baya? 
LUK.5.31	Jisu uko fü kelakesü, “kesürhomiko daru kesemiko zü mhapüri kethidi, vele süko kethimiko lazo. 
LUK.5.32	I kemeziko cü ketola vorimo, vele kephomamiko po thelü redeyi ketola zo.” 
LUK.5.33	Uko puce poti, dipla John sajiko tsükenu mevoya, mu kechothiyo; sübi Phariseemiko sheri siziyo; vele neko ti mu kra bazo? 
LUK.5.34	Pü ukoce poti, neko zhosao celü mevo ba tome, zhosao ukozü kebace? 
LUK.5.35	Vele tüsozhoko vorito, zhosao züta ketasa, (uko celü bamo ketasa) süsa tüso sünhako uko mevo tato.
LUK.5.36	Pü uko ce kejüvede poti, mipüri fükra pü fü kesa mefü yomo, sizilize fü kesaori kroku tato, fü kesao fü kevüo zü kekre mu kemhakebi motayo tila. 
LUK.5.37	Mipüri hezo kesa khapü vaheri (botol) kevülü süyomo, sizilize hezo kesao vahe kevüo püphro vayo, hezo kelata mu vahe (botol) meka vato. 
LUK.5.38	Hezo kesa khapü vahe kesalü süyo, sizitisa kenani mekrü yito. 
LUK.5.39	Hezo kevükramezüyi ketasa mipüri hezo kesa menyü yomo, pü kelüce hezo süketa (kevüo) kevetho (veku) le zi bayo.
LUK.6.1	Sabbath vakena-o nha püsajiko zü sako yilü vo, püsajiko sako rütita uko belü süyide. 
LUK.6.2	Phariseemipü ukoce poti, neko dipü thide Sabbath zhonha thezhokemo thi ya? 
LUK.6.3	Jisu ukofü kelekesü, neko mha hibiti phrimo zome, David meri ketace, püzü ketako zü dithi. 
LUK.6.4	Pü kerüshücelü kelüce: mengo keti tsükrida khipüti mu pü püzü ketako pori ti; 
LUK.6.5	Pü ukoce posa kesü, Themanu-o Sabbath pi sheri Niepo zo.
LUK.6.6	Sabbath kekrepünha pü kereshücelü lü mi methaba, sülü mipü pübo uzaco lasa ketapü ba. 
LUK.6.7	Lesikeseko mu Phariseeko pü peba, Sabbath nha pü mithi kesürho sü tome mo sheri; sülü uko pü mejo keto ngoyi ketola. 
LUK.6.8	Vele pü uko lüdoko seba, süla pübo lasa ketao ce poti, tasü midolü thasüte, siri uko dolü tasü thayi. 
LUK.6.9	Süsa Jisu ukoce poti, I nekoce mhapü ketsoto, Sabbath nha mhakeve kethi thezho me, mhakesu kethi thezho? Thüma kelasü tome, mi dokhri ti? 
LUK.6.10	Pü uko pe metu vosü, side thümao ce poti, nbo meto süte, pübo metosü ri pübo keveco bita. 
LUK.6.11	Uko lükekripü ukotho kerethide Jisu yo kedipü thisüto sheri mebu bata.
LUK.6.12	Pü ta cejütuyo vode kechothi bata, tüzüzho metü sülü bata. 
LUK.6.13	Tüso vori cu pü sajiko cüsü, mikerikena kedapü püsaji thiyi, mu süko thopü apostels zisü. 
LUK.6.14	Simon, püzathopü Peter thi kesüo, Andrew pü sazüo, James mu John ni, Philip mu Bartholomew. 
LUK.6.15	Mathew mu Thomas, James Alphaeus nu, Simon cüpü Zealots siyo. 
LUK.6.16	Judas, James sazüo, Judas Iscariot pütüpü zhu kevao. 
LUK.6.17	Pü cejü kethezholü kiri mu püsajiko risa, thüma kekro Judea metülü mu Jerusalem lü sheri, jükezhokhükolü Tyre, Sidon lüko voride püfü reni mu ukethiko thikesürho ketola vori. 
LUK.6.18	Therükesu rüpüko po ukebü ketako, süko thikesürho sü. 
LUK.6.19	Makro tavo pü jüsünyüta, kekrelamori mhakeve püyo prade süko metü thi kesürho sü ketola.
LUK.6.20	Pümhü khrüpü methakeyiko pede poti, “neko mhakediko thejo kepütho, kekrelamori Jihova (tüyo) kede neko zhüzo tila. 
LUK.6.21	Neko tsühi merikebako tsühi krakebako thejo kepütho, kekrelamori neko nüyi (nyüta) ketola. 
LUK.6.22	Mi neko ngometsüyo tiko thejo kepütho, side mi krolü neko hu kevako, neko meshü, nza cüpü thüma kesuthomithi, kekrelamori thümanuo la. 
LUK.6.23	Neko sünha neko rechuyite, de prürehü süte, hihe, nekozhokhro tüyo vephizo ketola; uko potsaneko sheri sübiti thipü saju kepokoyo süzotila. 
LUK.6.24	Vele neko mhakeneko kesukerho, neko lü kelu ngoyi ketala 
LUK.6.25	Neko chu kebako kesukerho, neko merita ketola, neko tsühi nyü kebako kesu kerho, kekrelamori nekokra mu thekrithita ketola. 
LUK.6.26	Neko mi metü nechu (pomeve) kebako kesukerho, kekrelamori upotsaneko sheri kecejü saju kepoko yo sübiti thizo tila. 
LUK.6.27	Vele I neko reni kebakoce kepo, nengomumiko khrüyite, neko metsü ketakoyo mhakeve thisüte. 
LUK.6.28	Neko reshu ketimiko yo jo (reliphrü) pü tsüte; neko krünyü (ne meshu) ketimila kechothite. 
LUK.6.29	Nejo püco vü (kekhu) sülize, kekreco kerüpü tsüsa süte; n bola pükhiyi talize nbola (meso-o) ri pü putsü sa süte. 
LUK.6.30	N ce mhacho keba metü khapü tsü süte, mu nzhü püyi ketakoce cho sala hite. 
LUK.6.31	Miponekoyo dipü thisüze nenüyo sheri neri miyo sübi thisüte. 
LUK.6.32	Mi nekekhrüko lebi khrüyo lize, dipü kemeza ngoyita? Kephomako sheri siziti thiyo tila. 
LUK.6.33	No mhakeve thipü mi mhakeve thipü n ketsüko lebi tsüyo lize, dipü kemezangoyi ta? Kephomamiko sheri sübi keti thiyo tila. 
LUK.6.34	No mhangoyi ketokoce mhangoyi keto kemerila mhapü mi thepo ti lebi lize, dipü kemeza ngoyita, kekrelamori kephomiko sheri mhapü mithepo süde mhangoyi keto meri yozo. 
LUK.6.35	Vele n ngomumiko khrüyite, mhakeve thi pü sükoyo süte, mhapü süko tsüte, mhapüri sükoyo meri hite; n zhokhro zhoshuzoto, mu neko kerekrüthoo nune thiyito, kekrelamori pü thüma kesuko yo sheri sizi yo. 
LUK.6.36	Neko süla mingomezhe zote, neko pori mingo mezheyo tila. 
LUK.6.37	Mi mejo hite, size mi neko mejo taho; milümesu hite silize mi nelü mesuho; mikejo va mitsüte, silize nekejo va süto. 
LUK.6.38	Mhakha mi tsüte, size mhakha netsüto; medetsüsüto, nü ketü süto, kena (kenü) süto, tsole (chule) ketakori lapü n khoroyo süpü ntsüto. Kekrelamori no dipü bide thisü sheri sübi tüti thipü ntsü süto.” 
LUK.6.39	Pü jüve pü ukoce poti, mhücemipü mhücemi chothayi veme? Uni kenani retu tekhülü lüta motome? 
LUK.6.40	Misajimi pü niepoo ce zhokumo, vele vetsütso ketimi pü kemethami bizo. 
LUK.6.41	No dipüla kerho nsazüo mhülü kebao peba, n mhülü kerho kebao pe mera mo deno, 
LUK.6.42	Mori dipübide no n sazüo ce poyiveta, a sazüo apo kerho n mhülü kebao pü vate siziyi veta, nmhülü kerho kebao khiva meramono? No kethera ketao, kerho n mhülü khiva merate, size no kerho ngometseyito mu nsazüo mhülü kerho kebao khivato. 
LUK.6.43	Kekrelamori sükeve püse kesuzhüta yomo; mori sükesu püse kevezhü yomo. 
LUK.6.44	Kekrelamori husho süyo khubü sezhü yomo. 
LUK.6.45	Thümakevemi pü melü lü mhakeve kengu pü metatila mhakeve khiprari yo; mu thüma kesumi mhakesu pumelülü kebala mhakesu khiprariyo. Pü melülü mhakekro kengupü metatila süko utalü püprari yo. 
LUK.6.46	Neko dipüla akhipü, “Niepoo, Niepoo” siziba; akepoko thisü mode?
LUK.6.47	Kehopü sheri ace kevorimi, akepoko reniyi mu süko thimu züyi lize, I thapü neko meka süto pü kedipü bitosheri. 
LUK.6.48	Thüma süo pücekhü chürelütsü tsüroyo umeshu yide pücethiyi, jüde süri süova, siri ce süo renamota, süo tsüroyo düyi ketala. 
LUK.6.49	Vele reniyo, thiyomo lize thümasüo puce thipü nyolulü shukesü cepübizo, jüde vori ce süo va, metha ce süo retuta, ce süo kashuta.
LUK.7.1	Pü mhahiko potso kevasa, thüma krode koce, püta Capernaun lülüta. 
LUK.7.2	Krapikezho thekümipü, pü khrüphi yori mhathi tade satanu züta. 
LUK.7.3	Pü Jisu vori kezü sesüde Jews mehimi ketsüpü Jisu cesü, püpo tavo pü theküo thikesürho süno chota. 
LUK.7.4	Uko ta Jisu ce voride püpo tavo büno rüdata, poti pü vosheri kezüzo ketithüma püle sizita. 
LUK.7.5	Pü hashuye kekhrümi mu pü synagogue sheri thisü. 
LUK.7.6	Süla Jisu ukozü tavota, pü tavo ce süozü kemecu bakemolü tsoyi, krapi kezhoo püzümiko ketsüpü püce süde “no kemezhehite, I npo ace khrikhro lü kesümi mole, Ino”, 
LUK.7.7	Mori Ita nce vorei kesümi mole, vele no jüpü posü lize, athekü-o sürhoyito. 
LUK.7.8	Kekrelamori I sheri kekukhrotayo, akhrosheri thipahemiko ba, I püpo tavote, sizi süze pü tavotayi; mu kekrepüce, tavorite zisüsüze, pü tavoriyo; mu athekü mice n mhahio thisüte sizi süze pü thisüyo. 
LUK.7.9	Pü süko po kesüce Jisu püngo thita, de regüpra pükhüko pesüde, püsameji ketakoce poti, I nekoce posüto, I thüma ukemelü kene hibiti ngomo, Isreal lü zosheri bamo. 
LUK.7.10	Uko ketsü kesüko ta sala ce sülü vota, tavo theküo mhathi kebao sürho bade ngoyi ta.
LUK.7.11	Tüso süsanha, püta nade Nain lüvo, pü sajiko mu thüma kekrosheri. 
LUK.7.12	Pü nade kharü meno vori kezüce, hihe! Kesa mopü püde vorizü ngoyi, thenosamepü mipü nu pule; thümakekro püsamejita. 
LUK.7.13	Niepoo süo ngosü de püphimezheta, de püce poti, “krahite” 
LUK.7.14	Pütho phe mopüra püsü, mu kesao pü ketako thakemekre bata, pü poti, “kresa-o, I ncepoyo, tasürite.” 
LUK.7.15	Kesao tasüri bayi, de mhapo shüdü ta, pü thimerhüpü püzu tsüsü. 
LUK.7.16	Kemeprü thema metüyo bata; Jihova chu zapozale thita. Uko dolü, mu Jihova pü thümako meho süte. 
LUK.7.17	Theju hio se Judea cejü metülü vota, mu pükhü kemetuko metülü ri vota. 
LUK.7.18	Mha hiko metü John sajiko pü John ceposü.
LUK.7.19	John pü sajimi kena ketsüpü Jisu cesüde pü ketso, no vori ketoo me? Mano hakopo kekrepü fü bata? 
LUK.7.20	Ketsü kesüni püce voride uni poti, John Baptist no hani ketsüsüle, no vorito ketao me? Mode hakopü kekre pü fü bata? 
LUK.7.21	Hitücehi pü kethimi kekrothi kesürho sü, thathi ketako, therükesu ukebü ketako, mu mhücemi kekro mhüthipü mhangosü. 
LUK.7.22	Jisu süla unicepoti, neni tavote, de John ceposüte, mhücemi mhangoyi bate, pheyhomi chotayi bate, lepra kethiko thi menüsüte, nizhümi mhafü seyibate, kesasmiko thimerhüyi bate, jüyikeve popü kediko cesü bate. 
LUK.7.23	A yo kejothikemomi thejo kepütho.
LUK.7.24	John sajiko ta ketasa Jisu John zhopo thipü thümakoce kesü, “dipüla neko ta nhatsalü vo dipü peya? Tekhrapo hü melü keba pe toli züme? 
LUK.7.25	Vele neko tapra dipü peya? Thümapü füne kemenü khiketa püme? Hihe, keretso pü keta thümako kedemi celü bayoho. 
LUK.7.26	Vele neko tavo kedipü pe ketola vo? Saju kepomi me? Ile, I nekoce kepo, saju kepomi ceri kezükeye. 
LUK.7.27	Thüma hio thezho lesilü thopü kemetao Hihe, I n mhüjülü saju kepomi, a choyikethi, ketsüsüto, pü n choko thi kerede süto. 
LUK.7.28	I nekoce kepo, thenomi po menu kesüko dolü John ce saju kepo kezho basamo, vele Jihova kedebalü kenithoo sheri püce zhoku.” 
LUK.7.29	Thümako metü, püfü sesü, malimiko sheri, Jihova po meveta, uko John Baptist zalü jülopüyi.
LUK.7.30	Vele Phariseemiko mu thezhokeseko Jihova medolü vori muta, John Baptist zalü ri jülo püyi mota. 
LUK.7.31	Niepoo poti. Tsüdo nuko pü kedipü zü kemede süta? Dipü bile zide poyi veta? 
LUK.7.32	Süko natsimiko dukalü bade, hunehu cü de poti, hako leli khusü neko mese, nekonasü mote; hako thekri thisü vele neko krasü mote. 
LUK.7.33	John Baptist voriti tsükhri timo, mori hezori kramo; neko püpü therü kesu püzüta sizite. 
LUK.7.34	Thüma nuo tavori mhati mhakra; Hi he, mhati kenyüo mu hezo krakenyü-o, malimi, kephomamiko, khriethoo sizite. 
LUK.7.35	Vele, mhaselü kemezi mesesüte, pü nune metükola.
LUK.7.36	Phariseemipü Jisu po pücelü mhatino pücüsü, pü tavo de bayi sülü mhati ketola. 
LUK.7.37	Thenomipü, kephomapü, nade sülü, Jisu Pharisee celü keba sesü. Tirü Alabastar büpü, mharükethenyüpü püvori. 
LUK.7.38	Püphece usaco kratha, pümhüjü popü püphe vade püpitha khi shüsü, de püphe mebosü, süsa tirü süo pü kenhüsü. 
LUK.7.39	Pharisee pücü kesüo süo ngosü de pülülü ti, mhace thüma hio saju kepomi lize theno hipü sopü mu dibiti nopü sheli seti mesü, püjü kethao; pü kephoma püpü, 
LUK.7.40	Jisu süo kelakesülü poti, Simon, I n ce mhapü po süto, pü poti, kemethao, posüte.
LUK.7.41	Mhapü mithepo ketimipü, püpo kepümi mikena ba, mipü presa krapengu mu kekreo hepüngu de püpo püba. 
LUK.7.42	Unikenani mhapüri pü püpo shuyi hota, pü süla unipo metü vasüva, uni sopü pü khrü (unü) kutata aceposüte. 
LUK.7.43	Simon püfü kelakesü, akelüce püpo pü mekrokeba-o totho (vamekro kesüo). Pü ce posala kesü, no sheco thimeve shusüzo. 
LUK.7.44	Pü regüsü thenopü ceco peyi de poti, Simon, theno hipü no ngoba ile? I ncelü kelürice no jüpü a phekhrümo, vele thenopü pümhüjü pü aphekhrüsü, mu püpithapü kezhü mesosü. 
LUK.7.45	No amebo sümo, vele I lüri mu metha (culü) aphe mebo zoba, relümo zo, 
LUK.7.46	No tirü pü apitha kenhümo, vele theno hipü tirü pü aphe kenhüsü. 
LUK.7.47	Süla I nce posüto, pü kephoma krophi zori vapütsüsüte, kekrelamori pü kekhrü neshu tila, vele kedopü kekhrü kebako kedopü lebi va kesüzo. 
LUK.7.48	Pü thenopü ce pokesü, n kephomako vapü ntsü süte ho. 
LUK.7.49	Püzü mhati kebako utho ulü lüti, thüma hio mikephoma va keti hio sopüle zi bata? 
LUK.7.50	Pü thenopü ce po kesü, n kemelü la nkela süteho, nnüde tavo tate, site.
LUK.8.1	Hisalü, Jisu revü khi nadelü mu natsü kolüvo. Zhopothi kenü thejupo, Jihova kede popü mi metha, mu metha keyiko mikerikena püzüta. 
LUK.8.2	Thenomikori hu uko züta, therü-kesu rüpü mu kethilü ne thimenü kesüko; Mary Magdalene, therükesu thüna püyo tapra ketapü sheri ta. 
LUK.8.3	Joanna, Chuza cemi, Herod kedeo celü mhanyoko kepe kezhoo cemi rita; Susanna mu kekremi kekro sheri ta, theno hiko mha khapü uko tsakhu khrühi ketako. 
LUK.8.4	Thüma kekro vori kenguyita, rüna kolü ta Jisu cevori, pü jüve khi ukoce posü
LUK.8.5	Yitemipü teso sosü toli tsü (tsava). Pü tehatsa pü prüsü, humi ta chodelü tsüta, süko mipo kedüva mu merapo tiyita. 
LUK.8.6	Humi tsüroyo tsüta, mu süko cüsüri tice renyo kedila nacepo süko thsü mesa va. 
LUK.8.7	Humi tatsahu tsalü tsüta, süko cüsüri tice tsahupo pügükhriva. 
LUK.8.8	Humi ta renyo kevelü kiyi de use zhüyi, sekrapü kezü pü hiko po kesüsa, sesü, de poti, uni kenemi po reni yite. 
LUK.8.9	Pü sajiko pü ketso de poti, jüve hio püco dipüta? 
LUK.8.10	Pü uko ce poti, “nekola Jihova kede ketekhri tiko seyive, ti khasü te; vele kekremiko la jüvelü poyo. Kepe no uko peto vele ngoyi ho, reni sheri uko seyi ho (lüyi ho)” 
LUK.8.11	Jüve püco hibi, telha tsa sü Jihova jü. 
LUK.8.12	Chokhü tsüketako, jüo reniyi; therü kesu vorita uko melülü jüo khipü tata, kemosa uko melüyi mu kelariyito. 
LUK.8.13	Tsürolü ki ketako, jüo reniyi, uko nüyi; süko ume bamo, dopü melüyi vele medo kephi kevorice retuta. 
LUK.8.14	Tsahu dolü ki ketako, jüo reniyi de cüsüri vele cejülü zhoko, cesücene mu ukemenyü kopo uko royita de usezhüyi mo ketako. 
LUK.8.15	Vele cejü kevelü kekiko, kejütho keve melü, jüo reniyi thi mu züyi; usezhüyi mu sügüsüheyi.
LUK.8.16	Mipüri metokhapü merhakhro süyomo mori kha thezikhro süho; vele khapü ubalü miva meve süyo, sülü kelüko mhango ketola. 
LUK.8.17	Kekrelamori, khapü resü va yomo, mipo ngomo ketodo thide; mhakehopü püri khapü resü revayomo, püchozuco mipo ngomo toleno. 
LUK.8.18	Süla no renimenuyite, kekrelamori khapü kebami tsüsüto, mhaba kemoo püyo kebakori pütatato,
LUK.8.19	Süsa püzu mu püsazüko ta püce vori, vele uko talü püzü kesüyi hota, kekrelamori thümako kefüphi ketala, 
LUK.8.20	Humi püce poti, nzu mu nsazüko nphu voride chozu thale, uko nzü kesünyü bale, 
LUK.8.21	Pü uko fü kelasü, de poti, azu mu a sazüko sü Jihova jü reniyi mu thisü keyi kozo.
LUK.8.22	Pünhapü püsajiko zü rulü tavozü, pü poti, uko ta jü kezho khü kekreco kukhe, side uko tavozü. 
LUK.8.23	Uko rulü tavozüri pü zürenyü ta, tükhrakhradepü vorita ruyo, mu uko ru jüpo chuyita; uko vekedi thita. 
LUK.8.24	Uko tavo pükesü de poti kemethao, kemethao, uko kata tozütele. Süsa pü cosüri, de tükhra-o kethisü, mu jürephü sheri; siri lazü zita, kemekre züta. 
LUK.8.25	Pü ukoce poti, neko kemelü dipüce ba? Uko mpe ketala uko ngo phita; de ukodolü kepoti thümahio zhorele dipü bita? Pü jü mu tükhra sheri kethi vati he, uko sheri püfü zü ketahi.
LUK.8.26	Uko tavo Gadarenes rüna tsoyi, Galilee peco; 
LUK.8.27	Uko cejü sülü tavo kezüc ethümapü therü kesu rüpüko ukebü ketamipü pütü kecho sizi tata, füne khimo, ce pülüri hüyomo; vele mhakhre kolü hütayo. 
LUK.8.28	Pü Jisu ngosü, de seta, de retuki pü reshüta, füphra metode poti, I n zü dipü thita no Jisu, no kerekhrütho Jihova nu? I ncechoyo, no amethi hite. 
LUK.8.29	Kekrelamori pü thümao celü tapra tano mesakemo rüpü ce posü ketala, tsükenu thegiro khapü püpha pübayo, mu tsahuko, po püzü nhatsalü vo tayo. 
LUK.8.30	Jisu pü ketsoti, “nza sopü?” Pü pokesü aza “legion” kekrelamori therü kekro pülü lü ketala. 
LUK.8.31	Uko püce choti, püpo uko ketsü pü kerelü lü süva hino chota. 
LUK.8.32	Süce thevo kekro cejütuyo nha patita, uko püce chode ukopo thevo kolü lütano chota. Pü süla uko ketsü süva. 
LUK.8.33	Süsa therükesüko thümayo ta thevokrode kolü lüta; side thevoko ta rechü thikhalü tsüta, de jülü uko mehü khri phrüva. 
LUK.8.34	Süko füpü nhapati ketako dipü bi sheri tavo rünakolü, nadekolü posü. 
LUK.8.35	Süla thümako tapra dipü thita sheri pe, ta Jisu cevori mu Thümao ngo, püyo therükesuko tapra ketao, Jisu phece babata, ufüne khi, mu ukelü tsüba keta, side uko mpeta. 
LUK.8.36	Pü kengoko ukoce po küsü dipübide therükesüpo ukebü ketao sürho ta sheri posü. 
LUK.8.37	Süsa makro Gadarenes rüna kemetuko metü püpo tatano chota, kekrelamori uko mpeshu ketala; süla püta rulü lüde sala püra vota., 
LUK.8.38	Therükesu püyotade praketa-o püzü batanyü de püce chosü, vele Jisu pü ketsü metava, püce poti, 
LUK.8.39	Ta ntho ncelü votate, Jihova mhakezho n yo thikesü pü mi mhüngo thisüte, pütho pücholü vota, nadelü metü Jisu püyo mhakezho thi kesü povota.
LUK.8.40	Jisu sala voritice miko unüshude püzüyi, kekrelamori uko pü meri kebala. 
LUK.8.41	Hi he, mipü Jairus zitipü synagogue lü kezhomi ta vori nekütsü Jisu phece pü reshüta, side püpo tapücelü vorino chota. 
LUK.8.42	Kekrelamori pünupü mipü lebi kebao tsekerikena bari mhathi bata de sata tolizü vele pü tavozü ticethümako pügü tutu tata. 
LUK.8.43	Thenopüpü tütse kerikena thüzakrü tata, pü mhango keyiko metü khipü daru kesemi la ketseva, sizizori püthi kesürhoyi mo. 
LUK.8.44	Süpü tavori de pü bolaphre nisü, sizi sümetha thüza krümota. 
LUK.8.45	Jisu poti “sopü a jüsü?” Miko metü pü nimole zi ketasa, Peter püce poti mu püzü ketakosheri, kemethao, thümako n gü tutu ta, (nfüta) no, “sopü anisü” zitola? 
LUK.8.46	Jisu poti “humi ani süle, kekrelamori kekupü ayo taprate.” 
LUK.8.47	Thenopü resüyi (kevayi) mota, tatsü pü mhüjülü pü reshüta, dipüla pü tavo pünisüsheri popü thüma metüko mese süta, pü dipü bide sürho mhai tasheri posü. 
LUK.8.48	Pü thenopüce poti, “Anupü nnütate, n kemelü nthi meve süteho; nlümenü de tavotate.” 
LUK.8.49	Pü sükopo kebalü, mipü synagogue kezhoo celü tavori, de püce poti, nnupü sateho kemethao kebühitate. 
LUK.8.50	Vele Jisu süo se kesüce, püfü kelade poti, mpe hite, melü keyi lebizo, sizide thenopü veyito. 
LUK.8.51	Pü celü vori, mipüpori celü lü mota, Peter, James mu John ko lebisa, mu püpo püzuni, (thenopü nepo mu uzuni). 
LUK.8.52	Miko kra mu thekri thiba, vele pü ukoce poti, “krahite, thenopü satamo, vale zü kebazo.” 
LUK.8.53	Uko pükrünyü bata, pü sa keta se kebala. 
LUK.8.54	Pü ukopo cetavota, pübepü thenopü be ceyi (thezüyi) de poti, relipü, tasürite. 
LUK.8.55	Pü rüpü sala vorita, rekri thenopü tasürita, süsa pü ketico khapütsüno posü. 
LUK.8.56	Püpo püzu neko ungophita, vele pü ukopo mhathi kesüko pü mipü ceri pohino, ketüva.
LUK.9.1	Süsa püsaji mi kerikenako cü kengusü, mu keku khapü uko tsüsü therükesu hukeyi mu kethi thi menü keyi. 
LUK.9.2	Uko ketsüpü Jihova kede zhopo thi mu kethikeni thi kesürho sünode. 
LUK.9.3	Pü ukoce poti, neko revüla mhapüri pü hite, nthü, lesi, tsükhri, mori presa sheri, mori bola sheri kena khita hite. 
LUK.9.4	Nekota celü kehopülü lüsheri sülüba zode tasalatate. 
LUK.9.5	Neko züyi kemuko kehopüsheri neko nade sülü taprata ketoce, npheyo nyophasheri kekhuvate, rüna süo metsü kesü zasi. 
LUK.9.6	Uko taprata side jüyikeve zhopothi rüna metülü, mu kethi thi kesürho sü. 
LUK.9.7	Herod tetrarch (governor) püsüko kethi seba. Pülü kehokero (meyhu) thita, kekrelamori humi pücepoti John saketa-o rhüla sütele sizi süta. 
LUK.9.8	Humi poti, Elijah lavorite, kekremiko poti, saju kepomi hijü voketako (saketako) rhüla vorite, 
LUK.9.9	Herod lüti, I john pi veve, püsopüta, I püju seshu bate, süla püngosünyü tata.
LUK.9.10	Apostleko voritice uko thi keyiko pü püce posü, pü ukozü mikedira cejükesa pülü Bethsaida nadeko yizulü vota. 
LUK.9.11	Thümako süse kesü püsa mejivorita, mu pü Jihova kede jupü ukoce posü; mu uko thikesürhosü moze kesuko yhi kesürhosü. 
LUK.9.12	Tüsozho vota kezüce, methakeyiko püce vori (mikerikenako) de püce poti, makroko ketsü metavate ukopo rüna ukhüce tavo keba kezüthi mu u ketico ngoyi ketola; uko kesa cejü hico ba ketala. 
LUK.9.13	Pü uko ce poti, neko mhapü ukopo tiyite, uko poti, tsükhrida püngu mu fü kena kezü bamole, uko tavo thüma metüla mhakhriyi kemosa. 
LUK.9.14	Kekrelamori uko thüma nyepüngu ta ketala, püsajikoce poti, ukopo hiepüngu kezü kropü thi bayi te, 
LUK.9.15	Uko sübi thiyi, mu ukopo bayi, 
LUK.9.16	Süsa pü fü kena mu tsükhrida püngu khiyi, tüyo peyi, de pü jopü süko yosü süko cephro süde khapü methakeyiko po kezapü makro tsüsüno khasü. 
LUK.9.17	Uko metü tiyi, de meguyi, süsalü tishoko kengupü merha kerikena chuyi.
LUK.9.18	Pü lebi kechothi bari, methakeyiko püce ba; pü uko ketsode, “thümako apü sopülizi baya?” 
LUK.9.19	Uko püce poti, John Baptist lezi bate, humi poti, Elijah lezi bate; kekre miko poti, saju kepomi hijü vo ketako mepüle zi bale (rhüla voritale). 
LUK.9.20	Pü uko ketsode “vele neko apü sopüle ziba”? Peter püjü kelakesü, Jihova, Khrista zole. 
LUK.9.21	Pü rekrisü ukoce poti, mhasüo pü mipü ceri pohite.
LUK.9.22	Thümanuo mhakekrolü kemezhe zoto, mehimi, thevo kezhoko, mu lesikeseko pü melavato, mu pü dokhri vato, side zhosülü rhüla sütato.
LUK.9.23	pü uko metüce poti, mhace thüma humi asamejito lize, pütho pü mela va moze su, pü Cross (n phe medü) pü asameji mozesu. 
LUK.9.24	Kekrelamori pü kerhüro kelayi nyüsa tisa pü medi vato, vele pü kehü medi va lize, alano, süo ngolayito. 
LUK.9.25	Mhace mipü cejü metü prapü püzhü thiyi zori pü medi vaze, mori pühu vaze, kedipü kemeve ba.? 
LUK.9.26	Kehopüri ala mengata lize mori ajükola sheri, thümanuo zapozale thide Püpo mu tüyochoyiko zü kiri tinha püri (sheri) püzapo menga tato.
LUK.9.27	I nekoce jüthopü posüto, hice ketha humi Jihova kede ngokemothe sata keho kropü tha. 
LUK.9.28	Pü hikopokevasa, Peter, John, mu James ko zü cejütuyokho, kechothi ketola. 
LUK.9.29	Pü kechothi kebace pühü thimekre prarita, pü füneko megapü vava türüprü prari ta. 
LUK.9.30	Hihe, thüma kena püzü kerethi bata, süni Moses mu Elijah ni. 
LUK.9.31	Zapozale thide mengosü, kepo keti püco lize püpo dipüsü Jerusalem lü thimo shüta sheri kepo. 
LUK.9.32	Vele Peter mu püzü ketani zünyü bata, uko co kesürice pü zapozale kethi ngo mu püzü kebani sheri ngo. 
LUK.9.33	Uni püzü kekho ketace Peter püce poti, kemethao, hako hice vori tsühi verizo; hakopo kereshüce 3 (sü) thisü toma, pü nla, pü Moses la mu pü Elijah la; dipüla pü süpo ba sheri pü semo. 
LUK.9.34	Pü sizipo kebalü kemhüpü kiri de tavo uko zhu yita, mu uko mpe bata kemhülü lü ketala. 
LUK.9.35	Kemhülü thefüpü voride poti, hiohi anu akhrüo zo, püfü reniyite. 
LUK.9.36	Mhafü-o ta ketasa, Jisu lebi bade ngoyi, uko mhasüko pü mipü ceri pomode khapü meta, uko kengoko.
LUK.9.37	Süsanha uko cejütuyo kiri tice thüma kekro tavo püzü kesü. 
LUK.9.38	Thüma krolü mipü semüto de püce poti, Hihe, kemethao, nce choyo, anu pesütehe, kekrelamori anu pü lebi zole. 
LUK.9.39	Kesu rüpü pütüyi de pü methi mu püpo mhütsa melu tatale, püvü kesüsa pü khava tatayo. 
LUK.9.40	I nsajiko pühu vano posü, vele uko thiyi hote. 
LUK.9.41	Jisu püfü kelasü de poti, neko kemelü kediko mu kebü keta shuyeko, apo dithe pü neko zü bata, mu neko khrühi zo bata? Nnu zü hice vorite. 
LUK.9.42	Pütavori züri, therüo pü kedüsü püpo retuta, side pü cerhasü, Jisu mesakemo rüpü kethisü, mu natsio thi kesürhosü; de khapü püpo tsüsü. 
LUK.9.43	Uko metü Jihova keku ngopü ungo shuta, vele Jisu uko ngothi kebace sajiko cepoti.
LUK.9.44	Hikopo neko nilü lüte, kekrelamori thüma Nuo tüpü mibelü sü vato, 
LUK.9.45	Vele uko ke po süo seyimo, ukola kevapü meta ketala, süla uko lüyirimo; mu uko kepo süo ketsori mpeta,
LUK.9.46	Ukolü sopü kezhotho thito sheri mhalü bata, 
LUK.9.47	Jisu uko lüdo seyi, de natsimipü khapü ukodolü methasü de. 
LUK.9.48	Uko cepoti, sopü azalü thümane hio züyi sheri azü yizo, mu azükeyimi a ketsü kesüo ri züyi yo; kekrelamori nekodolü kenithoo sü kezhothoo thito.
LUK.9.49	John püfü kelasü, poti kemethao, mipü nzakhi therükesu hu tade hako ngole, hako pü khasüte, kekrelamori pü uko zü tamo tila. 
LUK.9.50	Jisu püce poti, pü khahite, kekrelamori uko metsu kemomi sü ukokromi zo.
LUK.9.51	Pütü tsovori ketabi pü Jerusalem lükho ketosü lüsü ta, püzü pü süpe zo vota. 
LUK.9.52	Jü choyimiko ketsü pü pü mhüjü sü mu uko tavo rüna keni pülü lüyi. Samaritan rüna, püla thethi kesü ketola. 
LUK.9.53	Uko püzüyi muta, kekrelamori pü Jerusalem lü kho ketola. 
LUK.9.54	Pü sajiko James mu John ni poti, Niepoo, nmedo lize hako me tüyo chosüde kiri uko thüva toma, Elijah thi kesü bide? 
LUK.9.55	Vele pü rügüsü ni kethita, neni dipü rüpü zhorüle sheri semo. 
LUK.9.56	Kekrelamori thüma nuo mi kerhüro meka ketola vorimo, vele uko kelasü ketola, mu uko ta rena kekre pülü vota.
LUK.9.57	Uko chodelü tavo kezüce, mipü püce poti, Niepoo, no dipüce voto sheri I n saji thitatole. 
LUK.9.58	Jisu püce poti, mesüriko ucene, tüyorako ukro ba, vele thüma Nuo püpi khakesü thiri di. 
LUK.9.59	Pü mikekre püce poti, asameji yite, vele süo poti, Niepoo apo tavo apo khrüva merate. 
LUK.9.60	Jisu püce po kesü, kesami po pü kesako khrü vate, vele no tavo Jihova kede zhopo thisüte. 
LUK.9.61	Kekremipü poti, Niepoo I nsa meji tole, vele apo tavo ukoce vebate sizi mera vate, acelü kebakoce. 
LUK.9.62	Jisu püce poti, mipüri metho dico tüsü püba regüsala püsaco kepemi Jihova kede po shümo.
LUK.10.1	Mhahiko salü Niepoo thüma kekre hethüna ketsüsü, mikena na de pü mhüjülü ketsü pü nade metülü sü, pü voketo kolü. 
LUK.10.2	Pü ukocepoti, yirü keto bashüte, vele rüketomi tsarizo, süla yi Niepoo ce chosüte, püpo yi kerümi ketsüpü yirülü sü ketola. 
LUK.10.3	Tavote, I neko ketsü süzüho, teko ketsü pü sace dolü kesübi. 
LUK.10.4	Presabü, mori pheku, mori lesi sheri püta hite; cholalü mipüri reshütahi. 
LUK.10.5	Celü kehopülü lü sheri, theralü, thelü kemenü (kezüküve) po cehilü bayite side posüte. 
LUK.10.6	Mhace cesülü kezükeve ba lize thelü kemenü süo bayi toho, molize thelü kemenü süo n yo la vori tato. 
LUK.10.7	Ce sülü keti kekra khapü n ketsüko timu krayite, kekrelamori mha kethimi püzhokhro ngokeyi mesü, cepülü ba zote, kekrelü vo hite. 
LUK.10.8	Neko nade kehopülü lüzori mi mhakhapü neketsüko timu krayite. 
LUK.10.9	Kethimi thi kesürho süte, sülü, side ukoce Jihova kede vori ba keta posüte. 
LUK.10.10	Vele neko nadelü kelüce, mi neko züyi muta lize, rüna sülü tapra tate, ne pra kezüce hiziti posüte. 
LUK.10.11	Nyopha ne nadelü hako phe kopü ketako sheri kekhupü ne rüna metsu süzüho, Jihova kede nece vori. 
LUK.10.12	Vele I nekoce posüto, sünha rüna süo ju Sodom rüleno hüyi reyiku tato.
LUK.10.13	Hesheherü chorazin, hesheherü Bethsaida, mhatho ungo keti thipü Tyre mu Sidon lüko sü lize nece thi kesüko biti, hi mhüjü uko thelü rede batato, de uko gakhrofü mu megünyo lü bata te vele. 
LUK.10.14	Vele jünyo keti ketonha Tyre mu Sidon ni rele neko relece reyiku tato. 
LUK.10.15	Capernaum no nthi kerekrüpü kho tüyotso keba thi siri n kelhupü mezalü sü vato. 
LUK.10.16	Somi nekofü reni sheri afü reniyi, somi neko thalice ta sheri a thalice tazo, süla a thalice ketami sü aketsü kesüo thalice tazo. 
LUK.10.17	Mi hethünako rethu (rechü) de ta sala vori, de poti, Niepoo therükesuko sheri nzalü hako khrote (füzüthite) 
LUK.10.18	Pü ukoce poti, Hihe, Satan tüyo metha kekrithi cejü kiri keta I ngo ho. 
LUK.10.19	Hihe, I keku pü nekotsüve, nhibü, sebako kedü vaketo, neko ngomuko pi keku mhapüri neko methiva keho. 
LUK.10.20	Mhasükola neko nüta hite, rüpüko kha neko khro sükevala; vele neko za thopü tüyo meta ketala neko rechü yite. 
LUK.10.21	Pütü sülü Jisu ri rechüto, pü rüpülü, de poti, “I n meza, Apo, tücejü Niepoo, mha hiko kesemi mu kemerhüko mhüjülü kevapü meta de halapü natsi theba thejüko meka sü, Apo, sizi ti n nü ketala.” 
LUK.10.22	Apo mha metü khapü atsü süte, mipüri Nuo sü semo, vele Pootho seba; mori mipüri poo semo, vele Nuo thozo, mu Nuo tho Poo sü thapü mika süyo. 
LUK.10.23	Pü regü metha keyiko ce vode uko ce poti, nemhüpü mha kengoko rüku thoko (thejo kepütho). 
LUK.10.24	Kekrelamori saju kepoko mu kedemi kekrosheri mha hiko ngosü nyüshu vorizo, vele ngo mote; neko keseko sesü nyüshuzo vele uko semote.
LUK.10.25	Thezhokesemipü süthayi de pü kedo ketola pü ketsoti, kemethao, kechothe kehü kalü thiyi ketola I kedipü thimoze suta? 
LUK.10.26	Pücepo kesü, thezho lesilü dipü thometa? No dipüle zide phriba? 
LUK.10.27	Püfü kelakesü, no n Niepoo n Rüo khrü mu rhoyite nmelü metü, nkeku metü, nkhrirarü, metü, n kelü metü; mu nsüzanumi sheri khrüpü ntho n kekhrü biyite. 
LUK.10.28	Püce pokesü, no potü süzo, hibi thiyi te, mu size no rhüyito. 
LUK.10.29	Vele pütho mezileti thinyü de Jisu cepoti, sopü asüzanumita?
LUK.10.30	Jisu püfü kela kesü, thümapü Jerusalem lü ta Jericho cholü kizü, ri ta süketimi dolü lüta, püfüneko khiva, pü rezasü, de pü khava tata, pü vüpü phesa mezüva. 
LUK.10.31	Pütüsüce thevomipü cho sülü tavo, püngo zo vele pü chorhe tata. 
LUK.10.32	Levimipü ta sülüvo, püngosü thethi sülü cho kekrepülü ta vota, 
LUK.10.33	Vele Samaritanmipü revükhi pü kezülü vori, püngosü de püphi mezheta. 
LUK.10.34	Ta püce phe de pü rezakuko therü mu phasü, tirü mu hezo lapü süko khrüva, pü khapü pü khonu (gada) yo süyi, de pü züvo prolü süde pü theküsü. 
LUK.10.35	Süsanha pütata, pü presa (raka) kena pü (pü theküo tsüsü) cieniepo-o tsüsü, de püce poti, pü thekü menu bate, I tala kevori ce no mhakekre ketse kevako I shupü ntsü vato. 
LUK.10.36	Thüma misüko sopü mizhü süti ketako belü kemezhe ketao süzanuta? 
LUK.10.37	Pü pokesü, püphi mezhe kesüo zo, süsa Jisu püce poti, nori tavo sübiti thisüte.
LUK.10.38	Uko tavo kezüce, püta rüna pülü lüta, thenomipü püza Martha siti püba, püzüvo pücelü süyi. 
LUK.10.39	Pü sazüpü za Mary, pü Jisu phe ceba de jüko reniba. 
LUK.10.40	Vele Martha choyi kethi renade merezoba, ta püce vori, de poti, Niepoo, asazüpü alebipo mhathoko la mere zoba tino n lüni mozome? Püpo tavori akhrühi süno posüte. 
LUK.10.41	Jisu püfü kelasü de püce poti, Martha, Martha, no mha kothi mere zoba, mhakekrolü. 
LUK.10.42	Vele khimokesu, mhacopü lebizo, Mary no mhakeve süo kedayiteho, mha süo pücelü khipü tata hote.
LUK.11.1	Jisu kechothi keba tüpülü thethi pülü kechothi la ketace, mipü püsameji tade püce poti, Niepoo John püsajiko metha kesübi no sheri kecho kethizho thapü hako meka süte. 
LUK.11.2	Pü ukoce poti, neko kecho kethice hizi thite, hako po tüyokebao, nza kemesao thiyite, Nkede thivorite; Nmedo thiyite cejülü hiri pü tüyo bi süte, 
LUK.11.3	Thathava (tüsonha) kha pü hatsü süte. 
LUK.11.4	Hako kephoma va hatsü süte, hari mi hakoyo kekri ketako vapü ketsübi. Hazü medokephilü lühite, siziti mole keshülü hakela yite.
LUK.11.5	Pü ukopoi, neko humi ukhrethomi ne de mesotülu ta pücevo, de püce poti, Azü-o, tsükrida sü kha atsü süte. 
LUK.11.6	Kekrelamori azümipü revü ace voritele, mu I mhapüri khapütsüti bamote. 
LUK.11.7	Pü celü bade lüti, akebü hite, cekha khave, anuneko sheri azü thezilü züte, Itasü mhapü ntsüsü hote. 
LUK.11.8	I nekoce posüto, pütho tasü mhakha pütsü mozosheri, süo püzümi tila pütü kemoce zosheri, pü tasü de mha pü sümokesudü khapü tsüto. 
LUK.11.9	I nekoce posüto, chote khapü tsüto, phute, ngoyito; cekha kedüsüte, khri pütsüto. 
LUK.11.10	Kekrelamori chotimi ngoyiyo, kephumiri ngoyito, cekha ketu kesümi ri cekha khripü pütsüto.
LUK.11.11	Mhace miponepü unupüce tsükhri cholize pü ketsü kha pütsü tome? Mori mhace füpü chosü ze tenhipü pütsü tome? 
LUK.11.12	Mori pü thevüjü cho süze, seba khapü tsütome 
LUK.11.13	Mhace nekesumi zori mhakeveko kha nenuneko ketsü do se lize, neko Po tüyo kebao Kemesa Rüpü kha pücecho kebako tsümo tome?
LUK.11.14	Pü therükesu jüpoyi keho rüpü husü. Kesu rüpüo taprata, jüpoyi kehoo jüpo yita, süla thümako ungothi ta. 
LUK.11.15	Vele humi poti, Beelzebub, therü kesuko kezhoo züde kesu rüpüko huba. 
LUK.11.16	Humi pü medophide tüyo zasi phuta. 
LUK.11.17	Vele pü uko lüdo seba, süla ukoce poti, kede kehopüri kezaphro ta lize pü kede ditato; cekro kengomude kezata lize cekrosüo retu tato. 
LUK.11.18	Mhace Satan sheri püdolü kengomu ta lize pü kede dipü bide bayita? Kekrelamori neko lüti, I Beelzebub zü rüpü kesuko zü tayo ziba. 
LUK.11.19	Mhace I Beelzebub zü rüpü kesuko huba lize, nenu thepumiko sopü züde huya? Süla neko ne ketito (sheco süko). 
LUK.11.20	Vele mhace I Jihova kede voriba keta sejo mote, nekoce vori bate. 
LUK.11.21	Thüma kekumi keredepü pükedeba füba tisa, pümhapüzhüko krü bayo, 
LUK.11.22	Vele püce kukutimi püce vori talize, de pümeniva, pü melü keba rineko khi pütata, de püzhüko mpre yita. 
LUK.11.23	Sopüno azü tamo sheri pü ametsu ta, sopüno azü mha kengu kesayo moshele pü mha püzhüko kelhu vayo.
LUK.11.24	Therükesu rüpü thüma püyo taketa ce, pü thethi keshükolü voyo, pü kerelü thi phude, ngoyi mo ketace pütasala pükehüthi tapra ketalü lavo tayo. 
LUK.11.25	Pü tavori tice ce süo methu ba mu ketsopü mezü ngoyi. 
LUK.11.26	Pü tavo püceri sukuti rüpü thüna züvoriyo. Uko tavori sülü hüta; thümasüo kehü thelaco keraceri suku tayo. 
LUK.11.27	Pü süko po kethace, theno mipü pü krolü semeto de poti, “thenomi nobu sopü n nune pü sheri thejokepütho, sosopüpü no sheri.” 
LUK.11.28	Püpoti. Vele, Ile, süo ceri sopüno Jihova jüko reni mu khiyi sheri süo thejo kepütho.
LUK.11.29	Thümako tavo kefükeyice pü ukoce poti, tsünumihi nuhü kesupü, uko zasi phutayo, zasi kha uko tsü hote, Jonah saju kepo yo zo kemosa. 
LUK.11.30	Jonah yo zasi khapü Ninevimiko tsüsü, sü bide thüma Nuo yo tsü kehü nuko tsü süto. 
LUK.11.31	Mekhroco kedepü sürei de tsünumiko yo sheco thito, de uko mejo tato; kekrelamori pü cejü valalü tavori de Solomon mhase ri ne, hihe, Solomon ceri zhoku tipü hice tha. 
LUK.11.32	Nineveh thümako tasü tsünumi zü thayi de uko mejo tato, kekrelamori uko Jonas zhopola thelü redeyi ketala; Hihe, Jonas ceri zhoku tipü hice tha.
LUK.11.33	Mipüsheri meto khapü keresülü süva yomo, mori kha merhakhro süyo mo; vele kha metobayo süde thüma kevoriko po mhango ketola. 
LUK.11.34	Themo kevesü umhüzo, nmhü ve kebala upho (nmo) metü vekrü bayo; vele nmhü vemo ketasa npho metü züte. 
LUK.11.35	N yo keba kebao la menuyite, zübüta mo ketola. 
LUK.11.36	Mhace nmo metü vekrü ba lize, püceri zü ta moze, meto keve mhava vekrü keba bi. 
LUK.11.37	Pü mhapo kebace Pharisee mipü püpo tavo pücelü mhatino püphu vori, pü tavo de mhati ketola bayi. 
LUK.11.38	Pharisee-o püngo kesüce pübe metü ra kemola püngo thita, mhaketi mhüjü.
LUK.11.39	Niepoo pücepoti, tsühi ne Phariseemiko chozuco tehe mefü thikemesa phiyo, vele ulüco mhakesu kelü mu kerhoko chu pü tayo. 
LUK.11.40	Ne kemeloko, chozu thi kesüo thelü laku sheri thisü mo me? 
LUK.11.41	Vele mhakha mitsü mi Za süte, no thi kebabi, hihe, nla mhametü mesazo. 
LUK.11.42	Vele ne Phariseemiko kesukerho, nreko zakeri zapü mhakenitho kori khasüyo, gako sheri, si neko yo Jihova kekhrü zalü kejütho mu kekhrü di no; hiko thiti mesüzo mu kekreko sheri thimo keta mesümo. 
LUK.11.43	Phariseemiko, kesukerho, neko Synagogues kolü theba kerekrü kolü ba, duka kolü thüma kelu tayo. 
LUK.11.44	Phariseemiko, lesikeseko, yo kesukerho, kethera ketako; neko mhakhrelü ngokemo bi, thümako sükoyo ta voyo upi se kemola
LUK.11.45	Thezhokesemipü püce poti, kemethao no hako sheri meshude pobate ile, 
LUK.11.46	Pü pokesü, neko thezhokekhiko yo kesu kerho, mipo püyi keho thezhoko kha mipo püyo, mo neko becüne sheri püjü yomo. 
LUK.11.47	Nekoyo kesu kerho, neko saju kepoko mhakhre chüsü de neponeko süko dokhri süyo. 
LUK.11.48	Nepo neko thi kesü neko zhopo kozo, uko süko dokhri süzo, neko süko mhakhre chüsü. 
LUK.11.49	Süla Jihova mhase po kesü, I saju kepo mu Apostleko ketsü süto, süko humi ukopo dokhri to mu methi meni to. 
LUK.11.50	Thajü saju kepoko za mekrü kesü metü vo thaketso tsüdo nuhüko po shu tato. 
LUK.11.51	Abel za mekrü kesülü vo Zacharia ketso kereshüce dolü mu kereshüba yo; I nekoce potüsüto, süko metü vo tsü nuhüko yo kutato. 
LUK.11.52	Neko thezho kekhikoyo kesukerho, neko mhase cabi khipü tate, neko sheri thiyomo mu mipori süko zümu. 
LUK.11.53	Mhahiko püpo kesüsa, lesikeseko mu Phariseeko püpo mhaposasü ketola pu kethuta. 
LUK.11.54	Püri bata, mu pütalü kepo tüyi ketola side pü mejo ketola.
LUK.12.1	Thüma phriphayi keho tavo kengu keyice uko hunehu kedü vota, pü sajiko cepoti, Neko Pharisee kethera ketako khre yo menu yite. 
LUK.12.2	Hupü kemetako mhapüri kehala sümo taho; mori resü ketako semo keta bamo. 
LUK.12.3	Süla no tüzülü pokesüko cetuyo po mese metosüto. 
LUK.12.4	Azüneko I nekoce posüto, uthiupho dokhri ketio mpe hite, uko süpi mhathisayi keto basamote. 
LUK.12.5	Vele I mejü neko sopü mpe moze susheli posüto, mpe moze kesuo sü dokhri kevasa ne kegüdüpü mezalü sü va ketoo pü keku keneo, I posüto pü mpe yite. 
LUK.12.6	Cükhra püngu pü presa kena khriyi yo süko püri Jihova mhüjülü rükramo keta bamo (semo keta bamo) 
LUK.12.7	Vele npithapri metü phriyi te, neko mpe hite, kekrelamori neko cükhra kekroce sheri uma neku. 
LUK.12.8	I neko ce posasüto, kehopürei thüma mhüjülü aza phrakesüo, Niepoo sheri tüyo Jihova choyiko mhüjülü süko phrasüto. 
LUK.12.9	Vele thüma mhüjülü a phramu ketami I sheri tüyo Jihova choyiko mhüjülü phramo tato, 
LUK.12.10	Kehopü sheri Nuo kemetsu kepomi, kejovasü to vele Kemesa Rüpü kethami kejo vasü ho. 
LUK.12.11	Uko neko zü synagogue kolü, shecomiko, mu kekumiko cevoto; neko kedipü poto sheri mhalü kedodu tahite. 
LUK.12.12	Kekrelamori Kemesa Rüpü bavüdo sülü mhapo kezüko nceposüto. 
LUK.12.13	Thüma krolü mipü püce poti, kemethao ajürao ceposüte, püpo kalü mhako azü kezayi ketola. 
LUK.12.14	Pü pücepoti, “thümao, sopü a thipü mha keza ketimi thisü tola mori shecomi thisü ta, neko pi?” 
LUK.12.15	Pü ukoce po kesü, menuyite, mhakeholü uce riyite, thümapü kehülü mhakekro kengu keyilü bamotila. 
LUK.12.16	Pü jüvepü ukoce po kesü, kenemipü cejülü mhakekro ngoyi. 
LUK.12.17	Pütho pülü lüti, I kedipü thita, kekrelamori amhako kengu yi keto thethi basa mote. 
LUK.12.18	Pülüti, I hizi thito, ahaceko cele (rhü) vato, de thi mezhoyito; mu sülü ahako mu azhüko kha kenguyi tato. 
LUK.12.19	I athi apho cepoti, relüyite, no mhakekro tütse kekrola kengu metave; krokrü tate, ti mu krade nnü bata te. 
LUK.12.20	Vele Jihova püce poti, no kemeloo, tsüzi n yo nrüpü zü tata to; sizitalize mha süko sopü zhü thitata, no ntho nla mha kengupü kemetako? 
LUK.12.21	Süla sübi pütho püla mhakengu yo, vele Jihova la pü mhane kemoo sizi tato. 
LUK.12.22	Pü sajiko cepoti, süla I neko ce posüto, nekehü la mhapüri medo thahite, no dipü tita, mori n mola dipü khi be meneta ziti. 
LUK.12.23	Kerhü (kehü) ketico ce veku, mu uthiumo sheri fünece veku. 
LUK.12.24	Tüyo rako rele lüsüte, uko tsava mori rüri yomo; uko tühace mori kengu ketice ri bamo, Jihova süko va thori thiyo, (ntheküyo) neko sükoce veku mome, türakoce? 
LUK.12.25	Neko mhalü medo kebala ne botho thepü ri thi pü rekrükuyi tome? 
LUK.12.26	Mhace neko mha kenithoo zori thiyi ho lize, dipüla ne dipüthide mhakekreko lü medo ba? 
LUK.12.27	Rübapü rele lüsüte, dipü bide uko hü mu mabaya, uko mhathi yomo, uko terhi thi (tachozü) yomo, siri I neko ce posüto, Solomon tho zori pü retso therho kethi thoce sheri keretso pü süko bimo. 
LUK.12.28	Mhace Jihova nha tha hüba sedo khapü melü süva keto retso thisüyo süze dithedüpü neko retso thisü mota; neko kemelü kediko. 
LUK.12.29	Neko dipü ti mu krato sheri süko lü hite, süko la nelü kemezhe de kehokero thi hite. 
LUK.12.30	Melü kemomi süko phu tayo, mu neko poneko süko khimoze kesu seba, 
LUK.12.31	Vele Jihova kede kethi phu mera yite, mhasüko metü kha neko tsü süto. 
LUK.12.32	Mpe pa hite, kro ketsako, neko po Pü kede kha neko tsü keto pü medo ketala. 
LUK.12.33	Neko, mhakebako zhu yite, kha ketsakhumi vaphi süte; neko khapü ne lekholü süyi, sühü po tiva keho cene, tüyo dita keho mhangu, kerügomi ri mori mhothsü tiri khipü tata keho. 
LUK.12.34	Kekrelamori n mha nzhü kebara n melü sheri sülü bayo. 
LUK.12.35	N chephayi mo n metopo tovekrüyite. 
LUK.12.36	Thüma uniepomi nolü hülü la vori ketofü kebabi, pü, sala ta kevori ce tavo cekha kedü sülize uko rekri cekhakhri süyo tibi. 
LUK.12.37	Choyimi füba uniepomi kevorice ngokeyi miko thejo kepütho; I neko ce posüto, püvori de püchephayi to, mu ukopo bayito, mhati ketola, side pü renapü uko tsüto. 
LUK.12.38	Mhace pü rifü kenalü vori lizo mori süolü vori zori tavo uko fü keba ngoyi tisa süko thejo kepütho choyiko. 
LUK.12.39	Hihi seyi te, mhace thüma kevemi kerügomi vori keto seba lize pü fü türü bato, mu püce mipo thi mesu vaho. 
LUK.12.40	Neko süla kerede pü bate, thüma Nuo dipü tülü vorito sheri sekemola. (Nelüba kemolü vori ketola). 
LUK.12.41	Peter pücepoti, Niepoo jüve hiopo hakoce mori metü koce posü home?
LUK.12.42	Mhakepe mipü Niepoo poti, jütho mu mhase ti cetami pü thipü mi kekhati thisü, püce pe ketola, ketico pü pütü tülü ukopo mhatiyi; sopü siziyi veta? 
LUK.12.43	Pü niepoo la vori tice sizi ba ngoyi lize veto. 
LUK.12.44	I nekoce posüto, pü khapü pümha püzhü metüpi kezhoo (kepeo) thi tato. 
LUK.12.45	Vele cheta süo pülü lüti a niepoo la vori mhai hote, mu pü choyi miko thepu thenoko vü bata mu keti kekra thi mezü bata. 
LUK.12.46	Ceta süo niepoo lüba kemo pülü vori ta, tüsozho, bavüdo, pü füba kemolü pü dothü phapha vato, mu pü khapü melü kemoko thethi lü sü vato. 
LUK.12.47	Ceta süo pü niepoo medo semo, pü kerede pü bamo, mori pü thino kesüko ri thimo, süla va kekro sürü pü püvü süta. 
LUK.12.48	Vele mhapüri sebamode mhathi ba ketao süpü vüzori kedopü kevü zoto; kekrelamori mhakekro mha melü kesüo püyo mhakekro choto, mhakekro khikeyi miyo mhakekro püpo khasüto.
LUK.12.49	I me kha cejülü süketola vori, I kedipü thita, mhace süosü to bata lize. 
LUK.12.50	Vele I jülo kepü püba, mhatho süo thitsüyi kemothe I thazoto. 
LUK.12.51	Neko I kezükeve khasü tole lübame, cejülü? Mo, sizi mori kelükreti khasüto. 
LUK.12.52	Kekrelamori mipüngu cepülü kebako misü mikena metsu tato, mu mikena misü metsu tato. 
LUK.12.53	u Po pünu metsuto, pünu püpo metsu tato, unupü püna metsu tato, püzu pü nupü metsu tato; thenopü pünu cemi metsu, pünu cemi püzu metsu tato, 
LUK.12.54	Pü ukoce posa kesü, neko kemhü nakroco prari kezü ngo lize türü ta keto neko poyito, sübiu türü vori tayo. 
LUK.12.55	Mekhroco tükhra voriti neko ngo lize, neko poti, tü thi tato (lütato) sizi bayo, mu sübide tülü tayo. 
LUK.12.56	Ne kethera ketako, neko tü mu cejü züyo kevekesu seyi ve; vele neko tsütülü kevekesu se kekre yi hola? 
LUK.12.57	Ile, neko thozori kemezi seyi hola? 
LUK.12.58	No n ngomumi züde shecomi (teshe keti) cevo, neko tsüdo thi kebabi, neko khapü pübelü süva lize, pü neko khapü sheco mi tsü vato, mu shecomi ne tüpü thejü celü süva keto lü mu seyite. 
LUK.12.59	I nekoce posüto, no sülü tayi ho tato presa kenitho (thela) shutsüsü kemothe.
LUK.13.1	Galileemiko thüzapü kereshülü kenekerhü keva Pilate-e no thi kesü humi püvo püce posü. 
LUK.13.2	Jisu uko fü kelakesü, Galilee misüko thüma kekreko ceri phomaku tilame? 
LUK.13.3	I neko ce posüto, sizimo, vele neko thelü redeyi kemosa neko sheri süsü bide ka tato. 
LUK.13.4	Ukomi keritütha Siloam dahu yo retutsü uko vakhri va, süko Jerusalem lü kehü miko metü ceri phomaku teme? 
LUK.13.5	Mozo, vele neko sheri nelü redeyi kemosas süko bide kata zoto.
LUK.13.6	Pü jüve hio ri posü, mipü chüdü sü khapü püzhelü shusü; mu pü tavori de püse phu, ngoyi mota. 
LUK.13.7	Pü tavori de tizhe kefü-o ce poti, Hihe, I tütse sü chüdüse phu vori, ngoyi mote; ve vate, dipüla pü khapü cejü thethi khapü bata? 
LUK.13.8	Püfü kelakesü, Niepoo tetha tütselü sheri khapü mezüte, I püphece nyorho khapü vasüto mu mesa süto. 
LUK.13.9	Mu mhace zhüyi lize vezo, mota tisa mhace no süo veto lize vevate.
LUK.13.10	Pü Sabbath nha synagogue lü kemetha thiba. 
LUK.13.11	Süce, hihe, thenomipü püche cu ketapü tetse keritütha tha medüyi ho tata. 
LUK.13.12	Jisu püngo süde pücüpü püce süyi, de püce poti, thenopü nthathilü nphrü süteho. 
LUK.13.13	Pübe chopü püyo sü, mu metha thenopü tha medü yita, de Jihova zapozale posüta. 
LUK.13.14	Synagogue lü kezhoo pülü mejode poti, kekrelamori Jisu Sabbath nha püthi kesürho kesüla; zho shurü mhathothiyi keve tüsozho ba, süko dolü mithi kesürho sürive, thüma süko dolü mhathi ti mesü; vele Sabbath nha thi ti mesümo. 
LUK.13.15	Niepoo püfü kela kesü, no kethera ketao, neko mipü pütho pünyü züvo jü mekra sü yo mome sabbathnha zori? 
LUK.13.16	Thenopü hio Abraham shuye mipü Satan püphapü tate tetse keritütha, püpha phrü süzü mome, Sabbath nha? 
LUK.13.17	Pü hiko po kesü sa, pü kemetsuko mengata, thümako metü rechü ta pü mhakezho zapozale thi kesüla.
LUK.13.18	Pü poti, Jihova kede dipü zü kemede süta? 
LUK.13.19	Süosü Gakre si pü bi, mipü süo khapü tizhelü sosü; cüsüri de ma mezho sü sübo pü thita, tüyo rako sherü vo relüyi yo.
LUK.13.20	Pü posa kesü, ‘I kedipü pü Jihova kede mede süta?’ 
LUK.13.21	Süosü, thenomipü tehe sü kechu pü metsü pü merhalü meta, metü cüsüri kemothe.
LUK.13.22	Jerusalem chodelü kevo nadeko mu natsü kolü pü revü kevo chodelü pü mi metha. 
LUK.13.23	Mipü püce poti, Niepoo kelakeyi thüma tsazo tome? Püfü kela kesü, 
LUK.13.24	Kharü kemerülü talü ketola thehe thite, I nce posüto, thüma kekro sülü lü keto thehe thizoto vele lüyi ho tato. 
LUK.13.25	Ce niepo mipü tasü de cekhakhava, mu neko tavo chozuco thayi de cekha kedü, Niepoo, Niepoo, cekha khri süte; mpü neko fü, kela kesü neko dipü ce vori sheri I neko semo. 
LUK.13.26	Neko süsa püce poti, hako n mhüjülü mhati mhakra bazo, mu no hako chodekolü hako metha tayole. 
LUK.13.27	Vele pü poti, I neko ce posüto, neko dipü cevori sheri I neko semo, Acelü tata te neko mhakesu kethiko. 
LUK.13.28	Sülü uko kra mu uhu thezhepü ba tato, neko sülü abraham, Isaac, Jacob mu saju kepomiko ngoto, Jihova kede thilü, mu neko hu kevalü. 
LUK.13.29	Nathoco, nakroco, mesoco mu mekhroco ta Jihova kedelü vorito. 
LUK.13.30	Hihe, nu ketako tara vori tato mu kerami thelaco vo ta to. 
LUK.13.31	Sünhasü Pharisee mipü ta vori, püce poti, no ta chozu votate, tatate, kekrelamori Herod n dokhri vato bate. 
LUK.13.32	Pü uko ce poti, neko tavo sace tsüo ce posüte, Hi he, I Therü kesuko hu sü, I sodo mithi kesürhosü mu zhosü nha I vetsü tato. 
LUK.13.33	Sizo sheri (kehothi sheri) I tha, sodo, mu sanha, süsanhako chode taba zoto; kekrelamori Jerusalem lü saju kepoko kata motila.
LUK.13.34	O, Jerusalem, Jerusalem, kedokhrio saju kepoko, ketsüpü nce kesüko süko no ketsüpü süko vakhrisü, I n nuneko cüpü kenguyi nyüzo vele, vükrü pü pünuko kengu pü püsikhro vükeyi kethibi; vele no mute. 
LUK.13.35	Hihe, nce po methu tato, I neko ce potü süto, nekopo angoyi hote, neko “Niepoo zalü kevorio thejo kepütho” sizi vori kemothe.
LUK.14.1	Vapü Jisu Pharisee krüta mipü celü mhati tole tavozü Sabbath nha, miko püpe türü püba. 
LUK.14.2	Pü mhüjülü kethi (dropsy) mipü süceba. 
LUK.14.3	Jisu thezho keseko mu Phariseemiko ketso de poti, Sabbath nha mithi kesürho kesü thezho me m a? 
LUK.14.4	Uko kemekre bata. Süla Jisu püthi kesürho süde pü ketsü metava. 
LUK.14.5	Jisu ukoce poti, mhace mipü pünunepü mori püthopü retu jüfülü lüta lize, süo sü Sabbath tüsozho nha ta zori neko rekri süo süphra prari ta mo tome? 
LUK.14.6	Uko püfü kelasü mota.
LUK.14.7	Misothi kebako therho bayo keda de tavo ba ketango kesüce Jisu jüvepü posü. 
LUK.14.8	No nolü hülü kevola mi ncü kesüce, tavo theba kerekrülü bata hite, kekrelamori mi kekre nce meleku timi n niepoo cüpü meta sheri no semo tila. 
LUK.14.9	N nieposo-o tavori de nce, n thethi (nba) kha putsü vate sizilizo no ta kerenulü kita ketola m u no renümo tato. 
LUK.14.10	Vele ncü kesüce, no tavo theba kerenutho lü ba merayite, n nieposo-o ta nce vori de poti, azü-o, no kerekrülü kute, sizilize nzü keba thüma metüko mhüjülü no therho ngo yito. 
LUK.14.11	Kekrelamori somi utho uthi kerekrü pü tayo sheri thi renu vato, vele somi uthi kerenu pü tayo sheri thi kerekrü sü ketola. 
LUK.14.12	Mi cü kesü niepoo cepoti, no mipo ncelü mhati tole cü kesüce, n khrethomiko, mori nsajü jürako, mori ncekromi, mori mha kenemiko cü hite; uko nposhu vato. Mori n cü sala vato. 
LUK.14.13	Vele no mizüvo hi tice, kedimi, pheyhomi kerengami, mhücemi cü süte. 
LUK.14.14	No thejo ngoyito, kekrelamori uko npo shu salayiho tila, mu no kemethako rhüla kesüce nshu sala süto.
LUK.14.15	Mha ketilü resoko mipü süo sekesüce, puce poti, “kehopüri Jihova celü mhati ketomisü thejo kepütho.” 
LUK.14.16	Süsa Jisu puce poti, thümapü mi kekro cüpü pü celü mhati nosü, 
LUK.14.17	Mhati keto tülü pü thekümi ketsüpü cüpü kemetako ce posü, tavorite mha metü kerede pü mezü te. 
LUK.14.18	Vele uko metü thiyi sutale sizi tsota, thüma kerao poti, I cejüpü khripü meta, mu I tavo süo pemo sute, akejo vasüte. 
LUK.14.19	Kekremipü poti, I metho mha kethipü püngu khripü meta, I süko züvo mhathi to bate, I vori hote, a kejo va süte. 
LUK.14.20	Kekremipü I ceyo yite tsüdo cehi, I süla vori yi hote. 
LUK.14.21	Süla choyi kethio ta sala vori süko pü pü niepoo ce posü siri niepoo pünü moshuta, de pü cetao ce poti, rekri tavo chopü kolü chotsu kolü metü rünalü mhakedi miko, lahemiko, mhücemiko, mu pheyhomiko zü vori te. 
LUK.14.22	Miceta-o, poti, kezhoo n kepoko thitso süte, siri thethi kekro meshopü balu, 
LUK.14.23	Süsa niepoo poti, ta cho metülü vode thümako kemuthi zü vori te, sizide acelü chuyi ketola. 
LUK.14.24	Kekrelamori I neko ce potü süto, cüpü kemezüko mipüri acelü mhati mo tato
LUK.14.25	Thüma kekro püzüta, pü regü sü ukoce poti, 
LUK.14.26	Mhace kehopüri acekevoriko, upo, uzu, ucemi, ununeko, usazüjüra, ulipüko ngo metsü ta kemomi, utho ukerhüro sherei, sümi asaji thishümo. 
LUK.14.27	Pütho pü cross pü kemomi asaji thi shümo.
LUK.14.28	Neko mipü dahu fü keto rhüyi, ba merayi de püma sosü, Thitsoyi tome ho shi? 
LUK.14.29	Molize shüdü sü de süo thitsoyi hota, Thüma metü pükrünyü ta. 
LUK.14.30	Miko poti, thüma hio shudüsü thitsoyi mote.
LUK.14.31	Mori kede mipü kedekekrepü zü therithi tole zütatice, bamerayi de pükerüko sosü kemoba me? Thüma nye keri keba, püzü kesü tolizü thüma nye mecü zükesü keto. 
LUK.14.32	Mori kro kekreo chokecholü ketace pü thüma ketsüpü kezüküvela jüchoyi khasü. 
LUK.14.33	Sübi kehopü seri pü kebako khava meramode a sajimi thiyiho.
LUK.14.34	Metsa veshu, vele metsa zori pükekhrü bamo ta lize dipü khipü thi mekhrüyi veta? 
LUK.14.35	Süo sü cejü la vemo, mori khapü methobü ri thiyi su; thümapo kegükeva thi vayo. Püni kebami po reniyite.
LUK.15.1	Süsa mali miko mu kephomamiko püfü renitole vori. 
LUK.15.2	Pharisee miko mu thezhokeseko panyode poti, Thüma hio kephomako zü mhatiyole.
LUK.15.3	Pü ukoce jüve hio pü posü. 
LUK.15.4	Neko mipü teko krapü keba dolü pü mediva lize hethecü thecü khapü nhalü mezüde tavo pü diketa-o phu kemo sopüba? 
LUK.15.5	Pü süo ngokeyice pü pübokayo süyi rechü tavorito. 
LUK.15.6	Pücelü voride pükhretho mu püzanu miko cü kenguyi de ukocepoti, azü nenüyite, kekrelamori a teko di ketao ngoyi ketala. 
LUK.15.7	Sübi tüyo sheri kephomamipü thelü rede keyila unüyo, mi hethecü thecü kemathoko thelü rede mori vetiko.
LUK.15.8	Mori thenopümipü presa keri bade pü mediva lize pü me metosü de celü chokemesasü presa süo phukemo so püba, ngoi kemothe? 
LUK.15.9	Thenopü süo ngoi ketasa püzümiko mu püzanuko cükenguyi de poti, azü nenüyite kekrelamori I presa medi kevao ngoyi ketala. 
LUK.15.10	Sübi I neko ceposüto, tüyo Jihova choyimiko kephoma mipü thelü rede keyila u nüyo.
LUK.15.11	Püpoti, thümapü pünu thepumi kena ne, 
LUK.15.12	Natsio püpo cepoti, apo, amha azhü mesüko kha atsü vate; mu mhakezapü unitsü va. 
LUK.15.13	Tüsozho hu sa natsio pü mhako khiyi de ta chokemecu rünalü vota; sülü pümhako pü kesu kethilü ketse bata. 
LUK.15.14	Pü süko ketsetsi kevasa, rena sülü thekre vorita, pü mhamenyü ta. 
LUK.15.15	Pü tavo rüna sülü thümakocevo, mu mipü püpo thevo vi bata, yikolü. 
LUK.15.16	Pü merita mu thevo co sheri pü püvalü sünyü bata, mipü ri mhakha pütsü mota. 
LUK.15.17	Pü mhalü vorita, de pütho pü rethiti, apo choyi kethimi mizhokhripü ketako mi ditsupü ketikekra ukechu thitasü mu sükezü sheri siri I meripü satato züte.
LUK.15.18	I tasü de apo ce votato, mu püce posüto, apo I tüyo kehümiko mu n mhüjülüri phomate 
LUK.15.19	I n nune le pori shümote, apo no mi zhokhri pü keta thekümi pü thi tato. 
LUK.15.20	Pü tasü de ta püpo cevota, vele pü rapeco ketalü püpo püngosü de tavo püvo cho püyi de pü mebosü. 
LUK.15.21	Nuo püpo cepoti, Apo I tüyo kehümi mu nmhüjülüri phomate, mu I nnune thiyi shü mote.
LUK.15.22	Vele püpo thekükoce poti, pü füne kevetho khipü vorite (Kedefüne) kha püpo bemene yite, bekha ri kha pübelüsüte, pheküri khapüpo püyite. 
LUK.15.23	Metho upho kevetho püvo dokhriyite, side uko mhati mhakra unü tolekhe. 
LUK.15.24	Kekrelamori anu hio satari rhüyite, medi vari ngo sala yi ketala. Uko süla unü bata. 
LUK.15.25	Hitüce pünu pethio yilü ta, de celü meno vorizüri tsale kethifü mu nasü keba sesü. 
LUK.15.26	Pü thekü mipü cüsü de dipü bibata sheri ketso. 
LUK.15.27	Pücepokesü, nsazüo tavoritele, mu npo thodo (or Tholi) upho keve dokhripü (Ukopoti) Kekrelamori pü sürho tade la vori keta la. 
LUK.15.28	Pünümota (pülü redata) mu pü ta celü lü muta; süla püpo ta prade püshu (pünüpo) de pürethi (püpo celü lüte side). 
LUK.15.29	Püpo ce pü poti, hihe, I tütse kekro n choyi thita, mori ncho vajo (n nümothi) vamo, no po kesüko mhapü ceri zümo ta mozo; siziri no tekone püri kha atsümo, apo azümiko zü anü ketola. 
LUK.15.30	Vele n nu hio n mha n zhüko khipü vo kethamiko (thethenuko) zü di ketseva, no metho upho keve dokhripü pütsüsü. 
LUK.15.31	Pü po pücepoti, Anu no kechotheazü tazo, amha azhü kebako metü nzhüzo. 
LUK.15.32	Neko unüti mesü, rechü ti mesü, nsazüo ditari ngoyite, satari rhüyi ketala.
LUK.16.1	Pü püsajiko ce posa kesü, mhakene mipü ba, püce kefümipü riba, pü mhako mediva kezü pü pü mejosü ta. 
LUK.16.2	Pü cüpü püce süyide poti, I nju seba ketahi no dipü bi bata? No mhape kebako phri kengu süte, kekrelamori no hisa ce kepe thisamo ta ketola. 
LUK.16.3	Süsa cekefü-o pütho pü rethi de poti, I dipü bize veta? A niepo0o apo cekefü thimo tato bate. I cejü mekü yiho (te thomi thiyi ho) mice khrüti keto sü menga. 
LUK.16.4	I dipü thi to sheri lüyi te (rhüyito) apo cekefü thimo ketasa, miko azü uko celüko vo tato. 
LUK.16.5	Süla pü niepoo popü kebako cüpü püce süyi, de kerao ce poti, no dipü aniepoo popüba? 
LUK.16.6	Püce po kesü, tirü bü krapü süsa püpo kesü, no bayite de hepüngu tho mhai te. 
LUK.16.7	Süsari kekreo ce poti, no dipü püba? Püfü kela kesü, ata rha krapü, püce po kesü, n popü rha hetütha thoyite. 
LUK.16.8	Mu niepoo poti, jütho kemo choyio ce kekrelamori pü sübi thi kesü, mhasephi, cejü hilü kehümi kevelü kehü miko ceri mhaseku, utho ushu nuye dolü. 
LUK.16.9	Neko ce posüto, mezi kemo cene khipü nekhretho thiyi süze no thiyi su ketace uko nzü vo kechothe kehü thethilü sü yito. 
LUK.16.10	Sopü mhakeni lüri jüthoyi sheri süo mha kekro lü sheri jüthoyi to. 
LUK.16.11	Mhaceno ketho kemo cene lü sheri jütho yi ho lize sopü ketho ceneko pü n melü süta? 
LUK.16.12	Mhace no mizhüyo jütho molize sopü nzhü khapü ntsüta? 
LUK.16.13	Cetamipü niepo kena choyithi yi ho; kekrelamori pü mipü ngo metsü mu kekreo khrü tato, Jihova mu cene ni thekümi thiyi su.
LUK.16.14	Pharisee miko mha meho ketako süko metü sekesüce uko pü melüta, (ngomu ta) 
LUK.16.15	Pü süko cepoti, neko thüma mhüjülü netho nethi kematho pü tayo;, vele Jihova ne lüdo seba, kekrelamori thüma mhüjülü ulü meve (lükerekrü) kebami Jihova mhüjülü ngo keretsü zo. 
LUK.16.16	Thezho mu saju kepoko vo John ketso Jihova kede zhopo thisü mu thüma kehopüri süko phutazo. 
LUK.16.17	Tü mu cejü di keta reyiku, thezho ketho pü di keta ceri.
LUK.16.18	Thüma kehopüri pücemi huva de kekrepü yi lizo süo mha kesu (kekhrü kezü) tazo; mu kehopü sheri theno ta ketao yi ketimi mha kesu (kekhrü kezü) tazo.
LUK.16.19	Kene mipü fü mere zütati bemene mu linen khitayo, side tüsonha ngotho tayo. 
LUK.16.20	Lazarus khrüketimi pü rita; pü cekhrilü babayo, kethiku püyo kekro ba. 
LUK.16.21	Keneo ketico, retu, pü miz lü, ki ketako sheri ti nyüsa bayo; sülebi mori tehi vori de pü kethi kuko meyo bayo. 
LUK.16.22	Sizi tari pünha khrü ketio sata, tüyo choyiko pü kekripüvo Abraham khoroyo mezü va; mu keneo sheri sata de pü khrüva. 
LUK.16.23	Pü mezalü pümhü khrüsü, pürü methi ketala, Abraham laco (repeco) ba de ngosü khrü ketio tavo pü khoroyo bata. 
LUK.16.24	Pü semeto de poti, Apo, Abraham aphimüzhe süte, Lazarus ketsüpü ace süte, püpo pübecüne khipü jülü süyi de püvo mepopü a meyi vasü te, kekrelamori I meli hilü athü ba ketala. 
LUK.16.25	Vele Abraham poti, anu, nsa lü (rekra) süte, no n kerhüce mhakeveko ngoyi, sübi Lazarus sheri pü kerhüce mhakesu ngoi, vele tsühi pülü lu bate, mu no kemezhe bate. 
LUK.16.26	Sülebi mori hani mu no uko dolü thekhü kesüpü bate; süla hice mipüri nceco pheri yi hote, mipüri mipüce pheyi sute. 
LUK.16.27	Süsa püpoti. Apo no pü ketsüpü apocelü süte. 
LUK.16.28	Kekrelamori asazü miko mi pünguba, püpo tavo ukoce posü ketola, molize uko sheri ta thethi hilü vori kemezhe taze sumo. 
LUK.16.29	Abraham pücepoti, uko Moses mu saju kepoko sheri ba, ukopo süko fü reni yite. 
LUK.16.30	Püpoti, mole apo, Abraham, vele mipü kesalü rhü salavo posü tisa uko thelü redeyito. 
LUK.16.31	Pü pücepoti, mhace uko Moses mu saju kepoko fü reni molize, mipü rhü salavo uko cepo zori reni yiho.
LUK.17.1	Püsajiko cepo. Süziti mesümo, vele nümo kethiko vorato, vele sopü süo pü vori to sheri kesukerho. 
LUK.17.2	Ketsü mhagü ketipü khapü pü voyo khüsü de kegü düpü jü kezholü sü keva püla veku, natsi keni hiko nümo kethiceri. 
LUK.17.3	Menu yite, n lano, nsazümi n nüthi ta lize, pü lekhu (rü) vate, mu mhace pülü redela lize pü kejo va süte. 
LUK.17.4	Mhace pü va thüna n nümo thiva zhopünha, mu tüso pünha va thüna nece poti, I kekrite (alü redete) siti pota lize, pü kejo va süte. 
LUK.17.5	Püsajiko püce poti, Niepoo hako kemelü thi meve sasüte. 
LUK.17.6	Niepoo ukoce poti, nkemelü gakre sipü düri ba lize, lekubo hio ce, no nme rela pü jü kezholü lü shuyi tate, sizi sü zori süo nfü zü tato.
LUK.17.7	Vele neko sopü, cetami püce tefühete, mori metho vi tade vori lize püpo, tavo bayite, side mhati yite siti ba? 
LUK.17.8	Püpo tavo kerede süde npo mhati yite, de achoyi thi süte, I mhati mhakrayi kemothe; süsalü no mhati mhakra to ho, si kemo ba? 
LUK.17.9	Pü thekümi mezati bame, pü süko metü thipü pütsü kesü la. 
LUK.17.10	Süla nekopo thino khakesüko metü thitso kevasa, poti meveyi kemo umi cetamiko, upothino kesüko uko thi süzo.
LUK.17.11	Pü Jerusalem lü kho kezüce Samaria mu Galilee kolü püthüvo, 
LUK.17.12	Pü rena pülü lüri lepra kethimi keri zü kesü, uko rapeco tha, 
LUK.17.13	Uko füphra metode poti, Jisu, kemethao hako phimezhe süte. 
LUK.17.14	Pü süko ngosü, ukoce poti, tavo neko püsü thevoko mengo süte, uko tavo züri uko kethi menüta (mesata) 
LUK.17.15	Uko dolü mipü menü ketala regü sala vori de Jihova zapozale posüta. 
LUK.17.16	Tavo nekitsü püphe ce züta, pü mezale zita, mu pü Samaria mipü. 
LUK.17.17	Jisu püfü kelakesü, mikeri thi menü sü mome? Vele mi thecüko dipüce vota? 
LUK.17.18	Uko sala vori Jihova zapozale posü mote, thümasovemi (sekemo) hio zo kemosa. 
LUK.17.19	Pü püce pode, tasü tate de ta n chodelü vota te nkemelü tho nthi kesürho süteho.
LUK.17.20	Jihova kede kethi dipü kethice vori to sheri Pharisee miko senyü ketala posüno zita, pü uko fü kela kesü, Jihova kede sü kepelü vori ho. 
LUK.17.21	Mori uko poti, Hihe, hice bave, mori luce ba ziho, hihe, Jihova kede sü nlü ba.
LUK.17.22	Pü püsajiko ce poti, neko Thümanu tüsozhoko ngonyüsa to vele ngoyiho. 
LUK.17.23	Uko nekocepoti, hice pete, mori luce pete süko sameji tahite mori süce vohite. 
LUK.17.24	Kekrelamori khüpüco tü reprü süyo tükhro sizide tükhro kekreco vevotayo; sübi thüma Nuo tüsozho nhari sizi zoto. 
LUK.17.25	Vele therace (kerace) pü kemezhe merato, mhakekrolü mu melavato, tsü kehü numi dolü. 
LUK.17.26	Noah kehü tüce bi thüma Nuo tülü ri sizi zoto. 
LUK.17.27	Uko mhati, mhakra, mu kesü keri (ceyo) ucemi yi, Noah rulü lüta kemothe jüde vori, uko metü mekava. 
LUK.17.28	Süsübi Lot tüce sheri, uko mhati mhakra, uko mhazhu mu khri, mhate mu cekothi ziba. 
LUK.17.29	Vele Lot tapra keta tüsozho nha, Sodom rüna lü merü süta tüyono. Side uko metü mekava, 
LUK.17.30	Thüma Nuo tüceri sübi mesemengo sü zoto. 
LUK.17.31	Sütüce cetuyo kebami püzhü celü ba sheri püpo kiri süo pü hite, sübi yilü ketami po regü sala celü vori hite. 
LUK.17.32	Lot cemi relela süte. 
LUK.17.33	Kehopü sheri upho merhüyi nyütimi medi vato, mu kehopü sheri püpho medi kevami süo merhüyito. 
LUK.17.34	I neko ce posüto, mikena thezipülü züto, mipü züyi tato mu kekreo khavato; süzi. 
LUK.17.35	Thenomi kena teha thobato, kezüde, mipü züyi to mu kekreo khava to. 
LUK.17.36	Mi kena yilü tato, mipü züyi to mu kekreo kha vato. 
LUK.17.37	Uko püfü kela kesü, dipüce sizita? Niepoo pü ukoupoti, dipüce kesamoko ba sheri thirhako vo sülü kengupü bayo.
LUK.18.1	Pü ukoce jüvepü posü, pütü metülü kecho thiba moze kesu, mu ho mezata kemo. 
LUK.18.2	Pokesü, nade pülü sheco mipü tayo; pü Jihova ri mpe yomo, mori thüma sheri rho yomo. 
LUK.18.3	Nade sülü samepü mipü ba, theno süpü ta püce vori poti, ametsü ketio yo akhüpo süte,. 
LUK.18.4	Dopüla pü muta, vele kenuco pülüti, I Jihova mpe yogmo, mori thüma sheri rho yomo sheri, 
LUK.18.5	Sizi zori theno hipü a keyhu ba zote, I pükhü pothi süto, kemosa thenohipü a keba zote. 
LUK.18.6	Niepoo poti, jütho kemoo sheco reni süte. 
LUK.18.7	Jihova khüpo thisü mota tome pü keda keyi mikoyo pü uko kecho pütühu güpü bata sheri? 
LUK.18.8	I nekoce posüto, pü, khüpo thimha sütoi; sizizosheri, thüma Nuo kevorice cejülü kemelü ba ngoyi tome?
LUK.18.9	Jüve hio khapü humi utho ulü kematho de mikekreko lü thathi ketako ce poti; 
LUK.18.10	Mi kena ta kereshücelü kho kechothi tole vo; mipü Pharisee mu kekreo mahomi. 
LUK.18.11	Pharisee süthayi de kechothi sü, therüo I n meza, I thüma kekremi bi kemola, mizhü kethi kedü tiyo, jüthomo, regü rezhü mori matu kehomi thüma hio ri bi kemola. 
LUK.18.12	I deoba dopülü zho kena (va kena) mevo yo, I zakeri zapü amhazhü metükolü khasüyo. 
LUK.18.13	Matu kehoo rapeco tha, pü mhü khrüpü türi peyi ho, de pü khoro kekhu poti, Jihova I kephomami a hiri phimizhe süte. 
LUK.18.14	I nekoce posüto, thüma hio kekreo ceri püthi kematho pü pücelü vote; kehopüri uthi renu pü ketami thi rekrü süto.
LUK.18.15	Uko nuranuko züpüvo püpo jüsüno püce vori, vele melha kenyiko süko ngosü de süko lekhuta. 
LUK.18.16	Vele Jisu uko cüpü püce süyi, de poti, natsiko po ace vorite, uko khahite; kekrelamori Jihova kede hibi tiko zhüzo tila. 
LUK.18.17	I neko ce posüto, kehopü sheri Jihova kede yiyi ketomi natsi hiko keniko biyi kemosa sülü lüyi hozo tila.
LUK.18.18	Kezho mipü püce mhaketso, de poti, kemeta keveo kechothe kehü kalü thiyi ketola I dipü thi moze su? 
LUK.18.19	Jisu pücepoti, no dipü thide a cüpü keveo thiba? Mipüri vemo, mipü lebi sü Jihova zo. 
LUK.18.20	No khakesü thezhoko seba, mi dokhri su, regü rezhü su, mi rego su, kemeda zhopo thisu, npo nzu rhoyite. 
LUK.18.21	Pü poti, I anatsilü süko thi mu zü vorite. 
LUK.18.22	Süko sekesüsa Jisu pücepoti, no mhapü tsomo balu; n mhakebako zhupü kedimi za vate, size no tüyo cene kengu yito; mu tavori asa meji yite. 
LUK.18.23	Pü süko se kesüsa, püthü küshu ta, kekrelamori pü mhane shu timi tila. 
LUK.18.24	Pülü shüshu keta Jisu ngokesü ce poti, Jihova kedelü lü ketola kenemiko dithedü ri rü zoshi! 
LUK.18.25	Kekrelamori ut püpo theprü celü lü keta reyi ku, kene mipü po Jihova kedelü lüti ceri. 
LUK.18.26	Uko süo keseko poti, süsa sopü kelayi veta? 
LUK.18.27	Pü poti mhako thüma thiyi kehoko, Jihova thi yi ve. 
LUK.18.28	Süsa Peter poti, Hihe, hako mhametü vava de nsa meji tate. 
LUK.18.29	Pü ukoce poti, I neko ce potü süto, thüma uce khava, ukrüko khava, usazü jüra khava, ucemi khava, uneko khava, Jihova kedelano. 
LUK.18.30	Tsükehü tülü mhakekro ngoyi to, mu hisa kehü lü kechothe kerhü ngoyi to.
LUK.18.31	Süsa püsaji mi kerikenako züyi de uko ce po kesü, hihe, uko ta Jerusalem lü khoto, mu saju kepoko thüma nuo lapo pü kemetako thitsü süto. 
LUK.18.32	Pü khapü Gentile (melükemo) mi belü sü vato, de pü krünyü süto, pü meshu mu pü rephri süto. 
LUK.18.33	Uko po, methimeni süto, mu pü dokhri vato; mu pü zho sünha rhüla süri to. 
LUK.18.34	Uko mhasüko püri püco seyimo, mu püco uko mhüjülü kevava tila, mori püpo kesüko püri semo.
LUK.18.35	Pü Jericho meno vori tazü tice, mhücemi pü cholü baamakhrü ti bayo. 
LUK.18.36	Makro tavo kezü sesü, dipüla sheri pü ketso sü. 
LUK.18.37	Uko pücepoti Jisu Nazerath mi tavo züle zisü. 
LUK.18.38	Pü semeto de poti, David nu Jisu aphimezhe süte. 
LUK.18.39	Tara kevoko pülekhuta, püpo kemekre tano zita, vele pü se meto sata, David nu Jisu aphimezhü süte. 
LUK.18.40	Jisu thayi de püzü püce vono sü, mu pü ta meno pheri tice, pü ketso, de 
LUK.18.41	Poti, mhakedipü apo nlathisü ta? Püpoti, Niepoo, apo mhangoyi te. 
LUK.18.42	Jisu pücepoti, mhango yite, n kemelü n kelasü teho. 
LUK.18.43	Sizi sü metha pü, mhango yita, de püsa mejuta, Jihova zapozale pota, mu thüma süo kengo metü Jihova chuta.
LUK.19.1	Jisu Jericholü tavo zü. 
LUK.19.2	Hihe, mipü püza Zachaeus tipü ba. Pü theso keyimi mu mhaneshu. 
LUK.19.3	Pü Jisu sü sopüdipü sheri pesü toli ba, püpeyi mota kekrelamori thüma kebü phi ketala, kekrelamori püda renu ketala. 
LUK.19.4	Pü mhüjülü lekubo süyo meleku püpe ketola, pü chode sülü vori to kebala. 
LUK.19.5	Jisu thethi sülü vori, pü tosü pe, de püngoyi, de püce poti, Zachaeus rekri kirite; kekrelamori tha I n celü ba moze kesula. 
LUK.19.6	Mu pü rekri kiri, pünüshüde püzüyi. 
LUK.19.7	Uko süo ngosü de jü kebushuta, de poti, pü kephomami so thi to vote. 
LUK.19.8	Zacchaeus süthayi de poti, hihe, Niepoo azhü phatüpü kha kedimi tsü vato, mhace I kemedalü humi mha khiyi ta lize I zada pü pütsü sala vato. 
LUK.19.9	Jisu püce poti, thatüsolü kelakeyi ce hilü vorite, pü, sheri Abraham nu zo tila. 
LUK.19.10	Kekrelamori thüma Nuo di ketami phu mu kelato vori.
LUK.19.11	Uko mhasüko sekesü sa pü jüve posasü, kekrelamori uko Jerusalem meno voketala mu uko kelüce Jihova kedekethi vori mha zita totho zi kebala. 
LUK.19.12	Süla püpoti, mipü ta kemeculü vota pü kede khiyi ketola de süsa ta vori. 
LUK.19.13	Pü mi keriko pücetako cüsü, mu presa (pound) keri pü uko tsüsü de uko ce poti, khipü bate I vori kemothe. 
LUK.19.14	Vele püramiko püngo metsüta, de jüpü kha püsalü, posü, uko thüma hiopo upi kekhaho. 
LUK.19.15	Pü kede kethi khiyi side ta sala vori, pü ceta süko po püce vorite side cüsü, presa pü uko tsü kesüko, uko dithedü meveyi ta sheri pü se ketola, hetho Heli kethilü. 
LUK.19.16	Vori kerao poti, n presako za keri pra yite; 
LUK.19.17	Mu püce po kesü, vewe, no ceta keve, no mha kenilü sheri jütho keyi la npo rüna keri pi kekhatato. 
LUK.19.18	Mi kenao tavori poti, Niepoo npresako za püngu meveyite le, 
LUK.19.19	Pü sübi de po kesü, npo rüna püngu pi kekha tato. 
LUK.19.20	Kekre-o (mi süo) püce voride poti, hi he, n presa I khapü mezü (a fünelü kezhü pü meta). 
LUK.19.21	Kekrelamori I n meprü ketala, no kepatsü shu timipü (nlüsü timi), no khapü meta mori khiyi yo, so (tsava) mori rüyi yo tila, 
LUK.19.22	Püpüce poti, n ta kekha vate, I nshe keti tato (nta kepo bi I nsheco süto). No thekü kesu, no seti I kepatsü timi lezi; I khapü meta mori khiyi yolezi; sosü mori I rüyi yole zite. 
LUK.19.23	No dito apresa khapü bank lü (kengu tice) sü meta vama, side apo püpra sheri ngoyi tama? 
LUK.19.24	Süsa pü uko ce poti, pukhüce kethako, püyo presa kebao püyi tate, de khapü presa $10 (pound) keri kebao tsüvate. 
LUK.19.25	Uko puce poti, Niepoo thüma hio presa keri bale. 
LUK.19.26	Pü uko poti; kehopü sheri mhakeba-a pü tsüsa süto, mu kehopü sheri mhalakemoo kebako sheri püyi tato, pücelü. 
LUK.19.27	Vele angokemumiko, apo ukopi kekha nyü kemoko, zü hice vorite, side amhüjülü uko dokhri vate.
LUK.19.28	Mu pü mha sübi po kevasa, pu uko mhüjülü ta Jerusalem lü khota. 
LUK.19.29	Püta Bethphage mu Bethanymeno vori tice, cejütu cüpü olive siyo, m pü mi kena püsajini ketsüsü. 
LUK.19.30	Poti, ta rünalü, neni mhüjülü lüte, neni talü tice, gada nepü khüpü mezü ngoyito, mipüri püyoo ku kemopü, phrüyite, püzü hice vorite. 
LUK.19.31	Mhace humi neni ketsode dipüla pü phrü bata? Neni püce po süte, kekrelamori Niepoo (püzü) khimoze su bale. 
LUK.19.32	Uni ketsü kesü ni tavo ta, mu uni tavo pü po kesü bide ngoyi. 
LUK.19.33	Uni tavo phrü kebace niepoko unice poti, neni dipüla pü (gadanu) phrü bata? 
LUK.19.34	Mu uni poti, Niepoo pü khimozesu bale. 
LUK.19.35	Uni gadanu züpü Jisu cevori, mu uko füneko kha gadanuyo khrasü, de Jisu süyo ku bayi. 
LUK.19.36	Mu püta kevo cholü uko füko khrasü. 
LUK.19.37	Uko ta olive cejütuyo ki kezüce pü metha keyi makro rechü de Jihova chuta, füphra meto seta, uko pü mhatho keku kene thi kesü kola. 
LUK.19.38	Kedeo Niepoo zalü kevorio po thejo kepü thiyite; tüyo kezü keve, mu zapozale kerekrüthoo. 
LUK.19.39	Phariseemiko humi makrodolü püce poti, kemethao, n sajiko lekhu süte. 
LUK.19.40	Pü uko fü kela kesü, I neko ce süo posüto, mhace uko kemekretazori, ketsüko rekri se meto prari tato.
LUK.19.41	Püta nadeo meno voritice pü süo pesüde pü krikra ta. 
LUK.19.42	Poti, mhace no n tüso sebalize, ketsatho zori tha tüsohi, nla kezükeve pü voriti, vele süko n mhüce resüte. 
LUK.19.43	Kekrelamori pütüpü nce vorito, n ngomuko tekhü chüpü n hu püyito, de nbo yito, mu pükhüko metülü n-hu püyito. 
LUK.19.44	N khapü cejü mezü vato, mu n nuneko risa, side ketsü püpori kepishu pü bamotato; kekrelamori no nkelakeyi npe kevori semo ketala.
LUK.19.45	Püta kereshücelü lüde mhazhu, mhakhri kebako hu metava. 
LUK.19.46	Ukoce poti, Ace pü kechoce thi keto ketho lesilü tho meta, vele neko süo thipü keregomiko keba cepü thi bate. 
LUK.19.47	Pü tüsonha kereshücelü mimetha zo bata, vele thevo kezhoko, lesikeseko, thüma kezhomiko pü dokhriva keto rhü ba zota. 
LUK.19.48	Uko pü, mejo keto phumedita; thümako püfü reni türü ba ketala.
LUK.20.1	Pü kereshücelü mi metha keba pünha, jüyikeve zhopo thi kebace, thevoko, thezhokeseko mu mehiko ta püce vori. 
LUK.20.2	Püce poti, hako ce posüte, dipü keku khipü no mha hiko thiba sheri? 
LUK.20.3	Pü uko fü kelasü de poti, I sheri mhapü neko ketso süto mu afü kela sü mozesu. 
LUK.20.4	John mipü jülo kepü tülü kirime mori thüma celü vori la? 
LUK.20.5	Mu ukodolü mha kepo bata, uko lüti, mhace uko tülü kiri; sizilize, pü poketo, neko dipüla melü mota? Zitato. 
LUK.20.6	Vele mhace uko, thümacelü vori, süsa thüma metü ketsüpü uko zhetato, kekrelamori uko melüti John hi saju kesemi pü ziba tila. 
LUK.20.7	Uko püfü kelakesü, dipü bi sheri semo, sita. 
LUK.20.8	Jisu ukoce poti, I sheri kedipü keku pü mha hiko thiyo sheri posü hote.
LUK.20.9	Süsa pü jüve posüta, mipü khubü yi lüpü meta, süo khapü kefümiko melüsüva, mu uko püse khipüvo pütsü nosü, mu ta rüna kemeculü vo pütü kecho bata. 
LUK.20.10	Pütüce pü cetamipü ketsüpü kefüthümako cesü, ukopo püseko püvo putsü sü ketola; vele uko pü vüva de mechü pühu metava. 
LUK.20.11	Pü ceta kekremipü ketsü salasü, uko pü vüva, mu püthi kezhoshu sü, de methu pü ketsüva. 
LUK.20.12	Süsasheri vasüo pü ketsü sasü, mu uko pü reza sü de kelhupü chozu süva. 
LUK.20.13	Sü tizhe niepoo poti, I dipü thize veta? I anu akhrüo ketsü süto; uko püngo tisa pü resesa sütori se homo. 
LUK.20.14	Vele tizhe kefüko püngosü, de uko dolü mhakepoti, hiohi pü kalü-o tazo, tavorite de uko pü dokhri vakhe sizide uko pü kalü thita khe. 
LUK.20.15	Süla uko pü kegüdü chozu süva, mu pü dokhriva; süla tizhe niepüo-o süko yo dipü thi tata? 
LUK.20.16	Pü tavori de tizhe kefüko meka vato, mu tizhe khapü kekremi tsüvato, uko jü süo sesü de, therüo po süo khavate. 
LUK.20.17	Pü uko ce thapü meka kesü, thopü kemeta dipü poba, ketsü khakeva-o, süo püvo pü külü tsüthisüte zi mome? 
LUK.20.18	Kehopüri ta ketsüyo tsü timi kesüphro vato, vele ketsü süo tatsü pü kesü tisa pü kesü phrephapha pü megünyo thitato.
LUK.20.19	Thevo kezhoko, mu thezho keseko sütülü uko be khapü püyo sütole süta, vele uko thümako mpeta; kekrelamori uko kelüce pü jüve hio popü uko metsu sütho sizi ketala. 
LUK.20.20	Uko püla bata, mu salimi ketsü sü, uko kemezimi khravü, uko pü jüpokolü pütüyi ketola, side uko pütüpü kekumi belü sorkari kesümi governor tsüsü ketola. 
LUK.20.21	Uko pücepoti, kemethao, hako se keba no kemezilü mi methaba, mhacepüri thüma rhota yomo, vele Jihova cho jütho po süyo. 
LUK.20.22	Hako po khazhonu pü Caesar ketsü thezho mema? 
LUK.20.23	Vele pü uko do kerü seyi de poti, neko dito a kedo ba? 
LUK.20.24	Presapü khapü ameka süte; sopü marhe mu thopü kemeta tsüyo ba? Uko püce poti, Caesar. 
LUK.20.25	Pü ukoce poti, Caesar zhüko kha Caesar tsüvate, mu Jihova zhüko kha Jihova tsü vate. 
LUK.20.26	Uko thümako mhüjülü pü tüyi hota; mu uko pü kelakesü füla uko ngo phita; side uko kemekre thita.
LUK.20.27	Süsa Sadducee mipü ta püce vori, uko rhülakesü bamo le ziyo; mu pü ketsoti. 
LUK.20.28	Moses thopü hako ketsü, mhace thümapü sazüjüra dolü sata, pücemi kebapü, pü nune bamo de sata; süsa pü sazüo süo cemi yiyi, thüma mehüpü pü jürao shuye thi ketola. 
LUK.20.29	Süko sazüjüra mi thüna ba, mu kerao theno yi, vele pünu di de sata. 
LUK.20.30	Mi kena-ori süpü yi, vele nudi thi sata. 
LUK.20.31	Mi süo sheri süpü yi, sübi de mi thünako metü süpü yi, vele nu di thi satsota. 
LUK.20.32	Thelatho thenopü sheri sata. 
LUK.20.33	Süla rhüla kesüce süpü sopü cemi thita? Uko mi thünako metü püyi tila. 
LUK.20.34	Jisu püfü kela sü de poti, cejü hilü nuko thenoyi yo, mu nhi siyo. 
LUK.20.35	Vele sopü cejü sülü voyi zü sheri rhüla kesü thethilü, kesasalü, theno keyi mori nhi (ceyo) ti bamo. 
LUK.20.36	Mori uko sasa hote, uko tüyochoyimiko zü ketüte, mu uko Jihova nuneko thi tato, uko rhüla kesü nuneko thi ketala, 
LUK.20.37	Tsüdo, kesami phu merhü kesü, nhatsalü (sünyholü) Moses mengo kesü pü süo cüpü Niepoo, Abraham Rüo, Isaac Rüo, mu Jacob Rüo. 
LUK.20.38	Kekrelamori pü kesami Rüo moli, vele rhü kebako Rüo; kekrelamori metüko püla rhütayo.
LUK.20.39	Lesikesemi pü püfü khosü de poti, kemethao, no po meveshu süzo. 
LUK.20.40	Süsaco uko pü ketso meprüta. 
LUK.20.41	Pü uko cepoti, kedipü bide Khrista David nu le sizita? 
LUK.20.42	David sheri chelelü (Ps) lü poti, Niepoo a Niepoo ce poti, no azaco bayite. 
LUK.20.43	I n ngomuko pü nphezho thiva kemothe 
LUK.20.44	David zori pücü pü a Niepoo ziba lize, dipü bide pü nu tata? 
LUK.20.45	Süsa püfü reni keba thümako pü metha keyi ce poti. 
LUK.20.46	Lesikeseko yo neceri yite, uko füne rechu süpü mi mhüjülü keta uko nüyo mu methi thethi kolü mipo uko kelü ti reyo mu kereshücelü theba kerekrü kolü ba nyü, mu thenye kolü thethi kemelekolü tanyü phi. 
LUK.20.47	Uko theno samepüko kedoti tayo, mu mipo ngo ketola kechothi mechoshuyo; süko kemejo ngo mekro kuto.
LUK.21.1	Pü, mhapesü, kenemiko mhakhapü presa kengu kebalü khasü keba ngosü. 
LUK.21.2	Mha kedi samepü sheri presa kena khakesü ringo, sülü 
LUK.21.3	Püpo kesü, kethopü I nekoce posüto, mhakedi samepü hio kekreko metü ceri kroku khasü te. 
LUK.21.4	Kekrelamori hiko mha kekro kebalü pü khasüba, Jihova mhangulü; vele theno hipü pü tsakhulü keba metü püvo khasüte.
LUK.21.5	Humi kereshüce ju kepo ba tice, ketsüko dithedü ri vezho mu mhakha kesüko sheri kepoba. 
LUK.21.6	Pü po kesü, neko ngo keba hiko metü, pütü pü vorito, ketsü hiko püri kepishu kemo, kelhu keva.
LUK.21.7	Uko pü ketso, kemethao dipü kethice mha süko thi vorita? Zasi dipü khasüta, mha süko thi vori ta ketoce?
LUK.21.8	Pü ukoce poti, neko menuyite, neko kedo va mo ketola, thüma kekro azalü vorito, uko poti, I Khrista zole (süle); pütü süo meno bate, süla neko süko sameji ta hite. 
LUK.21.9	Vele theri kethiko mu kebü keti seto, neko kere va hite; süko vori mera zo ketola, vele pütü thela thi holu. 
LUK.21.10	Süsa pü uko ce po kesü, shuye shuye kemetsu to, kedepü kede kekrepü zü kengomuto; 
LUK.21.11	Cece thethi kekretilü sü mezhoshu tato, tüsa therü mu kemekre; kempe kengo zasi kezho thipü tüyo süto. 
LUK.21.12	Vele süko kethi mhüjü uko be khapü neko yo sü to; neko methito, neko zü kereshücekolü voto, thejücekolü, kedeko mu kezhomiko mhüjülü voto; azalan. 
LUK.21.13	Neko po zhopopü thisü ketola. 
LUK.21.14	Süla n melü kerede yite, neko kedipü püpo to sheri lü medo hite. 
LUK.21.15	Kekrelamori I mhase mu kepota kha netsü süto, ne ngomuko ne meliva keho mori keprü yi keho. 
LUK.21.16	Ne sazüjürako, nekrüko, neshuyeko mu nekhretho miko neko tüsüto; mu neko humi dokhri ri va zoto. 
LUK.21.17	Mi metü neko ngo metsü tato, azalano. 
LUK.21.18	Vele neko pitha pripüri nepiyo shütaho. 
LUK.21.19	Neko sügü sühe keyilü nkhri n rarü khi bayi to, (nthinpho merhü yito).
LUK.21.20	Thipahe tavo Jerusalem whipü keyi neko ngoto, süce süo kemeka meno keba seyi te. 
LUK.21.21	Süce Judah lü kebako ta cejütuyo vota te, mu sülü keba kopo tapra tate; mu yilü ketako po sülü vohi tate. 
LUK.21.22	Kekrelamori tüsozho süko khüpo kethila mhasüko thopü kemetako thitso sü ketola. 
LUK.21.23	Vele natsimi kebako, no kebako, sütüce kemezhephi tato thethi sülü kehüko hesheherü lekhu sülü thümako yo vo ketala. 
LUK.21.24	Mu uko zecholü sa tato, mu uko tüzü shuye metülü thejü thivo tato, mu Gentilemiko Jerusalem kedüda vato, Jewmi kemoko pütü tsota kemothe.
LUK.21.25	Naceyo zasiko thisüto, khriyori, mu thenükoyori, mu cejülü zimo tato shuye metülü, krokrü kemo, jükezho mu pü rephüko rü meho tato. 
LUK.21.26	Thüma melüko di tato mpe ketala, mha süko cejülü vori ketala, kekrelamori tülü kekuko kena süto. 
LUK.21.27	Thüma Nu kekupü tüyo zapozale thi vori kezü ngoto. 
LUK.21.28	Mhasüko thi vori kezüce neko pi pükhrü sü pete, kekrelamori neko rha keyio meno ba ketala.
LUK.21.29	Pü jüve khipü ukocepo, chüdübo mu sübo metüko pede. 
LUK.21.30	Püse zhü kerethi prari ticoneko seyite, tülü menote. 
LUK.21.31	Süla mha hiko thi vori ketasa neko seyite Jihova kede kethi meno bate. 
LUK.21.32	I nekoce potüsüto, tsüdo kehüko di taho mha süko thitso kemothe. 
LUK.21.33	Tü mu cejü di tato vele ajüko di ta hozo.
LUK.21.34	Fü mula bate, kehü zhorele po ne melü thi mesu vamo ketola, mezünyonyü, meyhu mezhe tiko po ne tüpü ba keredeyi mo bata mo ketola: zoma bü pübi cejülü kehü metüko yo vori zo ketola. 
LUK.21.35	Rhorhü pü bate pütü metülü kechothi metü mode. 
LUK.21.36	Mhakesu vori ketoko therüyi ketola Thüma Nuo mhüjülü thayi ketola. 
LUK.21.37	Tüsonha pü kereshücelü mimethaba, mu tüzülü ta olive cejütuyo vo süzi kechothi batayo. 
LUK.21.38	Thüma metüko tavo kereshücelü püfü reni bayo.
LUK.22.1	Hi tüce cukevonye khrekhasü kemo tsükhri nye meno bata. 
LUK.22.2	Thevokezhoko mu thezho keseko Jisu tüpü dokhri va keto chode phu bata, kekrelamori uko thümako mpe ketala. 
LUK.22.3	Süsa Satan Iscariot Judas yo lü ta. 
LUK.22.4	Pü tavo kereshücelü thevokezhoko, mu mhakeseko zü kerethi de kedipü bize pütüpü uko tsüsü to sheri ziti. 
LUK.22.5	Uko nü shuta de presa khapü pütsü keto kepoi. 
LUK.22.6	Sülü pü sheri pütü kevengo keyi sa pü tüpü uko tsüsü keto, thüma makro kedice, pü medota.
LUK.22.7	Susa khre khasü kemo tsükhri nye, cukevolü teko pü reshü kethi, tü vorita. 
LUK.22.8	Süla Jisu Peter mu John ni ketsüsü, de poti, tavo uko cukevo nye nyeketo kerede süte side uko kezü mhatito. 
LUK.22.9	Uni pü ketsoti, no thethi dipüce hanipo tavo kerede sünyü ba ukola? 
LUK.22.10	Reni süte, “pü poti, neni nadelü talü tice mipü lekhulü jüpü keta ngoyi to. Neni püzü kesü keyice püta dipülü lüta sheri ce sülü neni püsa meji lüte. 
LUK.22.11	Ce niepoo ceposüte, kemethao ketsoti, resoce dipü ceba apo methakeyiko zü mhati ketola? 
LUK.22.12	Cebü mesolü thethi kemethipü thapü neni ka süto, ketsopü kemetapü, sülü ukola mhakerede yite.” 
LUK.22.13	Süla uni tavo pü kepobi mhathipü kemeta ngoyi; mu uni cukevonye kesüyi.
LUK.22.14	Pütülü pü miz ce bayi mu pu sajiko. 
LUK.22.15	Pü ukoce poti, I kemezheti mhüjü neko zü cukevo nye mhaco tinyü shu tatele. 
LUK.22.16	Kekrelamori I neko cekepo, Jihova kedela thitso sü kemothe I mhati sahote. 
LUK.22.17	Süsa pü tehe-o püyi de kemeza (kethezü) posü, de poti, hihi püyi te neko dolü kezayite. 
LUK.22.18	Kekrelamori Therhü-o kedethi vori kemothe I khubüzo krasa hote. 
LUK.22.19	Süsa pü tsükhri pü khiyi de kemeza posü, süsa cephro sü de khapü uko tsüsü. Hibiti thite arekra ta ketola. Athi apho kha neko tsü kesü zoho. 
LUK.22.20	Tsükhri ti keyi salü tehe sheri püyi de poti tehe la kesü hio neko la aza kha kesü (mekrü) jükho kesa. 
LUK.22.21	Vele atü kesüo azü bazo, mu pübe miz yo ba. 
LUK.22.22	Thüma Nuo ta tato, popü kemeta bi, vele sopü pütüsüto sheri thüma süo hesheherü. 
LUK.22.23	Süsa uko hunehu ketsode, sopü thüma süo süta.
LUK.22.24	Uko dolü sopü kezhotho thito sheri kebuta. 
LUK.22.25	Vele pü ukoce poti, Gentile (Jewmi kemoko) kedeko uthümako pi kekhayo, mu süko cüpü keprakemeve miko ziyo. 
LUK.22.26	Vele neko siziho, sizimori neko dolü kezhothoo po natsitho bito, krüta-o po mi thekümi thito. 
LUK.22.27	Sopü zhoku sheri püpo mi thekümi mori mi reyimi thito, I neko kemethao miz lü neko reyi ba mome? 
LUK.22.28	Neko azü mhakerülü tha. 
LUK.22.29	Apo mhapü Amelü kesübi, I sheri mhapü neko melü süzü; kede kethi. 
LUK.22.30	Süla neko a miz yo azüde mhati mhakra ketola, a kede kethilü, mu nekopo kedeba keri kena kolü bato side Isreal shuye kerikena kolü uko jünyo (sheco) ketito.
LUK.22.31	Simon, Simon, renisüte, Satan neko rezo keto cho bate, tehakerezothito. 
LUK.22.32	Vele I nla chosüte n kemelü thathi ta mo ketola, no sala vori tice tavo nsazüko thi kethepu süte. 
LUK.22.33	Pü pücepoti, Niepoo I nzü thejü kethilü mu kesalü sheri vo keto kerede pü tazo. 
LUK.22.34	Jisu poti, Peter I nceposüto, no vasü asemole ziti amela tato, tha thevü kekhu mhüjü.
LUK.22.35	Pü uko ce poti, presabü, lekho mu pheku samo de I neko ketsü kesüce neko tsakhu teme? Uko püce poti “mhapüri tsakhu mole,” 
LUK.22.36	Pü ukoce poti, vele tsüzo, presabü kebami khiyite, sübi lekho kebami ri; mu zecho kedimi ubola zhupü zecho khriyite. 
LUK.22.37	Kekrelamori I nekoce kepobi, ketho lesilü thopü kemetako thitsosü ketola, Ayono, “püpü thezho kevarhüko saphri süte, mu sübi ala thopü kemetako thitsü sü tazo.” 
LUK.22.38	Uko poti, pete, hice zecho kena ba. Pü uko fü kela kesü, tsüzi zori vete.
LUK.22.39	Pü tapra pü zhoce kethibi olive cejütuyo vota, mu püsajiko püsa mejivo. 
LUK.22.40	Pü tavo thethi yo tso keyice ukoce poti neko kechothiyite, medo kephilü lüta mo ketola. 
LUK.22.41	Süsa pü tsüzaphe tsüdü thepülü, chütuyi de kechothi bata. 
LUK.22.42	Apo, mhace n medo tolize tehe hio acelü khipü tatate, sizori amedomo vele n medo thi yite, 
LUK.22.43	Süsa tüyo choyi mipü tavo püthi kethepusü. 
LUK.22.44	Pü lükemezhe tilü kechothi thehe thiku sasü; mu thüza rekhrü ti kezho retu cejü kita. 
LUK.22.45	Pü kecholü tasüri tice ta methakeyiko ce pheri mu uko zü renyü ba keta ngoyi, thelü su ba ketala. 
LUK.22.46	Pü ukoce poti, neko dito zü bata ta süte de kechothi yite, medo kephilü lüta mo ketola.
LUK.22.47	Pü jüpo kebalü thüma krodepü ta vori, mipü Judas, kerikenako dolü, ketapü thümakro chothazü vori, pütavo Jisu mebosü, Thüma Nuo tüsü ketola. 
LUK.22.48	Vele Jisu püce poti, Judas no thüma Nuo tüsü ketola pü mebosü tozüme? 
LUK.22.49	Püzü kebako mhathi sü keto vori kezü ngo de poti, “niepoo hako zecho pü dosü tome?” 
LUK.22.50	Uko süsa mipü zecho pü thevo kezhoo cetao uzaco ni zathü va. 
LUK.22.51	Vele Jisu poti, mha hiziti thisa hite, pü ni jüsü mu thi menüsü. 
LUK.22.52	Süsa Jisu thevo kezhoko, kereshücelü kefüko, mu mehiko ta püce voritiko ce poti, neko zechoko, sürüko, bekhako pü acevori züme, apü thüma kesumi bi? 
LUK.22.53	I tüsonha kereshücelü neko züba, neko süce nebe khapü ayo sümo, vele tsühi neko tüte, kezülü ketako keku.
LUK.22.54	Süsa uko pütüyi de zü thevo kezhoo celü vota; vele Peter kemecu zalü püsa mejita. 
LUK.22.55	Uko cehükhro metsulü me thisü, de ba metupüba, Peter ukodolü ba. 
LUK.22.56	Süsa relimipü püpe türü sü, mekevelü, depoti, thüma hiori püzüta. 
LUK.22.57	Vele pü mole zita, de poti, thenopü Ipüse mole. 
LUK.22.58	Süsazace mipü püngo sü de poti, “thümao nori mipü zole, püzü ketako. Vele Peter poti, ‘thümao, I mole.’” 
LUK.22.59	Süsa bavüdopü salü mipü po sala de thüma hiohi kethozo püzü ketami pü, kekrelamori pü Galilee lü kehümi tsüla. 
LUK.22.60	Vele Peter poti, “thümao, no kedipü poba sheri I semo,” sizi po kebalü thevü füta. 
LUK.22.61	Niepoo regüsü Peter pesü; süsa Peter Niepoo jü püsa lüyi, püce kepo, tha thevü kekhu mhüjü no asemole ti vasü po tato. 
LUK.22.62	Mu pü ta chozu prade kra shuta.
LUK.22.63	Hitülü Jisu tüpü kebako pü krünyü m u pü vüta. 
LUK.22.64	Uko pü mhü juvade mhapü pü ketso, saju po süte, sopü nvü ba sheri. 
LUK.22.65	Uko mha kekrolü pü meshu (kenga) ta.
LUK.22.66	Tüso vori ketace mehi miko, thevo kezhoko, mu thezhokeseko tavo kehulü kenguyi, mu uko püzü kehulü vo. 
LUK.22.67	No Messiah lize hakoce posüte; pü kela kesü, mhace I neko ce posü zori neko melüyi ho. 
LUK.22.68	I neko ce mhaketso zori neko acepo süho. 
LUK.22.69	Vele tsüsahi thüma Nuo Jihova keku zaco batato. 
LUK.22.70	Uko metü pü ketso, “no Jihova Nu zome?” Pü po kesü “neko kepo I le.” 
LUK.22.71	Süsa uko poti, uko zhopo dipü phusa bata? Uko utho seyite pü mülü kepo.
LUK.23.1	Kehulü thüma makro püzü Pilate-e ce vori. 
LUK.23.2	Uko pü mejota, uko poti, thüma hio u rünalü mhakebü tate, mha khapü Caesar khrü thi hino, mu pütho püpü Khrista kedeo zole; si tate. 
LUK.23.3	Mu Pilate-e pü ketsoti, No Jews miko kedeo me? Mu pü pokesü, no süo po süzo. 
LUK.23.4	Süsa Pilate-e poti, thevo kezhoko mu thümako ce, I thüma hio yo kejo ngoyimole, 
LUK.23.5	Vele uko khrü kuta de poti, pü thümako hüpü mhakebü, Jew miko kehü metülü Galilee lüvo hice ketso.
LUK.23.6	Pilate-e se keyice, pü Galilee lü kehümi me de ketso. 
LUK.23.7	Mu pü Herod khro keba se keyi la pü ketsüpü Herod ce sü. Sütüce Herod Jerusalem lü kezhothi kebala. 
LUK.23.8	Herod Jisu ngo kesüce pünü shuta, kekrelamori püju se bayo, mu pü mha ungo zasi thisü totho meri kebala. 
LUK.23.9	Pütü kecho pü ketsosü, vele Jisu mhapüri po mota. 
LUK.23.10	Thevokezhoko mu lesikeseko süce tha, uko pü mejo shu bazo. 
LUK.23.11	Herod sheri pü paheko zü pü krünyü mu pü zhoshu sü, fü kemere khapü bemenesü side pü ketsü sala Pilate-e ce süva. 
LUK.23.12	Sünha Herod mu Pilate-e ni kekhretho (kezüveyi) sümhüjü zowe uni kengomu tayo,
LUK.23.13	Pilate-e, thevoko, krütako, mu thümako cüsü. 
LUK.23.14	De ukoce poti, neko thüma hio zü acevori pü mhapükerhü tale side, mu I pü ketso neko mhüjülü mu pü kejo mhapüri ngoyimo neko pü mejo kebako. 
LUK.23.15	Herod sheri mhapüri ngoyi mo de pü ketsüpü acesü; sübi pü sata keshü mhatho püri di. 
LUK.23.16	Süla I püvüsü de pü khasü vato, 
LUK.23.17	kekrelamori thenyelü mipü khasü keva mesü. 
LUK.23.18	Uko metü se meto de poti, thüma hio po ta tate, Barabbas khapü hako tsü vate. 
LUK.23.19	Thüma hio kedekecholü mhakebü de mi dokhri keva mipü, pü tüpü thajü thi meta; 
LUK.23.20	Pilate-e pü (Jisu) khasüva nyüde thümako jüpo sala. 
LUK.23.21	Vele uko se meto ba zota; “Pü khapü cross yo gu vate” 
LUK.23.22	Vasü lüri pü poti, pü kedipü kesu thiva, I püyo mhakesu püri ngoyi mo, püpo sata keshü, I pü vüva de pü khasü vato. 
LUK.23.23	Vele uko semeto shude püpü gu vate mu uko füphra khiyita. 
LUK.23.24	Süla Pilate-e püjü khakesü uko kecho thipü tsü süno pova. 
LUK.23.25	Pü uko cho keba thümao khapü uko tsüsü, mi kedokhri mu mhakebü ketao, thejücelü tüpü kemetao, mu Jisu khapü uko menyü kebabi pü uko belü süva.
LUK.23.26	Uko pütüpü tavo kezüce Cyren mipü Simon pürünalü tavori züde pütüyi, de püpo cross pü Jisu sameji vo. 
LUK.23.27	Thüma kekro pü samejita, süko dolü thenoko ukhoro kekhu mu pükri krata. 
LUK.23.28	Jisu regüpra ukoce poti; Jerusalem püko alakra hite, vele netho nela mu nenuneko la krayite. 
LUK.23.29	Kekrelamori tüsozhoko vorizoto, sünha uko poketo, nudipüko, mu nune kemo nobuko, mu nokemo noko thejo kepütho. 
LUK.23.30	Süsa uko cejütuko ce pode, retu hayo tsü hava süte, side hahuyi tate. 
LUK.23.31	Kekrelamori sü rhü kebao yo thori uko mha hizi ti thisü lize, sü, kesao yo dipü bitatoshe? 
LUK.23.32	Keregomi kena tüzü vo püzü kesa dokhri va tole tavo. 
LUK.23.33	Uko tavo thethi pü “mipifüro” tsoyi, Jisu pü sülü guva; 
LUK.23.34	Süsa Jisu poti, Apo, uko kejo vapü uko tsüte, kekrelamori uko thi kethao sede thiba motila. Side uko pü füneko pü hevehesu (chethikhüle) thide kezayi. 
LUK.23.35	Thümako süce tha de peba, vele krütako pü zhoshu sü de poti, pü, mi kelayiyo, pütho pü kelayite mhace pü Messiah süze. Jihova pü keda keyi mipü lize. 
LUK.23.36	Thipaheko sheri pükrünyüta, meleku de kephrojü kha pü mekrasü. 
LUK.23.37	Uko poti, mhace no Jew miko kedeo lize ntho nkeleyite! 
LUK.23.38	Püpice tho kesü, “Hiohi, Jews miko kedeo” 
LUK.23.39	Keregomi pü püzü gupü kemetao pü kenga, de poti, “No Messiah mo me? Ntho n kelayite, mu hani sheri kelayite.” 
LUK.23.40	Vele kekreo pü lekhu de poti, No Therü-o mpe mome? No sheri pü bide n mejo keva mi thi bate? 
LUK.23.41	Avu mejo keva pütüzo, kekrelamori avu mhathola zhokhro ngo züzo, vele thüma hio kekriti thimo. 
LUK.23.42	Süsa pü poti, Jisu ava rekra süte, no n kedelü kelüce. 
LUK.23.43	Püfü kelakesü, I nce kethopo süto, tha no azü kereyi balü (tülü) lü tato.
LUK.23.44	Sütüce bavüdo shurüta, kezüpü thethi metülü vota; keba thecü ta kemothe, thevace. 
LUK.23.45	Nace vesü mota, kereshücelü füha cekhro kena thita. 
LUK.23.46	Süsa Jisu semeto sü, poti Apo arüpü khapü nbelü süva züho; süo po kesüsa pü süshü ha thüla thita. 
LUK.23.47	Thüpahemi krapi kezhoo süko ngosü, Jihova chuta, de poti, thümahio mesa (kejodi) kethozo. 
LUK.23.48	Makro süce kengupü kebako mhathi ketako ngosü, uko khoro kehu de ta ucelü vota. 
LUK.23.49	Vele püzü kemekro ketako, thenoko risa de püsa meji vori Galilee lü, kemeculü thade mha hiko peba.
LUK.23.50	Hi he, thüma kevepü, jütho mezi, püza Joseph kehulü piphri mipü (sanhendrin). 
LUK.23.51	Uko medo zü kerhü kemo. Pü Jews mi rüna Arimathea lü vori, pü Jihova kede fütayo. 
LUK.23.52	Thüma hio ta Pilate-e cevo Jisu mo cho. 
LUK.23.53	Side pü süo khipü kiri, süo khapü linen fülü kezhüyi, ketsüro mekü kemeta mhakhre, mipüri kha sülü sü kemo pülü mezüsü. 
LUK.23.54	Sünha Sabbath la kerede ti tüsozhota. 
LUK.23.55	Galilee lü kevori theno miko püsa mejita, pümopü mhakhrelü mezü keva ngo. 
LUK.23.56	Süsa uko tavo mharü kethenyüko mu tirü kesüyi, sala ucevo ketasalü.
LUK.24.1	Deba zho theranha, keshu rena, uko ta mhakhre lüvo, mharü kethenyüko püvo. 
LUK.24.2	Uko ketsüo retu zü keta ngo; mhakhreyo. 
LUK.24.3	Vele uko ta mhakhrelü kelüce themo-o ngo mota. 
LUK.24.4	Mha süo la uko ve kedi thitha, sizi metha mi kena ufüne mevashuti khide uko khüce thatha. 
LUK.24.5	Thenomiko kerepü uko züpüki cejü merüpü bata; vele uni ukoce poti, neko dipüla kesako dolü rhü ketao phuta? Pü hice ba mote, vele rhü süte. 
LUK.24.6	Pü nekoce kepoko rükra süte; pü süce Galilee lü bazolu tice. 
LUK.24.7	Thüma Nuo tüpü kephomako belü sü vato, püpü gu kevasa zhosü nha rhüla sütato. 
LUK.24.8	Süsa uko püjüko rekrayi. 
LUK.24.9	Mhakhrelü uko salavori, uko mi keripü koce, mu kekreko metüce posü. 
LUK.24.10	Hilü, Mary Magdalene, Joana, Mary James zü, mu theno kekreko ri ta, kha apostleko koce posü. 
LUK.24.11	Vele jü süko ketho kemo pü bita, mu uko melü mota. 
LUK.24.12	Vele Peter tasü de ta mhakhre lü vo, neküki pesü, pü linen fünheko lebi ngo, süla püta celü vorita, mhathi ketako püngota,
LUK.24.13	Hihe, sünhasü mikena ta Emmaus cholü vozü, Jerusalem zü kemecuti mile thüna mesü. 
LUK.24.14	Uni ta kezhu mhathi ketako, cholü kepovozü. 
LUK.24.15	Uni mhakepo mu mhalü keta tülü Jisu ta unice vode uni züta. 
LUK.24.16	Vele uni mhü thipü pü semova. 
LUK.24.17	Pü unice poti, neni kedipü kepode tavo züla? Uni thayi de uni thüsu bata. 
LUK.24.18	Süsa mipü püza Cleopas püfü kelasü, n lebi sojüsove thide Jerusalem lü ta zotho he, Jerusalem lü mhathi ketako sekemo? 
LUK.24.19	Pü uni ketso sa de poti, mha kedipü la? Uni posala kesü, mha sükosü Jisu Nazareth mi keku mhatho Jihova mhüjülü mu thüma metüko mhüjülü sheri. 
LUK.24.20	Hako thevo kezhoko mu krütako pü khapü mejo vade cross yo gu vale. 
LUK.24.21	Vele hako kelüce Isreal rhakeyi mitho zi bale; Ile, hizi kevasa, tha tüsozho süte. 
LUK.24.22	Sülebi mori, hako krolü thenomiko hako kere süte; tsali rena uko ta mhakhrelü vo. 
LUK.24.23	Uko pümo ngomo ta, sülü uko poti, tüyo choyimiko zümholü ngole zita; ukoce pü rhüla süte. 
LUK.24.24	Hako kezü kebako humi tavo pe mhakhrelü, de thenoko kepo bi tü pote; vele pü ngomo. 
LUK.24.25	Süsa pü unice poti, neko dithedü nyozoshi, mhase thophi, saju kepoko jü melü kemo. 
LUK.24.26	Khrista kemezhe keti hiko, thisüzo mome, de pü zapozale lü lüketako? 
LUK.24.27	Moses yo shudü vo saju kepo metüko ketho lesilü thopü kemetako po vacho vosü. Sükolü püju thopü kemetako. 
LUK.24.28	Uko ta rünalüvoto kezülü meno vota, püta mecu (vazü) vota keto bisü. 
LUK.24.29	Vele uni pü vakha sü de poti, thüva te, mu tüso vote, hice batate; mu pü unizü sülü bata tole lüta. 
LUK.24.30	Pü uni zü mhaketi miz yo kebace, pü tsükhri püyi de reliphri sü (kechothisü) mu cephro sü mu khapü uni tsü sü. 
LUK.24.31	Uni mhüko khrisü, uni püseyi ta; mu pü uni mhüjülü ngo mota. 
LUK.24.32	Uni hunehu cepoti, chodelü püzü ketace pü amice mhapo ketace avu melü lümü ta zomome? Pü ketholesikolü haphra de po kesü kolü? 
LUK.24.33	Pütü sülü unita Jerusalem lü la vori, mi keripüko sülü kengupü ba ngoyi, mu thüma kekreko sheri ba. 
LUK.24.34	Uni poti, Niepoo rhüla süta kethozo, Simon sheri mengosü. 
LUK.24.35	Uni chodelü mhathi kesüko pü posü mu tsükhri cephro kesülü unipo püse keyi kopü posü. 
LUK.24.36	Uko side theju süko kepo kebalü Jisu pütho ta zolü uko dolü metsulü thapü ba ngoyita; de ukocepoti, thelü kemenü po neko yo bayite. 
LUK.24.37	Vele uko keresü de mpe bata, uko kelüce rüpüpü ngoti zotho side lü bata. 
LUK.24.38	Pü ukoce poti, neko dipüla nekolü kemezheba? Neko melülü kedipü la mhalü bata? 
LUK.24.39	Hihe, abezi mu aphezi ko pesüte, I zole, anite (a jüsüte) de seyite; kekrelamori rüpü utrhi upho uroko bamo, neko kengoce I süko ba. 
LUK.24.40	Pü jü süko po kesüsa pü bezini mu pü phezi ni pü uko mekasü. 
LUK.24.41	Uko rethu ba ketala melü rü bata, uko ngo thide, pü uko ce poti, neko ketico hu pü tame? 
LUK.24.42	Uko fü kechü tipü kha pü tsüsü (mefijüsa). 
LUK.24.43	Pü süo püyi de pü tiyi uko mhüjülü. 
LUK.24.44	Pü uko cepoti, mhahiko I neko ce posü, I neko zü ketace, mha popü kemetako metü thitso sü ketola, Moses thezhokolü, saju kepoko mu Chelekolü ala thopü meta tiko. 
LUK.24.45	Süsa pü khakhripü ukopo seyi, ukopo ketho lesiko seyi ketola. 
LUK.24.46	Pü poti, Khrista kemezheto, mu sa keta zhosü nha rhüla sürito. 
LUK.24.47	Thelü rede keyi mu kejo vakesü Jerusalem lü poshüdü de shuye metülü püza pü posü ketola. 
LUK.24.48	Neko mhahiko zhopo kozo. 
LUK.24.49	Hi he, apo jüko khapü neko ketsü I ketsüsüto, vele neko Jerusalem nadelü fü türü bate, mesolü kevori neko thi mekusü kemothe. 
LUK.24.50	Pü uko chothazü Bethany ketso kho, mu pübe chopü uko yosü de jopü uko tsü. 
LUK.24.51	Pü jopü ukotsü kebace uko zü kekhota mu pü khipü tülü vota. 
LUK.24.52	Uko pü reshüsü, side uko nüshü mu rethu de ta sala Jerusalem lü vori ta. 
LUK.24.53	Tüsonha kereshücelü bazota, Jihova chu mu jopü putsü. Amen.
JHN.1.1	Süculü jüo tazo, Jüo Jihova züta, mu Jüo sü Jihova zo. 
JHN.1.2	Shüdülü Jihova zü tazo. 
JHN.1.3	Mhametüko pütho thisü, mhathi kesüko püpo thikemo püridi. 
JHN.1.4	Pülü kerhü ba, mu kerhü süo thüma keveo zo. 
JHN.1.5	Keveo kezü vamve tayo, kezüno süo seyi mote. 
JHN.1.6	Thümapü Jihova pü ketsüsü, püza John. 
JHN.1.7	Thüma süo zhopola vori, Keveo zhopo kethila; size thüma metüko püyo melüyi ketola. 
JHN.1.8	Püno Keveo mo, vele Keveo zhopo sü ketola ketsü kesüo. 
JHN.1.9	Keve kethoo sü thüma metü vamve sü ketola vori. 
JHN.1.10	Pü cejüo thisü mu cejülü vori, mu cejüo püsemo. 
JHN.1.11	Pütho pücejülü vorizori, püzhüko püse mota. 
JHN.1.12	Vele püzü keyikhü metü pü süko khipü Jihova nuneko thiyi keve keku kha tsüsü, püza melü keyiko metü. 
JHN.1.13	Menu keyiko uzalü mozori, mori uthiupho medolü mozori, mori thüma medolü rimo vele Jihova medolü. 
JHN.1.14	Jüo po uthi meve vori, pü udolü hü, hako püngo, zapozale Poo nu püyo ngokemezhe mu kethopo chupü. 
JHN.1.15	John pü zhopo thi vori, se de poti, Hiohi püzo I poketao, Pü asa vori vele pü amhüjü tazo. 
JHN.1.16	Püyo kekhrü chupü upo ngokemezhe kengo sari ngoyi. 
JHN.1.17	Kekrelamori Moses thezho khapü utsü, vele ngokemezhe mu kejütho Jisu Khrista celü vori. 
JHN.1.18	Mipüri Jihova sü ngomo. Süosü Nuo pümelülü kebaozo. Püpü mi mese kesüo.
JHN.1.19	John zhopo kethi hiohi, thevoko mu Levimiko Jerusalem lü mi ketsüpü pü ketso, “No sopüa?” 
JHN.1.20	Pü ukoce potü süzo, pü mela mozo; vele phra sü, I Khrista mole. 
JHN.1.21	Uko pü ketso ti, Süsa no sopü? No Elijah me? Pü poti I Elija mole. No saju kepo mime? Pü uko fü kela de, I süri mole. 
JHN.1.22	Süsa uko püce poti, No sopü ta? Hako ketsü kesükoce jü püvo posü ketola. No sopüle zide poya? 
JHN.1.23	Pü po kesü, I füphrapü rayholü se ketao süle, Niepoo chode thi kemezi yite, side Isaiah popü meta tio. 
JHN.1.24	Uko ketsü kesüko sü Pharisee mikozo. 
JHN.1.25	Uko pü ketso de püce poti, Mhace no Khrista mo lize dipüla jülo khapü mi tsüya, Elijah ri mo mu Isaiah rimo mori saju kepomi rimo lize? 
JHN.1.26	John uko fü kela kesü, I jülü jülo khasüyo, vele mipü neko dolü tha neko pü semo. 
JHN.1.27	Pü süozo, pü asalü vori zü, pü amhüjü tazo; pü pheku kepharo ri I phrü shümo. 
JHN.1.28	Mha sükosü kethi Jordan khüco Bethany lü John jülo kha sü kebalü thisü.
JHN.1.29	Süsanha Jisu ta püce vori kezü ngo de John poti, Hihe, Jihova Konuo, Cejüo kephoma khi tata ketoo. 
JHN.1.30	Thüma hiohi I pü zhopo thi ketao süzo, Asaco vori kezüo amhüjü ketao, kekrelamori pü a mhüjü tazo tila. 
JHN.1.31	I pü semo, vele püpü Israel miko mesesü, süla I jülo khapü mitsü tayo. 
JHN.1.32	John zhopo kha kesü, I tülü Kemesa Rüpü kiri kezü mekhropü bi mu taki püyo ba yita. 
JHN.1.33	I pü semo, vele pü aketsüpü jülo kha mitsü, pü ace poti, No Kemesa Rüpü kiri kezü ngoto, de püyo ba yito, süosü Kemesa Rüpü lü jülo khapü mi tsüto. 
JHN.1.34	I süo ngo, süo zhopo khasüyo, hiohi Jihova Nuo zo.
JHN.1.35	Süsanha John pü sajimi kena püzü tha kebace. 
JHN.1.36	Jisu chota keba peba, Pesüte, Jihova Konuo hi. 
JHN.1.37	Pü sajini mikena pü kepo sesü de Jisu sa meji ta. 
JHN.1.38	Jisu regüsü uni pe süri uni püsa meju kezü ngosü, de Jisu uni ketsoti, neni kedipü phuzü ze? Uni püce poti Rabbi (püco kemethao) No dipüce hü ba? 
JHN.1.39	Pü uni cepoti, Tavori pete. Uni tavo pü keba thethi pe de püzü bata sünhasü, süce keba mesü ketala. 
JHN.1.40	Uni mipü John kepo fü keseo sü Andrew, Simon Peter sazüo. 
JHN.1.41	Pü jürao Simon ngoyi de püce poti, hani Messiah sü ngo yite, püco khrista-Greekmi jülü kenhü keyi kedeo. 
JHN.1.42	Mu pü püjürao Simon züvo Jisu cesü. Jisu püpesü de poti, no Simon Jonah nu ncüpü Cephas püco ketsü thi tato.
JHN.1.43	Süsanha Jisu ta Galilee lü ki keto lüta. Cholü Philip zü kesüyi de püce poti, Asa meji yite. 
JHN.1.44	Philip no Bethsaida lü kevorimi, Andrew mu Peter ni kehü nadelü. 
JHN.1.45	Philip no Nathanael ngoyi, de püce poti, Hako püngo yite Moses thezho lesilü mu saju kepoko thopü kemeta Jisu Nazareth mi, Joseph nu. 
JHN.1.46	Nathanael püce poti, Nazareth lü mhakeve hu voriyi veme? Philip püce po de Tavori pete. 
JHN.1.47	Jisu Nathanael püce vori kezü ngosü, de poti, Hihe, Israel mi kejo kedipü. 
JHN.1.48	Nathanael püce pode, kedi kethice no ase? Jisu püce poti, Philip nkecü mhüjü, no chüdü bo phelü kebace, I nngole. 
JHN.1.49	Nathanael püjü kelade poti, no Jihova Nu zole, Rabbi, no Israel mi Kedeo. 
JHN.1.50	Jisu püce pode, I chüdü bo phelü nngole si kesüla no melü teme? No süceri zhoku ti ngoto. 
JHN.1.51	Püce posa kesü, I nce potü süto, no tüyo khri kesü ngoto hisa, tüyo choyi miko Nuo yo kho mu ki ketha ngoto.
JHN.2.1	Süsa zhosü nha Galilee lü Cana rüna lü nolü pü ba, Jisu nezu sülü ba. 
JHN.2.2	Jisu mu pü sajiko ri cüpü nolü lü sü. 
JHN.2.3	Uko hezo di ketace Jisu nezu püce poti, uko hezo ba mo tele. 
JHN.2.4	Jisu püce pode, Thenopü I nzü dipü thita? Atü vori molu. 
JHN.2.5	Püzu choyi kethikoce poti, Pü dipü posü sheri neko süsü thi süte. 
JHN.2.6	Süce ketsü leki shurü ba, Jews miko uthi kemesa keti thezholü, pülü lekhu kena sü lüyi keve (gallon mecü mori sümeri). 
JHN.2.7	Jisu ukoce poti, jüpü lekiko mele chu süte. Uko lekiko jüpü mele chusü. 
JHN.2.8	Pü ukoce poti, chüpü yite, tsühi, side püvo thehü kesü keba kezhoo tsü süte, uko püvo pü tsüsü. 
JHN.2.9	Thehü pe keba kezhoo süo kra metha sü, jüo thipü hezo thi kevao, dipüce pü vori sheri pü semo; vele hezo chü keyi thümao seba, thehü kesü keba kezhoo zhosa cüsü. 
JHN.2.10	Püce po kesü, thüma kehopü sheri therace hezo keve kha süyo; süsa uko hezo kra uso thi mezü ketasa, süsalü kesuko khasü tayo; vele no tsü ketso hezo keveko khasü bazo. 
JHN.2.11	Ungo mhathoko kethi thera Galilee lü Cana rüna lü thisü, zapozale kethi pü mi mengosü, side pü sajiko pü melüyi. 
JHN.2.12	Hisalü pü ta Capernaun lü kita, püzu, püsazüko mu püsajiko kezüde pütü hu sülü bata.
JHN.2.13	Jews mi cukevo nye meno ba ketala Jisu ta Jerusalem lü kho. 
JHN.2.14	Kereshücelü metho, tenyü teko, mu therüvü zhu keba ngoyi, mu presa kele kebako sülü bade presa keleba. 
JHN.2.15	Pü kero khipü sürü thiyi de pü Kereshücelü metho, teko tenyü, mu therüvüko huva; süsa presa kele keba presako pü lava; side mizko phü melava. 
JHN.2.16	Pü therüvü zhu kebako cepoti, mha hiko hice khipü tatate, Apo ce pü hetho Heli thiva hite. 
JHN.2.17	Püsajiko usalü vorita thopü kemetako, “Nce rele kelü lünipo amezoyita.” 
JHN.2.18	Sülü Jews miko püce poti, No zasi kedipü khapü hako mengo süta, no mha hiko thi kebahi? 
JHN.2.19	Kereshüce hio meka kevasa I zhosülü phu mesü vato. 
JHN.2.20	Jews miko pode, tütse heda shurü kereshüce hiohi thi, no zhosü lü phu mesüva tola? 
JHN.2.21	Vele pü kepono Kereshüce sü püthi püpho poba. 
JHN.2.22	Pü rhüla sü ketasa püsajiko usa lüyi pü uko ce po kesüko, uko ketho lesi melüyi, Jisu jü po kesüko. 
JHN.2.23	Pü Jerusalem lü kebace cukevo nye lü thüma kekro püza melüyi, pü ungo mhatho thi kesülü. 
JHN.2.24	Vele Jisu pütho pü khapü uko tsü sümo, kekrelamori pü thümako metü se kebala. 
JHN.2.25	Thüma kehopüri kezhopo phizo mo sheri vezo, kekrelamori püse keba thüma lulu kedipü bashi ti seba tila.
JHN.3.1	Pharisee mipü püza Nicodemus lesi de Jews miko kekha tayo. 
JHN.3.2	Thüma süo tüzülü ta Jisu ce vori de püce poti, Rabbi, hako se keba no Jihova celü kevori kemetha mipü tazo; mipüri no mha ungo thi kesüko thi keyidi, Jihova püzü ta kemosa. 
JHN.3.3	Jisu püfü kelakesü, Kethozo, I nce potü süto, thümapü menu kesala kemosa pü Jihova kede ngo yiho. 
JHN.3.4	Nicodemus püce pola kesü, Mipü pethi ketasa kedipü bide menu kesala yi veta? Pü sala püzu valü lüde va kena menu tome? 
JHN.3.5	Jisu püce poti, I nce potü süto, thümapü jü mu Rüpülü menu yi kemosa pü Jihova kede balü lü yiho. 
JHN.3.6	Uthi upho kemenu sü uthi upho zo, Rüpülü kemenu sü rüpüzo. 
JHN.3.7	Nngo hite, I nce kepo No menu kesala moze su zi kesüla. 
JHN.3.8	Tükhra pütho pümedora khra votayo, no püfü seto, vele dirapü khra vori sheri no seyomo, mu khra dipüce vota sheri seriho, sübi kehopü sheri Rüpülü kemenu sü bizo. 
JHN.3.9	Nicodemus püce pode, Dipü bide sizi tata? 
JHN.3.10	Jisu püce poti, No Israel mi kemetha mipü, sizide mha süko se mola? 
JHN.3.11	I nce potü süto, hako ha kese kengoko poyo, mu kengo süko zhopo thiyo, neko zhopo süko melü yomo. 
JHN.3.12	Mhace I cejülü ju nekoce posü zori neko melü mo lize, I tülü ju neko ce pota tisa neko dipübi melü yiveta? 
JHN.3.13	Thüma püri tüyo khomo zolu, vele pü tüyo kiri, thüma Nuo tüyo tayo. 
JHN.3.14	Moses nhatsalü tenhi pü kesübi, thüma Nuo ri püsü zoto. 
JHN.3.15	Kehopü sheri pü melü keyiko kata hozo, vele kechothe kerhü ngo yito. 
JHN.3.16	Jihova cejüo khrüthori zode pü Nu pule-o kha süzo, thüma kehopüri pü melü keyimi shütaho, vele kechothe kerhü ngo yito. 
JHN.3.17	Kekrelamori Jihova pü Nu ketsüpü cejüo mejo va ketola mo, vele cejüo po püyo kelayi ketola. 
JHN.3.18	Pü melü keyimi sümi mejo vaho, vele melü kemomi tsüri mejo vatazo, kekrelamori pü Jihova khakesü Nuo melü mo ketala. 
JHN.3.19	Kemejo süosü hihi, keveo cejülü vorite, thümako kezü unüku keveo ceri, kekrelamori uko mhathoko kesu tila. 
JHN.3.20	Kekrelamori mhakesu kethiko keveo retsüyo, mori kevelü vori yomo, umhathoko mengo sümo ketola. 
JHN.3.21	Vele ketholü hü ketako keveo ce voriyo, pü mhathoko mengosü ketola, uko mhathoko Jihova medolü thi tila.
JHN.3.22	Hisalü Jisu mu püsajiko ta Judea cejülü vota, pü sülü bade mipü jülompü sü. 
JHN.3.23	John sheri Aenon lü Salim kemenoce mipü jülompü ba, süce jü kekro ba tila, uko ta vori de jülo püyi. 
JHN.3.24	Kekrelamori John tüpü thejü thi molu süce. 
JHN.3.25	John sajiko mu Jews miko dolü mhakebu ta, uthi kemesa keyi zhola. 
JHN.3.26	Uko ta John cevode pü ketsoti, Rabbi, pü nzü Jordan khüco ketao no pü zhopo thi kebao, Hihe, thüma metü ta püce vota züle. 
JHN.3.27	John ukofü kelakesü, Thümapü utho mhapüri thiyiho, tüyo khapü pütsüsü kemosa. 
JHN.3.28	Neko akepo füko seba, süko zhopoko nekozo, A kepo, I Khrista mo, vele pü mhüjülü a ketsü kesüo. 
JHN.3.29	Pü zhosapü yi ketio sü zhosao zo, vele pü khrethoko püzüba de püfüko se reni pünü rechü bayo, zhosao fü kesela, hiohi akenü mu thitso süte. 
JHN.3.30	Pü zho mama ta mozesu, mu I tsü (ni) mama ta moze su.
JHN.3.31	Pü mesoyo kiri ketio metüko pi, pü cejülü vori lize cejü zo, cejülü jüko poyo, tüyo kevori yosü metüko pi. 
JHN.3.32	Pü se mu ngo tiko posüzo sheri thüma püri melüyi mote. 
JHN.3.33	Pü zhopo melü keyimi Jihova sü kethozo ti tha süyo. 
JHN.3.34	Kekrelamori Jihova ketsü kesüo Jihova jüko po süyo, Jihova Kemesa Rüpü mede kemo kha pü tsüsü. 
JHN.3.35	Po no Nuo khrü, mha metü khapü pübelü süte. 
JHN.3.36	Pü Nuo melü keyimi kechothe kehü ngo yite, somi Nuo melü mota sheri kehü ngo yi ho, vele Jihova lekhu püyo ba tayo.
JHN.4.1	Hitüce Jisu sekeyi, Phariseeko “Jisu sajiko jülopü miketsü John ceri kroku bate” siti seba keta seyi. 
JHN.4.2	Jisu thono jülopü mitsümo vele püsajiko thozo. 
JHN.4.3	Pü Judea lü tasü Galelee lü kita. 
JHN.4.4	Pü ta Samaria lü vomo suta. 
JHN.4.5	Süsa pü ta Samaria nade pülü voyi, süo cüpü Sychar siyo, thethi süo Jacob popü pünu Joseph tsükesü kemenoce ba. 
JHN.4.6	Jacob jüfü süce ba. Jisu revü ho tata, süla jüfü khüyo ba; süce keba shurü (baro) ta. 
JHN.4.7	Thenomipü sülü jü püto vori, Jisu püce “jüpü apo krayite” zisü. 
JHN.4.8	Pü sajiko ta rünalü vo ketico khri tole vota sütüce. 
JHN.4.9	Samaria pü püce pode, dipü bide sita, no Jew mipü, apo jüpü nmekra sü no ti, I Samaria mipüpü zotila? Kekrelamori Jews miko Samaria miko züde lütilüle thi yomo. 
JHN.4.10	Jisu püfü kelade poti, No mhace Jihova khakesü se lize, sopüno nce kepo “jüpü amekra süte” ziba sheri, no püce mhacho metse, size pü kerhü jü khapü ntsü süto. 
JHN.4.11	Thenopü püce poti, Kezhoo no mhapüri khipü jüthu keto bamo, sizomoli jüfü mesü (relü); dipüce no kerhü jü bata? 
JHN.4.12	No hapotsa Jacob ce zhokume, pü jüfü hio kha hako tsüsü, pü sheri jü hiokra mu pü nuneko sheri mu pü cüriko sheri kra? 
JHN.4.13	Jisu püfü kelade poti, thüma kehopüri jü hio kekrami theri sala tato. 
JHN.4.14	Vele I jü khapü tsü kesüo kra keyimi theri taho, vele khapü ketsü jüo kerhü jüfü pü thide rüla sü kechothe kerhülü vo tato. 
JHN.4.15	Thenopü püce pode, Kezhoo, jü süo khapü atsü süte, side apo theri samo ketola, hice vori jüpü mo ketola. 
JHN.4.16	Jisu püce pode, Tavo nnopu cüpü hice vorite. 
JHN.4.17	Thenopü püfü kela kesü, I anopu bamole. Jisu püce poti, No po meve shu süzo, I anopu ba mole sikesüsü. 
JHN.4.18	Kekrelamori no nnopu püngu bave, tsühi nzü kebao ri nnopu kethomo, süla no potü süzo. 
JHN.4.19	Thenopü püce poti, Kezhoo, akelüce no saju kepomi mipü te thohe. 
JHN.4.20	Hapotsaneko cejütu hiolü reshü vori, neko kepono Jerusalem lü thümako kereshü kethi mesü liyo. 
JHN.4.21	Jisu thenopü cekepo, Thenopü, melü yite, pütü süo vori bate, neko cejütuyo ri mo mori Jerusalem lü rimo de Poo reshü tato. 
JHN.4.22	Neko reshü keta semode reshüyo, hako sede reshüyo, kekrelamori kelakeyi sü Jews miko la. 
JHN.4.23	Vele pütü vori bate, tsühi te, reshü ketho kethi miko ketho mu rüpü lü reshü tato; kekrelamori Poo reshü sübi timi phu tayo. 
JHN.4.24	Jihova sü Rüpü zo, ketho mu rüpülü pü reshü moze su. 
JHN.4.25	Thenopü püce poti, Messiah vori keto I seba, süosü Khrista, pü vori lize mha metüko pü hako ce posü tole siba. 
JHN.4.26	Jisu püce poti, I nzü kerethi keba I süo zo. 
JHN.4.27	Hizi keba tülü pü metha keyiko tavorita, uko vori ngo keyi pü theno mipü zü kerethi keba la uko ngota, siri mipüri no dipü phuba mori no dipü la thenopü zü kerethi ba? zimo. 
JHN.4.28	Thenopü süsa pü lekhu khava de tata, pü cholü ta nadelü vota, de thümako ce posü. 
JHN.4.29	Tavorite, de thümapü pete, pü I thi keva aju metüko pü ace po süte, pü Khrista ta motho? 
JHN.4.30	Süsa thümako nadelü prari de ta püce vori. 
JHN.4.31	Sizi keba tülü pü metha keyiko püpo mhati yite, Kemethao, side poba. 
JHN.4.32	Vele pü ukoce poti, I ketico neko se kemo püba. 
JHN.4.33	Süla metha keyiko hunehu ce ketsode humi ketico püvo püpo tino pütsü süme? 
JHN.4.34	Jisu ukoce poti, A ketico sü apo aketsü kesüo nü thiti, mu süo thitso kesüo zo. 
JHN.4.35	Tekhri dasa rece vori yo siti neko poyo mome? I neko ce kepo, Tosü nmhü khrüpü pete, yiko müpü rüve züte. 
JHN.4.36	Yi kerümi ri uzhokhro ngo yiyo, useko püvo kechothe kehülü kengu yito, side tsava miri mu kerü miri kezü unü tayo. 
JHN.4.37	Poketa jü hio kethozo, mipü so süto, mu kekreo rü yito. 
JHN.4.38	I neko ketsüpü rüyi nosü neko sosü kemora, kekremi mhatho kethi lü neko ta mhatho sülü lüzü. 
JHN.4.39	Samaritan nade sülü thüma kekro theno süpü kepola pü melüyi, pü zhopo thikesü, pü I thikeva metüpü ace posü. 
JHN.4.40	Süla Samaritan miko ta püce vori de püpo uko zü bano chota, süla pü sülü zho kena bata. 
JHN.4.41	Thüma kekro melüyi kekrelamori püjü la. 
JHN.4.42	Uko thenopü ce poti, Tsühi hako ri pü melüte, nkepola zo mori hakotho püfü seyi ketala, Khrista tazo ti seyite, cejü kelakeyi yozo.
JHN.4.43	Zho kena salü pü ta Galilee lü kita. 
JHN.4.44	Kekrelamori Jisu püju kepo, saju kepomi pütho pü rünalü thürho bamo. 
JHN.4.45	Pü ta Galilee lü kekice Galileans miko pü züyi, pü Jerusalem lü thenyelü mhathi kesüko ngo tila, kekrelamori uko thenyelü vo tila.
JHN.4.46	Süla Jisu ta Galilee rüna Cana lü vori, pü jü khipü hezo thi kesülü. Capernaunlü kezhomipü nu mhathi züde thi kesürho sü. 
JHN.4.47	Pü Jisu Judea lü tasü Galilee lü vo kezü seyi, süla ta püce vori, de püpo ta püce vono chota, pünu thi kesürho sü ketola, kekrelamori pü sata keto tace ba ketala. 
JHN.4.48	Süla Jisu püce po kesü, neko zasi mu ungo mhathoko ngozo kemosa melü yomo, 
JHN.4.49	Kezhoo püce pode, Kemethao, anu saketa mhüjü ta kiri zote. 
JHN.4.50	Jisu püce pode Tavo tate, nnu rhü yito. Thümao Jisu püce kepo fü melüyi de ta vota. 
JHN.4.51	Pü ta cholü ki kezüce, pü choyi miko tavori püzü kesü, de püce po kesü, Nnu rhü yite. 
JHN.4.52	Süsa pü ukoce ketsoti, pütü kedipüce pü sürho vorita sheri. Uko püce po kesü, ndo keba thünace (ba püce) kethi dite. 
JHN.4.53	Süla püpo sekeyi, pütü sü mesüce Jisu püce kepo, Nnu rhü yito, zisü. Püri mu pücekro metü melüyi. 
JHN.4.54	Mhatho hio Jisu ungo mhatho thikesü kenao, Jisu Judea lü ta Galilee lü vo kezüce.
JHN.5.1	Hisalü Jews miko thenyepü ba, Jisu ta sülü vo. 
JHN.5.2	Jerusalem lü Teko kharü ce rüzapü ba, Hebrew jülü süo cüpü Beth-zatha liyo, süo kü püngu ba. 
JHN.5.3	Hilü thüma sürhomo ketami kekro bayo, mhücemi, pheyhomi, lahemi, uko jü rephü kesüri meri bayo. 
JHN.5.4	Kekrelamori tüyo choyimi pütü huce kiri de jü kebu süyo tila, jü melü kesürice kehopüri ta sülü lü kerami kethi kehopü thiba zo sheri sürho tayo tila. 
JHN.5.5	Thümapü sülü sürho mode tütse sümeri tütha zü tata. 
JHN.5.6	Jisu sülü vori de pü tütse kekro sülü züzü keta ngoyi, de püce po kesü, no sürho ta nyü bame? 
JHN.5.7	Sürho kemo thümao püce poti, Kezhoo, mipüri jü rephü kesürice apü jülü kesü ba mole, vele I talü ketoce kekremi amhüjü lü tata yole. 
JHN.5.8	Jisu püce pode, Tasüte de nzi khipü tatate. 
JHN.5.9	Sizisü metha thümao sürho yita, püzi khipü tata; tüsozho sünha Sabbath. 
JHN.5.10	Jews miko thüma thi kesürho kesüo ce poti, Tha Sabbath, no nzi khipü tatihi uzhomo. 
JHN.5.11	Pü uko fü kelade po kesü, Thümao athi kesürho kesüo ace poti Nzi khipü tatate zisü. 
JHN.5.12	Süsa uko pü ketsode, Thüma süo sopüta, npo nzi khipü tata no kesüosü? 
JHN.5.13	Sopü püthi kesürho sü sheri pü seyi mota, kekrelamori Jisu thüma krolü ta vo ketala. 
JHN.5.14	Kenuco Jisu tavo kereshücelü püngoyi, de püce po kesü, no sürho taile, kephoma thi sahite, sizi kemo sasü hice suku ti vori ta mo ketola. 
JHN.5.15	Thümao tata, de pü Jisu le ti pü mice posü, püthi kesürho kesüo. 
JHN.5.16	Süla Jews miko Jisu meshu ta, de pü dokhri va keto rhüta, kekrelamori pü Sabbath zhonha mhathoko thi kesüla. 
JHN.5.17	Vele Jisu po kesü, Apo tsüri mhatho thizo kebabi, I sheri mhatho thi bayo. 
JHN.5.18	Süla Jews miko pü dokhri va keto rhüku sata, pü Sabbath zho varhü ti lebimo vele Jihova pü pü Po le zi ketala, pü khipü Jihova zü ketü le zi keta.
JHN.5.19	Jisu uko fü kela de po kesü, I nekoce potü süto, Nuo pütho zono mhathi keyi di, vele Poo mhatho ngoba ketila pü thi kebabi Nuo sheri sübi thiba. 
JHN.5.20	Kekrelamori Poo Nuo kekhrüla mhatho metüpü pümengo süyo, mu pü mhatho hice zhoku ti sheri pü mengo süto mu neko ngo thi tato. 
JHN.5.21	Kekrelamori Poo kesami phü merhülasü, mu süko thi merhü süyo, sübide Nuo sheri pü medomi phü merhü süto. 
JHN.5.22	Kekrelamori Poo mipüri mejo yomo, vele sheco metü khapü Nuo melü süte. 
JHN.5.23	Thüma metü Nuo rhoti mesü, uko Poo rhoyo tibi. Sopüno Nuo rhomo sheri pü ketsü kesü Poo ri rho yomo. 
JHN.5.24	I nekoce potü süto, sopüno ajü reniyi de aketsü kesüo melüyi sheri kerhü ngo yito, kemejolü vota moli pü kesao cupü kerhülü vo tayo. 
JHN.5.25	I nekoce potü süto, pütü süo vori tazü, tsühi tazo, kesamiko Jihova Nu fü se tato, püfü keseko rhü yito. 
JHN.5.26	Kekrelamori Poo kerhü püzüta, süla pü kerhü khapü Nuo tsüsü, 
JHN.5.27	Sheco keku khapü pü tsüsü, kekrelamori pü thüma Nuo tila. 
JHN.5.28	Mhahikola nengo hite, kesamiko mhakhrelü püfü se keto tüpü vorizü. 
JHN.5.29	Uko tasürito, mhakeve thi ketami rhülasü kerhülü votato, mu mhakesu kethi miko rhülasü mejo kevalü vo tato.
JHN.5.30	I atho ala mhapüri thi keyidi, I sekeyi la sheco thiyo, mu asheco kethozo (mezizo), kekrelamori I atho amedo phu yomo, vele a ketsü kesü Poo medo phuyo. 
JHN.5.31	Mhace atho azhopo thiyo lize azhopo kethomo. 
JHN.5.32	Mipüba azhopo kethi, pü zhopo ketho zole ti I seba. 
JHN.5.33	Neko John ketsüsü, mu pü zhopo kethozo. 
JHN.5.34	Vele akehüju thüma celü vorimo, vele I hiko po kesü nekopo kelakeyi ngoyi ketola. 
JHN.5.35	Püsü to keba kevepü, mu neko dopüla pü kevelü neko nüta nyü süzo. 
JHN.5.36	Vele I John ceri zhoku tipü zhopo ba, kekrelamori Poo mhatho khapü amelü kesüko I thitso sü mozesu, mhatho süko azhopo thiyo, Poo aketsü süzole ti. 
JHN.5.37	Poo sheri pü aketsü kesü zhopo thiyo. Neko mhapüceri püfü semo, mori pühü sheri ngo mozo. 
JHN.5.38	Püjüko nekoyo bamo, kekrelamori neko pü ketsü kesüo melü yi kemola. 
JHN.5.39	Lesilü thopü kemetako phri süte, kekrelamori sükolü kechothe kerhü bale melüba, sükolü aju thopü kemeta ngo yito. 
JHN.5.40	Kerhü ngoyi ketola neko ace vori mute. 
JHN.5.41	I thüma celü therho ngoyimo. 
JHN.5.42	Vele I neko seba, nekoyo Jihova kekhrü bamo. 
JHN.5.43	I a Po zalü vori, neko azüyi mote; mhace kekremipü pütho püzalü vori lize neko pü zü yito. 
JHN.5.44	Neko kedipü bide melü yita, neko hunehu celü therho phuyo, Jihova celü lebi therho phu yomo? 
JHN.5.45	Poo mhüjülü I neko mejo keto lühite, mipü neko mejo keto püba, süo Moses neko melü ketao. 
JHN.5.46	Neko pü melü ketosa asheri melü tevele, kekrelamori pü aju thopü meta. 
JHN.5.47	Vele neko pütho kesüko melüyomo lize dipü bide neko ajüko melüyi veta?
JHN.6.1	Hisalü Jisu ta Galilee jü kezholü kita, Tibarias jükezho laco. 
JHN.6.2	Makro püsa meji vorita, kekrelamori uko mha ungo kethiko ngo kesüla, kethimiko thi kesürho kesüko lari. 
JHN.6.3	Jisu ta cejütuyo khota, sülü pü sajiko zü babata. 
JHN.6.4	Jews miko thenyepü, takepranye meno bata. 
JHN.6.5	Süce Jisu pümhü khrüpü pe süri, thüma kekro ta püce vori tazü, pü Philip ce pode, dirapü tsükhri khri püvo hikopo ti yita? 
JHN.6.6	Pü medephi kesü zo, kekrelamori pü sheri seba pü dipü thi sü to sheri. 
JHN.6.7	Philip püfü kelasü, penny (presa) krakena (tekhri shurü zhokra) zori ukola ti kemegu ngo yiho, mipü tho kedopüpü lebi zo sheri. 
JHN.6.8	Pü saji mipü za Andrew, Simon Peter sazüo, püce poti, 
JHN.6.9	Khresa mipü hice chütsükhri püngu mu fü kenine kena pü tale, vele süko makro hi thedüla dipü bita? 
JHN.6.10	Jisu poti, Thümako po ba yite. Nha süce ba shu. Süla thümako bayi, mi nye püngu. 
JHN.6.11	Jisu tsükhri püyi, pükemeza fü posü, side khapü thüma ba kebako zasü, fü sheri moze kesudü khapü zasü. 
JHN.6.12	Uko ti megu keyisa, pü sajiko cepoti, timesho keyiko pfü kengu yite, usü püri khava hite. 
JHN.6.13	Süla uko pfü kenguyi, uko tisho chütsükhri kengupü merha kerikenalü chuyi, 
JHN.6.14	Süsa thümako kengo, Jisu ungo mhatho thi kesü la poti, Kethozo thüma hiohi saju kese mipü cejülü vori tole po ketao tazo. 
JHN.6.15	Uko kelüce pükemu thide pü tüpü püpo kede thita keto rhüta, pü lebi tasü cejütuyo vota.
JHN.6.16	Theva vorita, pü sajiko ta jü kezholü kita. 
JHN.6.17	Uko ta rulü lüta, side ta Capernaun kevaco vo tazü. Tüzü vorita, Jisu ukoce vori mo bata. 
JHN.6.18	Jü rephü süta, tükhra kerüla. 
JHN.6.19	Süla uko thehethide ru thopü miledo sü/da pü tata, uko Jisu jüpi tavori kezü ngoyi, ru meno pheri kezüce uko meprüta. 
JHN.6.20	Vele pü ukoce pode, I zole meprü hite. 
JHN.6.21	Süsa uko püzüpü rulü kesü umedode züyi, siziyi metha uko ta cejü kesolü voyita. 
JHN.6.22	Süsanha thüma jükhü kebako ru kekre di keta, methakeyiko kevori ruo zo kemosa, Jisu ru sülü methakeyiko züde lü mota, vele methakeyiko lebi tata. 
JHN.6.23	Sizi kebace ru kekrehu Tiberias laco vori, uko tsükhri keti thethi kemenoce, Niepoo kethezü kha kesü sa.
JHN.6.24	Thümako Jisu sülü keba ngomo ketala, mori methakeyiko sheri sülü phu medi ketala, uko ru thopü Capernaun lü Jisu phu vorita. 
JHN.6.25	Uko tavori jükhü kekre laco pü ngoyi, uko püce poti, Rabbi (kemethao) dipü tüce no hilü vota? 
JHN.6.26	Jisu ukoce poti, I neko ce potü süto, Neko aphu ketahi mha ungo thi kesüko kengola mo, vele kekrelamori neko mhati megu keyi lanozo. 
JHN.6.27	Ketikekra suta ketokola mhathi hite, vele ketico kechothe kehülü tayo tikola mhathi yite; süo thüma Nuo khapü neko tsü süto; kekrelamori Therü Poo püyo mohor vü süte. 
JHN.6.28	Süsa uko püce poti, Jihova mhathoko hako thiyi ketola kedipü thiti mesü? 
JHN.6.29	Jisu uko jü kelakesü, Mhatho hiohi Jihova mhatho zo, neko pü ketsü kesüo melü keyi. 
JHN.6.30	Süla uko püce poti, süsa no zasi kedipü thisü hako meka süta, hako po ngo de melüyi ketola. No dipü mhatho thi süta? 
JHN.6.31	Hako potsa neko rayho thilü manna keti thopü meta, Pü tüyo tsükhri rüpü ukopo ti. 
JHN.6.32	Jisu ukoce poti, I nekoce potü süto, Moses tüyo tsükhri kha sümo, vele a Po tüyo tsükhri khapü uko tsü ketho. 
JHN.6.33	Kekrelamori Jihova tsükhri tüyo kiri, kehü khapü cejüo tsüsü. 
JHN.6.34	Süsa uko poti, Niepoo tsükhri süo kechothe khapü hako tsü süte. 
JHN.6.35	Jisu ukoce poti, I kehü tsükhri süo zo, ace kevorimi mhapüceri meri taho; mu ace kevorimi mhapü ceri theri ri taho. 
JHN.6.36	Vele I nekoce kepo, neko ango süte, vele amelü yomo. 
JHN.6.37	Apo khapü atsü kesü metü ace vorito, ace kevorimi I mhapü ceri hu vaho. 
JHN.6.38	Kekrelamori I tüyo kiri zo, atho amedo kethila kiri mo, vele aketsü kesüo nü thi ketola vori. 
JHN.6.39	Hiohi a Po aketsü kesüo medozo, pü khapü aketsüko mipüri medi vakemo, vele thüla tünha süko phu mesüyi ketola. 
JHN.6.40	Hiohi aketsü kesüo medozo, kehopüri Nuo kengoko pü melü keyi, kechothe kerhü ngoyi ketola, thüla tü nha pü kelayi ketola. 
JHN.6.41	Jews miko uko dolü kemeli shuta, kekrelamori pü kepo, I tüyo kiri ti tsükhri da yozo si kesüla. 
JHN.6.42	Uko poti, hiohi Jisu zo mome, Joseph nu, püpo püzu uko se baze? Dipüla pü tüyo kirile poba? 
JHN.6.43	Jisu ukoce poti, neko dolü panyo (kebu) hite, 
JHN.6.44	Mipüri ace vori yiho a Po tho pü tüsüpü vori zo kemosa, mu thela nha pü phu mesü yito. 
JHN.6.45	Saju kepoko hiziti thopü meta, uko metü Therüoju pü metha süto. Thüma kehopüri sekeyimi Poo se yite, mu ace vorito. 
JHN.6.46	Mipüri Poo sü ngomo, pücelü kevorio lebi tho zo kemosa, pü Poo sü ngo. 
JHN.6.47	I nekoce potü süto, amelü keyimi kerhü ngoyi bate. 
JHN.6.48	I kerhü tsükhrida süozo. 
JHN.6.49	Nekrü netsüpumi rayho thilü manna ti ketho, side sarite. 
JHN.6.50	Hiohi tüyo kevori tsükhri da yozo, thüma püti keyimi sata yiho. 
JHN.6.51	I kerhü tsükhri da yozo tüyo kevorio, mhace thüma kehopüri püti keyimi pü kechothe rhü tato; tsükhri da süo athi apho hiozo, cejüopo kerhü ngoyi ketola I ta vori. 
JHN.6.52	Jews miko uko dolü kemelita, de poti, thüma hio kedipü bide püthi püsü ukopo tiyi vetole po bata? 
JHN.6.53	Süsa Jisu ukoce poti, I potü süto, neko thüma Nuo thi ti mu püzakra kemosa nekoyo kerhü di. 
JHN.6.54	Kehopüri athi ti mu azakra keyimi kechothe kerhü nete, mu thüla nha I püphu mesü yito. 
JHN.6.55	Athi sü themu kethozo, mu azari kekra zhüzo. 
JHN.6.56	Somi athi ti mu aza kra sheri sümi alü ba yito, mu I pülü hüto. 
JHN.6.57	Rhü keta Po a ketsüsü, I a Polü hüyo, süla ati ketimi alü hüto. 
JHN.6.58	Tsükhri da hio tülü kiri, nepotsa neko manna ti de sa keta bimo, somi tsükhri hio tiyi sheri kechothe rhü tato. 
JHN.6.59	Pü hiko Capernaun lü synagogue lü popü mi metha kesüko.
JHN.6.60	Pü sajiko süko se kesüce thüma kekro poti, mha hio jü kerü shupü te, sopü süko seyi veta? 
JHN.6.61	Jisu pü sajiko du kebu ba keta pülü sesüta, pü ukoce poti, mha hikola neko nümo teme? 
JHN.6.62	Mhace neko Nuo ta tüyo kho keta ngo de pü thajü keba thilü kho taze di bi ta? 
JHN.6.63	Rüpü tho kerhü khasüyo, uthi upho zono mhapüri thi yiho, I nekoce jüpo kesüko rüpüzo mu kerhü zo. 
JHN.6.64	Vele neko dolü humi melü kemoba. Kekrelamori theralü Jisu somi melümo sheri seba, mu sopüno pü tüsü to sheri seba tila. 
JHN.6.65	Pü poti, I süla neko cepoba, mipüri ace vori yiho, a Po tho khapü atsü sü zo kemosa. 
JHN.6.66	Süyovilü pü sajiko kekro tata, püzü tasa mota. 
JHN.6.67	Jisu pü saji mi keri kena koce poti, Neko sheri tata nyü bame? 
JHN.6.68	Süsa Simon Peter püce poti, Niepoo hako sopüce vokha? No kechothe kerhü jüko ba. 
JHN.6.69	Hako melü tazo, no Khrista kethozo, Jihova rhü keta Nuo zo. 
JHN.6.70	Jisu ukoce poti, I neko mi keri kena kedayi mome, vele neko mipü therü keshü. 
JHN.6.71	Pü Iscariot Judas, Simon nu poba. Kekrelamori pü hisa pü tüpü mice sü ketola, püri keri kena kodolü mipü.
JHN.7.1	Hizi kevasa Jisu ta Galilee lü tavota, Judea lü tasa mota, kekrelamori Jews miko pü dokhri va keto rhü ba ketala. 
JHN.7.2	Jews miko kereshüce nye vori meno bata. 
JHN.7.3	Pü sazü jürako püce poti, hice takhi Judea lü kho tate, n sajiko pori nmhathoko ngo ketola. 
JHN.7.4	Kekrelamori mipüri kemekhrülü mhathi yomo, mipo nse nyüsa ba lize. Mhace no mhathi kebako pü cejülü mesesü nyü ba tisa. 
JHN.7.5	Kekrelamori pü sazü jürako ri pü melü kemola. 
JHN.7.6	Jisu ukoce pode, Atü tso vori molu vele neko tü tsosü bayo. 
JHN.7.7	Cejüo neko ngometsü taho, vele ango metsüte, kekrelamori I zhopo thipü süo metsu kesüla, süo mhathoko kesu zo tila. 
JHN.7.8	Neko ta thenyelü khote, I thenye sülü khohote, kekrelamori atü tsotü vori molu tila. 
JHN.7.9	Pü jü hiko po kevasa Galilee lü basata.
JHN.7.10	Vele püsazü jürako takho ketasa püri thenyelü khota, melemelu zode khomo vele kemekhrü pübi. 
JHN.7.11	Süce Jews miko thenyelü püphu de, pü dipüce vota? 
JHN.7.12	Thümako pü ketso de mebü bata, kekrelamori humi poti, pü thüma kevele; kekreko poti, Mole, pü thüma shüketse ta tele. 
JHN.7.13	Kehothi sheri mipüri Jews miko mpe tila chozu jüpo zomo. 
JHN.7.14	Thünye metsu hice pü ta kereshücelü vo de mi metha bata. 
JHN.7.15	Jews miko ungo shuta de poti, thüma hio dipübi mhase phita, pü lesiphri mo zo sheri? 
JHN.7.16	Jisu ukoce poti, akemetha jüko azhümo vele aketsü kesüo. 
JHN.7.17	Thüma kehopüri Jihova medo thiyo süze akepo jüko se yito, Jihova celü vori me, mode atho amedo jüpo ba sheri. 
JHN.7.18	Somi pütho püju poba sheri pü thechu therho phu bayo, vele pü ketsü kesüo la thechu therho phuyo lize süo zhopo kethozo, matho mezi kemo püri püyo tamo. 
JHN.7.19	Moses thezho khapü neko tsüsü mome, siri neko mipüri thezho züta mote? Neko dipüla adokhri keta lüba? 
JHN.7.20	Thümako püfü kela kesü, mipüri ndokhri keto rhü bamozo, therü kesu n yo keba la zotho? 
JHN.7.21	Jisu ukoce pode, I mhathopü thisü mu neko ngophite. 
JHN.7.22	Moses yikerü khapü neko tsü, süo Moses mori neko potsa neko khasü; neko Sabbath tüsozho nha yirüyo. 
JHN.7.23	Mhace mipü Sabbath nha Moses zho varhü mo ketola yirü lizo I Sabbath nha mipü thi kesürho tso kesüla dito amejo ayo neko nü moya? 
JHN.7.24	Umhüpü kengola sheco thi hite, vele sheco kemezilü thite.
JHN.7.25	Jerusalem lü kevori thüma humi poti, uko pü dokhri vanyü phu keta thüma hio zo mome? 
JHN.7.26	Hice pü mimhüngoce thepu shude zhopo thi sefü bate, vele mipüri mhapo mote. Kezhomiko hiohi Messiah zole ti seba teme? 
JHN.7.27	Kehothisheri uko thüma hio dipüce vori sheri seba; vele Khrista vori ketosü mipüri dipüce vori to sheri seho. 
JHN.7.28	Jisu kereshücelü jüpo meto shude poti, neko I dipüce vori sheri seba mu ase riba, I amedolü vorimo, vele aketsü kesüo lazo ketho, neko süo semo. 
JHN.7.29	I püseba kekrelamori I pücelü vori zo tila, pü aketsü süzo. 
JHN.7.30	Sizi kebace uko pü tüyi keto lüta, vele mipüri ube cho püyo sümo, kekrelamori pütü tso molu tila. 
JHN.7.31	Thüma kekro pü melüyi, de poti, Messiah kevorice zasi ungo mhathoko kethi thüma hioceri thi mekroku sü tome?
JHN.7.32	Pharisees miko thümako kepo keba sesü, mu Pharisees miko ri mu thevo kezhoko ri kesa de kezhoko ketsüpü pütü tole sü. 
JHN.7.33	Sütüce Jisu poti, pütü kedopü I neko züba tolu, mu süsa I ta aketsü kesüo ce votato. 
JHN.7.34	Neko aphuto vele ango yiho, I dipüce bata sheri neko sülü vori yiho. 
JHN.7.35	Jews miko kepode, pü dipüce vota tole bata, uko püngo mota ketosü? Pü ta Jews kemoko (Gentile) koce vota tole bame, side süko metha ta tome? 
JHN.7.36	Pü keposü dipüco po bata, neko aphuto vele ango yiho, akebara neko vori yiho?
JHN.7.37	Thenye thelatho nha, Jisu thade po kebace, thüma kehopüri theri ketako ace vori de krayite. 
JHN.7.38	Amelü keyimi ketholesi popü kemeta püvalü kerhü jüri rela prarito. 
JHN.7.39	Vele pü kepo hiohi Kemesa Rüpü poba, pü kemelüko ngoyi keto, Kemesa Rüpü hitüce khasü molu, kekrelamori Jisu zapozale thiyi molu tila.
JHN.7.40	Jü hiko se keyice thüma kekro pode, Hihi saju kepomi ta zo kethole. 
JHN.7.41	Kekreko poti, Hiohi Khrista tazo. Vele humi poti, Khrista Galilee lü voriyi veme? 
JHN.7.42	Ketholesilü kepo Khrista David shuyelü vori tole siba. Mu Bethlehem rünalü, David kevori lü. 
JHN.7.43	Süla thümako dolü kejükre salata pü lano. 
JHN.7.44	Humi pü tükeyi lüsü vele mipüri ube chopü püyo sümo.
JHN.7.45	Kezho miko ta Phariseeko mu thevo miko ce vo, de ukoce poti, neko ditono pütüzü pü vorima? 
JHN.7.46	Kezho miko po kesü, Mipüri pübide jükepo dile. 
JHN.7.47	Pharisees miko po kesü, nekori püpo neko kedo valume? 
JHN.7.48	Mikekha yo tiko mu Pharisee miko mipüri pü melü ta motho? 
JHN.7.49	Vele thüma hiko thezho se kemoko reshu ve. 
JHN.7.50	Nicodemus ukoce poti, (theva Jisu ce kevoo), püri uko mipü. 
JHN.7.51	Uko thezho mipü reni mozo de mejo keva thezho ba motho, pü dipü thita sheri reni ketso ti mhüjü. 
JHN.7.52	Uko sü püce posala de, nori Galilee mipü zome? Phu (pe) te ketho lesilü, saju kepomi mipüri Galilee lü vori mozole. 
JHN.7.53	Uko metü ta utho ucelü vota.
JHN.8.1	Jisu ta Olive cejütu yo vo ta. 
JHN.8.2	Keshu rena pü ta kereshücelü vori, thüma kro ta püce vori; pü bayi de uko metha. 
JHN.8.3	Thezho keseko mu Pharisee miko theno mipü thepu khrü bade pütüpü Jisu cevori, uko süpü khapü metsulü süsü. 
JHN.8.4	Kemethao, theno hipü mha kesu thizo kebalü pü tü yite. 
JHN.8.5	Moses thezho khapü hako ketsü ketsüpü sübi ketako vakhri vate zisü; vele no kedipü pota? 
JHN.8.6	Uko jü hio kepo pü kejo tüyi ketola zo, side pü mejo ketola. Vele Jisu neküki pü becüne khipü cejü (renyoyo) tho de pü uko fü se kemo bi bata. 
JHN.8.7	Süla uko pü ketso sasa bata, sizi kebace pü tha medü süri de ukoce poti, Neko dolü kephoma kediopo ketsü pü püva mera süte. 
JHN.8.8	Süsari pü nekü salaki renyoyo lesikho tho bata. 
JHN.8.9	Uko süo sekesüce utho ulü mejo ketala, mipüpü redüta, pethithoo celü shudü de natsitho ketso taprüta; Jisu lebi keba zota thenopü uko dolü metsulü thazori. 
JHN.8.10	Jisu tha medü süri tice mipüri dita, Jisu mu thenopü ni lebita; Jisu püce poti, thenopü nmejo ketako dipüce vota? Mipüri nmejo moteme? 
JHN.8.11	Thenopü poti, Niepoo mipüri mote. Jisu püce pode, I sheri nmejo ho, tavo tate, mu kephoma thi sahite. 
JHN.8.12	Süsa Jisu ukoce poti, I cejü keveo zo, kehopüri asa kemejimi mhapü ceri kezülü taho, vele kehü kevelü tato. 
JHN.8.13	Pharisee miko püce poti, Ntho nzhopo thiyo, mu nzhopo kethomo. 
JHN.8.14	Jisu uko fü kela kesü, Atho azhopo thizo sheri azhopo kethozo; kekrelamori I dirapü vori sheri mu dipüce vota to sheri seba tele; vele neko I dipüce vori mu dirapü vota to ba sheri poyiho. 
JHN.8.15	Neko uthi upho relelü sheco thiyo, I mipüri mejo yomo. 
JHN.8.16	I mhace mi sheco thizo sheri asheco sü kethozo, I alebi tamo, vele a Po aketsü kesüo hani ta. 
JHN.8.17	Neko thezholü sheri thopü meta, mikena zhopo sü kethozo leno. 
JHN.8.18	Atho azhopo kethi mu a Po aketsü kesüo azhopo thi tazo. 
JHN.8.19	Süsa uko püce poti, n Po dipüce ba? Jisu pola kesü, neko asemo mu a Po sheri semo; neko ase süze a Po sheri sete vele. 
JHN.8.20	Jü hiko kepo Jisu uko fü kela kesü, pü kereshücelü mi metha kebace; mipüri ube chopü püyo sümo, kekrelamori pütü tso molu tila.
JHN.8.21	Süsa Jisu ukoce posala kesü, neko aphuto vele ango yiho, mu neko kephomalü sa tato; I dipüce vota to sheri neko akevolü voriyi kehola. 
JHN.8.22	Süsa Jews miko poti, Pütho pü dokhri va to bame? Kekrelamori pü poti, I dipüce vota to sheri neko tavori yiho. 
JHN.8.23	Pü ukoce poti, neko mekhroco kevorimi, I mesoyo kevorimi, neko cejü hiolü thüma, I cejü hiolü thümamo. 
JHN.8.24	Süla I nekoce kepo neko nekephomalü sa tato; kekrelamori mhace I nekoce kepo I zo, sizisü zori neko melümo ketala; nekephomalü sa tato. 
JHN.8.25	Süsa uko püce poti, No sopü lezibata? Mu Jisu ukoce poti, therathoce I neko ce kepoo zo. 
JHN.8.26	I mhakekro nekola po keto mu mejo keto ba, vele I ketsü kesüo sü kethozo, I mha süko pü cejüo ce po süte, I pücelü se keyiko. 
JHN.8.27	Uko Poo ju se yimote pü ukoce posü zori. 
JHN.8.28	Jisu ukoce poti, neko thüma Nuo phumesü kesüce seyito, I süo zoleti, atho ala I mhapüri thita mozo, vele Poo a ketsü kesüo ametha kesüko lebi, I süko pü poyo. 
JHN.8.29	Pü aketsü kesüo azü tazo, a Po akhava mozo, kekrelamori I pünü pümedo lebi thi süta zo tila. 
JHN.8.30	Pü jü hiko kepola thüma kekro pü melüyi. 
JHN.8.31	Süsa Jisu Jews miko pümelü ketakoce poti, Mhace neko ajü melüyi ta lizo neko asaji miko tazo. 
JHN.8.32	Mu neko kethoo seyito, mu ketho-osü neko phrü vato. 
JHN.8.33	Uko püfü kelade, hako Abraham shuyemi mu mhapü nhari mijü thimozo, no dipüla neko phrü vato siti poba? 
JHN.8.34	Jisu ukoce poti, I nekoce Ketho potü süto, Kehopüri kephoma thi ketami kephoma jü thi tazo. 
JHN.8.35	Mijümi kechothe micelü basü yomo, vele Nuo kechothe basü tayo. 
JHN.8.36	Mhace Nuo neko phrüsü ta lize, neko phrü süva kethozo. 
JHN.8.37	I seba, neko Abraham shuye zo, vele neko adokhri tole rhü bayo, kekrelamori ajüko nekolü bayi mo ketala. 
JHN.8.38	Apo I ngo kesüko pü nekoce hala süyo, neko a Po celü se keyiko thiti mesü.
JHN.8.39	Uko püfü kelade püce pokesü, Abraham hako Potsa. Jisu ukoce pokesü, Mhace neko Abraham nuneko lize Abraham mhathoko thiti mesü. 
JHN.8.40	Vele neko adokhri vanyü bate, thümapü nekoce ketho I a Po celü sekeyiko püposü; Abraham sizimo. 
JHN.8.41	Neko neponeko mhatho thiyo. Uko püce po sala kesü, Hako kephoma mhatho kesulü menu yimo; ha Po püba mu süo Jihova zo. 
JHN.8.42	Jisu ukoce poti, Mhace neko Jihova neko Po lize, neko akhrüto; kekrelamori I Jihova celü tavo rizo; atho amedolü tavo rimo, vele pü aketsü süzo. 
JHN.8.43	Ditono neko afü seyi mota? Neko sheri akepo seyi mozo. 
JHN.8.44	Neko po sü therü kesuo zo, nekopo kemengu (kecülu) ko thi tayo. Pü shüculü mi kedokhrimi, ketho-olü bayi yomo, kekrelamori ketho püyo kedila. Pü kemeda po süyo mu pütho püyo kevela poyo, pü kemedami, mu pü süo po-ozo. 
JHN.8.45	Kekrelamori I ketho kepola neko melü mote. 
JHN.8.46	Neko sopü apü kephomami le ziti poyi ve? Mhace I ketho po lize neko dipüla amelü mota? 
JHN.8.47	Somi Jihova füse sheri Jihova jüzüyo, neko süko se yomo kekrelamori neko Jihova Ma motila. 
JHN.8.48	Süsa Jews miko püce poti, Hako pomeve shu süzo, no Samaritan mipü therü kesu n yo ba? 
JHN.8.49	Jisu po kesü, therü kesu ayo bamo, vele I apo rhoyo, neko arho yomo. 
JHN.8.50	I atho atherho phu yomo, mipü süo phuyo mu mi mejoyo. 
JHN.8.51	I nekoce potü süto, mhace humi ajüko khipü bayi lize pü mhapü ceri sa taho. 
JHN.8.52	Jews miko püce poti, hako se bate, therü kesu nzüta. Abraham sate, mu saju kepoko ri sate; mu no poti, mhace neko akepoko züyi lize thüma süo mhapü ceri sa taho. 
JHN.8.53	No hako potsa Abraham ce zho kume? Pü sate, saju kepoko sheri sate, no sopüle po bata? 
JHN.8.54	Jisu ukoce polakesü, Mhace I atho azhopo thita lize süo kethomo, a Po azhopo thiyo de arhoyo, neko pükhapü neko Rüo le kebao. 
JHN.8.55	Sizosheri neko pü semo I püseba, mhace akepo I püsemo zita lize neko biti I kemedami thi tato, vele I pü seba mu pükepoko thitazo. 
JHN.8.56	Neko potsa Abraham atüsozhoko ngode pü rechü tazo, pü süo ngotila I anü we. 
JHN.8.57	Süsa Jews miko püce poti, No tütse hepüngu ri molu zori no Abraham ngola? 
JHN.8.58	Jisu ukoce poti, I nekoce potü süto, Abraham mhüjü I tazo. 
JHN.8.59	Süsa uko ketsü khipü püva toli süta, vele Jisu resüta, mu kereshücelü pü taprata; uko dolü tapra de pü tata.
JHN.9.1	Jisu tapra kezüce mipü umhü ce de menu keyi mipü zü kesüyi. 
JHN.9.2	Pü sajiko püce ketso de poti, Kemethao, thüma hio lame mode upo uzu kephoma la thüma hio mhüce de menu yita? 
JHN.9.3	Jisu ukoce poti, thüma hio kephoma lari mo, mori ukrüne la rimo, vele püyo Jihova mhatho thipü mi mese mengo sü ketolazo. 
JHN.9.4	A ketsü kesüo mhathoko I thisü moze su, tüso kebace; tüzü vori talize mipüri mhatho thimo tato. 
JHN.9.5	I cejülü keba the, I cejü keveo zo. 
JHN.9.6	Pü jü süko posü de mhütsapü cejü sü renyo pü nyoba thiyi, renyo pü mhüceo mhü kenhüsü. 
JHN.9.7	Püce po kesü, tavo de Siloam zalü jüpü khrü vate, (Siloam, püco ketsü kesü). Pü ta vota, de jüpü khrüsü siri mhango vori ta. 
JHN.9.8	Pü zanu miko mu sümhüjü pü kengo miko pümhü kece ngo; side uko kepoti, thüma hio umhü ce de mhakhrü ti kebao zomome? 
JHN.9.9	Humi poti, püzole, kekre miko poti, pübizo tipüle, sizi bata. Vele pü po kesü, I püzole. 
JHN.9.10	Süla uko püce poti, dipü bide nmhü mhango yita? 
JHN.9.11	Pü ukofü kela kesü, Thümapü Jisu lezi tipü, nyoba khapü amhü kenhüsü, side ace poti, tavo Siloam zalü tavo khrü vate zisü. Side I tavo khrüva de mhango yi tele. 
JHN.9.12	Süsa uko püce poti, pü dipüce vota? Mu pü po kesü, I se mole.
JHN.9.13	Uko umhü keceo tüzü Pharisee miko cevo. 
JHN.9.14	Sünhasü Sabbath zho, Jisu renyopü nyoba thiyi de püpo mhango keyi nhasü. 
JHN.9.15	Süsa Pharisee miko pü ketso de dipübi pü mhango ta sheri. Pü uko ce poti, Pü nyoba khipü amhü kenhüsü, I khrüva side mhango praritele. 
JHN.9.16	Süla humi poti, Thüma hio Therümi mhatho mo, kekrelamori pü Sabbath tüsozho rhomo. Humi poti, kephomi dipübi de mhatho ungo thiyi veta? Thüma dolü kelakre de kebü ta. 
JHN.9.17	Uko mhüceo ketso sala de poti, no dipüle pü lüba, nmhü thipü mhango kesüo? Pü po kesü, pü saju kepo mipü zo. 
JHN.9.18	Vele Jews miko pü kepo melü muta, pümhü ce de mhangoyi, süla uko püpo püzuni cüsü. 
JHN.9.19	Uko uni ketso de hiohi neni nu zome, neko poti pümhüce zode menuyi le kebao, dipü bide pü tsühi mhango pra rita? 
JHN.9.20	Püpo püzuni ukofü kela de po kesü, Hani se keba hiohi hani nuzo, umhüce de menuyi. 
JHN.9.21	Vele dipü colü pü mhangoyi teshi, hani semole, mori sopü pümhü khri sü sheri, hani süri semo; püsü pethite, pü ketsote: pütho püju posüto. 
JHN.9.22	Jü hiko pükrüni posü, kekrelamori uni Jews miko mpe ketala; kekrelamori Jews miko metü sopüno püpü Khrista leno poto sheri synagogue lü pühu va keto uko medo keta seba ketala. 
JHN.9.23	Süla pükrüni poti, pü pethite, pü ketsote sita. 
JHN.9.24	Süla uko umhü cede mhango ketao cüsala sü, de püce poti, Jihova mezale püchu süte, hako püse keba thüma hio kephoma mizo. 
JHN.9.25	Pü ukofü kela kesü, Pü kephomami me mosheri I semo, mhapü I seba süosü I thajü amhüceri tsühi I mhangote. 
JHN.9.26	Uko pü ketso sala de poti, pü n yo kedipü thisüla? Dipü bide nmhüthipü mhango süta? 
JHN.9.27	Pü ukofü kela kesü, I neko ce po süve, neko reni mute; dithito süo ketso sala ba? Nekori pü sajimi thita nyü bame? 
JHN.9.28	Süsa uko pü kerhe de poti, No pü sajimite, vele hako Moses sajimiko. 
JHN.9.29	Hako se keba Jihova Moses ce jüpo, thüma hiola zono hako semo pü dipüce vori sheri. 
JHN.9.30	Thümao ukofü kelade ukoce po kesü, pü hicehi mha ungo thi kesü neko pü dipüce vori sheri semo zori, pü amhü thipü mhango süte. 
JHN.9.31	Tsühi uko se keyi Jihova kephomami mipüri fü reni mo zolu, vele mhace humi Jihova reshü mu pü medo thiyo lize pü sümi fü reniyo. 
JHN.9.32	Cejü thiyi culü vo tha ketso mipüri umhü cede menu keyimi thi meve kesü semo zolu. 
JHN.9.33	Mhace thüma hio Jihova celü vorimo lize pü mhapüri thi yiho. 
JHN.9.34	Uko püfü kela kesü, no kephomalü menuyi side hako metha tola? Uko pü hupü chozu süva. 
JHN.9.35	Jisu pühu chozu sü keva seyi, tavo püngoyi de püce poti, “No Jihova Nu melü teme?” 
JHN.9.36	Püfü kelakesü, “Niepoo püsopü sheri I pü melüyi ketola?” 
JHN.9.37	Jisu püce po kesü, “No püngo bate, mu püzü kerethi kethao zo.” 
JHN.9.38	Püpo kesü, “Niepoo I melüte.” Mu tatsü pü reshüta. 
JHN.9.39	Jisu poti, I cejülü sheco la vori, mhakengo miko po ngomo ta ketola, mhango kemo mikopo mhangoyi ketola. 
JHN.9.40	Pharisee miko jü süko se kesüce püce poti, hakori mhücemi thite me? 
JHN.9.41	Jisu ukoce pokesü, neko mhüce lize kephoma baho, vele neko tsühi poti, “hako mhango ba,” süla ne kephoma bate.
JHN.10.1	I nekoce potü süto, cekhalü talü teko krolü lü kemomi, vele sazho mele kelümi, süo keregomi mu mizhü süketimi zo. 
JHN.10.2	Vele cekhalü kelü süo teko kefü-o zo. 
JHN.10.3	Cekha kefüo cekha khripü pütsü süyo, teko kro püfü seyo; pü teko koza cü süyo; mu teko chotha zü ta voyo. 
JHN.10.4	Pü koko züpra rize pü uko mhüjülü tara voyo, mu teko kro püsa meji tavoyo, kekrelamori uko püfü seyo tila. 
JHN.10.5	Uko sekemomi sa meji yomo, vele pücelü tatayo, uko sekemo miko fü semo ketala. 
JHN.10.6	Jüve hio Jisu ukoce posü, vele mhasüko pü kedipüla poba sheri uko semo. 
JHN.10.7	Süla Jisu püsaji koce poti, I nekoce potü süto, I teko kro kharü yozo. 
JHN.10.8	Amhüjü kevoriko metü keregomi mu süketi miko zo, vele teko kro uko fü reni mote. 
JHN.10.9	I kharüo zo, kehopüri ayo kelümi, pü kelayi to; pü tapra talüde püco ngo yito. 
JHN.10.10	Keregomi rego toli voriyo, mi dokhri tolino, mi meka sü tolino, vele I mipo kehü ngoyi ketola, mu süo ngo shuyi ketola. 
JHN.10.11	I teko kefü keveo zo, teko kefü keveo püpho khapü teko kroko la kha süyo. 
JHN.10.12	Vele püzho khrizü ketami, teko kroko püzhü kemola sace vori kezü ngo süde pü tata yo, sace vori de teko kro tüva mu hupho vayo. 
JHN.10.13	Püzho khrizü ketao mipo püzho khripü ketala, teko kro khrü phi menu yomo. 
JHN.10.14	I teko kefü keveo zo, akokro seba mu azhüko aseba. 
JHN.10.15	Apo aseba, sübi I sheri a Po seba, apho khapü teko kro tsü süto. 
JHN.10.16	Ako kekre kropü ba, süko teko kro hilü bamo, süko sheri züpü kro hilü vori moze su, süko afü seyito; side hiko zü kropü thi tato, teko kefü ri püzo tato. 
JHN.10.17	Süla a Po aphi pünüyo, kekrelamori I apho khapü sü ketola, side I khila yito. 
JHN.10.18	Mipüri süo acelü pü tata mo, atho kha kesü zo. Süo khasü keto akekuba, mu püsalayi keto sheri a keku ba. Hio thino khakesü jü a Po celü I ngoyi. 
JHN.10.19	Jews miko dolü kelakreta jü hiko kepola. 
JHN.10.20	Thüma kekro uko dolü poti, pü therü kesu zütale, pü nyote; neko dito püfü reni ba? 
JHN.10.21	Kekreko poti, Jü hiko kepo therü kesu zü ketami jü mole, therükesu mimhü thipü mhangoyi veme? 
JHN.10.22	Tüsü tüce, Jerusalem lü kereshüce thi kemesa ti thenye tülü. 
JHN.10.23	Jisu Solomon cehükhro kereshüce lü taba. 
JHN.10.24	Süsa Jews miko tavo pühu metuyi, de püce poti, dithepü no hakopo lüyi su bazota? Mhace no Khrista le zize hakoce po kemetse vate. 
JHN.10.25	Jisu ukoce poti, I nekoce posüzo vele neko melü mute, mhatho kethiko I a Po zalü thi tazo; süko azhopo zo. 
JHN.10.26	Vele neko melü mute, kekrelamori neko ateko kro mo tila, sizi I neko ceposüte. 
JHN.10.27	Akoko afü seyo, I süko seba mu uko asameji yo. 
JHN.10.28	I kechothe kerhüpü uko tsü süyo, uko mhapü ceri su taho, mori mipüri abelü süpü tataho. 
JHN.10.29	Apo süko pü aketsüo metüko ceri zhoku, mu mipüri a Po belü süko süpü tata ho. 
JHN.10.30	I mu a Po hani püzo. 
JHN.10.31	Süsa Jews miko ketsüpü püva to züta. 
JHN.10.32	Jisu ukoce poti, I apo celü mhakeve kekro thipü neko mekasü; mhatho sükola neko ketsüpü ava tome? 
JHN.10.33	Jews miko püfü kelasü de poti, mhatho keve kola hako ketsüpü nva tomo; vele no Niepoo zhoshu tila; no thüma zori ntho npü Jihova thi ketala. 
JHN.10.34	Jisu ukoce poti, nethezholü thopü kemeta, akepo “neko therü mizo.” 
JHN.10.35	Mhace pü süko cüpü therümi le zi sütaze, Jihova celü vori keta ketholesi jü khipü mole zi va ho. 
JHN.10.36	Apo ketsü kesüo, püthi kemesa sü de ketsüpü cejülü sü, size neko püpü Jihova zhoshu bale siziyi veme: I neko ce kepo I Jihova Nu zo zi kesü. 
JHN.10.37	Mhace I a Po mhathoko thiyo mo tisa amelü hite. 
JHN.10.38	Vele mhace I thiyo tisa neko amelü mota sheri mhathola melü yite, zize neko seyito mu melü yi tato; a Po alüta mu I pülü tazo. 
JHN.10.39	Süla uko pütüyi tatole süta, vele pü uko belü therü tata. 
JHN.10.40	Süsa pü ta John therace mipü jülopü kesü thethilü Jordan rükhüco cuvota de sülü bata 
JHN.10.41	Thüma kekro ta püce vo de poti John ungo mhatho thi mo, vele John thüma hiola po pü kemeta metüko kethozo. 
JHN.10.42	Thüma kekro sülü pü melüyi.
JHN.11.1	Thümapü püza Lazarus lezino mhathi bata, Bethany rünalü Mary mu püsazüpü Martha ni ra. 
JHN.11.2	Mary tirü khapü Jisu kenhü kesüpü, pü pitha ri pü Jisu phezini shüsü, püprü-o Lazarus mhathi bata. 
JHN.11.3	Süla pülipüni mi ketsüpü Jisu cesü, de poti, Hihe, no pükhrü ketao mhathi bate. 
JHN.11.4	Jisu süo sekeyice poti, kethi hio sata ketola mo, vele Niepoo zapo zale kethila, Jihova Nu zapozale thiyi ketola. 
JHN.11.5	Hitüce Jisu Martha, püjürapü mu Lazarus hiko khrü phi tayo. 
JHN.11.6	Pü süse keyisa zho kena lüthü bata, pü keba thethilü. 
JHN.11.7	Süsa pü sajiko cepoti, uko ta Judea lü sala kho tokhe. 
JHN.11.8	Pü sajiko püce poti, Jews miko ketsüpü nva toli ba tila, Kemethao, no sülü sala kho tola? 
JHN.11.9	Jisu ukoce poti, tüso kebace bavüdo kerikena ba mome? Thüma kehopüri tüso kebace chota lize püphe mesü vaho, kekrelamori pü cejülü keveo ngo kebala. 
JHN.11.10	Vele kehopü sheri tüzülü ta lize, püphe meshü yito, kekrelamori keve püyo ta kemola. 
JHN.11.11	Pü mha süko posü, süsalü pü ukoce poti, “Uko züo Lazarus zü bate, vele I tavo de pü kesümeco süto.” 
JHN.11.12	Süsa püsajiko püce poti, “Pü züba lize uzho ba zotho.” 
JHN.11.13	Sizo sheri Jisu püsü poba, vele uko kelüce pü zürelü keba lübata. 
JHN.11.14	Süsa Jisu ukoce po metsü metsesü, “Lazarus sa tele.” 
JHN.11.15	“I nekola anü tipü ba, I süce ba kemola; nekopo melü yive ketola: kehothi sheri uko ta püce vo khe.” 
JHN.11.16	Süsa Thomas, cüpü Didymus (nube) lezi ketao püzükoce poti, “ukori tavo püzü sata khe.”
JHN.11.17	Süsa Jisu tavori, pü khapü makhrelü khrü keva tüsozho da keta ngoyi. 
JHN.11.18	Bethany hi Jerusalem zü kemecumo, furlong keripüngu lebi zo. 
JHN.11.19	Jews miko kekro ta Mary mu Martha nice vori ba, uko tavo uni lü thomelu ketola, uni prüo lano. 
JHN.11.20	Süsa Martha Jisu vori kezü sesü metha tavo püzü kesü, vele Mary püthilü bazo. 
JHN.11.21	Süsa Martha Jisu cepode, mhace no hice ba lize, aprü-o sata ho vele. 
JHN.11.22	Vele I sekeba, tsühi sheri no Jihova ce mhakehopü sheri chosü lize, Jihova khapü ntsü sü zoto. 
JHN.11.23	Jisu püce poti, “Nprüo rhüla sürito.” 
JHN.11.24	Martha püce posala sü, I sekeba pü thela nha rhü sala sürito. 
JHN.11.25	Jisu püce po, I rhüla kesüo zo, mu kerhüro yozo; amelü ketami sata zori pü rhüla yito. 
JHN.11.26	Kehopü sheri rhü kebalü amelü keyimi sata ho. No sü melü teme? 
JHN.11.27	Thenopü püce poti, Ile, I melüte Niepoo, no Khrista zole, Jihova Nu, cejülü vori tole ketao zo. 
JHN.11.28	Thenopü pokevasa ta pücholü vota, de vo pü sazüpü Mary cüsü, püce mekhrü de poti, Kemethao hice voribale mu ncü bale zisü.
JHN.11.29	Thenopü süsesü metha rekri ta püce vo. 
JHN.11.30	Hice Jisu rünalü vori molu, vele Martha püzü kesüti thethilü balu. 
JHN.11.31	Jews miko thenopü zü pücelü kebako pülü thomelu ba, thenopü rekri tosü keta ngode püsa mejivo, uko kelüce thenopü tavo thekri thi toli zütho ziba. 
JHN.11.32	Süsa Mary vo Jisu keba ngoyi de tatsü püphelü pü reshüta, de poti, Niepoo, mhace no hice ba lize aprüo sata ho vele. 
JHN.11.33	Jisu thenopü kekra ngosü mu Jews mikori kra keta ngosü, pü rüpü melo bata, pülü kemezhe bata. 
JHN.11.34	Pü poti, neko pü khapü dipüce mezü? Uko püce poti, Niepoo, tavori pete. 
JHN.11.35	Jisu krata. 
JHN.11.36	Süsa Jews miko poti, Hihe, pü didüpüri pükhrü sheri! 
JHN.11.37	Humi poti, pü mimhü thimeve kesüo thüma hio pori samo tati thiyi ve mome?
JHN.11.38	Jisu pülü panyo de ta mhakhre cephe. Mhakhre süo kece cepü mu ketsü kezhopü khipü gü metha. 
JHN.11.39	Jisu poti, Neko ketsüo püvate. Martha kesao lipü poti, pü sa mena tatole, Niepoo, kekrelamori pü sa keta zho date. 
JHN.11.40	Jisu püce poti, I nce posü mome, mhace no melüyi lize no Jihova zapozale ngoto. 
JHN.11.41	Süsa uko ketsüo püva, kesao khapü kemezülü. Jisu pümhü pü tüpede poti, Apo, no afü reni kebala nmeza. 
JHN.11.42	No afü reni sü tayo keti I seba, vele thümako azü kethako la I hihi posü, no aketsü süzo keti ukopo seyi ketola. 
JHN.11.43	Pü süko po kesüsa se de füphra meto shusü, “Lazarus, tasüri te.” 
JHN.11.44	Sa ketao tasü rita, püphe pübe kesa füne khipü phapü süri; püzü sheri füpü kezhü meta. Jisu ukoce poti, “Püphrü süte, side püpo tavo tate.” 
JHN.11.45	Süsa Jews miko kekro Mary vori kebako, mha süko Jisu thikesü ngo de pü melüyi.
JHN.11.46	Vele humi ta Pharisee koce vota, mu Jisu thikesüko pü ukoce posü. 
JHN.11.47	Süsa thevo kezhoko mu Pharisee miko kenguyi de kerethita, de uko poti, Uko kedipü bita? Thüma hio mha ungo keti kekro thi süte. 
JHN.11.48	Mhace uko pü khapü hizi zo ba ketosa, thüma metü pü melü tato; mu Roman miko tavori de uko thethi mu urüna sheri püyi tate. 
JHN.11.49	Mipü püza Caiphas lezitio, tütse sülü thevo kezhoo thiba; püpoti, Neko mhapüri semo. 
JHN.11.50	Mori ukola moze kesu lüri yomo, mipüpo thümakola sa keta mesü, size shuye metü katamo ketola. 
JHN.11.51	Jü hio kepo pütho zomo, vele tütse hilü pü thevo kezhoo thiba tila, pü saju kepo Jisu po shuyela sa keta mesü ziba. 
JHN.11.52	Shuye süo lebi lamo, vele Jihova nuneko hupre kevako züvo kenguyi ketola risa. 
JHN.11.53	Süla sünha yowino pü dokhri va keto rhü tata. 
JHN.11.54	Jisu süla melemelu Jewsmi dolü ta mota, vele rezü rüna mi kedira vota, rünapü Ephraim lü vota. Mu sülü püsajiko zü bata. 
JHN.11.55	Jewsmi cukevo nye meno bata, thüma kekro uthi kemesa ketola ta Jerusalem lü voba. 
JHN.11.56	Süla uko Jisu phu bata, uko dolü kepoti, kereshücelü kebace, “Pü thenyelü vori mota lize neko dipü biti lüba”? 
JHN.11.57	Thevo kezhoko mu Pharisee miko jü khakesü, mhace humi pü dipüce ba sheri se lize po kemese süte, pütüyi ketola.
JHN.12.1	Cukevo nye mhüjü zho shurü kebalü Jisu ta Bethany lü kho, Lazarus celü, püthi merhü kesüo. 
JHN.12.2	Uko theva-o pümesoyi de püpo mhatiyi, Martha rena püreyisü, vele Lazarus uko dolü mipü püzü miz yo mhati ba. 
JHN.12.3	Mary tirü püma kerü (spikenard) pound pü lapü Jisu phezi kenhüsü de püpitha pü süva; mharü kethenyü süo celü metü chu bata. 
JHN.12.4	Süsa püsajiko dolü mipü Judas Iscariot, Simon nu hisa pü tüsü ketoo poti, 
JHN.12.5	Tirü kenhü ketio zhupü pence kra kena khriyi mano, de khapü kedimiko tsüsü mano? 
JHN.12.6	Hio kepo, pü kedimi kekhrü lamo, vele pü keregomi tila, pü presa lekho khiyo, mu presa rego tayo tila. 
JHN.12.7	Süla Jisu poti, “Thenopü kebü hite, pü akekhrüne kesü kesüla zo. 
JHN.12.8	Kekrelamori neko kedimi züta süto, vele neko azü ta süho.”
JHN.12.9	Jews miko kekro tavori, pü süce kebala, Jisu lebi la zo mori, Lazarus sheri pe ketola Jisu pü sa ketalü phü merhü kesüla. 
JHN.12.10	Vele thevo kezhoko mharhü Lazarus sheri mesa va keto rhüta. 
JHN.12.11	Kekrelamori püla Jews miko kekro sheri ta ketala, mu Jisu melüta.
JHN.12.12	Süsanha thüma kekro ta thenyelü vori, uko Jisu ta Jerusalem lü lü kezü sekeyice. 
JHN.12.13	Uko revüniko thüpü mu sü kemejo coko rhopü, de püzü kesüto vori; uko se rekrü de Hosanna, Thejo kepütho Israelmi kedeo, Niepoo zalü vori kezüo. 
JHN.12.14	Jisu gadanu püyo bayi, thopü kemeta bide. 
JHN.12.15	Mpe hite, Zion nupü, Hihe nkedeo gadanu (tholi) püyo vori züho. 
JHN.12.16	Mhahiko methakeyiko therace se bamo, vele Jisu zapozale thi kevasa uko sa lü vorita, hiko metü püju thopü meta tila, uko mhatho hiko thipü püyo sü. 
JHN.12.17	Thüma püzü ketako mha hiko Lazarus mhakhrelü phü merhü kesü ngo mu seba. 
JHN.12.18	Pü mha hiko ungo mhatho thi kesüla thümako tavo püpe toli vori. 
JHN.12.19	Pharisee miko uko dolü kepoti, neko mhapüri thiyi mo keta lü bame? Hihe, cejü metü püsa meji tazü.
JHN.12.20	Thenyelü vori de reshü thi ketoko humi Greekmi. 
JHN.12.21	Thüma süko ta Bethsaidalü Philip cevori, Galilee lü, püce poti hako Jisu penyü tale. 
JHN.12.22	Philip tavo Andrew ce posü, süsa Andrew mu Philip ni kezüvo Jisu ce posü. 
JHN.12.23	Jisu unice pokesü, pütü (bavüdo) vori bate, thüma Nuo zapozale thita keto sü. 
JHN.12.24	I nekoce potü süto, teha retu cejü tsü de sata kemosa süo pü lebi ba tayo, vele süo mhace sata süze püse kekro zhüyi yo. 
JHN.12.25	Somino pü kerhüro khrüta sheri katato, mu sopüno cejü hilü pü kerhüro khrümo (ngometsü) tato sheri kechothe kehü ngoyito. 
JHN.12.26	Mhace humi achoyi thiyo lize, püpo asa meji yite; I dipüce ba sheri püpo sülü ba yito: mhace humi achoyi thiyo lize a Po pü rho süto. 
JHN.12.27	Tsühi alü kemezhe bate, I dipü pota? Apo pütü hilü akela süte, vele püco hiola I pütü hilü vori. 
JHN.12.28	Apo, nzapo zapozale thi yite. Süsa tülü füphrapü kiri, poti, I zapozale thi süzo mu thisa süto. 
JHN.12.29	Thümako süce kebako süo sesü, de poti, tüsü süle; kekreko poti, tüyo choyipü püce jü posüle. 
JHN.12.30	Jisu ukofü kela kesü, Füphra hio Alamo, vele nekola. 
JHN.12.31	Tsühi cejüo neketi bate, hisa cejülü kekha keba kezhoo hu vato. 
JHN.12.32	I cejülü tasü ketasa thüma metü tüsüpü aceco vori tato. 
JHN.12.33	Pü kepo hio pü düpü sü thito sheri süo poba. 
JHN.12.34	Thümako püfü kela kesü, Hako thezholü thopü kemeta sekeba Messiah kechothe ba sütole ziba; no dipüla thüma Nuo tasü tatole siziba? Thüma Nuo sü sopüta? 
JHN.12.35	Jisu ukoce poti, pütü dopü keve neko zübato. Keve kebace neko kevelü tayite, sizi moze kezüo nekoce vori tato; kekrelamori kezülü ketami pü dipüce vozü sheri seyomo. (Thümako melütho keta). 
JHN.12.36	Keve nekoce kebace neko keve melü yite, sizino keveo nuneko thi yite. Jisu jü hiko po kesüsa pü tavo mi kedira vota. 
JHN.12.37	Vele pü mha kekro ungo mhathoko thisü zori uko pü melü muta. 
JHN.12.38	Hihi thajü Isaiah saju kepoo popü kemeta thitsü sü ketola zo, “Niepoo sopü hafü melüyi ta, Niepoo bechopü somi yo sü?” 
JHN.12.39	Side uko pü melü mota, kekrelamori Isaiah posa kesü; 
JHN.12.40	Pü uko mhü thi mece ve, uko melü sheri thipü (revo) daduve; side ukopo ngomo ketola, mu uko melüpo mhalüyi mo ketola: uko thelü redeyi de sürhoyi ketolü. 
JHN.12.41	Isaiah hiko po kesü püzapozale kethi ngotila mu püju posü. 
JHN.12.42	Sizosheri mikekha keta kezhomi kekro sheri pü melüyi, vele Pharisee miko la phra mese zomo, kekrelamori uko synagogue kolü hupü chozu süva ketola. 
JHN.12.43	Kekrelamori uko Therüopo uko chu keti ceri thümapo uko chuti menyüku tila.
JHN.12.44	Jisu semeto de poti, “amelü keyimi, amelü mori aketsü kesüo melü yi.” 
JHN.12.45	Akengomi aketsü kesüo ngo sütazo. 
JHN.12.46	I cejülü keveo thi vori, somi amelüyi sheri kezülü bati mesü mote. 
JHN.12.47	Humi mhace ajüko sede melü mota lize, I pü mejomo, kekrelamori I cejüo mejo tole vorimo; vele cejüo kelayi ketola vori. 
JHN.12.48	Pü amela kevao ajüko yimute, mipü pü mejo tato, I jüpo kesü jü süo thela nha pü mejo tato. 
JHN.12.49	Kekrelamori akepoko atho amedo lamo, vele a Po aketsü kesüo, pü khapü atsü kesü, I po kesü mesüleno. 
JHN.12.50	I sekeba pü khakesü jüko kechothe kerhü zo, I kehopü posü zori a Po acepo kesüko la I pü po sü.
JHN.13.1	Cukevo nye mhüjüce Jisu cejülü tata keto pütü tsoba keta seba tila cejülü pümako khrü zovo thela tsozo. 
JHN.13.2	Uko theva mhaco ti keyisalü therükesu ta Iscariot Judas, Simon nu lü lüta, pü tüsü ketola. 
JHN.13.3	Jisu pü Po mhametü khapü pümelü sü keta seba, pü Jihova celü vori zo, mu Jihova celü vota keto sheri. 
JHN.13.4	Pü mhati keyisa tasü de püfüneko khipü kerüva, (towel) fünepü khiyi, mu püche phayi. 
JHN.13.5	Jü rüpü büfü pülü süyi, de püsajiko phe khrü shüdü, fünheo pü uko phe shü meso sü pü püche phapü kebao. 
JHN.13.6	Side pü ta Simon Peter ce pheri, ri Peter püce poti, Niepoo no aphe khrü tola? 
JHN.13.7	Jisu püce pokesü, I dipü thiba sheri neko tsühi seyiho, vele no hisa seyito. 
JHN.13.8	Peter po kesü, npo mhapü ceri aphezi khrü hole. Jisu püce posala kesü, mhace I nphe khrümo lize no ala mote (azü ta mote). 
JHN.13.9	Simon Peter poti, Niepoo aphe lebi mori, abe mu api sheri khrü vate. 
JHN.13.10	Jisu püce po kesü, Jürelo pü ketami sizi mori ve püphe lebisa, püpho metüko mesa bazo; mu no mesaba vele neko metüko mo. 
JHN.13.11	Kekrelamori sopü pütüsü to sheri se kebala, sülü püpoti, neko metü mesa tsomo. 
JHN.13.12	Süla pü uko phe khrü kevasa, pü füneko khisalayi de bayi, pü ukoce poti, neko seyi tetho I nekoyo dipü thisü sheri. 
JHN.13.13	Neko acüpü Kemethao mu Niepoo siziyo; süsü potü süzo I süozo tila. 
JHN.13.14	Mhace I neko kemethao mu Niepoo zori neko phe khrüyo lize, neko sheri hunehu phe khrü zü zo. 
JHN.13.15	I mhathopü thapü neko meka kesüla neko sheri I thi kesü bide thiyi züzo. 
JHN.13.16	I nekoce potü süto mithekümi pü niepoo ce zhoku tamo, mori ketsü kesüo mi pü ketsü kesüo ce zhoku mo. 
JHN.13.17	Mhace neko süo seyi lize nenü yite, nekola keve zoho. 
JHN.13.18	I neko metü pobamo, I pü kedakeyio poba tizo; vele ketholesi po tsoyi ketola, pü azü tsükhri ketio püphekapü amesü: siti kepo. 
JHN.13.19	Tsühi nekoce posüte, süko thi vori keta mhüjü, nekopo I süo le ziti melüyi ketola. 
JHN.13.20	I nekoce potü süto, kehopüri I ketsü kesüo zü keyimi, azüyizo; mu azü keyimi aketsü kesüo ri züyizo. 
JHN.13.21	Jisu mhahiko po kesüsa pürüpülü kemezhe vorita, mu posa kesü, I nekoce potü süto, neko dolü mipü atü süto. 
JHN.13.22	Süsa methakeyiko hunehu pe de sopü poba sheri ulü tsakhu bata. 
JHN.13.23	Püsajiko mipü süce pükhoro mengu püba, Jisu khrü kebao. 
JHN.13.24	Simon Peter püketso de sopü po ba sheri pübe chopü jüpoba. 
JHN.13.25	Jisu khoro mengupü kebao püce poti, Niepoo, süo sopüta? 
JHN.13.26	Jisu püfü kela kesü, I tsükhri pü jülü sü kesüsa süo khapü tsü kesüo toho. Süosalü pü tsükhri pü jülü süsü (metsüsü) de khapü Iscariot Judas tsüsü, Simon nu. 
JHN.13.27	Pü tsükhri metsü kesüo ti keyisa Satan pü melülü lüta. Süsa Jisu püce poti, “No thiketha-o thimha süte.” 
JHN.13.28	Hicehi miz khüce kebako mipüri pü dipü cola sizi püce poba sheri se bamo. 
JHN.13.29	Kekrelamori humi lüti, Judas no presabü khita tila Jisu püpo thenyela mhakhriyi nosütho siziba, side kedimikola mha khapü tsüsü keto latho ziziba. 
JHN.13.30	Pü tsükhripü jüsü kesüo ti keyisa tarekri ceta vota, süce tüzü ta.
JHN.13.31	Pü taketa salü Jisu ukoce poti, Tsüsa thema Nuo zapo zale thitato, mu Jihova püyo zapozale thi tato. 
JHN.13.32	Mhace Jihova püyo zapozale thiyi ta lize, Jihova sheri zapozale thiyi tato, side zapozale sü thiyi to. 
JHN.13.33	Natsiko, pütü dopü I neko zü bati zo tato. Neko aphuto, I Jews mikoce po kesübi, I dopüce vota to sheri neko sülü vori yiho, süla I nekoce tsühi poba. 
JHN.13.34	I jükesapü khapü neko tsüsü tolizü, Neko hunehu khrüyite; I neko khrü vori tibi, neko sheri hunehu khrü yi züzo. 
JHN.13.35	Sizi keyilü thümako neko asajimi leti seyito, mhace neko hunehu khrüyi lize.
JHN.13.36	Simon Peter püketso de poti, Niepoo no dipüce vota tola? Jisu püfü kela kesü, I dipüce voto sheri neko asalü vori yiho, tsücehi. Vele hisaco asa meji vorito. 
JHN.13.37	Peter püce posala kesü, Niepoo dipüla I nsa meji yihole zita? I apho sheri nla khasü zoto. 
JHN.13.38	Jisu püfü kela kesü, no ala npho khasü tola? I nce potü süto, thevü kekhu mhüjü no vasü aphramo tato.
JHN.14.1	Nlü kemezhe tasu, neko Jihova melü bayi, mu amelüri bayite. 
JHN.14.2	Apo celü thüma ba baphi, mhace sizimo süze I nekoce posüva tevele, I tavo theba kesü pü neko füba tato. 
JHN.14.3	Mhace I tavo nekola theba kesüyi ta lize, I sala tavori to; side neko zü akeba thethilü vori tato: akeba thethilü neko sheri bayi ketola. 
JHN.14.4	I vota keto neko seba mu choo sheri neko se bate. 
JHN.14.5	Thomas püce poti, Niepoo hako nekevo choo semole, dipübi hako cho süo seyita? 
JHN.14.6	Jisu poti, I cho-ozo, kethoo mu kerhüo zo; mipüri Poo celü vo keyi bamo vele ayo lebi. 
JHN.14.7	Mhace neko ase ba tisa neko a Po sheri se batato, tha yowi neko Poo se bate mu püngori süte. 
JHN.14.8	Philip püce poti, Niepoo Poo sü pü hako mhüngo thi süte size hakola tso tato. 
JHN.14.9	Jisu püce poti, Philip neko azü pütü kecho vorite, siziri, neko ase mo zola? A ngo kevami Poo sheri ngo vazo, süla dipüla neko Poo khipü hako mhüngo thi süte zibata? 
JHN.14.10	Neko I Poo lüba mu Poo alü ba siti neko semo zo me? I jüpo kesüko atho ala jüpo sü mozo, vele Poo alü ba de mhathoko thi tazo. 
JHN.14.11	I a Poo celü ba ti melüyite, mu Poo alü bati sheri, mo sheri mhathoko la sheri amelü yite. 
JHN.14.12	I nekoce potü süto, amelü keyimi amhatho kethiko pü sheri thiyi to, mu mhatho süko ceri zhokuti thi yito; kekrelamori I a Po celü vota tokezüla. 
JHN.14.13	Neko azalü mhakehopü cho zori I süko thipü tsü süto, sizi keyilü Nu-ola Poo zale thiyito. 
JHN.14.14	Mhace neko azalü mhacho lize, I süko thipü neko tsü süto.
JHN.14.15	Mhace neko akhrü yo lize, I jü khapü neko ketsüko thi mu züyite. 
JHN.14.16	I Poo ce mhacho süto, mu pü thelü thokemelu khapü neko tsü süto, side pü neko zü kechothe ba tato. 
JHN.14.17	Ketho Rüpü, cejüo süo ngoyi keho, kekrelamori püse püngo kemola; vele neko püse bate, pü neko zü kebala, mu neko zü tasü tato. 
JHN.14.18	I neko khapü thelü thokemelu kedi thi vaho, I nekoce vorito. 
JHN.14.19	Vele pütü dopü cejüo ango motato, vele neko angoto; kekrelamori I rhüta zo tila, neko sheri rhüta zoto. 
JHN.14.20	Sünha neko I a Po zü keta seyito, neko alü ba mu I neko lü kebala. 
JHN.14.21	Sopüno akepoko kha püta mu züyi sheri pü akhrüta; pü akhrü ketao sü a Po sheri khrü tazo: I sheri pü khrüto, mu I akhapü pü mese mengo süto. 
JHN.14.22	Judas (Iscariot kemoo), poti, Niepoo no dipü bide pü hako mese mengo süto vele cejüo mese mengo süho-ena? 
JHN.14.23	Jisu püfü kelakesü, mhace thümao akhrü süze ajüko khipü bato, size a Po pü khrüto süsa a Po hani püce vorito, mu pülü hani ba tato. 
JHN.14.24	Pü akhrü kemoo ajüko pü baho, neko ajü kepo keseko atho ajü mozo, vele a Po aketsü kesüo jüko zo. 
JHN.14.25	I jü hiko kepo neko se bate, tsühi I neko zü kebalü. 
JHN.14.26	Vele thelü thokemelu süosü Kemesa Rüpü, a Po azalü ketsüpü neko ce süto, pü mha metü pü neko metha süto; mu nekopo mha metü neko salü la vorito, I neko ce po kesü metüko. 
JHN.14.27	Thelü thsi zi tipü khapü neko tsü süto, alü thelü kemenüpü neko tsü süto; cejüo khapü mi ketsü biho, I khapü neko ketsüno. Neko lü keho kerü thi tasu, mori mpe ri tahi. 
JHN.14.28	Neko tsühi I nekoce kepoko se bate, I ta tato, nekoce sala vorito. Mhace neko a khrüyo lize, neko rechü yite, kekrelamori I a Po celü vota to kezüla; kekrelamori a Po ace zhoku. 
JHN.14.29	Mha süko thi vori keta mhüjü I nekoce posüve, mha süko thi vori taze neko süko seyi mu melüyi ketola. 
JHN.14.30	Hisalü I neko zü mhakepo phizo hote, cejülü kezho miko ta vori tazü mu ala mhapüri bamo te. 
JHN.14.31	Vele cejüo po I a Po khrü keta seyi ketola, apo thi ketopü a Po khapü atsüsü, sübide I thi süte, Khe, uko tasü takhe, de ta vo tato.
JHN.15.1	I khubübo botho-o zo, mu a PO-o kefü-o zo. 
JHN.15.2	Kehopüri ayo use zhüyi kemomi rhodü vato, uco kehopüri use zhü keyimi pü ketso süyo side püpo use zhü shuyi ketola. 
JHN.15.3	Neko tsüce mesa bate I nekoce jüpo kesü jükola. 
JHN.15.4	Ayo bayi mu apo nekoyo bayi. Süco pütho zono püse zhüyi yomo püboyo ba kemosa sübi, neko ayo bakemosa nese zhü yiho. 
JHN.15.5	I khubübo botho-o zo, neko pücoko, Pü ayo kebami mu apo püyo kebami püse zhüphi yito; kekrelamori neko asamode mhapüri thiyi hozo tila. 
JHN.15.6	Mhace thümapü ayo bamo lize, süco dathü kevao revi tayo tibi tato; side mipo püpü methü vayo, püto medi vato. 
JHN.15.7	Mhace neko ayo bayi mu ajüko neko lü bayi lize, neko mha nenüko choyite; süko thipü neko tsü süto. 
JHN.15.8	Hibi tilü a Popo zale thiyi to, neko se zhüshuyito, sizi de neko asajimi thi yito. 
JHN.15.9	Apo akhrü keta bi I sheri neko khrütayo, neko akekhrülü tayite. 
JHN.15.10	Mhace neko I nekoce khakesü jüko thiyi lize, neko akekhrülü bayito; I sheri a Po jü khapü aketsüko zü tayo tibi, mu pü kekhrülü bayo. 
JHN.15.11	I hiko popü nekoce kesü akenüpo nekoyo bayi ketola, side neko kenü thitsosü ketola. 
JHN.15.12	Nekopo thino kesü thezho I khapü neko ketsü süo neko hunehu khrüyite, I neko khrü kevori bi. 
JHN.15.13	Kekhrü hioce kezho püridi, thümapü ukehü khapü püzüko tsükesü. 
JHN.15.14	Neko akhrethoko, mhace neko akepoko thi mu züyi lize. 
JHN.15.15	Thayovi I neko cüpü thekümi lezi hote, kekrelamori mithekümi niepomi kedipü thiyo sheri seyomo; vele I neko cüpü khrethoko sizito: kekrelamori I a Po celü sekeyiko khapü neko mese mengo süketala. 
JHN.15.16	Neko akedayimo, vele I neko kedayi; neko thi mekrepü nekopo nese zhüyi ketola, side neko sepo bayi ketola: neko azalü Poo ce mhakehopü cho sheri pü thipü neko tsü süto. 
JHN.15.17	Mhahiko I nekopo thino kesüko, neko hunehu khrü yite. 
JHN.15.18	Mhace cejüo neko meshu ta lize, himhüjü ameshu mera süte mu neko sheri meshu zoto. 
JHN.15.19	Mhace neko cejüo thüma lize, cejüo püthümako khrüte vele neko cejüo kemola, I cejülü neko keda yite; süla cejüo neko metsü tato. 
JHN.15.20	I nekoce kepoko rükra yite, mithekümi niepomi ce zhoku tamo. Mhace uko amethi lize neko sheri methi zoto tila; mhace uko akepoko seyi lize neko kepoko sheri seyi zoto. 
JHN.15.21	Vele uko azalano mha hiko thipü nekoyo sü zoto, kekrelamori uko aketsü kesüo se kemola. 
JHN.15.22	Mhace I ukoce posü molize uko kejo baho, vele tsüsa uko kejokeva basa mote. 
JHN.15.23	Pü ango metsü ketao a Po sheri ngo metsü tazo. 
JHN.15.24	Mhace mipüri thiyo kemoko I thisü molize, uko kephoma bamo; vele uko tsücehi ngo süte mu uko a Po hani kenani ngo metsüte. 
JHN.15.25	Vele thajü ketho lesi thezholü thopü kemetako tsüyi ketola uko ango metsüte, kemechülü, mhapüri mozo sheri. 
JHN.15.26	Vele thelü thokemelu vorito, I a Po celü chopü neko tsü süto; ketho Rüpü, a Po celü vorito, pü azhopo thisüto. 
JHN.15.27	Mu neko sheri azhopo thito, kekrelamori neko theralü azü tazo tila.
JHN.16.1	I hiko popü nekoce kesü nekopo ayo jo tamo ketola. 
JHN.16.2	Uko synagogue cekolü neko hu vato, Ile, humi neko dokhri tisü Jihova choyi thi bale lüto. 
JHN.16.3	Mu uko mha siziti nekoyo thi süto, kekrelamori uko a Po ri mu ari semo tila. 
JHN.16.4	Vele I mejümera nekoce posüve, siziti vori keto, süce neko nesa lüyi to, sizi keto ukoju pü I nekoce po kesüko. I Theralü neko zü ketace po süte. 
JHN.16.5	Vele I ta a Po aketsü kesüo ce votato, vele neko mipüri aketsomo, “no dipüce votata”? 
JHN.16.6	Vele I mha hiko pü nekoce pokesüla, neko lü su bate.
JHN.16.7	Sizizo sheri I nekoce ketho posüto, I ta keta nekola kevezo, kekrelamori I tata molize, thelü tho kemelu voriho; vele I mhace tata süze I pü ketsüpü nekoce süto. 
JHN.16.8	Pü vori tisa cejü kephoma mejo süto, kemezi mu sheco po süto. 
JHN.16.9	Kephoma kekrelamori a melümo ketala. 
JHN.16.10	Kemezi, kekrelamori I ta a Po celü votato kezüla, neko ango samo tato. 
JHN.16.11	Sheco, kemejo, kekrelamori cejülü kedeko mejopü mezüte. 
JHN.16.12	I mhakekro nekoce posü ketoba, vele neko süko tsühi seyi ho. 
JHN.16.13	Kehothi sheri ketho Rüpü kevorice pü neko cho thapü kethokolü süto; pütho püju po taho, vele pü keseko pü po süto, mu vori ketoko pü nekoce po süto. 
JHN.16.14	Pü apo pü zapozale thi süto, kekrelamori pü acelü ngo keyila, süko khapü neko mese mengo süto. 
JHN.16.15	Apo celü mhakeba metüko azhüzo, süla I nekoce kepo, pü azhü khipü neko mengo süto.
JHN.16.16	Dopü neko angomo tato, süsa pütü dopü neko angoto, kekrelamori I a Po celü vota tozü tila. 
JHN.16.17	Süsa pü sajiko hunehu ketso de dopü neko angomo tato, süsa pütü dopü neko angoto, I a Po celü vota to zü tila, süsü dipü po bata? 
JHN.16.18	Süsa uko poti, Pü kepo pütü dopü sizi tisü dipü po bata? 
JHN.16.19	Hice, Jisu uko kelü se keyi uko pü ketsonyü ba keta, neko “pütü dopü” süo ketso nyü bame, neko dopü angomo ta ketosü, mu dopü ango sala to, siti? 
JHN.16.20	I nekoce potü süto, neko krato mu neko lü shü tato, vele cejüo unü phito, neko thelü shüshu tato, vele neko lü keshü süo kenuco neko nüshu de rechü tato. 
JHN.16.21	Thenomi nukemenulü ulü kemezhe bayo, pütü vori ketala; vele pünu menu kevasa pü mezheko rekra motayo, kekrelamori thepu mipü menupü cejülü sü ketala. 
JHN.16.22	Neko süla tsücehi nekolü su bate, vele I neko zü kengo sala to, neko melü nelü nenü phi tato, mu kenü süo mipüri necelü süpü tata ho. 
JHN.16.23	Sünha neko mhapüri aketso sa hote. I nekoce potü süto, neko mha kehopüri azalü cho süze a Po süo khapü neko tsü zoto. 
JHN.16.24	Tsüketso neko azalü mhapüri chomo zolu, chote, khapü neko tsü süto, side nepo nenüko thitsüyi ketola.
JHN.16.25	Mha hiko I jüvelü nekoce po süte, vele pütüpü vorito süce I jüvelü nekoce pomo tato, vele a Po khapü mhotsu neko mengo süto. 
JHN.16.26	Sünha neko azalü mhachoto, I a Poce nekola mhacho süto siziti I nekoce posü mome. 
JHN.16.27	Kekrelamori a Po akhrü yo, neko akhrü tila mu I a Po celü vorizo ti melü ketala. 
JHN.16.28	I a Po celü vorizo, I cejülü vori; mu I cejüo khava tatato, side ta a Po ce votato. 
JHN.16.29	Pü sajiko pü ketso, Hihe, no tsühi jüpo mesa mesho süte, jüvelü po mori. 
JHN.16.30	Tsühi hako nkepoko se mesa mesho bate, mipüri nketso mori vete, No Jihova celü vori zo ti hako melü bate. 
JHN.16.31	Jisu uko ketsode, Neko melü teme? 
JHN.16.32	Hihe, pütüpü vori zü, mu tsühi vori tso bate, neko huphrüpü pre tato, utho ucelü votato, side alebi batato. Sizi sheri alebi bamo, kekrelamori a Po azü kebala. 
JHN.16.33	Mhahiko I nekoce kepo nekopo ayo nelü menü ba ketola. Cejülü neko kemezhe zoto, vele neko nezü vekrü yite; I cejüo pi kuyi ketala.
JHN.17.1	Jisu jü hiko po kevasa, pümhüpü tü pede poti, Apo pütü sü vori tso bate, n Nupü zapozale thi süte, n Nu sheri npü zapozale thisü ketola. 
JHN.17.2	No keku pü pütsüsü uthiupho metükopi, kechothe kerhüpü no khatsü kesü metüko yo. 
JHN.17.3	Hihi kechothe kehü, No Therü kethoo zo mu Jisu Khrista no ketsü kesüo zole ti seyi keto. 
JHN.17.4	I cejülü npü zapozale thi süho, I mhathoko thitso süte, no apo thino kha kesüko. 
JHN.17.5	Tsühi, O a Po, cejü thi keyi mhüjü no athipü zapo zale thi kesübi, apü zapozale thi süte. I nza phrapü cejülü no thüma khapü aketsüko mhüjülü süte, mu uko njü züyite. 
JHN.17.6	Cejülü thümako no khipü aketsüko ce I nza thipü mengo süte, süko nzhüzo no khapü aketsüko, mu uko njü zü yiteho. 
JHN.17.7	Tsühi uko seyi keta no khapü aketsüko nzhü zoleti seyite. 
JHN.17.8	Kekrelamori njüko no khapü atsü kesüko pü uko tsü süte, uko süko khiyite, I ncelü vorizoleti se bate, mu no aketsü kesü uko melü yite. 
JHN.17.9	I ukola kecho thi süte, cejüola kecho thimo, vele no khapü atsü kesükola, süko nzhüzo. 
JHN.17.10	Azhü metüko nzhüzo. Mu nzhü metüko azhüzo, I sükolü zapozale thi süte. 
JHN.17.11	Tsühi I cejüolü zhü mote, vele hiko cejüolü balu, I nce vori tato. Kemesa Poo, no uko yoyite, nzalü, no khapü aketsüko, ukopo pü thiyite, avu kezü pü kethibi. 
JHN.17.12	I cejülü uko zü kebace, nzalü I uko yopüba; mipü sheri medi vamo, vele kekri keta nuo lebi: jüopo tsüyi ketola. 
JHN.17.13	Tsüsa I ta nce vori tato, mhahiko I cejüo ce posüve, ukopo ayo uko kenü tsüyi ketola. 
JHN.17.14	I njüko khapü tsü süte, cejüo uko phi metsüte, kekrelamori uko cejüo mo tila, I sheri cejüo mo ketibi. 
JHN.17.15	Npo cejülü uko züyi tate sizi I chomo, vele mhakesulü npo uko yoyi te ziti. 
JHN.17.16	Uko cejüo mote, I sheri cejüo kemobi. 
JHN.17.17	Uko thi kemesa yite, nketho-o yono, njü kethozo. 
JHN.17.18	No aketsüpü cejülü kesü bi, I sheri uko ketsüpü cejülü süzüho. 
JHN.17.19	Ukola I athi kemesa tayo, siziti ukopo sheri nketholü uthi kemesa ta ketola. 
JHN.17.20	Akecho hiko lebi la mori, vele uko jükolü melü vori ketoko la sheri. 
JHN.17.21	Sizide uko metü kezü püthi yi ve ketola, no a Po alüba mu I nlüba, sübi ukopo sheri uvuyo püthiyi ketola; side cejüopo no aketsü süzo ti seyi ketola. 
JHN.17.22	No zapozale khapü atsü kesüko, I khapü uko tsü süte, sizide ukopo avu pü kethibi uko pori pü thiyi ketola. 
JHN.17.23	I ukolüba, no alüba, side ukopo kezü püthi meveshuyi ketola, side cejüopo no aketsü kesü seyi ketola, mu no uko khrü tazo, no akekhrü bi. 
JHN.17.24	Apo, no khapü aketsükopo akebalü bayi ketola, side ukopo azapozale ngo, no pü aketsü, kekrelamori cejü thikeyi mhüjü no akhrü keta la. 
JHN.17.25	O Kemezi Po, cejüo nsemo, vele I nseba, mu hiko no aketsü kesü se bate. 
JHN.17.26	I nza pü hala mese süte, mu posü zoto, kekhrü no kha aketsü pori ukoyo bayi ketola, I sheri ukolü bayi ketola.
JHN.18.1	Jisu jü hiko po kesüsalü püsajiko züde rütsi Kidron lü tizhepülü lüta mu pü sajiko sheri. 
JHN.18.2	Judas, pütü kesüo sheri thethi süo seba, kekrelamori Jisu tsükenu püsajiko zü sülü voyo tila. 
JHN.18.3	Judas sübide thüma kropü, kezho miko, thevo kezhoko, mu Pharisee miko züyi, de metobü, metosü, mu rineko khi vori. 
JHN.18.4	Jisu mha süko metü püyo thisü keto seba tila, ta ukoce vode neko sopü phuzü? zisü. 
JHN.18.5	Uko püfü kela kesü, hako Nazarethmi Jisu phu züle. Jisu ukoce poti, I thüma süo le zisü. Judas pütü kesüo ri süce tha uko züde. 
JHN.18.6	I thüma süo le zisü metha uko tsüsata, de retu cejü tsüta. 
JHN.18.7	Süsa pü uko ketsode, Neko sopü phu züla? Uko posala kesü, Jisu Nazarethmi phu züle. 
JHN.18.8	Jisu posalasü, I nekoce posü mome, I thüma süo zole, mhace neko aphu ta lize neko atü yite. 
JHN.18.9	Popü kemetako thitso sü ketola, pü po kesü, uko no khapü aketsüko I mipü sheri medi vamo. 
JHN.18.10	Simon Peter süsa zecho khipü thevo kezhoo cetao ni metava, uzaco ni. Thekü süo za Malchus. 
JHN.18.11	Süsa Jisu Peter cepoti, Zecho khapü pübülü süvate, a Po tehepü aketsü I krazü mome
JHN.18.12	Süsa kro süo kefüo, Jewsmi kezhoko, Jisu tüpü phayita. 
JHN.18.13	Uko pü tüpü Anna, Caiphas ni celü vota, pü tütse sülü thevo kezhoo thi kebala. 
JHN.18.14	Caiphas no hitülü Jews miko zü kerethi tilü poti, mipüpo thüma kola sava mo keshü posü. 
JHN.18.15	Simon Peter püsa mejivo, mu methakeyi kekreko ri, thevo kezhoo metha keyio seba pü Jisu zü thevo kezhoo celü vo. 
JHN.18.16	Vele Peter chozuco cekhace tha. Pü sajiko thevo kezhoo sekeba la tapra thenopü cekha fü kebao ce Peter zü celü lüri.
JHN.18.17	Süsa thenopü cekha fü kethao Peter ce “No sheri püsajimi püzo mome? Pü poti, I no mole.” 
JHN.18.18	Choyi miko mu kezhoko süce tha, megikrapü methi mevü kebala; tüsülü uko me megu kebala: mu Peter uko dolü tha, pü sheri me megu ba. 
JHN.18.19	Thevo kezhoo Jisu ce pü sajiko ketso ba, mu pü kemetha jüko. 
JHN.18.20	Jisu püfü kelakesü, I cejüo ce mhotsu posüzo, I synagogue kolü methasü, kereshüce kolü, sükolü Jews miko vori bazo, mu I kemekhrülü mhapomo. 
JHN.18.21	No dipüla aketsoba, afü keseko ketsote, I ukoce dipü posü sheri; Hihe, uko akepoko seba tila. 
JHN.18.22	Pü jüpo kesü salü kezhoko mipü beziphrepü püvü, no sübi de thevo kezhoo ce jüpo tome? 
JHN.18.23	Jisu püfü kelakesü, I mhapo kekri süze no kesü zhopo thisüri ve, vele mhace sizi mo lize no dipüla avüba? 
JHN.18.24	Hisalü Anna pütüphapü thevo kezho Caiphas ce süva. 
JHN.18.25	Simon Peter süce tha de me meguba. Süla uko püce poti, No sheri püsajiko mipü zo mome? Pü süo kela kesü, I mole. 
JHN.18.26	Thevo kezho theküo, Peter zechopü püni zathü kevao, pücekromi tila, Peter ce poti, tizhelü no püzü keta I nngo mome? 
JHN.18.27	Süsari Peter püse mole pota, sizisü metha thevü füta.
JHN.18.28	Süsa Caiphas celü Jisu zü thene keticelü vota, süce keshu renazo tila uko sheco celü lü molu; molize ce süo thimerhova ketola; vele uko cukevo nye mhati to kebala. 
JHN.18.29	Pilate-e chozu prari ukoce, de poti, neko kedipü pü thüma hio mejoba? 
JHN.18.30	Uko püfü kela de po kesü, mhace thüma hio thüma kesumi mo tisa hako püzü nce voriho. 
JHN.18.31	Süsa Pilate-e ukoce poti, neko püzüvo neko zholü püshe ketite. Jews miko püce poti, hako zholü mi dokhri keti bamo. 
JHN.18.32	Jisu popü kemeta thitsoyi ketola, pükepo, pü dipü sü thito sheri po meta tila. 
JHN.18.33	Süsa Pilate-e ta sala sheco balü lü, Jisu cüsü, de püce poti, no Jews miko kedeo me? 
JHN.18.34	Jisu püfü kela kesü, süsü ntho nkepo zome, mori kekremiko aju nce kepo me? 
JHN.18.35	Pilate-e püfü kela kesü, I Jews mipüme? Nshuye mu thevo kezhoko, nzü ace vori, no dipü thi süta? 
JHN.18.36	Jisu pola kesü, A kede kethino cejü hilü mo; mhace cejü hilü zhü lize asajiko mizü kezheto, atüpü Jews miko belü sümo ketola: vele tsühi, akede hice zhümo. 
JHN.18.37	Pilate-e püce poti, süsa No kedemi me? Jisu poti, No apü kedemi le zisüte. Thüla hiola amenu vori, püco hiola I cejülü vori; apo ketho zhopo thisü ketola. Kehopüri ketholü ketami afü reniyo. 
JHN.18.38	Pilate-e püce poti, Ketho sü dipü? Pü süo po kevasa ta Jews miko ce ceta prata, de ukoce poti, I püyo mha kesu püri ngo yimo. 
JHN.18.39	Vele neko thezho püba, neko cukevo nyelü mipü kela süyo, apo Jews miko kedeo kelasü va toma? 
JHN.18.40	Uko metü serekrü de poti, thüma hio mo vele Barabbas te. Barabbas lize mizhü süketimipü.
JHN.19.1	Pilate-e Jisu tüpü methi sü. 
JHN.19.2	Thipaheko tsahu pira thipü püpiyo sü, mu mere keti füpü pü pü menesü. 
JHN.19.3	Pükrünyü de poti, He! Jews miko kedeo, sisü de uko bezi phrepü püvü. 
JHN.19.4	Pilate-e ta sala ukoce pra, de ukoce poti, Hihe, I püzü nekoce prari züho, nekopo seyi keto I püyo kejo püri ngoyi mozo. 
JHN.19.5	Süsa Jisu tsahu pirapü, fü kemere be. Pilate-e ukoce poti, Hihe, thüma sü. 
JHN.19.6	Thevo kezhoko mu kezhomiko pü ngo kesüce, semeto de poti, Püpü gu vate, pügu vate. Pilate-e ukoce poti, Neko püzü püvo gu vate; kekrelamori I püyo kejo ngoyi mozo. 
JHN.19.7	Jews miko püce poti, hako thezho püba; mu pü thezholü sata ti mesüzo, kekrelamori pütho püpopü Jihova Nu zole zi ketala. 
JHN.19.8	Pilate-e süo se kesüsa mpe sukuta. 
JHN.19.9	Pü ta sala lü sheco balü bayi de Jisu ketsoti, No dipüce vori la? Vele Jisu jüpo mota. 
JHN.19.10	Süsa Pilate-e püce poti, No ace mhaposü home? I npü guvari ve mu nkela sürive ti I keku keba no semome? 
JHN.19.11	Jisu püfü kela kesü, no mhapü ceri ametsuyi hozo, mesoyo khapü ntsü kemosa; süla atüpü ntsü kesüo kephoma kro kute. 
JHN.19.12	Hisalü Pilate-e pükelasü keto rhüta, vele Jews miko se kechü de poti, No mhace thüma hio khasüva ketosa no Caesar khrethomi mote; kehopüri utho ukhipü kedemi le sitimi Caesar metsu yo. 
JHN.19.13	Pilate-e süko se keyice Jisu zü prari, pü sheco bayo bayi, cehükhro (nyho kemesa kesülü) vele Hebrewmi jülü Gabbatha ziyo. 
JHN.19.14	Sünhasü deoba zho püngu nha cukevo nyela kerede keto tü, keba shurü (12:00) pü po kesü, Hihe neko Kedeo. 
JHN.19.15	Vele uko se rekrü de poti, püpo ta tate, ta tate, pügu vate. Pilate-e ukoce poti, I neko Kedeopü guva tome? Thevo kezhoko poti, hako kede bamo, vele Caesar lebizo.
JHN.19.16	Süla pü pükhapü uko tsüva, guvano de. Uko Jisu zü tata. 
JHN.19.17	Pütho pü cross (nphemedü sü) püde ta mipifürolü vota, Hebrew miko jülü Golgotha. 
JHN.19.18	Sülü uko püpü guva, mi kekre kena sheri pü püsagu, püchü luco hico, mu Jisu metsulü. 
JHN.19.19	Pilate-e thüzapü thopü cross yo sü, tho kesüosü hibi, “Jisu Nazarethmi Jews miko Kedeo.” 
JHN.19.20	Jews miko thüma kekro sheri hio phrisü, kekrelamori Jisu kegu thethi nade zü kemeno tila; mu süo thopü Hebrew lü, Greek lü mu Latin lü sü. 
JHN.19.21	Süsa Jews thevo kezhoko Pilate-e cepoti, Jews miko Kedeo ziti tho hite; vele pü po kesü, I Jews miko Kedeo. 
JHN.19.22	Pilate-e posala kesü, I dipü thova sheri tho süvazo. 
JHN.19.23	Süsa thipaheko Jisu gu keva salü, püfüneko püyi, de keza zada thiyi; bola mesoyo (coat) utherü bamo, uvolü ki uphe ketso. 
JHN.19.24	Süla uko udolü kepo de uko cekhro va hi khe, vele khüle heve hesu pe khe; sopüza thito sheri, thopü kemeta ketho lesi jüko tsüyi ketola: “uko afüneko khipü kezayi mu a bola pü khüle (hevehesu) thide khiyi.” Hiko thipaheko thisü. 
JHN.19.25	Cross (nphemedüsü) phece kethako püzu, püsazüpü, Mary Cleophas cemi, mu Mary Magdalene. 
JHN.19.26	Jisu püzu mu püsajio, pükekhrüo süce ketha ngosü, püzuce poti, tsüce! Thenopü n Nu sü. 
JHN.19.27	Süsa püsajio cepoti, Nzu peyite, süyovilü püzu züvo pücelü thekütata. 
JHN.19.28	Hisalü, Jisu mhametüko thitso sü ketala, thopü kemeta jü-opo tsüyi ketola, I therite, side posü. 
JHN.19.29	Hice kephrojü mhabüpülü chuba, fünhe pülü süo süyi (metsüyi) kekhujü khapü sülüsü, de püvo pütalü süsü. 
JHN.19.30	Jisu süo krayi de poti, Tsüte, mu nekütsüta de pürüpü khasüva. (Jisu tsü chepha kesü, kengupü). 
JHN.19.31	Jews miko cukevonye la mhakesü keyi tüta, themoko po bati mesümo, Sabbath nha, kekrelamori Sabbath nhasü tüso kezho tila. Uko tavo Pilate-e ce choti, uko pheko dochu va keto choyi, side uko pü tata ketola. 
JHN.19.32	Side thipaheko taphe kerao phe dochu sü, mu kekreo püzü gupü kemezü-o phe niri dochusü. 
JHN.19.33	Vele uko phe Jisu ngo tice, pü sazü keta ngoyi, püpheni dochu mota. 
JHN.19.34	Vele thipahe mipü püngu khipü Jisu tsü züsü, süce thüza mu jü kesa krü kirita. 
JHN.19.35	Thüma hiko kengo-o ngo kethozo, mu pükepoko kethozo; pü sekeba pükepoko kethozo, sübi nekopo melüyi ketola. 
JHN.19.36	Mhahiko thi, ketho lesi po tsoyi ketola, Püro püri dochu mozo siziti popü kemeta. 
JHN.19.37	Ketholesi kekrepülü popü kemeta, uko pütsü zükesüo peto (phuto).
JHN.19.38	Hisalü, Joseph Arimathea püsaji mipü, vele mekhrü tayo kekrelamori Jews miko kempela, pü tavo Pilate-e ce Jisu mo cho, mu Pilate-e khapü pütsüsü. Pü süla tavo Jisu mo khiyi. 
JHN.19.39	Nicodemus sheri tavori, pü tüzülü Jisu ce kevoo, mharü kethenyü aloe mu myrrh kere keti Kg. hepüngu khi vori. 
JHN.19.40	Side uko Jisu mo püyi, mharükenyüko kesa fünhe khipü pü kezhüsü, Jews miko kesa kekhrü zho bide. 
JHN.19.41	Hice Jisu kegu thilü tizhe püba, tizhe sülü mhakhre püba. Sülü kesamo püri pü khrü molu. 
JHN.19.42	Sülü uko Jisu mo khapü khrüva, sünha cukevonye la keredeti tü ketala; mu mhakhre uko meno kebalari sa.
JHN.20.1	Deobado sülü tüsozho thera nha, Mary Magdalene keshu rena tüzü kebalü ta mhakhre lüvo, ketsü phüketu keva ngoyi mhakhreyo. 
JHN.20.2	Süsa thenopü ta Simon Peter mu püsajio Jisu kekhrüo nice vori, de unice poti, Uko Niepoo mhakhrelü khipü tate, mu hako semote, püpü dipüce vota sheri. 
JHN.20.3	Peter mu püsajio ni süla ta mhakhrelü vo. 
JHN.20.4	Uni kenani ta kemetha vo, mu püsajio Peter mhüjü tavota, de ta mhakhrelü ra vota. 
JHN.20.5	Pü talü mhakhre lü pesüri, linen füko sülü ngo, siri pü ta ulü lümolu. 
JHN.20.6	Süsa Simon Peter püsalü vori, de ta mhakhrelü lü, linen fünheko keba ngo. 
JHN.20.7	Mu fükeni pü püpi kepha riba, vele linen füko zü bamo, pütho pülebi kezhi püba. 
JHN.20.8	Süsa püsajio sheri ta mhakhrelü lüri, pü ta mhakhrece vori ra vele, mu pü talü ngoyi de melüta. 
JHN.20.9	Sütüce uko ketholesilü thopü kemetako melü molu tila, pü sa kevasa rhüla süta keto. 
JHN.20.10	Süsa pü sajini ta sala utho ucelü vota. 
JHN.20.11	Vele Mary süce tha de kraba, pü krakezhü mhakhrelü nekü kipe. 
JHN.20.12	Tüyo choyimi kena bade ngo, mipü püphece mu kekreo püpico, Jisu pü khrü kesü thilü. 
JHN.20.13	Uni püce poti, thenopü no dipüla kratha? Thenopü poti, Hihe, mi a Niepoo khipü tatele, püvo dipüce süva sheri I semo tele. 
JHN.20.14	Thenopü süko po kevasalü regü püsaco pesü, ri Jisu süce tha de ngoyi, vele Jisu tho ziti semo. 
JHN.20.15	Jisu püce poti, Thenopü, no dito kraba? No sopü phu züta? Thenopü püpü tizhe kefüo le ziti lüba, süla püce poti, Kezhoo, no pü püvo dipüce süva sheri ace po süte, I pü püyi ta tomo. 
JHN.20.16	Jisu pücüsü, “Mary.” Thenopü regü püpesü, de püce poti, (Rabboni) Kezhoo, (Kemethao). 
JHN.20.17	Jisu püce poti, “Ani hite, I tüyo a Po ce kho molu, vele ta a sazüjürako ce vode ukoce po süte, I ta a Po, neko Po, mu a Rüo mu neko Rüo ce khota züho.” 
JHN.20.18	Mary Magdalene tavo ukoce posü, pü Niepoo ngo ti mu püce po kesü kori.
JHN.20.19	Sünha theva (deoba zho thera nha) metha keyiko tavo kengu püba, Jews miko mpe tila. Jisu talüri de uko dolü thayi, de ukoce poti, thelü kemenü po neko yo ba keyi thite. 
JHN.20.20	Pü süko po kesüsa, pübe mu pütsü (rezakuko) pü uko mekasü. Süsa methakeyiko unü vorita, uko Niepoo ngo kesüla. 
JHN.20.21	Jisu ukoce posa kesü, Thelü kemenü po nekoyo ba yite; a Po aketsü kesübi I sheri neko ketsü süzüho. 
JHN.20.22	Pü süposü de püsüshü hapü uko yosü, Neko Kemesa Rüpü khiyi te. 
JHN.20.23	Neko somi kephoma vasü sheri sümi kephoma va süte, mu sopü kephoma vamo ta sheri süko kephoma vayi motato.
JHN.20.24	Vele Thomas cüpü Didymus li ketao metha keyiko mikerikena dolü mipü, pü süce bamo, Jisu kevorice. 
JHN.20.25	Methakeyiko püce poti, hako Niepoo ngole. Vele pü ukoce poti, amhü khipü pübelü gojal kevükuko ngo mu abepü süko jüsü, süsa abe pü pütsülü rengukulü kerhüsü kemothe I melüho. 
JHN.20.26	Tüsozho tütha sa methakeyiko celü kezüba, mu Thomas sheri sülü uko züba, Sülü Jisu ta lüri, cekhako kha meta, vele pü talü uko dolü thayi, de poti, Thelü kemenü po nekoyo ba keyi thite. 
JHN.20.27	Pü Thomas cepoti, nbecüne khipü abelü thekuko pete, side nbe khipü atsü kerhü süte (rezakulü); side nkemelü kedi thita hite, vele melü yi zote. 
JHN.20.28	Thomas püce poti, “A Niepoo mu a Rüo.” 
JHN.20.29	Jisu püce poti, Thomas no kengola melüte, vele ngomo zori melü keyiko thejo kepütho.
JHN.20.30	Zasi kekro sheri Jisu pü methakeyiko mhüjülü thisü, süko thopü lesilü sümo. 
JHN.20.31	Vele hiko tho kesü, Jisu hi Khrista zo ti nekopo melüyi ketola, Jihova Nu zo; melü keyila neko kerhü ngoyito püzalü.
JHN.21.1	Hisalü Jisu püpü methakeyiko mengosü Tiberias jükezho khülü, hibide. 
JHN.21.2	Uko kezü ketako, Simon Peter, Thomas cüpü Didymus kethio, Nathanael Cana mi Galilee lü, Zebedee nuni, püsajimi kekre kena sa. 
JHN.21.3	Simon Peter ukoce poti, hano tatsü füthi tatoho. Ukori püce poti, hako sheri nzü tsü tole. Side uko kezü tsüta, uko rekri rulü lüta. Vele süzi mhapüri tüyimo. 
JHN.21.4	Vele keshu rena Jisu jüpo cethayi, vele uko süo Jisu tho ziti semo. 
JHN.21.5	Süsa Jisu ukoce poti, natsi miko neko ketico hupü tame? Uko püfü kho kesü, Mo. 
JHN.21.6	Pü ukoce poti, neko jal (füketüfü) kehüpü ru thezaco süte, neko ngoyi toho. Süla uko kehüpü ru thezaco sü, siri uko khu kekro boyi ketala jal tü süsa yi hota. 
JHN.21.7	Süla Jisu kekhrü sajio Peter ce poti, Niepoo tele. Simon Peter Niepoo tele siti se kesüce, pü füketü füne khipü püzheyi, (kekrelamori pü mechü tatila), de ta jülü lüta. 
JHN.21.8	Pü saji kekreko ru keni püyo vorita, kekrelamori süce cejü keso zü kemecuba kemola, (botho kra kenapü püzo), jal lü füko süsapü vori. 
JHN.21.9	Uko taphe cejü tsoyi mu metha, uko megikrapü methi meto keba ngoyi, mu füko süsa tsükhrida sheri bade 
JHN.21.10	Jisu ukoce poti, Fü püvorite, neko tsüce tü keyi. 
JHN.21.11	Simon Peter tavo füko süsa pü cejü pheri, khu kezho kekro ta, krapü hepüngu sü; fü kekro ta sheri jal pa (kro) tamo. 
JHN.21.12	Jisu ukoce poti, “Tavori de mhati yite.” Uko mipüri “no sopü”? zimota. Pü Niepoo zoti seba ketala. 
JHN.21.13	Jisu tavori de tsükhri mu khu ri pü uko tsüsü. 
JHN.21.14	Hiohi vasüo Jisu püpü methakeyiko mengo kesü, pü sa keva salü rhüla sü ketasa.
JHN.21.15	Uko mhati ketasa, Jisu Simon Peter cepoti, Simon Jonas nu, no hikoceri (füko) akhrüku yome? Pü poti, Ile, Niepoo, I nkhrü yoti no seba. No akuko vathi yite. 
JHN.21.16	Va kenao ri püce poti, Simon, Jonas nu, no akhrü yome? Ile, no seba, I nkhrü yoti. Püce posa kesü, No akunuko thekü yite. 
JHN.21.17	Pü vasüo ri poti, Simon, Jonas nu, No akhrü yome? Peter pülü suta. Püce vasüo ri No akhrü yome? Sizi ketala. Püce po sala kesü, Niepoo no mha metü seba, I nkhrü yoti sheri seba. Jisu püce poti, “A kunuko thekü yite.” 
JHN.21.18	I nce potü süto, no khresa kebace ntho nche phayi to, mu dipüce vonyü ba sheri ta no voto; vele no pethi (tsa) ketasa no nbe chopü mikekre po nche pha süto, de nzü vonyü kemora vo tato. 
JHN.21.19	Kepo hio püco tisa, dipü sü (sa) thide Therüoza thimelesü to sheri poba. Pü hiko po kevasa püce po kesü, “Asa meji yite.”
JHN.21.20	Süsa Peter regü prari Jisu khrü ketao püsa meji kezü ngoyi, pü Jisu khoroyo mengu püba theva mhaco tülü, Jisu ce pü poti, Niepoo, sopü ntü süla? 
JHN.21.21	Peter püfü sekesü, Pü Jisu ce Niepoo thüma hio dipü bi tata? 
JHN.21.22	Jisu püce poti, Mhace amedo lize I vori kemoce püpo tsizi bate, nla süsü kedipü ta? No asa meji yite. 
JHN.21.23	Süla methakeyiko dolü kepoti, saji süo sataho le zi tayo, siri Jisu püce sizi sümo, Pü sataho; vele amedo lize püpo fü bate I vori kemoce, nlano süsü kedipü ta? 
JHN.21.24	Pü saji hio süko pü po sü, mu hiko tho risü; mu hako se keba pü zhopo ketho zo. 
JHN.21.25	Jisu thi kesü kekre kekro riba, süko püpü tho ketosa, I a kelüce cejü lesiko thotsü keyimo, tho kezüko thoto lize. Amen.
ACT.1.1	Hei, Theophilus I vakerao lesi tho kesü Jisu therace mhatho kethi mu mi metha keti ju thosü. 
ACT.1.2	Püzü tüyo khota kemothe, süsa pü Kemesa Rüpü lü jü khapü kedakeyi Pü methakeyiko tsüsü. 
ACT.1.3	Pü kemezhe kevasa pümerhüpü mipo püngosü püco kekre ketilü, tüsozho hedapü mimhüngo thi, Jihova kede kethi juko pü po. 
ACT.1.4	Mu süko züvo kengusü de ukoce poti Jerusalem lü tata hite sisü, vele u Po püjü kha kesüo fübate, Hihe, neko acelü seyite. 
ACT.1.5	Kekrelamori John zono jülü nekopü jülopü sü vele neko lano hisa zho choba kemolü Kemesa Rüpü lü jülopü tato. 
ACT.1.6	Uko vo kengu keyice uko pü ketsoti “Niepoo no Israelmi kede khasü tatome”? 
ACT.1.7	Pü ukoce poti, neko lazono pütü mu kedi kethice to sheri seyiho, Pootho pü kekulü süko khiba. 
ACT.1.8	Vele neko keku ngoyito, Kemesa Rüpü neko yo vori keyisa; neko azhopo thi Jerusalem, Judea, Samaria mu cejü vala ketso voto. 
ACT.1.9	Pü mha hiko po kevasa uko püpe kebalü püzü tüyo khota, kemhüpü voride uko mhüngolü püzü tata. 
ACT.1.10	Püzü kho ketala uko tüyope mhüdemo bari, Hihe, mikena fü kemega süde uko khüce thade ngoyi. 
ACT.1.11	Uni ukoce poti, Ne Galilee thümako, dipüla neko tüyo pezo bata? Jisu hio neko dolü zü tüyo kho ketabi hihi bide pü lavorito. 
ACT.1.12	Süsa uko Olivet cejütuyo ta sala Jerusalem lü vorita, Sabbath nha revu chotalü.
ACT.1.13	Uko tavo kengu keyice celü kerekrüo (mesoyo) bayi, sülü Peter, James, John, Andrew, Philip, Thomas, Bartholomew, Matthew, James Alphaeus, Simon Zealot, mu Judas, James hiko metü ba. 
ACT.1.14	Uko metü lüpü thide kechothi mu umezhe melo, thenomiko riba mu Mary Jisu zu risa mu Jisu sazüko ri saba. 
ACT.1.15	Hitüce Peter kemelümiko dolü sütha bayo, metükesa thüma krapü mecü kezüba. 
ACT.1.16	Akhreko ketholesi jüko thitso ketola, thajü David talü Kemesa Rüpü popü kemetako Judas (Iscariot) michotha süde mipo Jisu tüzü taketa. 
ACT.1.17	Kekrelamori püpü uko saphriyi de yitho lü ukozü keza. 
ACT.1.18	Tsühi yipü thüma hio mesakemolü khripü metate, püpi meso de retute, pü kesü phrepha va, pübü püsü püra metü kesüla ve. 
ACT.1.19	Theju süo Jerusalem lü kehüko metü se bate, yi süo cüpü Aceldama püco “Thüza yi.” 
ACT.1.20	Kekrelamori Süo ju ketholesi Cheleko thopü meta, “Pü kehüthi po mechü tate, mipü pori sülü hü hitate, mi kekre püpo püsülü yitho thi tate.” 
ACT.1.21	Süla mipü Jisu uko dolü tapra talü ketace uko zü tatipü. 
ACT.1.22	John mipü jülompü ketilü shudü de tavo uko dolü püzü khoketa nha ketso, mipü züpü uko züde rhüla kesü zhopo thita moze su. 
ACT.1.23	Mu uko mikena kethayi Joseph cüpü Barnabas leziyo, mori cüpü Justus le sizi riyo, mu Matthias ni. 
ACT.1.24	Uko kecho thisü, “Niepoo no thüma lüdo metü se, hini dolü sopüpo n medolü kedasü to sheri thatü süte.” 
ACT.1.25	Püpo apostle yitholü mhathi to sheri, Judas retu vajo keta sülü, süo thethilü. 
ACT.1.26	Uko heve hesu (chethikhele) thisü, sülü Matthias khiyi ta, mu uko pü phripü apostleko mi keripü sa phri yita.
ACT.2.1	Pentacost kevori nhasü, uko metü thethi pülü kezü lüpü thi ba. 
ACT.2.2	Tüyo mhafüpü tükhra khrade fübi, tavo celü uko keba thilü chu yita. 
ACT.2.3	Meli thüma meyi bi ngota, tavo uko mipüpü yo bata. 
ACT.2.4	Uko metü Kemesa Rüpü uchu yita, de jü kekrekre ti pota, Rüpü jükepo kha uko ketsü bi. 
ACT.2.5	Jerusalem lü, Jews kemathomiko, tükhro shuye metülü, 
ACT.2.6	Füphra hio kesece uko ngota, makro mipüpü jü kekrekre tilü po mu seta. 
ACT.2.7	Uko ungo mu umhata, de hunehu cepoti, Hihe, uko metü Galilaean mizo mome? 
ACT.2.8	Dipü bide uko jü umeyi kekrekre tilü uko rethi bata? 
ACT.2.9	Parthians, Medes, Elamites, mu Mesopotamia lü kehüko jüri, Judea, Cappadocia, Pontus, Asia lü. 
ACT.2.10	Phrygia, Pamphylia, Egypt, Libya lü hu, Cyrene, Rome lü sekemoko, Jews mu Judakemoko Judah nani zü ketako, 
ACT.2.11	Cretes, Arabians, uko seti utho ujülü urethita Jihova mhatho ungoti meyi thi süte. 
ACT.2.12	Uko metü ungota side seyisu ketala uko poti hihi kedipü cota? 
ACT.2.13	Kekremiko uko krünyüde poti thüma hiko hezo kesa kra mezü bale.
ACT.2.14	Vele Peter uko mikeripüko zü thayi de se meto ukoce poti Ne Judea thümako mu Jerusalem lü kehüko neko hihi setüyite, de ajü reni süte. 
ACT.2.15	Kekrelamori hiko mezü thamozo, neko lü kebabi, tsühi bavüdo sü zolu. 
ACT.2.16	Vele hihi thajü Joel saju keseo popü metatizo. 
ACT.2.17	Pütü thelaco mha hiziti vorito Jihova pokesü, I a Rüpü rüpü nuhü metüyo süto, thepu nuko mu nenethenomiko saju poto, nene khresamiko zümho ngoto, mu ketsamiko umho mato. 
ACT.2.18	Athekümiko mu atheküpüko yo a Rüpü rü süto pütü süce mu uko saju poto. 
ACT.2.19	I tüyo zasi ungotiko thi mengo süto, cejülü sheri zasiko thi süto, thüza mu me, kemhü mekho. 
ACT.2.20	Nace zü tato, khri thüza meve tato, Niepo kevori tüsozho kezho mhüjü. 
ACT.2.21	Süsa somino Niepoo za cüyi sheri sümi kelayito, 
ACT.2.22	Ne Israel miko jü hiko reni yite, Nazarethmi Jisu Jihova medolü nekola zasi, keku, ungo mhatho, neko dolü Jihova püzü thi mu nekori se mu ngo süte. 
ACT.2.23	Pü tüpü neko tsüsü süculü mharhü mu mejü sekeba Jihova medola, neko püpü Cross yo guve thüma kesuko belü pü dokhri ve. 
ACT.2.24	Vele Jihova pü phü merhü süte, kesalü pü phrü süte, kekrelamori kesa kekupo pü tüpü bata ti thiyi ve motila. 
ACT.2.25	David sheri püla popü meta, I Niepoo amhüjülü mejümera ngo süyo, kekrelamori pü azaco ta mu I mhapüri thathi taho. 
ACT.2.26	Süla amelü rethu bate, ameyi sheri unü bate, sizomori athi apho sheri püyo kemerilü relü yito. 
ACT.2.27	Kekrelamori no apho khapü mezalü sü vaho, mori no n Kemesao khapü kekalü sü vaho. 
ACT.2.28	No kerhü cho thapü ameka kesü I seyite, nkebara apo anü tsüyi yo. 
ACT.2.29	Ne Israelites aramiko, apono nekoce potü süte uko potsa David sü sate mu pü khrü riva, pü mhakhre sheri tsühi azü bazo tha ketso. 
ACT.2.30	Püno saju kepo mipü, Jihova reshu de püce po kesü, nshuyelü (nsünralü) mipü uthiupho kethi pü nkedebalü ba yito. 
ACT.2.31	Pü mejümera sede po kesü Khrista rhüla kesü ju po, püpho khapü mezalü süva kemo, mori pümo sheri reta kemo. 
ACT.2.32	Jisu hio Jihova phü merhü süte, süo hako metü kese kengo zhopo kozo. 
ACT.2.33	Püthi kerekrüpü Jihova zaco sü kevabi, u Po pü püyi ketabi jükhapü kemeta (reshu) Kemesa Rüpü lapü süte neko se mu ngo keba hio. 
ACT.2.34	Kekrelamori David tükoyo sütamo zori poti, “Niepoo a Niepoo cepoti, no azaco ba yite. 
ACT.2.35	I nngomuko pü nphezho thiva kemothe.” 
ACT.2.36	Süla ne Israel thümako metü se kemesa yite, Jihova Jisu thipü Niepoo mu Messiah thi süte, neko püpü gu kevao.
ACT.2.37	Süsa tsühi hio uko sesü, uko melü rhüsü, uko Peter mu apostleko cepoti, azüneko hakopo kedipü bize veta? 
ACT.2.38	Süsa Peter ukoce pode, neko metü thelü redeyite, side Jisu Khrista zalü kephoma va keyi jülo pü yite, size neko Kemesa Rüpü mhaphrü ngo yito. 
ACT.2.39	Popü kemeta jü neko la mu neko nuneko lazo, mu kemecuco keta miri la, Niepoo uko Rüo cü keyiko metü la. 
ACT.2.40	Mu pü jü kekro posasü mu uko tarho risü, nushunuye kesuko dolü neko kela yite. 
ACT.2.41	Süsa püjü unüde khikeyiko jülo püyi, tüso sünha uko sa keyiko thüma piphi nye sü. 
ACT.2.42	Uko ukhapü apostleko kemetha jüzü thi mu kemekro siba zota, tsükhri cephro ti mu kecho thi sizi bata.
ACT.2.43	Kemelü miko pepü merethita, ungo mhatho mu zasiko apostleko thi tata. 
ACT.2.44	Melü keyiko kezü kengu bata, mu mhako pü zhürhü thita. 
ACT.2.45	Uko mha uzhüko zhuyi, side kezapü thüma metüko tsü, mipüpü khimo kesu dü. 
ACT.2.46	Uko kereshücelü tüsonha kezü lüpü thi de tsükhri cephroti, kecho thi, de hunehu celü mhati mu ulü kenü lebi po chupü bata. 
ACT.2.47	Jihova chu, thüma metü po ukongo unü. Niepoo thüma khapü kehu sa mekro sü, tüsonha kelayi mo kesu dü.
ACT.3.1	Pünha Peter mu John ni ta kereshücelü khozü kecho kethi tülü, theva ba süce. 
ACT.3.2	Thümapü uzu valü lahe ketapü püvo sülü ba de mhakhrü ti bayo, tüsonha kereshü ceta ceprace, kharü za Züverizo, sitilü, mi kereshüce sülü kevoko ce mha cho bayo. 
ACT.3.3	Thüma süo Peter mu John ni kereshücelü tavo kezü ngode unice mhacho ta. 
ACT.3.4	Peter pümhüpü thüma süo pe türü sü John sade, side poti, Hani pe türü süte. 
ACT.3.5	Sübi püri uni petüsü, mhahu uni celü ngoyi keto meride, 
ACT.3.6	Süsa Peter pode, rakathi mu suna I pü tamo, vele I pü ketao khapü ntsü süto; Jisu Khrista Nazareth mi zalü sütha süte, de ta süte. 
ACT.3.7	Pübe püzaco tüsüsa sü, de cemesüsü, sisü metha püro pü kerüko metü vorita. 
ACT.3.8	Pü prüsüde thayita, chota yita, mu uni züde ta kereshücelü lüta; chota, prü rehü, mu Jihova chu zita. 
ACT.3.9	Mu thüma metüko pü chota de Jihova chu keta ngo. 
ACT.3.10	Mu uko se mu ngo keba thüma süo Kereshüce cepra Kezüve lü ba de mha khrüti kebao zo; uko püpe de uko ngo mu umha bata, püyo kedipü thi süta sheri.
ACT.3.11	Laheo Peter mu John ni sameji ta, thüma metü Solomon cehükhro ta kehuzü, ungo shu mu ungodapü thimo tha. 
ACT.3.12	Peter süo ngosü de thümako ce poti, ne Israel thümako neko dito mha hiola neko ngo bata? Mori kedipüla hako pesü bata? Hako kekulü mori hako kemesalü thüma hio thipü chotayi tele bame? 
ACT.3.13	Abraham, Isaac, mu Jacob ko Rüo, mu uko potsako Rüo, pünu Jisu pü thechu therho zapo zale thisü; neko pü tüpü Pilate-e mhüjülü pü melava, Pilate-e no pü khasüva keto lüzo ta sheri. 
ACT.3.14	Vele neko Kemesao mu kejüthoo melave, mu kedokhrimi yinyü kute khapü neko tsüvano site. 
ACT.3.15	Side Kehü kepoo dokhri ve, Jihova pü sa ketalü püphü merhüyi; süo hako kengo zhopo kozo. 
ACT.3.16	Pü zalü kemelülü püza melü keyilü thüma hio thipü meco süte, neko se mu ngobate, kemelü khapü püyo ba keyila püthipü neko metü mhüjülü vetsütso süte. 
ACT.3.17	Tsühi, azüneko, neko kemelolü mhatho hiko thi kesü I seba, mu nekopi kezhoko sheri. 
ACT.3.18	Vele mha hiko Jihova saju kepoko talü thaka metazo, Khrista kemezhe keto, pü süko thitsü süte. 
ACT.3.19	Neko süla thelü rede yite, neko tala vorite, size neko kephomako vayi ketola, relü thsizi keti tüpü Niepoo celü vori ketola. 
ACT.3.20	Jisu Khrista ketsüpü neko ce sü keto po metha (se) süzo. 
ACT.3.21	Mhako uthilü vori tsoyi kemothe püpo tüyo bazo, Jihova saju kepo kemesako talü popü meta mha hiko metü cejü thiyi culü. 
ACT.3.22	Kekrelamori Moses sheri ukrü utsüpumiko cepoti, neko sazü jüra dolü Niepoo neko Rüo saju kepopü khapü neko tsüto, abi ketipü. Neko püfü metüko reni yite pü neko ce kedipü poto sheli. 
ACT.3.23	Thüma sopüno saju kepo süofü renimu ta sheli süo thümako dolü pa cele vato. 
ACT.3.24	Saju kepoko metü, Samuel celü vo süsaco ketso tsüdo tühi po tazo. 
ACT.3.25	Neko saju kepo süko nuneko zo, mu Jihova züde kejütsü kejükho keyi uko poneko zo, Abraham, I nshuyeyo thejo khapü cejülü shuyekoyo keye süto. 
ACT.3.26	Jihova pü theküo phü merhü kesüsa, pü ketsüpü neko ce sü keratho thisü, jopü neko tsüsü ketola, neko mha kesukolü neko rede keyiko metü.
ACT.4.1	Uni thümako ce jüpo kebalü thevoko, kereshüce kekha ketiko, mu Sadducees uni cevori. 
ACT.4.2	Jisu kesalü rhüla sü keta uni popü thümako metha ba keta sepü uko nümo shuta. 
ACT.4.3	Uko tavori de uni tüpü tüso süsanha ketso khapü bata, kekrelamori theva ketala. 
ACT.4.4	Vele thüma jüo reni keyiko melüyita, piphi thüma süko nye püngu. 
ACT.4.5	Sü sanha uko mipi kekha ketiko, mehimiko, mu mhakeseko tavo Jerusalem lü kenguyi. 
ACT.4.6	Anna pethi kezhoo, Caiaphas, John, mu Alexander, mu thevoo cekroko. 
ACT.4.7	Uni khapü uko dolü metsulü sü, de uni ketsoti, neni kedipü kekulü mori sopü zalü mhatho hihi thisüta? 
ACT.4.8	Süsa Peter Kemesa Rüpü po püchu püde poti, ne thüma kekhayo tiko mu Israel mehi miko. 
ACT.4.9	Mhace neko tha tüso hilü hani mhatho keve thi pü renga keta thüma hiyo kesü senyü lize, dipü colü pü thimeve süta sheri. 
ACT.4.10	Neko metü seyite, mu Israel miko metü, Jisu Khrista Nazareth mi zalü ho, neko püpü gu kevao, Jihova püphü merhü süte, pü zalü thüma hio neko dolü vede tha bate. 
ACT.4.11	Jisu hio neko cekethiko pü kha keva tsüo süo khipü pükülü tsüo thiketao. 
ACT.4.12	Kelakeyi mharapüri ta mozo, kekrelamori tükhro thüma dolü kelakeyi thüza kekrepüri tamo zo tila. 
ACT.4.13	Tsühi uko Peter mu John ni kethepu ngo de lükeyi uni mhasemo mu maho mizo side uko ngo bata, uko sekeyi uni Jisu zütayo. 
ACT.4.14	Kerenga thümao uni zü tha ketha pe de uko mhapüri pü uni mejo keto thiyi suta. 
ACT.4.15	Vele uko po kesü unipo kehu khü prata no sü, side utho uko dolü kerethi bata. 
ACT.4.16	Uko kepode uko uniyo kedipü thita? Kekrelamori ungo mhatho kemelepü thipü Jerusalem lü kehüko mese mengo süte; mu uko süo mole sizi yi hote. 
ACT.4.17	Vele süo keyepü thüma dolü süsa mo ketola, uko uni kethi kedü va khe; unipo thüza hio posapü mipü ceri sümo ketola. 
ACT.4.18	Uko uni cüsü de unice poti Jisu za posa ho mu pü mi metha ri hino sü. 
ACT.4.19	Vele Peter mu John ni ukofü kelasü de poti Jihova mhüjülü püfü kereni ceri nekofü kezü pütüku tome moshi, nekotho lü phite. 
ACT.4.20	Kekrelamori ha zowe ha kese kengo mhathoko pomo taho. 
ACT.4.21	Uni kethikedü kevasa uni kha süva, uniyo kemejo thiyi su ketala, kekrelamori thüma krokola; thümako metü Jihova chu zapozale thibata, mhatho thi kesüo la. 
ACT.4.22	Kekrelamori kerenga thüma süo püyo zasi mu ungo mhatho thi kesürho kesüo pü kehüzho tütse heda ketala ri sa.
ACT.4.23	Uko khasü kevasa uni ta ukromice vota, de tavo ukoce thevoko mu mehiko unice dipü pota sheri metüpü posü. 
ACT.4.24	Uko süko sekeyice metü lüpü thide se Jihova ce süta, uko poti, Niepoo no Jihova zo, tü mu cejü thi kesüo, jü kezho mu sükolü ketako metü. 
ACT.4.25	No nthekü David talü kepo, dipüla therüna miko ulü reda baya, mu thümako kemethu lü baya? 
ACT.4.26	Cejülü kedemiko uthalü tha, mikekha ketiko vo kebupü, uko Niepoo metsu toli, mu pü Khristao (Messiah) sheri. 
ACT.4.27	Kekrelamori nade hilü Herod mu Pontius Pilate-e kenani, Judah kemoko pü Israel thümako sa, uko kezüde ntheküo Kemesa Jisu metsu, no kenhü keyio. 
ACT.4.28	Kekrelamori nbepü thisü toli süculü lü mu rhüpü ketako. 
ACT.4.29	Tsühi Niepoo uko thedü füko pe süte, thepu de poyi keto khapü ntheküko tsü süte. 
ACT.4.30	Nbe chopü thi kesürho keyi zasiko mu ungo mhathoko nnu kemesa Jisu zalü thisü ketola. 
ACT.4.31	Uko side kecho thi kebace uko keba thethilü renata, uko metü Kemesa Rüpü po uchu de uko thepulü Jihova jü po tata.
ACT.4.32	Melü keyi makro kezüde thipü phopü mu lüpü thita, mori uko mhakebakopü utho uzhüle siti pori mota; vele mhakebako khipü zhürhü thita. 
ACT.4.33	Apostleko keku kezhopü Niepo Jisu rhülasüketa zhopo thita, ngokemezhe uko metüyo ba shuta. 
ACT.4.34	Mori uko dolü kedi ketsakhu basa mota, kekrelamori uce mu ucejü kebamiko zhuyi ta, mha zhu keyiko presa pü vori. 
ACT.4.35	Süko püvo apostleko phelü sü, kezapü mipüpü khimo kesubi uko tsüsü. 
ACT.4.36	Joses püza tho kedepü Barnabas thi kesüo, (püco thelü tho kemenü nu); pü Levi mipü, pü Cyprus rünalü vori. 
ACT.4.37	Pü cejü kebao zhuyi de presa pü vori de pü apostleko phelü sü.
ACT.5.1	Vele mipü za Ananias mu pücemi za Sapphira uni mhapü zhuyi. 
ACT.5.2	Püma hu sipü mezüta, pücemi sheri süo sezo, kedopü pü vori, süo khapü apostleko phelü sü. 
ACT.5.3	Vele Peter unice poti, Ananias no dipüla Satan po nmelü thipü Kemesa Rüpü kedo tole zita, side yimako hu mesho khapü mezüta? 
ACT.5.4	Hijü nbelü ketace nzhüzo mome? Yi süo zhu keyice ri süsü nza zo mome, mo ntho nmedo zo mome? Ditole nmelülü mha hiziti medo yita? No thümace meda keba zo mori Jihova ce meda bate. 
ACT.5.5	Ananias süo sesü mu metha retu tsüta, de pü rüpü kha süva; theju süo keseko metü mpe shuta. 
ACT.5.6	Khresako tavo süo juyi de pütata, de pü püvo chozu khrüva. 
ACT.5.7	Bavüdo sü vo ketasa, pücemi sübi ketako semode tavori. 
ACT.5.8	Peter theno süpüce poti, Cejü zhu keyi ma tsüko zome? Ace posüte, Thenopü poti ile, tsüzu zole. 
ACT.5.9	Süsa Peter püce pode, Kedipü bide neni kenani medo kerhüde Kemesa Rüpü Niepoo medo phi tole zita? Hihe, nnopu püvo khrü kevako phezi cekhalü lürizü, mu uko npüvo tato. 
ACT.5.10	Sisücu thenopü retu püphelü kita de sata, khresako talü püngo de sa ketala püpü tata, de püvo pü nopu kekhrü thice khrüva. 
ACT.5.11	Kehucelü metü mpe phita, mu süo kesekhü mi metü meche phita.
ACT.5.12	Mu apostleko belü zasi mu ungo mhatho thipü thümako dolü sü shuta, uko metü kezü pü thide Solomon cehükhro bazo. 
ACT.5.13	Kekremiko uko zü kemekro mpeta, vele thümako uko pomeve phita. 
ACT.5.14	Sizo sheri kemelümiko pü Niepoo krolü sayi bazo, thepu miko sheri mu theno miko sheri thüma kekro. 
ACT.5.15	Side kethi miko püvo chopü kolü, thezi koyo, theba koyo, khapü mezü, ketsatho lüri Peter khri po sükoyo va sü ketola, pü ta kevoce. 
ACT.5.16	Jerusalem khü mhüko lü nadekolü makro tavorita, kethi miko züde, mu therü kesupo ukebü ketako sheri, uko mipüpü ti thi kesürho sü.
ACT.5.17	Süsa thevo kezhoo uko mejo sürita, mi püzü kebako metü, Saduceeko uko krünyü süta. 
ACT.5.18	Uko tüpü thejüce kolü süta. 
ACT.5.19	Vele tüyo Niepoo choyi miko tüzülü thejüceko cekha khri süta, de uko zü prarita; 
ACT.5.20	Side uko cepoti, ta kereshücelü vote mu thümako ce kehü hio po süte. 
ACT.5.21	Uko süo seyi metha keshu rüna ta kereshücelü vota, side mi metha bata. Vele thevo kezhoo mu püzü kebako tavori de kehuko cüsü, mu Israelmi kekha ketako ketsüpü thejücelü sü de uko tüyi ketola. 
ACT.5.22	Vele thejücelü kezhoko tavori tice thejücelü uko phu medita, uko bamote side pota. 
ACT.5.23	Thejüce khapü meta zole, mu cekha kefüko tha bazo; vele hako cekha khrilü tice uko mipüri ba mote. 
ACT.5.24	Kereshücelü kezhoko mu thevo kezhoko süo seyi tice uko lü tsakhuta kedipü bitü ta sheri. 
ACT.5.25	Süsa mipü tavori de poti, Hihe, neko tüpü thejücelü kesü thümako tavo kereshücelü sütha de mi metha bate. 
ACT.5.26	Kereshücelü kezhoo mu kefüko tavo uko züyi, uko kehi kemu thi mode, kekrelamori thüma kekro ba tila süko mpe tade, ketsüpü uko vata yive tila. 
ACT.5.27	Uko tüzüvo methi kehu mhüjülü sü de thevo kezhoo uko ketso. 
ACT.5.28	Pü poti, hako nekoce posü mome? Nekopo thüma hio zalü mi metha hite sizide, vele Hihe, neko kemethajü khipü Jerusalem chu süte, thüma hio zapü hakoyo sü keto nekelü bate. 
ACT.5.29	Süsa Peter mu apostleko po kelakesü, Hako thüma jü kezüo ceri Jihova jüzü thimo suku. 
ACT.5.30	Upotsaneko Rüo Jisu phü merhü süte, neko püpü süyo gude dokhri kevao. 
ACT.5.31	Jihova püthi kerekrüpü püzaco Kede mu Kelakeyio thi süte, Israel mikopo thelü redeyi ketola, de kephoma vayi ketola. 
ACT.5.32	Hako hio kese kengo zhopoko zo, mu Kemesa Rüpü sheri, Jihova khapü püfü kezüko tsü kesü. 
ACT.5.33	Uko süo sekesüce uko melü thishuta side uko dokhri va keto lü rhüta. 
ACT.5.34	Süce Pharisee mipü Gamaliel, thezho kesemi, miri pürho phiyo, tha de poti, apostleko khapü dopü bate. 
ACT.5.35	Ukocepoti, Ne Israel thümako neko menu yite, neko thüma hiko pü kedipü thenyü ba sheri. 
ACT.5.36	Kekrelamori hijü vapü Theudas tasüri, püri mipü zoleti kemüha sü; thüma krada mesüpü püzü kesajita; süo dokhri ve, mu thüma püsa meji ketako phova side süko ba mote. 
ACT.5.37	Thüma süo salü Judas süri Galilee lü khazhonu kekhrü tüce, thüma kekro püsa meji ta; pü sheri dite, thüma dithedü püsaji thita sheri süko metü pre dite. 
ACT.5.38	Tsühi, I nekoce po keto süze, nekobe kelayite thüma hikoyo, uko khasü vate, mhace mharhü mori mhatho hio thüma celü vori tisa ditato. 
ACT.5.39	Vele mhace Jihova celü vori tisa, neko süo meniyiho; neko Jihova züde kemetsu tazo to tila. 
ACT.5.40	Uko pükepo züta, side uko apostleko cüpü vüva, side ukopo Jisu zapü posa hino kekhava, de uko kha süva. 
ACT.5.41	Uko methi kehulü ta prata, uko püzalü kemenga keti thizüzo tila uko rethu de tata. 
ACT.5.42	Tüsonha kereshücelü mu celükolü Jisu Khrista pü mimetha keti tümo zo bata.
ACT.6.1	Hitüce pü sajiko kro prari ketala Greekmiko Hebrewmiko yo panyo süta, kekrelamori uko nopü sameko rele lümo ketala tüsonha mha keza tilü. 
ACT.6.2	Süsa mi kerikenako saji makroko cüsü de ukoce poti, hako Jihova jü khameta de mizlü renaba ketosü püco bamo. 
ACT.6.3	Azüneko, süla neko dolü thüma keve thüna phuyite, Kemesa Rüpü uchu keti mu mhase timi, uko süko po mhatho hilü peyi ketola. 
ACT.6.4	Vele hako zono kecholü mu zhopolü hatü khasü bazoto. 
ACT.6.5	Jü süo thüma metü unüta, uko side Stephen kedayi, Kemesa Rüpü uchupü mu kemelü keve; Philip, Prochorus, Niconor, Timon, Parmenas, Nicolas (Antioch mi Greek mi vele Judah zho zü ketami) hiko kedayi. 
ACT.6.6	Süko züvo apostleko mhüjülü sü, side uko ubechopü ukoyo süde kecho thisü. 
ACT.6.7	Jihova jü makehe keye vota, thüma kekro Jerusalem lü saji thishu vorita, thevomi kekro ri kemelü jüzü thi vorita. 
ACT.6.8	Stephen keku mu kemelü neshu, de zasi ungo mhathoko thipü thümako dolü süta.
ACT.6.9	Side thüma kropü synagogue lü Ukekhakedi Cyrenemi, Alexandriami, Ciliciami mu miko Stephen zü keprüli bata. 
ACT.6.10	Vele uko püzü ketüyi hota kekrelamori mhase mu Kemesa Rüpü lü pü mhapo ketakola. 
ACT.6.11	Süsa uko kemekhrülü thümahu hüsü de ukopo poti Hako pü Moses jüko Jihova tha keti sele sizita. 
ACT.6.12	Side uko thümako hüsü, mu mehiko, lesi keseko, pü metsu vorita; side pü tüzü methi kehulü vo. 
ACT.6.13	Kemeda zhopo thi de poti, thüma hio thethi kemesahio mu thezho thalice. 
ACT.6.14	Kekrelamori hako pü kepo sewe, Jisu Nazareth mi thethi hio thimesu vatole zi, mu Moses zho khapü uketsüko thikede vatolezi. 
ACT.6.15	Methi kehulü kebako metü püpe türü thipü bata, püzü kengoce tüyo choyimi zü bide ngota.
ACT.7.1	Süsa thevo kerekrüo pü ketso de poti, mha süko ketho zome? 
ACT.7.2	Pü poti, thümako mu asazü jürako, aponeko, reni süte; Jihova zapozale kethio upotsa Abraham mengosü, pü Mesopotamia lü kebace, pü Charran lü kehü mhüjü. 
ACT.7.3	Püce poti, n rünalü mu n cekrolü tapra tate, de ta cejü I thapü nmeka sü ketolü vo tate. 
ACT.7.4	Süsa pü ta Chaldean cejülü vori, de Haran lü hü bata. Püpo sa ketasa, Jihova püpo rede tavo tsü keba thethi hiolü hüta. 
ACT.7.5	Sülü kalüzhü mhapüri khapü pü tsümo, phezi düpüri khasü mozo; sizo sheri jükha kesü püpo süo yitole sisü, püshupüye pori, süketso pünu di. 
ACT.7.6	Jihova püce kepo, nnuneko cejü sekemolü revüvotato; uko tavo mijü thitato, side mipo uko meshu süto tütse kradapü. 
ACT.7.7	Shuye nekopü thejü kethio I pe süto, Jihova posü, süsalü uko taprarito, side thethi hilü achoyi thito. 
ACT.7.8	Pü yikerü khapü uko tsüsü; mu Abraham Isaac ngoyi, zho tütha nha püyi rüsü: Isaac Jacob menuyi, mu Jacob upotsaneko mi kerikena menusü. 
ACT.7.9	Upotsaneko püngo ukorode Joseph tüpü zhuva Egypt mice, vele Jihova püzüta. 
ACT.7.10	Pü kemezhe zori pü kelayi, mhase pü pütsüsü mu Pharoah Egypt kedeo po püngo unüyi, side püthipü Angh thisü Egypt cejü metülü mu pücelü zo sheri. 
ACT.7.11	Egypt mu Canaan cejü metülü kemekre vorita, kemezhe shuta, upotsaneko keti kekra ngoyi hota; 
ACT.7.12	Vele Jacob sekeyi Egypt lü ketico bati sesü, pü uponeko ketsü sü therao va. 
ACT.7.13	Va kenalü Joseph püpü püjürako mesesü, Joseph cekroko püvo Pharaoh mengosü. 
ACT.7.14	Joseph uko ketsüpü pücekroko mu püpo Jacob cüyi ta, mi hethüna püngu. 
ACT.7.15	Süla Jacob ta Egypt lü kita, side sülü püri mu upotsaneko ri sülü sata. 
ACT.7.16	Uko mo püvo Shechem lü khrüva, Abraham mhakhre thi Hammor nuneko ce presapü khri keyi thilü. 
ACT.7.17	Vele jüpopü kemeta pütü tso keyice, Jihova Abraham ce popü kemetajü, thümako ma kro sürita Egypt lü. 
ACT.7.18	Kede kekrepü Joseph sekemopü sürita. 
ACT.7.19	Pü ushuye yo thedo püde uponekopo ununeko kegüdü vanota, side ukopo sata ketola. 
ACT.7.20	Pütü sülü Moses menuyi, züve rizo, tekhri sü püpo celü theküba. 
ACT.7.21	Püpü kegü düva, süce Pharoah nupü pü püvo pünu thide theküyi. 
ACT.7.22	Moses Egypt lü mhaseko seyi, jülü sheri mu mhatholü sheri kushu. 
ACT.7.23	Pü tütse heda ketace pümelülü tavo pücekroko Israel miko pesü nyüsata. 
ACT.7.24	Mipü meshu ba keta ngode püsa thasü ketilü Egypt mipü kekhu va. 
ACT.7.25	Pükelüce pü cekromiko Jihova pükhrühi süde uko kelakeyi seyi totho ziri uko süo seyi mota, 
ACT.7.26	Süsanha pü tavo uko mhüngo thisü mu mikena kezheba ngo, pü unipo kezüveta nyüde unice poti, azüneko neko sazüjüra zole, ditole hunehu nükemo thiba? 
ACT.7.27	Vele mipü püzanuo nümo thikebao tasü Moses khupü düva, de poti, sopü nthipü hani ne mpe hani kekha keti thisü? 
ACT.7.28	No adokhri va tolime? No ndo Egypt mipü yo thi kesübi. 
ACT.7.29	Süsa jü hio keselü Moses takhi Median cejülü ta vota, sülü thepumi kena menuyi. 
ACT.7.30	Tütse heda tso ketasa, tüyo Niepoo choyi mipü Sinai cejütuyo nhatsalü sübopü meto keba melipülü püzü kerethi. 
ACT.7.31	Moses süo kengoce püngo thita, pü taphe süo petole menophe, Niepoo füphra pü meseta. 
ACT.7.32	Sülü poti, I npotsaneko Rüo, Abraham Rüo, Isaac Rüo, mu Jacob Rüo. Süsa Moses meprüpü reshüta, side pe mpe ta. 
ACT.7.33	Süsa Niepoo püce poti, npheyo npheku phrü vate, kekrelamori no thakeba thethilü mesa tila. 
ACT.7.34	Athümako Egypt lü methi meni keba I ngo bate, uko panyo kebakori I se süte, süla I taki uko kelayi ketola kirizü. Tavote, I nketsüpü Egypt lü sü ketola. 
ACT.7.35	Moses hio uko pü mela kevao, sopü npo hako sheketi mu hako kekha keto thisü? Thüma süo Jihova pü ketsüpü uko kekha mu uko kela tozü, tüyo choyio sünhyo lü pü mengo kesüo bepü uko kela süto. 
ACT.7.36	Pü uko zü prasü, Egypt cejülü zasiko mu ungo mhathoko thipü mekasü, Kemere jü kezholü, mu rayho thilü tütse hedako. 
ACT.7.37	Hiohi Moses Israel mikoce po kebao, Niepoo neko Rüo neko dolü saju kepopü khapü neko tsü süto, abi tipü, neko püfü reni yite. 
ACT.7.38	Hiohi püzo, nhatsalü kehuko zü ketao, tüyo choyimi Sinai cejütulü jüpo kesüo, upotsa neko zü ketao, jüpo kese khapü utsü kesüo. 
ACT.7.39	Upotsa neko püfü zümu keta, sizo mori pü khupü düva, uko melüpü Egypt lü latsüta. 
ACT.7.40	Uko Aaron cepode, therü marheko thipü hako mhüjülü süte, kekrelamori Moses hio Egypt cejülü hako züpra kesüo püyo dipü bita sheri hako semote. 
ACT.7.41	Pütü sülü uko methonepü thiyi, side uko kereshü thipü marhe reshüta, side ukobe mhathopü uko rechüta. 
ACT.7.42	Vele Jihova ukoyo renüta, side uko khapü tüyo ketako reshüta, süo thajü saju kepoko lesilü thopü metati, O Israel cekroko, neko khonu kesamo khapü areshü tome, tütse hedako dolü nhatsalü ketace? 
ACT.7.43	Thiyi hozole, neko kereshüce thipü Moloch tsü, tüyo thenyüko rüo Raphan, neko therü hiko thipü reshü; süla I neko celepü Babylon saco süvato. 
ACT.7.44	Upotsaneko nhatsalü kereshüce zhopo thi vori, püpo thi süno püce kepoko Moses mengosü mu püpo uhü sübi thinosü. 
ACT.7.45	Upotsaneko Joshua züde süo püvori, uko Rüo shuyeko hu keva tüce. Süo khapü metazo tavo David ketso. 
ACT.7.46	Jihova David ngo pünüyi Jacob cekroko züde thethi pülü hü keto phu sünosü. 
ACT.7.47	Vele Solomon pula cepü thisü. 
ACT.7.48	Sizosheri Kerekrütho-o no thebepü kethi kereshücelü hü yomo, saju keseko kepobi. 
ACT.7.49	Tüsü akedeba, cejüsü aphezho, neko kedipü ce thipü atsüta? Niepoo sizipo, mori thethi ala kerelü dipü ba? 
ACT.7.50	Abe mha metü hiko thisü mome? 
ACT.7.51	Neko neküyi kehoko umelü uni yirü kemoko, neko pütü metülü Kemesa Rüpü nümo thi süyo, neko potsa neko bi neko ri sizi süyo. 
ACT.7.52	Saju kesekoyo nepotsaneko sopü methi kemo ba? Uko Ketho kemezio vori keto kepoko dokhri tsosüte, tsühi neko püpü zhu kevako mu pü dokhri kevakozo. 
ACT.7.53	Neko kedapü tüyo choyio thezho khakesüko thi mu zü ketola, vele neko thi mu züyi mote. (Ketsüpü Stephen zhe)
ACT.7.54	Uko süko se kesüce uko melü thizode püyo uko hu thezhe püyi. 
ACT.7.55	Vele pü Kemesa Rüpüpo püchu püyi de tüyo pe türü bata, mu Jihova zapozale kethi ngosü, Jisu Jihova zaco keba ngo. 
ACT.7.56	Pü poti, Hihe, I tüko khri kesü ngo bate, Themanuo Jihova zaco sütha thate. 
ACT.7.57	Uko füphra meto shudeuko niko meka yita, ukometü kezü püthide püyo ta vota. 
ACT.7.58	Pü tüpü nade saco prata, ketsüpü püva, uko füneko khapü khresamipü phece kha mezü, püza Saul. 
ACT.7.59	Uko ketsüpü Stephen zhe, Pü kecho thide, “Niepo Jisu arüpü püyi tate.” 
ACT.7.60	Pü chütüyi, sesü, “Niepoo kephoma hio pü ukoyo sü hite.” Pü jü süo posü mu züta.
ACT.8.1	Saul kedokhri hio pü medo zole siziba. Pütü süce Jerusalem lü kehuko methi shuta, uko metü tapre Judea, Samaria, khü umhükolü vota; apostleko lebi zota. 
ACT.8.2	Kemathoko Stephen püvo khrü va, de uko püla thekri thisü. 
ACT.8.3	Saul lano kehupo kerekra thi, cepüpülü talü de thepu miri mu theno miri tüpü thejü celü sü.
ACT.8.4	Süla uko pre ta ketako jüo zhopo thi vota. 
ACT.8.5	Süsa Philip ta Samaria nadelü ki, sülü Khrista zhopo thipü ukoce sü. 
ACT.8.6	Thümako lüpü thi Philip pokesüko unü shude reniyi, pü ungo mhatho thi kesükori ngo mu reniyi. 
ACT.8.7	Kekrelamori mesakemo rüpüko semeto de ukoyo ketakoyo taprata, lasako mu pheyho miko kekro thi kesürhosü. 
ACT.8.8	Nade sülü thümako rethu shuta. 
ACT.8.9	Vele thümapü süce ba püza Simon, nade sülü kemedu thenyü thiyo, Samaria thümako po pü melü phiyo, side püpü thüma kezho mipü zole sibayo. 
ACT.8.10	Pü füko reni mu zü tayo thüma kezhotholü ki kenitho ketso, thüma hio Therü kezhoo keku khiyo side melüba. 
ACT.8.11	Pü thenyü medukola pütü kecho thümakopo pü melü mu pürho tayo. 
ACT.8.12	Vele Philip Jihova kede kethi mu Jisu Khrista zapü zhopo thi kesüko melü ketala uko jülopüyi, thenokori mu thepukori. 
ACT.8.13	Simon sheri melü yita, pü jülopü keyice pü Philip sameji de ungo mhathoko mu zasi thi kesüko pepü pü mahüthi püngo thita. 
ACT.8.14	Tsühi apostleko Jerusalem lü kebako Samaria lü sheri Jihova jüko melüyi keta sesü, uko Peter mu John ni ketsüsü. 
ACT.8.15	Uni taki keyice ukola kecho thisü, Kemesa Rüpü ukopo ngoyi ketola. 
ACT.8.16	Kemesa Rüpü sütüce uko mipü yori vo molu, uko Niepo Jisu yolü jülopü keyi zolu tila. 
ACT.8.17	Süsa unibe chopü ukoyosü, side uko Kemesa Rüpü ngoyi. 
ACT.8.18	Simon apostleni ngoti unibe chopü miyo süze Kemesa Rüpü kha mitsü kesü ngo, süla pü presapü uni tsüsü. 
ACT.8.19	Unice poti, keku hio khapü asheri tsü süte, side apo abe chopü miyo kesüce mipori Kemesa Rüpü ngoyi ketola. 
ACT.8.20	Vele Peter püce pode n presapo nzü shü tate, kekrelamori nlü kelü presapü Kemesa Rüpü khri keyi kelüla. 
ACT.8.21	No hilü kesa keto mori nzari bamo, kekrelamori nkelü Jihova mhüjülü mezi kemola. 
ACT.8.22	Süla no mhakesu hilü thelü rede yite, side Jihova ce kecho thi yite, mhace nkelü kesu hiolü nkejo vayiri sehomo. 
ACT.8.23	Kekrelamori nmelülü kekhu mu kesu kelü ba, mesakemopo nphapü ta. 
ACT.8.24	Süsa Simon pode, ala Niepoo ce kecho thisüte, nkepoko püpori ayo vorimo ketola. 
ACT.8.25	Uni sülü Niepoo jü zhopo thi kevasa ta sala Jerusalem lü khota, Jüyikeve pü Samaria rüna kekrolü zhopo thi sü. 
ACT.8.26	Tüyo Niepoo choyimi Philip cepode, Tasüte, de ta Jerusalem mekhroco Gaza lü kite, kesacejü lü. 
ACT.8.27	Pü tasü süco vota, Hihe, mipü Ethiopiami, phove mipü, Candace kedepü celü kezho kekutho mipü, cene metü kekhi mipü, pü Jerusalem lü kho de kereshü thi. 
ACT.8.28	Ta sala vo tazü, gura gariyo ta, de Isaiah saju kese lesiko phrita. 
ACT.8.29	Süsa Kemesa Rüpü Philip cepode, Ta meno phete, side ta gura gariyo kute. 
ACT.8.30	Philip tasü pücephe, pü Isaiah phri keta sesü, süla püce poti, no phri keta se bame? 
ACT.8.31	Püpode, dipübi seyita, humi ace posü kemosa? Philip po püzüde gura gariyo ku püzü bayite sita. 
ACT.8.32	Pü phri keta süo hiohi, tekonu kedokhri bi püzüvo, tekonu püma kebümi mhüjülü kemekre kethabi, püta taga chemo. 
ACT.8.33	Püthi zhoshu kesülü kemezilü thimo, somi pü nushünuye poyi veta? Kekrelamori pü kerhüro cejülü khipü tate. 
ACT.8.34	Phoveo Philip cepode, saju kepoo sopüju poba? Pütho püju me mode thüma kekre ju poba? 
ACT.8.35	Süsa Philip püta taga de püce poti, lesi sülü shudü thide po, side Jisu ju posü. 
ACT.8.36	Uni cholü tavo kezüce, jü süce keba ngoyi; phoveo püce poti, Hihe, hice jü bale, apo jülo kepü khati bamotho? 
ACT.8.37	Philip püce poti, no nmelü metü khi melüyi ta tisa no jülo püyive. Pü poti, Jisu Khrista Jihova nuzo, I melüte. 
ACT.8.38	Pü gura gari po thayite zisü, uni kenani ta jülü lü, Philip mu Phoveo ni, side püpü jülo püsü. 
ACT.8.39	Uni jülü taprari, Kemesa Rüpü Philip khipü tata, phoveo püngo samota, mu pü cholü pünü rechü de ta vota. 
ACT.8.40	Vele Philip tavo Azotus lü mipo püngoyi, pü ta kevo nadekolü zhopo thi vota, tavo Caesarea lü tsoyi kemothe.
ACT.9.1	Sütüce Saul thedüfü phra mu kedokhri thita, Niepoo saji mikoyo, ta thevo kezhoo ce vode; 
ACT.9.2	Pücelü lesi pü Damascus lü ki Synagogues (kereshüce) kolü mhace thüma humi Choo lü keta ngoyi lize, thenomi sheri mori thepumi sheri pü süko tüzü Jerusalem lü vori ketola. 
ACT.9.3	Pü revü Damascus kemenoce vori, rekri tüyo kevepü tatsü pükhü metü va vekrüta; 
ACT.9.4	Pü retu cejü kita, pü mhafüpü püce kepo se, Saul, Saul, no ditole ameshu ta? 
ACT.9.5	Mu pü poti, Niepoo no sopü? Niepoo puce poti, I Jisu no meshu ketao, no phechopü tsahu mesü keti nla rüshü zoto? 
ACT.9.6	Pü reshü zode mpe püngo thi bata, Niepoo no apo kedipü thita? Niepoo puce poti, Tasüte, de ta nadelü kite, mu npo kedipü thino sheri nce po süto. 
ACT.9.7	Püzü revü keta thümako mhapüri poyisu bata, thefü-o se, vele mipüri ngomo. 
ACT.9.8	Saul cejü retu kezülü tasüri, pü mhürho süri, pü mhapüri ngo mota; vele uko pübe süsayi, side püzü Damascus lü ki. 
ACT.9.9	Pü zhosü mhangomo bata, mhari timo, jüri kramo. 
ACT.9.10	Damascus lü kemelümipü ba, püza Ananias, Niepoo zümholü pücepo, Ananias side pücü, pü I hiceba, (we sisü) Niepoo. 
ACT.9.11	Niepoo püce po, Tasüte, ta chopü Straight (chokemezi) lü kite, Judas cekromi mipü püza Saul, Tarsus lü kevori mipü, ketso vote, kekrelamori pü kecho thi bate. 
ACT.9.12	Pü zümholü mipü Ananias leno tavo pübe chopü püyosü, püpo mhangoyi tate sitha tingo. 
ACT.9.13	Süsa Ananias püfü kelasü, Niepoo I thüma kekro celü thüma hio ju seti pü Jerusalem lü kemesakoyo mhakesüshu thipü süti se; 
ACT.9.14	Thüma hiceko la pü thevoko celü keku choyi de nza kecüko metü tüyi ketola. 
ACT.9.15	Vele Niepoo püce pode tavote, kekrelamori I pükedapü amhabü thitole ba, aza khipü Jewmi kemokoce, kedekoce, mu Israel nunekoce posü ketola. 
ACT.9.16	Kekrelamori I püpo ala kemezhe ketoko thapü püka süto. 
ACT.9.17	Süla Ananias tavo de ta pücelü lü, pübe chopü püyosü, Asazüo, Saul, Niepoo Jisu cholü no tavori kezüce nmengo kesüo, aketsüsüle, npo nmhü mhangoyi ketola, Kemesa Rüpü po nchu yite. 
ACT.9.18	Sisü metha pümhülü mhakra retu keta thide pü mhango yita, tasü de jülo püyi.
ACT.9.19	Pü mhati keyisa püthi kemetüyi. Süsa pütühu Damascus lü kemelü miko züde kemekroba. 
ACT.9.20	Pü mezi Khrista zhopo thita Synagogues (kereshüce) kolü, pü Jihova nuzole sita. 
ACT.9.21	Vele püfü keseko uko ngo bata, Jerusalem lü püza kecükoyo mhathi mesu uko methimeni keta thüma hio zo mome? Süo thi keto kelüla mu uko tüpü thevoko ce vo ketola mome? 
ACT.9.22	Vele Saul pü keku neku prata, mu Jews miko zü kemetsu ta Damascus lü kehüko, hiohi Khrista zoleti pota.
ACT.9.23	Tüsozho kekro saco Jews miko pü dokhri va keto rhü bata. 
ACT.9.24	Vele uko Saul re de rizo thi keba se vorita, uko tüso tüzü pü dokhri va ketola kharü kolü püfü re bata. 
ACT.9.25	Süla sajiko tüzülü püpü merhalü khasüde kharücelü metsa süva.
ACT.9.26	Pü Jerusalem lü vokeyice sajiko züde bata, vele uko metü pü methi bata; uko kemelü mipü thi keta uko melü mota. 
ACT.9.27	Vele Barnabas tavo püzü sajiko dolü vori, side pü cholü Niepoo zü kesüti ukoceposü. Side pü kedipü bide Damascus lü thepu shude Jisu ju po kesü kori sa posü. 
ACT.9.28	Pü Jerusalem lü ukozü tapra talü thi ba. Pü Jisu Niepoo zole ti thepu shude püza po bata, 
ACT.9.29	Side Greek miko (Hellenist) zü ketü bata, vele uko pü dokhri va keto rhüta. 
ACT.9.30	Kemelüko süo se keyice püzü Caesarea lü vota, side pü ketsüpü Tarsus lü süva. 
ACT.9.31	Sübide kehuko Judea, Galilee mu Samaria kolü tarho thi kethepu sü, ukopo Niepoo mpe de pü chothalü hü, Kemesa Rüpü thelü tho melu ketilü uko kro prata.
ACT.9.32	Peter hitüce kemelüko dolü tapra talü thi bayo, pü ta Lydda lü kehüko kemelü kocevo. 
ACT.9.33	Sülü mipüza Aeneas siti ba, püzilü tütse tütha zütata, lasa kethi thide. 
ACT.9.34	Peter pücepode, Aeneas! Jisu Khrista nthi nve sütaho, Tasütate, de nzi püyite. Sizi sü metha pü tasüta. 
ACT.9.35	Lydda mu Sharon lü kehüko sü ngode Niepoo melüyita.
ACT.9.36	Tabitha, kemelü mipü Joppa lü hüyo, püzaco Dorcas; theno hipü mhakeve thi shuyo mu mhakha mitsü shuyo. 
ACT.9.37	Sizi tavo mhathita, de sata; uko jüpü pükhrüva de khapü cemesoyo kha mezü. 
ACT.9.38	Lydda Joppa kemenoce ba, kemelüko seketi Peter sülü bale sesü, uko mikena ketsüpü pücesü, püpo tamhai ukoce vorino posü. 
ACT.9.39	Süsa Peter tasüde uko züvota. Pü ta ukoce vori mu uko püzüde cemesolü ku, samepüko metü pükri kraba, bola mu fümene püthi kesüko kha pü mekaba, pü rhü kebace kethiko. 
ACT.9.40	Vele Peter uko metüpo chozu prata, chütüyi de kecho thisü; Pü kesamo ce taphe de pü cüsü, Tabitha! Tasürite. Pü mhürho sürita, tasü Peter ngoyi, de bayita. 
ACT.9.41	Pübepü pücesüthasü, kemelü miko mu samepüko cüsü de pü merhüpü uko tsüsü. 
ACT.9.42	Joppa lü kehüko metü süo sede Niepoo melüyi. 
ACT.9.43	Pü tüsozho kekro Joppa lü bata, Simon thiyi kethi mipü celü.
ACT.10.1	Thümapü Cornelius ziti Caesarea lü tayo, Italimi paheko krapi kezho thiyo. 
ACT.10.2	Thüma kematho, pücekro metü khipü Jihova khrimeprü tayo, mha mechü khapü mitsü miza shuyo tipü, pütü metülü kecho thi bayo. 
ACT.10.3	Pü zümholü tüyo Jihova choyimipü ngo keba thecüce (sü), de süo püce poti, Hei, Cornelius. 
ACT.10.4	Pü tosüpe de mpeta, Niepoo dipüla? Püce poti, Nkechoko mu nmhazako rekrata keto sekho Jihova mhüjülü vote. 
ACT.10.5	Thümahu ketsüpü Joppa lü süte, Simon püza thopü Peter thi ketao cüsüte. 
ACT.10.6	Pü thiyi kethimipü Simon celü baho, püce jükezho khüceba, pü npo dipü thiti mesü sheri posüto. 
ACT.10.7	Tüyo choyi Cornelius ce po kevasa pü thekümi kejütho püfüsü kebami kena ketsüsü. 
ACT.10.8	Pü sekeyiko metü pü ukoce posü de uni ketsüpü Joppa lü sü. 
ACT.10.9	Süsanha uni cholü tavozü, vo nade menoyi, Peter keba thecüce (theva keba süce) cetuyo vo kecho thi ketola. 
ACT.10.10	Pü merita de mhatinyü ketala uko keredetha, süce pü renyüta. 
ACT.10.11	Pü tükhri kesü ngo, mhabüpü retu püce kiri, küda kethi fü püyo cejü lü kiri. 
ACT.10.12	Sülü khonu pheda kepü cejülü gu ketako, thiko, tüyo rako metü ta. 
ACT.10.13	Füphrapü püce vori, Peter tasü de dokhri tite. 
ACT.10.14	Vele Peter poti, Hole, Niepoo; I mhapü ceri mesakemo keho tiyo mozole. 
ACT.10.15	Vakenao füphrao püce posala, Jihova thi mesa kesüo no po merho hite. 
ACT.10.16	Hihi vasü thipü pü mengosü, mhabü süo khipü tüyo khota. 
ACT.10.17	Peter zümho mha süo püco dipüle sheri pü lü kebace, Cornelius thüma ketsü kesüni Simon ce ketso vorita, de cekhrice thatha. 
ACT.10.18	Uni Simon Peter lezi ketao ketsode cesülü balemhame. 
ACT.10.19	Peter zümhoco lü kebace, Hihe, misü nphu züho. 
ACT.10.20	Tasüte, de taki uko zü vote, mhapüri lü kedodu hite kekrelamori I uko ketsü sü tila. 
ACT.10.21	Süsa Peter taki Cornelius thüma ketsü kesüko ceki, de poti Hihe, I neko phukevori-o le, kedipüla neko aphu vorizüa? 
ACT.10.22	Uko püce pode, Cornelius thipahe krapi kezhoo thüma kejütho, Jihova mpe, Judah miko dolü pomeve shuyo tipü, tüyo choyi kemesami püce poti thüma ketsüpü ncüsü de npo ta püce vono süle, side püpo dipü thino sheri jüko reniyi no bale. 
ACT.10.23	Süsa Peter thüma süko cüpü celü sü de ukopo sülü bata. Süsanha Peter uko züde ta vota, mu Joppa lü kemelü miko hu püzü tavo. 
ACT.10.24	Süsanha uko tavo Caesarea tsoyi. Cornelius uko füba, pücekro miko mu pü khrethoko cüsü kenguyi. 
ACT.10.25	Peter tavori zütice Cornelius tavo püzü kesü, side neküki püphece pü reshüta. 
ACT.10.26	Vele Peter püphü mesüsü, de poti, sütha yite; I sheri thüma zole. 
ACT.10.27	Püzü tade kerethi vozü, pü talü thüma kekro kengupü keba ngoyi. 
ACT.10.28	Pü ukoce poti, Jew mipü thüma kekremi zü kemekroyo kemo neko ri seba, mori ta shuye kekremi ce voyo kemo sheri; vele Jihova amengo de ace poti, apo mipü sheri popü mesakemomi mori matu kehomi si hino süle. 
ACT.10.29	Süla I mhapüri kechodu mozode tavorizü, aketsü kesübi, süla neko kedipü kelüla acüsüa? 
ACT.10.30	Cornelius poti, zhoda vo ketace, tsütü mesücehi, basüce, (thecü) I cetuyo mevo de kecho thi kebace, mipü vekrü zode fü kemega be akhüce thatha. 
ACT.10.31	Pü ace poti, Cornelius nkecho se bate, mu no mhapü mitsü miza keti rekra taketo Jihova mhüjülü vote. 
ACT.10.32	Thüma ketsüpü Joppa lü süte, Simon püza thopü Peter thi kevao cü süte, pü Simon thiyi kethio celü baho jükezho poce, pü tavori ze npo dipü thito sheri posüto. 
ACT.10.33	Rekri I thüma ketsüsü, mu no vori ketahi veshute. Hice hako metü Jihova mhüjülü bate, Jihova posü ketoko reni ketola.
ACT.10.34	Peter püta chopü ukoce poti Jihova mipüri rho mekreyo kemo kethozo. 
ACT.10.35	Vele shuye kehopülü sheri sopüno pü mpe mu kemezilü mhathi yo sheri pü sümizüyiyo. 
ACT.10.36	Jihova jü khapü Israel nuneko tsü, Jisu Khrista kezükeve popü mi metha, Pü metüko pi Niepoo zo. 
ACT.10.37	Jü süo neko metü sebate, Judea metülü po keye vote, Galilee lü John mipü jülompü keti zü zhopo shudü thi. 
ACT.10.38	Jihova dipü bide Kemesa Rüpü mu Keku pü Nazareth mi Jisu kenhüsü, pü mhakeve thishu, kethi miko thi kesürho sü, therü kesupo ukebü ketako thi mevesü, kekrelamori Jihova püzü ketala. 
ACT.10.39	Hako se mu ngo keti zhopo kozo, Jewmi cejülü mu Jerusalem lü; uko püpü süyo guva de pü dokhri ve. 
ACT.10.40	Jihova zhosünha püphü merhüve, side pü mhotsu mi mengosü. 
ACT.10.41	Thüma metümo vele Jihova kedakeyi hako, püzhopo thi ketoko, püzü mhati mhakra; pü rhüla sü ketasa. 
ACT.10.42	Hakopo thümako ce zhopo thino pü hako ketsüsü, Jihova pü kesüpü kerhüko mu kesako sheco thi keto püzo. 
ACT.10.43	Saju kepoko metü zhopo süo thitazo, somi püza melüyi sheri sümi kejo keva ngo yito.
ACT.10.44	Peter jü süko pokebalü Kemesa Rüpü jüreni kebako metü yokuta. 
ACT.10.45	Yi kerümi Peter zü kevori kemelüko ungo thita, kekrelamori Kemesa Rüpü khapü Gentiles (Judah kemomiko) yo ri sü ketala. 
ACT.10.46	Kekrelamori uko jü sekemo meyilü po ketala, side Jihova po kerekrü süta. 
ACT.10.47	Peter süsa uko ketsode poti, ukopo jülo kepü jü khayi veme humi, uko bide Kemesa Rüpü ngoyi ketako? 
ACT.10.48	Süla pü ukopo Jisu Khrista zalü jülo püyi keveposü, side uko püpo tüsozhohu uko zübatano chota.
ACT.11.1	Apostleko mu kemelümi Judea lü kebako Gentiles kori Jihova jü thimzüyi keta sesü. 
ACT.11.2	Peter ta Jerusalem lü khori, süce yikerüko püzü kemelita. 
ACT.11.3	Uko poti, no yirükemoko ce vo ukozü mhati. 
ACT.11.4	Vele Peter ukoce theralü dipü thita sheri pozovo tsosü. 
ACT.11.5	I tavo Joppa nadelü kecho thiba, siri zümholü I mhapü ngo; mhabüpü kiri, tüyo mhabü kezhopü küda thi kiri, süo ta ace kirita. 
ACT.11.6	I süo amhüpü pe türü kebace cejülü uphe kepü pheda khonu, gu ketako ri mu türako ri ngo. 
ACT.11.7	Thefüpü ace kepo se, Peter tasüte, de khonuko dokhri pü tite. 
ACT.11.8	Vele I püfü kelasü, Hole, Niepoo, mhakeho mesakemo püri atalü süyo mo zole. 
ACT.11.9	Mhafü süo tüyo kiri ace posalasü, Mhakedipü Jihova thi kemesa sü sheri no süo po merho hite. 
ACT.11.10	Mha süo vasü thipü amengosü, süsa süko pü tüyo lakhota. 
ACT.11.11	Hihe, siziba metha, Caesarea lü misü ketsüpü akeba celü aphu vorita. 
ACT.11.12	Rüpü apo süko zü tavono sita, mhapüri kelüdu hino zi. Kemelümi hiko mi shurü azüde tavo, hako ta thümao celü vo. 
ACT.11.13	Pü hakoce tüyo choyimipü ngo, pücelü, tha de püce poti, thüma ketsüpü Joppalü süte, Simon püza thopü Peter thi ketao cü süte sizi püce po sülezi. 
ACT.11.14	Pü nce jüko po süto, no mu ncekroko kelayi ketola. 
ACT.11.15	I jüpo shudü kebalü Kemesa Rüpü ukoyo kuta, therace ukoyo vo ti bide. 
ACT.11.16	Süsa I Niepoo jü dipü posü sheri rekra vorita, ‘John jüpü jülo khasü, vele neko Rüpülü jülo khasüto.’ 
ACT.11.17	Mhace Jihova ukoyo sheri mhaphrü kemhati uko Jisu Khrista melü keyice bide ngoyi ta lize, I sü sopüle zide, Jihova mhathoko khava yiveta? 
ACT.11.18	Süko se keyice uko kemekreta, side Jihova chuta, side poti, Süsa Jihova thelü rede keyi mu kerhü ngo keyi khapü Gentiles kori tsü süte-ese.
ACT.11.19	Hitüce kehu kemethila uko phopü preta Stephen yolü, uko ta Phoenicia, Cypres, mu Antioch ketso vota, zhopo thi Jews mi dolü sasü kekremi ce sümolu. 
ACT.11.20	Süko dolü humi Cypresmi, mu Cerenemi ta, uko ta Antioch lü vori, side Greek (Hellenists) koce Niepoo Jisu zhopo thisü. 
ACT.11.21	Niepoo be uko züta, thüma kekro melüyi de Niepoo ce vorita. 
ACT.11.22	Theju hiko sevo Jerusalem lü kehuko nilü tsota, uko Barnabas ketsüsü, de tazo Antioch ketso vo. 
ACT.11.23	Pü tavo Niepoo ngokemezhe ngode pünü phita, side uko tarho thi kethepu sü, ukopo umelü pü Niepoo yo tha kemetü yino posü. 
ACT.11.24	Kekrelamori pü thüma kevepü, kemelü kemetü, mu Kemesa Rüpü püchupü ta tila, thüma kekro sapü Niepoo cesü. 
ACT.11.25	Süsa Barnabas ta Tarsus lü Saul phu vota. 
ACT.11.26	Tavo püngoyi de zü Antioch lü vorita. Tütsepü metü kehuko zü bata sülü, kehuko metha shusü. Sajiko cüpü Christian miko zikeyi Antioch lü cü theratho thiyi. 
ACT.11.27	Pütü hitüce sajukepoko Jerusalem lü ta Antioch lü vori. 
ACT.11.28	Uko dolü mipü püza Agabus, Rüpü lü zasi tha kesü cejü metülü kemekre vori ta keto posü; Claudius Caesar tüce vorita. 
ACT.11.29	Süsa kemelü sajiko mipüpü thiyi kevedü kekhrühi ketsüpü usazüjürako Judea lü hükebako tsüsü keto rhüyi. 
ACT.11.30	Uko süo thipü ketsüsü, Saul mu Barnabas ni belü ketsüsü.
ACT.12.1	Pütü süce Herod kedeo pübe kemethi chopü thüma humi kehulü ketako yo süta. 
ACT.12.2	Zechopü James John jürao dokhriva. 
ACT.12.3	Jews miko süola uko nü keta pü ngo, side pü Peter ri tüyita. Hitüce khre khasü kemo tsükhri nye thiba. 
ACT.12.4	Peter tüpü thejü celü khapü mezüva, cebü hadalü thipahemi po fü bata, pükelü cukevo nye nha püpüvo thümako mhüjülü sü keto lüba. 
ACT.12.5	Sülano Peter khapü thejü celü kha mezü, vele kehuko tümozode pula Jihova ce kecho thi zoba.
ACT.12.6	Herod püzü prari ketonha, süzi tüzülü Peter thipahemi kena dolü zü kebalü, thegi ropha kenapü pha mezü, thejü kefüko cekha kolü fütha. 
ACT.12.7	Rekri tüyo choyi mipü ta püce lüri de thejüce va vekrüta, side Peter kekhusü, pükhüco, de püce poti, Tamha süte! Pü bekhani pübeyo rezüta. 
ACT.12.8	Tüyo choyio püce pode, nchepha yite, mu npheku pü yite. Pü sübi thiyi. Nfü be yite de asa meji yite. 
ACT.12.9	Pü tapra de püsa meji vota, tüyo choyio dipü thisü sheri pü mhapüri lü vorimozo, pü kelüce zümhopü makeba bizo. 
ACT.12.10	Uni ta cepra kenalü cuprata, side ta nadelü thegi kharü lü vota; cekha süo pütho khripü uni tsüsüta: sizi ketasa tüyo choyio pü khava. 
ACT.12.11	Süsa Peter püsa lüvorita, tsüsahi asa setüyite, Niepoo pü choyimi ketsü atsü süte, Herod belü akela süte, Jews miko kemerilü ri akela süte. 
ACT.12.12	Pü chota kezhu mha süko lü kebalü ta John zu Mary celü vorita, John püza thopü Mark thi ketao, thüma kekro sülü kecho thiba. 
ACT.12.13	Peter tavo cekha ketusü. Reli mipü püza Rhoda tavo püfü renisü. 
ACT.12.14	Theno süpü Peter fü sesü, reli süpü pükenüpü cekha khrisü mota, vele ta rekri ukocevo, Peter cekha ce tha keba posü. 
ACT.12.15	Uko püpü no nyo bate sita. Vele relipü poti sizo kethozole zita, uko puce pode, pükhri zole sita. 
ACT.12.16	Vele Peter cekha kedü zo bata, uko tavo cekha khri kesüce püngoyi de uko ngo phita. 
ACT.12.17	Vele pübe chopü ukoce pode füphra hino posü, Niepoo kedipü bide püü thejü celü prasü shi tiko posü. Pü ukoce poti, “mha hiko pü James ce mu usazüjürako ceri posüte.” Pü redekhi thethi kekrelü vota. 
ACT.12.18	Tüso prari ta metha thipaheko dolü mha kebu shuta, Peter yo dipü thita sheri. 
ACT.12.19	Herod püphu medi kevasa püfü kebako pü dokhri vano posü. Pü Judea lü tasü Caesarea lü vo bata.
ACT.12.20	Tyre mu Sidon koyo Herod pü nümo shuta, uko füpü thide ta püce vori; kedeo cene kekhio Blastus zü khretho thiyi, side püzü vethori thiyita; kekrelamori uko kedeo rünalü cene khipü uko rüna khrühi yo tila. 
ACT.12.21	Tüso khimekre keti pünha Herod kede füne khipü keretsoyi, de kedebayo bayi, thüma koce pü jüposü. 
ACT.12.22	Thümako semeto de püchu keti, “süsü therümi füphra zole, thüma fü mole” sisü. 
ACT.12.23	Rekri Niepoo tüyo choyimi püvüva, kekrelamori pü zapozale pü Jihova tsü kemola; sathi po pütiva de sata. 
ACT.12.24	Vele Niepoo jü ma keye mu kroku ta. 
ACT.12.25	Barnabas mu Saul nit a sala Jerusalem lü vorita, uni zhopo thi ketoko tso kevasa, uni John püza thopü Mark thi ketao zü tavori.
ACT.13.1	Tsühi, Antioch kehulü sajukepo mu kemetha sheri ba, hiko biti: Barnabas, Simeon pücüpü Niger siyo, Lucius Cyrenemi, Manaen Herod kede balü kebamipü, mu Saul. 
ACT.13.2	Uko Niepoo zhopo thi mu mevo kebace, Kemesa Rüpü poti, Saul mu Barnabas ni kho kekre vate alano, mhatholü achoyi thi ketola I uni cüyi. 
ACT.13.3	Uko kecho thi mu mevo bade ube chopü uniyo sü, side uni ketsü süva.
ACT.13.4	Kemesa Rüpülü uni ketsü kesüsa uni ta Seleucia lüvo de rutho khi Cyprus lü vota. 
ACT.13.5	Uni ta Salamis lü vori tice, uni Jews kehuce Synagogues kolü Jihova jü zhopo thivo, uni yitholü John (Mark) ri züta. 
ACT.13.6	Uni tavo cejü rethi tsokemo Paphos lü vori, mipüza Bar-jesus Jewmi zü kesüyi, kemedasaju kepo thenyümi. 
ACT.13.7	Pü Sergius Paulus khro kezho mipü, mhakese mipü, pü Barnabas mu Saul ni cüsü de unice Jihova jü reni nyüde. 
ACT.13.8	Kemedu keti mipü Elymas (pü zatho cebi) vori uni zü thatha, kekrelamori kezhoo (pro-consul) po unifü reni mo mu kemelü lü vori mo ketola. 
ACT.13.9	Süsa Saul (püza thopü Paul thi ketao) Kemesa Rüpü pü chupü pümhüpü püpe türüsü. 
ACT.13.10	Kedove medamedu keta, no therü kesuo nu, no kemezi metsu mu ngomu ketao, no Niepoo cho kemezi mu keveko thi mesu ketalü ukethüyi ho zome? 
ACT.13.11	Hihe, tsühi Niepoo be n yo kutato, no nmhü cetato, pütühu no nace ngomo tato. Sizisü metha kemhü mu kezü püyo vota; humipo pübece püchotha de püzü votano phuta. 
ACT.13.12	Süsa kezhoo sü süo ngode püngo thita mu Niepoo zhoko kengola melü ri yita.
ACT.13.13	Paul mu püzüko Paphos lü reyipra ketasa ta Perga lü Pamphylia lü vota. Vele John (Mark) ta sala Jerusalem lü vota. 
ACT.13.14	Vele uni Perga lü ta Antioch lü Pisidia lü vorita. Uni deoba nha ta kereshücelü lü de bayi. 
ACT.13.15	Thezho lesiko mu saju kepoko phri kevasa kereshücelü kezhoko uni ketsode poti, Ne usazüjüramiko mhace ketarho ti jühu thümako ce posü nyü ba tisa po süri veho. 
ACT.13.16	Süsa Paul süthayi, pübepü ukoce chosü de poti, Ne Israel thümako, ne Jihova reshü ketako, neko afü reni süte. 
ACT.13.17	Jihova thüma hiko potsa neko kedayi, uko Egypt lü sekemo thüma thi ketace pü uko phu rekrüsü, pübo kerekrü khipü uko zü prasü. 
ACT.13.18	Tütse heda mesüpü uko nhatsalü kemezhe. 
ACT.13.19	Pü rüna thüna meka va Canaan lü, pü cejü süko kezapü uko tsüsü, heshe heve kethilü. 
ACT.13.20	Süsalü tütse krada mu hepüngupü copemi khapü ukotsü, tavo Samuel saju kepoo ketso. 
ACT.13.21	Süsalü uko kedepü menyüta, Jihova Saul, Kishmi pü uko tsüsü, Benjamin shuye, tütse hedapü püpo kede thi. 
ACT.13.22	Pü kha kevasalü David po uko kede thi; zhopo kha kesü I David ngo yite, Jesse nu amelü bi ketipü, pü akelüko thikhrü yito. 
ACT.13.23	Hio salü Jihova Jisu kha Israel mi Kelakeyio thisü, pü hijü popü kemeta bi. 
ACT.13.24	Pü kevori mhüjü John thelü redekeyi jülo pü Israel thümako tsü. 
ACT.13.25	John püthoko tso ketasa, neko apü sopüle lüba? I püo mo. Vele Hihe, mipü asaco vorizüho, I pü pheku sheri phrüyi sümo le. 
ACT.13.26	Thümako, sazüjürako, mu Abraham nuneko, neko dolü somi Niepoo khri mpe tayo sheri, neko ce kelakeyi jü hio khasü züho. 
ACT.13.27	Kekrelamori Jerusalem lü kehüko mu kezhoko püse kemola, mori saju kepoko jü deoba metsü phri kebako sekemola, thajü popü kemeta thitsü sü ketola pü mejova. 
ACT.13.28	Uko pü mesa keshü ngoyi mo zo sheri püpü Pilate-e mhüjülü dokhri vano sita. 
ACT.13.29	Uko thajü popü kemeta jüko thitso kevasa, süyo pü pükiri, püvo mhakhre pülü khrüva. 
ACT.13.30	Vele Jihova kesalü püphü merhü süte. 
ACT.13.31	Tüsozho kekro pü minhüngo thisü, Galilee lü püzü Jerusalem lü kevoriko, pü kengo zhopo kethiko zo. 
ACT.13.32	Hani neko ce kenü theju keve pü po süyo, thajü upotsa neko ce popü kemetako. 
ACT.13.33	Jihova u uko nuneko ce posüze, popü kemeta jüko thi kesü Jisu phü merhü süte; Cheleko kenalü thopü metati bi, “No anu, tha yowilü I nmenu sü teho.” 
ACT.13.34	Kesalü püphü merhü sü ketasü, sasa hote, hioju thopü metati “I David kekhrüpü nkhrü süto.” 
ACT.13.35	Chele lesida kekrelü poti, “No n Kemesao po kesa ngoho.” 
ACT.13.36	Kekrelamori David Jihova medolü pütülü kehüko choyi thi, zü züte, püponeko züde züte, kecekere thite. 
ACT.13.37	Vele Jihova püphü merhü kesüo kece kere ngomo. 
ACT.13.38	Süla asazüjürako, mu thümako neko seyite, thüma hio yono kejo vakeyi khapü neko tsüsüte. 
ACT.13.39	Pü melü keyiko metü mha metülü thi kemezi yito, Moses zholü uthi kemezi yiho ta ketalü. 
ACT.13.40	Süla menu yite, saju kepoko dipü popü meta sheri neko yo vori mo ketola. 
ACT.13.41	Pete, ne mhalü kerejo ketoko, nengo thiba ka tate, kekrelamori netüce I mhatho thisü, mhatho süo neko püri melü mote, humi nekoce posü zo sheri. 
ACT.13.42	Paul mu Barnabas ni tata kezüce thümako unipo theju süo deoba nha posasü no zita. 
ACT.13.43	Kehu lata kezüce Jews miko mu Judahmi kemoko nani zü ketako Paul mu Barnabas ni sameju ta; side uni ukopo Jihova ngokemezhelü tha metüyi no uko tarho sü. 
ACT.13.44	Süsanha nadelü thüma metü tavori kenguyi de Jihova jü renita. 
ACT.13.45	Vele Jews miko makro tavori ketala uko rota, jü süko Paul pokesüko metsuta, ketherüti po mu zho shüta. 
ACT.13.46	Siri Paul mu Barnabas ni thepu shude poti, Jihova jü popü neko ce sü mera ti mesüzo, vele neko se mu ngo zori melümo ta lize neko tho lüyi tate, kechothe kehü ngoyi shümo ta tisa, hani ta Gentiles (Jews kemoko) ce vo tato. 
ACT.13.47	Kekrelamori Niepoo hani cepoti, nekopo Gentileko mhüjülü kevepü thi tato, nepo cejü valakolü kelakeyi thi ketola. 
ACT.13.48	Gentileko hio sekeyi ce uko nüta, uko Niepoo jü thi mele melu süta, kechothe kehü kedapü kemeta kekro kemelümi thiyi. 
ACT.13.49	Niepoo jü keyepü sükhü sümhü metüko süva. 
ACT.13.50	Vele Jewko kemelü keve mu ukhakesü thenopüko lü tho mesu süta, nadelü thüma kemele miko Paul mu Barnabas ni methi to süta, mu uni hupü jükezho khü kolü süva. 
ACT.13.51	Vele uni pheziyo renyoko kekhupü süko metsu sü, mu uni ta Iconium lü vorita. 
ACT.13.52	Sajiko kenüpo uchupü mu Kemesa Rüpü lü hüta.
ACT.14.1	Sübide Paul mu Barnabasni ta Iconium lü kevoce uni ta Jews kereshücelü lü, de jü posü side Jews kori mu Greek kori kekro melüyi. 
ACT.14.2	Vele Jews melükemoko Gentiles kemelüko lü thimesu püsü usazüjürako metsusüta. 
ACT.14.3	Uni pütü kecho sülü bata thepu shude Niepoo jüpo mu ngokemezhe zhopo thi sü, ubepü zasiko mu ungo mhathoko thisü. 
ACT.14.4	Vele nadelü thümako kezata: humi Jews kro züta mu humi kemelü krolü vorita. 
ACT.14.5	Jews miko, Gentiles mu rüna kekha yo tikori kesa de uniyo mhatho kesu thi keto rhüta, uni meshu mu ketsü khipü va keto thita. 
ACT.14.6	Apostleko süko seyi ketala ta nadekolü vota, Lystra, Derbe, mu Lycaonia kolü mu sükhükolü vota. 
ACT.14.7	Uni sükolü Jüyikeve zhopo thi zo vota.
ACT.14.8	Lystra lü mipü püzu valü pheyho zode menu keyi mipü, vapüri chode tayo kemopü. 
ACT.14.9	Paul jüpo keba reni püpe zoba ta, Paul püpe türü kesüce pükemelü sürhoyi keto baketi ngoyi. 
ACT.14.10	Pü füphra meto de, “npheyo tosütha süte.” Siri pü rehü süthayi de chota yita. 
ACT.14.11	Thümako Paul mhatho thi kesü ngo, uko Lycaonia mifü phra meto de poti, “therümiko thüma hü thipü udolü vori bate” sita. 
ACT.14.12	Paul pü Mercurius rüo thi mu Barnabas pü Jupiter rüo thita. Kekrelamori Paul no jükepo-o thi tila. 
ACT.14.13	Süsa Jupiter kereshü thevoo uko mhüjü nadelü bayori thodoko mu menyepüko khipü kharülü vorita, side thümako zü kereshü thipü uni reshü to süta. 
ACT.14.14	Barnabas mu Paul apostleni süse kesüce uni füneko cekhrota, de tasü thümako dolü se vota. 
ACT.14.15	Uni poti, ne kezhomiko dito hibiti thita? Hani sheri neko bi thümazo uthi upho kebamizo, jüyikeve pü neko cekepo nekopo kemethu hikolü redeyi, de rhüketa Jihova tü mu cejü, jükezho, mu sükolü ketako metü thi kesüo ce vori tate. 
ACT.14.16	Voketa tükolü shuyeko khapü utho umedo chokolü ta vori zo. 
ACT.14.17	Sizizori zhopo kedithi pütho pü khavamo zo, mhakeve kethilü, tüyo tümerüpü uketsü, pütülü raseko mehü kesü, umelü thipü unü ketiko mu keticoko sheri kha uketsüko. 
ACT.14.18	Jü hiko posü zo sheri uko kethüyi mozota, de kereshü thipü uni reshü tole zota. 
ACT.14.19	Jews miko Antioch mu Iconium lü kevoriko thümako hüpü ukopo ketsüpü Paul vata, ketsüpü püzhe kevasa uko pü süsapü chozu vota, uko kelüce Paul satele lüba. 
ACT.14.20	Vele kemelü miko tavo pü hutuyi, süce pü tasüri de ta nadelü lüta; mu süsanha pü Barnabas züde ta Derbe lü vota.
ACT.14.21	Uni nade sülü zhopo thi kesüsa thüma kekro methasü, uni tala Lystra, Iconium mu Antioch lü vota. 
ACT.14.22	Süsa uni tavo sajiko thi kemetü mu thi kethepu sü, de ukopo kemelülü tha metü ba zono sü, kemezhe keti kekrolü ta Jihova kede kethilü vo ketola. 
ACT.14.23	Uni ta kevolü kehu pethi mehi kedasü, kechothi mu mevode, Niepoo zalü khapü uko melüsü. 
ACT.14.24	Uni ta Pisidia metülü püthüvo de ta Pamphylia lü vori. 
ACT.14.25	Uni Perga lü jü zhopo thi kesüsa ta Attalia lü kita. 
ACT.14.26	Sülü uni ru thopü ta Antioch lü kho salata, Niepoo kekhrülü mhathoko thikhrü keyi kola. 
ACT.14.27	Uni ta vori keyice kehuko vori kenguyi, sükoce Jihova uni züde mhatho kethiko popü mekasü, dipü bide kemelü cekha khripü Gentileko tsü sü sheri. 
ACT.14.28	Sülü uni pütü kecho sajiko zü bata.
ACT.15.1	Judea lü sazüjürako thümahu voride kemethathi poti, neko Moses zho züde yirü kemosa kelakeyi ngoyiho. 
ACT.15.2	Paul mu Barnabas ni süko zü kekre phita mu uko zü kemelita, sülü kepo keyi Paul, Barnabas mu sazüjürako humi ta Jerusalem lü kho de sülü apostleko, mu mehiko zü jü hiola kepono sisü. 
ACT.15.3	Süla kehuko uko ketsü kesüce uko ta Phoenicia mu Samaria kolü püthü vo, Gentileko thelü redeba keta popü ukoce sü, süla kemelü miko metü unü shuta. 
ACT.15.4	Uko ta Jerusalem lü vori tice, kehuko uko mesoyi, apostleko mu mehiko ri, uko Jihova mhathoko metü popü uko kasü. 
ACT.15.5	Vele sülü Pharisees kropü kemelülü vori keta ba, Yikerü sü thimo suzo zita, ukopo Moses thezho kha kesüko zümoze su. 
ACT.15.6	Apostleko, mehiko vori kezüde mha hio keti moze suta. 
ACT.15.7	Sülü ketü shuta, sizi kebace Peter süthayi de ukoce poti, “Thümako mu sazüjürako, pütühu vo ketace nekori seba, Jihova uko dolü keda kesü, Gentiles kopo atalü jüyikeve seyi mu melüyi no posü. 
ACT.15.8	Jihova mimelüko keseo süo zhopo zo, Kemesa Rüpü khapü uko tsüsü ukoyo thi kesü bide. 
ACT.15.9	Uko mu uko zide kelakre keti bamo, kemelü khipü uko melü thi kemesa sü. 
ACT.15.10	Tsühi, dipüla neko Niepoo medephi bata, voce khapü sajiko volü dusü to züme, upotsaneko mu uko sheri thi mu züyi ho ketako? 
ACT.15.11	Vele Niepoo Jisu Khrista ngokemezhe yono uko kela yito mu uko sheri.” 
ACT.15.12	Süsa thüma metüko kemekre zü zi bata, mu Barnabas mu Paul nipo jüpo, Jihova ungo mhathoko mu zasiko uniyo thipü Gentileko dolü kesüko posü. 
ACT.15.13	Uko metü kemekre züzi batari, James tasü jü poti, “asazüjürako, afü reni süte,” 
ACT.15.14	Simeon (Peter) Jihova therace dipü bide Gentileko pesü sheri posüte, thüma süko khiphrapü püzalü süyi ketola. 
ACT.15.15	Hihi saju kepoko jüko zü kekhüba, hibi thopü meta: 
ACT.15.16	Hisalü I tavorito, tavo David kereshüce thi sala süto, retuzü ketao, nrhü ketao ketso sala yito, side pü metha süto. 
ACT.15.17	Thüma mehapü ketakopo Niepoo phu vorito, mu Gentileko metü, aza cükeyiko metü, Niepoo sizi posü, pütho hiko metü thisü. 
ACT.15.18	Jihova pümhathoko metü cejü thikeyi theralü se bazo. 
ACT.15.19	Süla akelüce uko Gentiles mi Jihova ce vori kezüko kebü hize veto. 
ACT.15.20	Vele uko lesi thopü uko tsüsü ketoko, ukopo marhe kereshüko, kekhrükezü, keropü khonu gukhri, mu thüza hikolü ukethü yi moze su. 
ACT.15.21	Kekrelamori thajü zori Moses ju phripü nade metülü sütazo, deoba nha synagogue kolü.
ACT.15.22	Süsa apostleko, mehiko, mu kehu metü umedo unüta, side uko dolü thüma kedapü Paul mu Barnabas ni zü Antioch lü vo ketola Judas, püza thopü Barsabas thi ketao, mu Silas uko sazüjürako dolü krüta kemeleko. 
ACT.15.23	Uko lesi hibi thosü, “Apostleko, mehiko, kemelükroko, kelü kesü pü sazüjüra thi keta Gentileko Antioch, Syria, mu Cilicia lü kebako ce süzüho. 
ACT.15.24	Sekeyi thümahu hako celü ta nekoce kevoko jükopü neko kebü sü keta sesüte, ukopo jü süko posüte zimo; nekopo yirüte, mu thezhoko züte sizi sümo: mhapo kesüko la neko lü relümo mu neko kebü bate. 
ACT.15.25	Kepokeyi hako metü lüpü thide thümahu hako dolü kedapü kekhrü Paul mu Barnabas ni sa ketsüpü nekoce sü züho. 
ACT.15.26	Thüma hiko Niepoo la kemeche lü upho kha kesüko, Niepo Jisu Khrista zala. 
ACT.15.27	Hako süla Judas mu Silas ni ketsü süzüho, unitalü jükopü nekoce posüto. 
ACT.15.28	Kekrelamori hako kelü mu Kemesa Rüpü medo kevelü mha kemele hiko kezüpü neko pü thimeshi sü moze veketo kepoyi. 
ACT.15.29	Sükosü, nekopo themu khapü marhe reshü kevako tiho, thüza mu khonu keropü rokhri ketiko tiho, mu regürezhü ho. Mhace neko mha hiko züyi süze verizo. Vebayite.” 
ACT.15.30	Süla uko ketsü süva, mu uko ta Antioch lü vota. Uko vori keyice thüma kekro vo kenguyi, uko lesio khapü uko tsüsü. 
ACT.15.31	Uko lesi süo phrisü mu uko rechüta side uko lüluyi. 
ACT.15.32	Judas mu Silas ni sheri saju kepomi zo süla uni jüko popü kemelü miko tarhosü mu thelü tho melu shusü. 
ACT.15.33	Pütühu uko sülü bata, side kemelü miko uko ketsü salapü apostleko koce süva. 
ACT.15.34	Vele sizosheri Silas sülü basa nyü de bata. (Version hulü hio bamo)
ACT.15.35	Paul mu Barnabas ni Antioch lü basata thüma kekro sa, zhopothi mu mimetha Niepoo jüpü.
ACT.15.36	Tüsozho husa Paul Barnabas cepo, Khe, ami sala nadekolü vode thajü avu Niepoo jüpü zhopo thi kemetakolü ukromiko dipübiba sheri pesükhe. 
ACT.15.37	Barnabas no John, püza thopü Mark thi ketao züta tole sizita. 
ACT.15.38	Vele Paul no püzü tati vemole sita, pü Pamphylia lü uni khava de mhatho kolü uni zü tamo ketala. 
ACT.15.39	Uni sülü ketü shuta, mu uni hunehu zü tamuta kekhota; süla Barnabas no Mark züde ta Cyprus lü rutho khi vota. 
ACT.15.40	Paul Sila kedayi de tata, kemelükro Niepoo ngokemezhe lü uni ketsüsüva. 
ACT.15.41	Pü ta Syria mu Cilicia kolü kehuko pe vota.
ACT.16.1	Pü ta Derbe mu Lystra lü vori, süce, Hihe, sajimipü püza Timothy püzu Jews kemelümi mu püpo Greek mi. 
ACT.16.2	Lystra mu Iconium lü keba kemelüko püpo mveshu kebapü. 
ACT.16.3	Paul püzü tanyüta, püzüvo püyirüyi, kekrelamori Jews miko süce kebakola, kekrelamori uko kese püpo Greek mi tila. 
ACT.16.4	Uni ta nadekolü kevoce Jerusalem lü apostleko mu mehiko kehu kepo keyifü züyi node pü ukoce po vosü. 
ACT.16.5	Süla kehuko thi kemetü, mu kemelü thüma kro mama prarita.
ACT.16.6	Uni ta Phrygia mu Galatia khükolü vo kezüce Kemesa Rüpü unipo Asia lü jü zhopo thihino khata. 
ACT.16.7	Uni ta Mysia lü vori de ta Bithynia lü ru thovo keto lüba, vele Kemesa Rüpü unipo vo muta. 
ACT.16.8	Uni Mysia vathü ta Troas lü kita. 
ACT.16.9	Tüzülü zümhopü khapü Paul mengosü, thümapü thade püce choti, ta Macedonia lü kiri de hako khrühi süthaze. 
ACT.16.10	Zümho süo ngo kesüsa hani rekri ta Macedonia lü ki keto rhüyi, Niepoo hani cüpü ukoce jüyikeve posüketo melü tüte.
ACT.16.11	Hani Troas lü rutho mezi Samothrace lü vo, süsanha Neapolis lü, 
ACT.16.12	Sülü ta Philippi lü vo, rüna süo Macedonia bülü kemelepü, Roman mipo kekhapü kebapü. Rüna sülü hani pütühu relü bata. 
ACT.16.13	Deoba nha hani nade sülü kerükhü tavozü, kecho kethi la süce bayi, thenomiko süce kebakoce jüposü. 
ACT.16.14	Thenomipü püza Lydia, kelo shüha loropü zhu bayo, Thryatira nadelü; pü Jihova kereshümipü, pü hani fü sesü Niepoo pülü khrisü, Paul jüpo kesüko reni menuyi. 
ACT.16.15	Theno süpü mu pücekroko jülo püyi, püpoti, mhace neni halüpü Niepoo kemelümi kethole zize tavori acelü bate. Thenopü sizide hani redata.
ACT.16.16	Tüso pünha hani kecho kethilü ta vozü, relimi miceta püpü, therüzü kemedu tayo tipü zü kesüyi, urükeve kepo thenyümi kethila presa kekro krapü pü niepoko tsüsüyo. 
ACT.16.17	Süpü Paul hani sa mejizo tata, mu sefü poti, thüma hini Therü kerekrü thoo choyimi ho! Uni kelakeyi cho thapü uko meka sü toho. 
ACT.16.18	Thenopü tüsozho kekro sizita. Süsü Paul keyhu phita, süla Paul relesü rüpü kesuo cepode Jisu Khrista zalü thenopüyo tapra tate. Pütü bavüdo sülü taprata. 
ACT.16.19	Thenopü cepoko süo ngo side uko kepra kemeveko thiyi su keta la Paul mu Silas ni tüpü kezhoko kehu keba thethilü vota. 
ACT.16.20	Uni tüpü shecoko mhüjülü vota, thüma hini Jews mi, unade hio kebü shute. 
ACT.16.21	Thezho kropü uko züyi keho thezho püpozüte, mori u Roman mi thajü züyo kemo. 
ACT.16.22	Makro tasü uni metsuta, shecoko ufüne cekhro de poti, thegi sürüpü uni vüsüte. 
ACT.16.23	Uni vü meshüshu kevasa, uni tüpü thejü celü süva de thejüce kefüopo pe menu bayino posü. 
ACT.16.24	Jü kerü puce kepo sükola, uni khapü thejüce kerelütholü süva, side uni phekhüpü thegiro yo sü meta. 
ACT.16.25	Meso tülu Paul mu Silas ni kecho thisü, tsale thipü Jihova chusü, süko metü thejü kethiko metü se. 
ACT.16.26	Sizisü mu metha cece süshu vorita, thejüce mejuko metü kena shuta; mu thejüce cekhako khri yita, thejü miko phekhako rezüta. 
ACT.16.27	Thejüce kefüo kezülü kesü mecova, thejüce cekhako khripü keba ngosü, pü zechopü pütho pü dokhri va tozüta, pü kelüce thejüko metü tata lizu ketala. 
ACT.16.28	Vele Paul semeto de poti, ntho nmethi va hite, hako metü hice bazo. 
ACT.16.29	Süsa pü mekeve chosü, de kegüpü vasü, mpe reshü zode Paul mu Silas ni mhüjülü chütü tsüta. 
ACT.16.30	Uni züpra chozu uni ketsoti, Kezhoni! Apo kelakeyi ngoyi ketola dipü thita? 
ACT.16.31	Uni püce poti, Niepoo Jisu Khrista melüyite, size no mu ncekro sheri kela yito. 
ACT.16.32	Uni püce Niepoo jüko püposü, mu pücelü kebako metü. 
ACT.16.33	Pü bavüdo sülü tüzülü uni züvo kevükuko khrü kemesa va; side rekri uko jülo püyi, pü mu pücekro metü. 
ACT.16.34	Uni zü pücelü vode ketico khapü uni tsüsü, rechüta, pücekro metü zü Niepoo melü yita. 
ACT.16.35	Tüso vori ketasa, thejüce kefü kezhoo poti, thüma hiko khasü vate. 
ACT.16.36	Thejü kefüo Paul ce süopü posü, shecomi nenipo tata ri ve sizi bale, süla neni tatate, neni nüde. 
ACT.16.37	Vele Paul ukoce poti, uko hani vü shusü hani mejo keva thimo zo sheri, hani Roman mizo sheri hani khapü thejücelü sü; tsühino kemekhrülü hani khala süva tola? Sizi hozo! Ukopo tavori de hani züpra süte. 
ACT.16.38	Jü süko thejü kefü kezhoo khivo shecokoce posü, süsa uko sekeyi uni Roman milezi keti meprü shuta. 
ACT.16.39	Uko tavori de unipo pratano sita, ta nade saco votano zita. 
ACT.16.40	Uni thejücelü taprari de ta Lydiapü celü vota; uni tavo ukroko ngokeyice uko thi kethepu mu lütho melu shusü de tata.
ACT.17.1	Paul mu Silas ni ta Amphipolis mu Apolonica vathü Thessalonica lü vori, sülü Jews mi Synagogue ba. 
ACT.17.2	Paul püzhoce bi ta sülü thüma koce vo, deoba dosü sülü uko zü ketho lesi phri kemeliba. 
ACT.17.3	Pücoko posü mu thapü uko meka de Messiah (Khrista) kemezhe süto side kesalü pü rhüla süri keto posü. Hiohi, Jisu (Messiah) zo mu I süo zhopo thipü neko ce süyo. 
ACT.17.4	Uko humi süo melüyi, Paul mu Silas ni zü kemekrota, metsü keta Greekmi kekro, mu theno kemelemiko kekro sübi Paul mu Silas ni züta. 
ACT.17.5	Vele Jews miko hu melü mota, süko uro kenela kehoshü ketako mu mhakebü nyüsa ketako kenguyi, de uko nadeo kebu shusü, side tavo Jason ce rüta, Paul mu Silas ni tüpü methi krolü vo keto kephula. 
ACT.17.6	Uko Jason mu kemelü kroko hu kesa tüpü nade kekha yotiko ce vota, semeto de poti, Thüma hiko cejü phu kekhümela ketako hiceri vori bate. 
ACT.17.7	Süko Jason mesoyi, Caesar zhoko zü ketherü ketako, kede kekrepü balezi mu süo Jisu. 
ACT.17.8	Uko nadelü thümako mu kekha kebako kebü bate, uko jü süko se keyila. 
ACT.17.9	Uko Jason mu püzüko sülü (bail) pü keyice uko kha süva.
ACT.17.10	Süzi kemelümiko Paul mu Silas ni ketsüpü Beroea lü süva, uni sülü vokeyice ta Jews mi synagogue lülü. 
ACT.17.11	Jews mi hilü kebako menuku mu jü reniku, Thessalonica lü kebako ceri; uko unü sa-i de jüko semhamhayi, tüsonha ketholesi phri mu phu, ketho me mo sheri. 
ACT.17.12	Süla uko thüma kekro melüyi, Greek mi theno therhoko, mu thepu miko sheri. 
ACT.17.13	Vele Jews miko Thessalonica lü kebako Paul Jihova jü zhopo Beroea lü kethi sesü de ta sülü ri vorita, side sülüri mhapü kerhüsü. 
ACT.17.14	Rekri kemelü miko Paul ketsüpü jükezho khü süva, vele Silas mu Timothy ni sülü bata. 
ACT.17.15	Püchotha ketao püzü zovo Athens ketso sü, Silas mu Timothy nipo mezeyi kevedü tavo püzü kekhrühi tano de po ketala uni ri ta vota.
ACT.17.16	Paul Athens lü uni fükebace nade sülü marhe kereshü lebi tho chupü keba ngopü pü kere phita. 
ACT.17.17	Süla synagogue lü Jews kozü kemeli shusü, nanilü kemetsüko ri sa, mu kehuba (hetho Heli kethiba) kolü thümako zü tüsonha mha kepo. 
ACT.17.18	Süsa Epicureans (umelü nüko kethi) mhakelü miko mu Stoicks (ukethü kerü) mha kelü miko zü ketü. Uko dolü humi poti, natsimi hio dipü poba? Kekreko poti, pü therü ketekhri ketihu ju pozüle; kekrelamori pü Jisu rhüla kesü zhopo kethila. 
ACT.17.19	Uko püzü tavo thethipü Areopagus lü püketso de hakoce posü tome, no dosapü po ketao? 
ACT.17.20	Kekrelamori no mha ketekhri tipü khipü hako nilü süte, püco süko dipü sheri hako senyüba. 
ACT.17.21	Kekrelamori Athenians miko mu sozüsove miko sheri utü khapü mhakekrelü sümo de mhapo mori theju kesa reni ti thiyo. 
ACT.17.22	Süsa Paul Mars Hill metsulü süthayi, de poti, Ne Athens thümako akelüce mhametülü neko therü mpe tayo timi. 
ACT.17.23	Kekrelamori I ta kevoce neko melü keta kereshübayo hizi thopü kemeta ngo, “Therü sekemoo.” Neko pü semo de reshüyo, süo I neko ce po süzüho. 
ACT.17.24	Jihova cejü thisü, mu sülü ketako metü sheri, Pü türi mu cejüri Niepoo zo, pü ube khi kethi kereshü cekolü bayomo. 
ACT.17.25	Mori ube khapü pü reshü ketiko ri thi yomo, pü uce mhapüyi keto bamo. Mhametü pütho khasü, kerhü sheri, mu usüshü keha sheri. 
ACT.17.26	Mipüyolü shuye metü mehüpü cejü metü chusü, side mipüla püzho chesü mu pü kehü thethi rako rhesü. 
ACT.17.27	Sizi süze uko püphuyi totho mu püngoyi totho, pü uko zü kemecu ta mozo tila. 
ACT.17.28	Kekrelamori upüla hüyo, melü tayo, uthiupho rhüketahi; neko lizolü sheri se keyi “uko sheri pü nuneko zo.” 
ACT.17.29	Süsübi uko pünuneko zo tila, uko Jihova sü suna, mori rakathi, mori ketsü, thüma tho rhe kesü bitimo. 
ACT.17.30	Thüma mhase kemo pütü süko Jihova seri sekemo bi vorite, vele tsüsahi thüma metüpo thelü rede yite sizi po süte. 
ACT.17.31	Kekrelamori tüso zhopünha cejü kehüko metü une ketito, kemezilü, thümapü po thino ketsü kesüopo; thümakoce po kemetü kesüo sü sata de rhüla sü ketao zo. 
ACT.17.32	Thüma sata de rhüla sü keta ju se keyice humi krü nyüta, vele kekreko poti, theju hio hako hisa reni sato. 
ACT.17.33	Süla Paul uko dolü ta sala ta. 
ACT.17.34	Vele humi Paul samejita, side melüyi; süko dolü Dionysius, Areopagus lü kebamipü, theno mipü püza Damaris, mu kekre miko sheri süko zü kesayi.
ACT.18.1	Hisalü Paul Athens lü ta Corinth lü vota. 
ACT.18.2	Sülü mipüza Aquila tipü Pontus lü menuyi, sümhüjüce pücemi Priscilla zü Italy lü voriba. Kekrelamori Claudius Jews metüpo Rome lü tata no po ketala, Paul süla tavo püni zü kesü. 
ACT.18.3	Pü hetho kerhü tila pü tavo uni celü bata, kezüde mhatho thibata; uko mhatho lizo jüfü ce kethimi. 
ACT.18.4	Pü sabath tüsonha Synagogues kolü Jews mu Greek miko zü kemeli de uko rethibayo. 
ACT.18.5	Silas mu Timothy ni Macedonia lü tavori, Paul Jews koce Jisu sü Messiah zoketi posüba. 
ACT.18.6	Uko pümetsu ketala mu püzhoshu ketala püfüyo keta kerhoko kekhusü de ukoce poti, Neko zapo neko piyo, I zono mesazo, hisaco I Gentiles koce votato. 
ACT.18.7	Pü sülü (synagogue) tata, mipüza Titius Justus lizitio celü vo bata, pü Jihova kereshü mipü tila, puce synagogue zü keduba. 
ACT.18.8	Crispus synagogue lü kezhoo, pü cekro züde Niepoo melüyi, Corinth mi thüma kekro melüyi mu jülo püyi. 
ACT.18.9	Niepoo tüzülü zümholü Paul cepode, Mha mpe hite, vele jüpo süte mu kemekre ta hite. 
ACT.18.10	Kekrelamori I nzü bazoho, mipüri nmethi meni vaho, nade hilü athüma kekro ba tila. 
ACT.18.11	Pü sülü tütsepü mu pütsü bata, uko dolü Jihova jüko pü uko metha sü. 
ACT.18.12	Gallio Achaia lü kezho (proconsul) thiba, Jews miko Paul metsu sürita side pütüzü sheco kezhoo cevo. 
ACT.18.13	Thüma hio mishupü Jews mi zho kemolü Jihova reshüno sizi tate. 
ACT.18.14	Hice Paul püta chopü posü to kezüce, Gallio Jews koce poti, mhace kekri keti thezho kevarhü mhatho kesü hu lize, I neko Jewko züde mha ketito. 
ACT.18.15	Vele jükola mori theza kola, ne thezho rele kola zono nekotho peyite; kekrelamori I sübi ti kola sheco thiho. 
ACT.18.16	Side pü sheco balü uko huva. 
ACT.18.17	Süsa Greek miko Sosthenes, synagogue lü kezhoo tüpü shecoba mhüjülü vüva. Gallio mhapüri süo la pülüni mota. 
ACT.18.18	Paul pütühu sülü ba side süsalü pükroko khava, ru thopü Syria lü vota, Priscilla mu Aquila ni sade; Cenchrea lü püpi thava kekrelamori pü reshupü thi meta tila. 
ACT.18.19	Pü ta Ephesus lü vori, side sülü uni khamezüva, vele pü ta synagogue lülü, de Jews kozü mhakepovo. 
ACT.18.20	Uko püpo pütühu uko zü mha kepo süno choba, vele pü basa mota. 
ACT.18.21	Vele pü uko zü kekhota sürho bate side, ukoce poti, thenye hio I Jerusalem lü ba moze su; vele I sala tavorito nekoce, mhace Jihova medo lize. Süsa pü Ephesus lü ru thopü tata. 
ACT.18.22	Pü tavo Caesarea tsoyi de ta Jerusalem lü kho tavo kehucelü kebako kelüsü, side ta Antioch lü kita. 
ACT.18.23	Pütühu sülü ba, süsa ta Galatia mu Phrygia rünako lü vo, side kemelü miko thi kethepu shusü.
ACT.18.24	Jew mipü püza Apollo, Alexandria lü pümenuyi, jüpo kese shupü, ketho lesi se meve shu, ta Ephesus lü vori. 
ACT.18.25	Thüma hio Niepoo zhorele kolü metha pü ketamipü, pülüni kene shupü, pü kepo keti kolü metsü mu Niepoo zhüko metha menu shuyo, pü John jülo kepüo zhoko kese lebi. 
ACT.18.26	Pü thepu shude Synagogue lü jüpo sü, Aquila mu Priscilla ni püfü renisü, uni püzü unice voriyi, side Jihova choko povacho pü pücesü mesa meshosü. 
ACT.18.27	Pü ta Achaia cholü vota ketoce, kemelü kroko lesi thopü sajiko tsüsü, püzüyi node; Pü ta kevorice tavo uko khrühi shusü, ngokemezhelü melü keyiko. 
ACT.18.28	Kekrelamori pü methi mhüjülü Jewko hüpü ketho lesiko popü uko mekasü, Jisu sü Khristao (Messiah) zo.
ACT.19.1	Apollos Corinth lü kebace Paul ta jükezho khükolü vo, side tavo Ephesus lü kemelümi hu bade ngoyi. 
ACT.19.2	Pü ukoce poti, neko melü keyice Kemesa Rüpü ngoyi me? Uko puce poti, hako Kemesa Rüpü tayo ti seri sü mole. 
ACT.19.3	Pü posala kesü, neko sopü zalü jülo püyi la? Uko püce pode, hako John Jülo kepü zalüle. 
ACT.19.4	Süla Paul ukoce pode, John jülo kepü sü, thelü rede keyi jülo khasü, pü poti, mipü asa vori kezüo melü yite sidepo, süosü Jisu Khrista le. 
ACT.19.5	Uko süo sekeyice Niepoo Jisu zalü jülo püyi. 
ACT.19.6	Paul pübe chopü ukoyo kesüce, Kemesa Rüpü ukoyo vorita; mu uko saju kopo mu fü kesalü mhapo zita. 
ACT.19.7	Thepumi sülü kebako mi keri kena. 
ACT.19.8	Pü tekhri sü sülü ba synagogue lü thepu shude jüpo, Jihova kede kethi popü mihü. 
ACT.19.9	Thelü kekhri humi püzü kemelita mu methi kehulü choo po meshü ketala pü sülü kemelü miko zü tata, pü tüsonha Tyrannus hall lü mizü kemeli ba zota. 
ACT.19.10	Tütse kena sülü bata, süla Asia lü kebako metü Niepoo Jisu jü seyi, Jewko sheri mu Greek miko sheri. 
ACT.19.11	Paul beyolü Jihova mha ungo kekro kerekri thisü. 
ACT.19.12	Süla püyo keta hanki (füne) zori mori füne püvo püni kesü zori, khipüvo kethi miko ni kesüsa kethiko menüta mu therü kesüko tata yo.
ACT.19.13	Jews mi thüma kesuhu therü kesu huta, kesu rüpü miyo ketako ce poti, Niepoo Jisu zalü huyo, Paul zhopo thi ketao hako poyo. 
ACT.19.14	Sceva siti mipü pünu thepumi thüna ba, Jewmi, thevo kezhoo, uko sübi thita. 
ACT.19.15	Kesu rüpü ukofü kela kesü, Jisu I seba, Paul sheri I seba, vele no sopü? 
ACT.19.16	Mipüyo kesu rüpü kebao, prüsü ukoyo vota, (uko cheta), ukoce kuku, mu uko meniva, süla uko rezayi mu mechü tata (ufüne nrhüta)
ACT.19.17	Theju süo Jews kori mu Greek miko sheri se kesüce, uko ngo thi mu mpeta; Ephesus lü kehüko metü se vota mu Niepoo Jisu zapo kemele shu süta. 
ACT.19.18	Melü keyiko tavori de uko phrasü, hijü thi ketako püvo uko mekasü. 
ACT.19.19	Kemedu ti lesiko pü cadu thi ketako khipü vorita, süko metü pü melü thüva thümako mhüjülü; mhama süko phri kesüce püma rakathi nye hepüngu (50, 000) mesüta. 
ACT.19.20	Hibide Jihova jü kushü mu ma mekro süta.
ACT.19.21	Mha hiko thi kevasa, Paul Kemesa Rüpülü lükeyi, Macedonia mu Achaia cutha sü Jerusalem lü vo keto rhüta. I sülü vo kevasa Rome lüri vo moze su. 
ACT.19.22	Süla püzü keta mi kena ketsüpü Macedonia lüsü, Timothy mu Erastus ni, vele pü Asia lü pütühu thothü bata. 
ACT.19.23	Sümesü cesü süce mhakebü kebu damo, Choo la. 
ACT.19.24	Kekrelamori mipü püza Demetrius, raka rekremipü, Diana rüo thipü kereshücelü kesüla meve damo tari. 
ACT.19.25	Pü rekremiko cüpü puce süyi de poti, Kezhomiko, neko seba uko cene ngo keyi mhatho hiola. 
ACT.19.26	Süpi sheri neko metü kese kengo, Ephesus lü lebimo, vele Asia metülü, Paul hio thüma kekro thi rede keva, hikopü therü mole zite, uko bepü kethiko. 
ACT.19.27	Süla uko mhathoko kemethu thita keto kemechelü bate; sülebimo Diana kereshüce sheri mipo thalice va keto lü bate, pü züveko jü mesu vato, Asia lü sheri mu cejülü sheri reshü ketao. 
ACT.19.28	Uko mha süko se keyice uko lü reda shuta, de se metota, Ephesian mikola Diana sü zho shuwe. 
ACT.19.29	Nade metülü mhakebü phita, mu tavo Gaius mu Aristarchus ni Macedoniami Paul revülü zü vori kebani tüyi, uko metü kezü lüpü thi ta kehu thethilü lüta. 
ACT.19.30	Paul ta sülü voto kesüce kemelü miko püpo lü muta. 
ACT.19.31	Asia lü püzümi kemeleko thüma ketsüpü püce süde püpo kehuthi lü lühino sü. 
ACT.19.32	Humi mhapüpo, kekre miko kekre po side kehu sülü mha kebu shuta, mu metü khrüri kedipüla uko sülü vo kenguyita sheri püco seyi mota. 
ACT.19.33	Uko Alexander zitipü makro dolü züprari, Jews miko pü khapü mi mekasü; Alexander pübe chopü mice mhapo tolesü, thümako mhüjülü pümezi potole thayi. 
ACT.19.34	Vele uko püseti, pü Jew mipü, süla bavüdo kena mesü uko seta de Diana sü Ephesus mikola Kezhoo. 
ACT.19.35	Rüna kezholü kethoo miko kekha de poti, Ne Ephesus miko, Ephesus miko nadelü kehüko Diana therüpü kereshümi ziti sopü semo bata, marhe süo Jupiter thenyü yo retu kiri? 
ACT.19.36	Süo se kebala mipüri süo metsu keti kepo bamo, neko süla kemekre tate, kekri mhalü kemo mhatho thi hite. 
ACT.19.37	Kekrelamori neko thüma hiko zü vori, uko kehulü mizhü süketimi mo, mori neko rüpü sheri tha zhoshü bamo. 
ACT.19.38	Mhace Demetrius mu pürekreko mhahu panyo ti bali mha de kenyo to lize, thezho hepü meta zo, süla uko po hunehu yo panyo khipü vo shecoko ce umezi poyite. 
ACT.19.39	Vele neko mhace mhakekre ketso ba tisa thezho lüno kehulü kepo yito. 
ACT.19.40	Kekrelamori uko tha mhakebü keti la uko mejota keto kemeprü lü bate, püco kedi pülü makro kebu keta hio uko mezi poyi motato. 
ACT.19.41	Pü hibi po kevasa kehu khava.
ACT.20.1	Kebu keti la ketasa, Paul kemelü miko cüpü puce süyi, uko mebosü de ta Macedonai lü vo ketola ukozü kekho ta. 
ACT.20.2	Pü thethi sükolü vo de uko tarho shusü, de ta Greece lü vota. 
ACT.20.3	Sülü tükhri sü ba, Jews miko püla bata, pü Syria lü ru thopü voto zü tice, süla pü ta Macedonia lü sala vota keto lüyi. 
ACT.20.4	Sülü Sopater, Pyrrhus nu Berea mipü püzü Asia lü vota, mu ta Thesalonia miko Aristarchus mu Secundus ni, Gaius Derbe lü kevori mipü, mu Timothy, Tychicus, Trophimus, hiko Asia lü vori. 
ACT.20.5	Uko taravo Troas lü hako fü bata. 
ACT.20.6	Vele hako ru thopü Philippi lü khre khasü kemo nye salü tasü, zho püngu sa tavo uko tsoyi Troas lü, sülü hako zho thüna ba.
ACT.20.7	Deobado theranha, kemelü miko tavori Niepoo kerekraco tsükhri keti thi ketola, Paul sülü ukoce zhopo thi zoba meso tülu vota, sodo tata ketola. 
ACT.20.8	Cebü meso halü keve kekro ba, uko kengupü kebalü. 
ACT.20.9	Khresa mipü kharüce poyo baba, püza Eutychus lezi, püzü relüta, Paul zhopo thi mecho ba ketala, pü zürenyüba retuta, cebü ha sülü bade tsü pü kesükhri va. 
ACT.20.10	Paul taki de renutsü pü mebosü, püpoti, nekolü kemezhe hite, kekrelamori pü kerhüro püyo bazo tila. 
ACT.20.11	Pü tasala khori de tsükhri cethisü, süo ti keyisa pütü kecho jüposü, tüso vori kemothe, side pü tata. 
ACT.20.12	Uko khresao rhüyi ketao züde prari mu uko metü melü thomelupü uko nüdamo.
ACT.20.13	Hako mejümera ru thopü Assos lü voba, sülü Paul züpü ru lü süyi ketola; kekrelamori pü hakopo sizino pometa tila. Pütho zono püphelü tavori keto lüde sizisü. 
ACT.20.14	Pü tavo Assos lü hako zü kesüyi, püzüpü ru lü süyi de ta Mitylene lü vo. 
ACT.20.15	Hako ru thopü süsanha Chios kemetsu ce vori, süsanha hako tavo Samos lü bayi, side hako Trogyllium lü thothüyi, mu süsanha tavo Miletus tsoyi. 
ACT.20.16	Kekrelamori Paul lüti ru thopü Ephesus cholü vo keto lüba, kekrelamori pü Asia lü pütü mevomo ketola, pü thiyi ve lize tavo Jerusalem lü Pentecost zhonha banyü ketala rekri shuzü.
ACT.20.17	Pü Miletus lü thüma ketsüpü Ephesus lü kehu mehiko cüsü. 
ACT.20.18	Uko ta püce kevorice pü ukoce poti, I Asia lü nekoce kevorice pütü metülü I dipü bide ba sheri neko metü se mu ngoba 
ACT.20.19	Niepoo choyi kethilü I renu metsa de bazo, amhüjü mekri sü, medokephi ayo kevori kolü, Jews miko kemeda la arizo thi keba kolü. 
ACT.20.20	I mhapü lüri akethüta mozo neko la meve keti kolü vele khapü neko mese mengo süzo, methi mhüjülü neko metha sü, ce püpülü sheri. 
ACT.20.21	Zhopo thipü Jews koce ri mu Greek miko ceri süzo, thelü redepü Jihova ketsü mu kemelü khapü Niepoo Jisu Khrista yo kesü. 
ACT.20.22	Tsühi, Hihe, Rüpülü I phapü tate Jerusalem lü vo ketola, mhakedipü ayo vorito sheri semo. 
ACT.20.23	Kemesa Rüpü tho kese-zo, nade metülü poti ropha mu kemethi lü mezhe ayo ba. 
ACT.20.24	Vele mha sükola I thipü tsüsa va mozo, mori a kerhüro hihi lüpü ala mhapüri zomo, side I yitholü amesüco anüde thivo tsosü ketola, yitho hio I Niepoo Jisu celü ngoyi, sülü Jihova ngokemezhe jüyikeve po mese sü ketola. 
ACT.20.25	Tsühisa, Hihe, neko dolü I Jihova kede zhopo thi kevoko azü ngo samo tato. 
ACT.20.26	Mha hiola I neko po seta keto tha tüsohi, I mipü zalü sheri kekri mozo mu mesazo. 
ACT.20.27	Jihova mharhükolü I nekoce mhapü lüri akethü kerü de pomo ta mozo. 
ACT.20.28	Süla neko menu yite, ukroko ce sheri, Kemesa Rüpü neko thipü mikefümi thisü tila, Jihova kehu va thino pütho püzapü neko khri yite. 
ACT.20.29	Kekrelamori I ta ketasalü sace kemere kethiko neko dolü vori keto I seba. 
ACT.20.30	Neko dolü sheri thüma hu sajiko shüpü mezikemo lü vota keto süri zoto. 
ACT.20.31	Süla fü mu la bate, nesa lüde, I tütse süko tüso tüzü relü mozode nekoce amhüjü kri zode po tazo. 
ACT.20.32	Akro miko, I neko khapü Jihova melü sü teho, pü phikemezhe jülü, süo neko phe mesü yive, side nekopo kemesako zü kalü thi yito. 
ACT.20.33	I mipü raka sheri. Suna sheri mori füne sheri menyü meho tamozo. 
ACT.20.34	Izo, ketho, neko ri seba zo; thebe hini tho ala moze keshüko thipü atsü mu azü ketako sheri khrühi tayo. 
ACT.20.35	I mha metüpü neko mese süte, dipü bide mhatholü kemezami khrühi moze sushi ti, Niepoo Jisu jüko rekra de, pükepo, “mice mhakhi keyi ceri mhapü mi ketsü thejo püku.” 
ACT.20.36	Pü jü süko po kevasa chütüki de uko metü zü kecho thiyi. 
ACT.20.37	Uko metü krakhu ta, uko tavo Paul vo chopüyi, de pü mebosü. 
ACT.20.38	Pü jüpo kesü kola uko lü suphita, uko püzü ngosa mota ketosü. Uko pü züvo ru lü khasü.
ACT.21.1	Pü uko zü kekho ketasa ru thopü mezizo vo Coos (Cos) tsoyi, süsanha ta Rhodes lüvo, sülü ta Patara lü vo. 
ACT.21.2	Hako rupü Phoenicia lü voto kezü ngoyi de sülü lüyi side ru tho vota. 
ACT.21.3	Hako Cyprus ngoyi, ru süo khava hako veco, de sü ru thopü Syria lü vo de tavo Tyre lü bayi, sülü ru püko khasüva ketola. 
ACT.21.4	Sülü kemelü miko bade ngoyi mu hako sülü zho thüna bata; sülü mipü Rüpü lü saju poti, Paul po Jerusalem lü kho hinota. 
ACT.21.5	Tüsozho süko tso ketasa hako ta hako cholü vota, uko metü uneko mu ucemineko züvo hako cholü hako zü vosü, hako nade cuta kemothe; side hako kezü jüpolü chütüyi de kecho thiyi. 
ACT.21.6	Hako hunehu zü kekho ketasa hako ru lü lüta, mu uko ta uko celü vota. 
ACT.21.7	Hako Tyre lü mhathoko thitso kevasa ta Ptolemais lü vori, de sülü kemelü miko kelu sü de uko zü zhopü bayi. 
ACT.21.8	Hako Paul züketako süsanha tavo Caesarea tsoyi, ta Philip Evangelist celü vo, pü mi thünako dolü mipü, pü bata. 
ACT.21.9	Pünu reli phosa mi da ba, mu uko metü saju kepomi. 
ACT.21.10	Hako sülü zho kekro bata, süce Judea lü saju kepo mipü püza Agabus. 
ACT.21.11	Pü ta hako ce vori, pü Paul chepha püyi de khipü püphe pübeko phayi, de poti, Kemesa Rüpü hizi poyo, Jerusalem lü keba Jewko chepha hio sopü zhü sheri püphapü Gentileko tsüva toshe. 
ACT.21.12	Mha süko se keyice, hako sheri mu thethi sülü kebako sheri püpo Jerusalem lü kho hitano posü. 
ACT.21.13	Süsa Paul hako ce poti, neko krapü alü thi mesu kesü püco dipü? Kekrelamori atüpü pha keva zo mori I Niepo Jisu zala sa ri süto tazo. 
ACT.21.14	Hako pü valayi ho ketace poti, Niepoo medo thi yite. 
ACT.21.15	Tüsozho süko salü hako mhanyoko khipü tasü, de tavo Jerusalem tsoyi. 
ACT.21.16	Kemelü miko humi Caesarea lü hako züvo mu Cyprus mipü püza Mnason celü bayi, therace melü keyi mipü.
ACT.21.17	Hako tavo Jerusalem tso keyice, kemelü miko unü shude hako züyi. 
ACT.21.18	Süsanha Paul hako züvo James zü kesü, mehi miko metü sülü ba. 
ACT.21.19	Pü uko kelu kesüsa, pü yitholü Jihova püzü Gentiles miko dolü mhathi kesüko pü ukoce posü. 
ACT.21.20	Uko süko sesüde Niepoo zapozale pota, uko puce poti, asazüo, no se mu ngoba, thüma nye kekro melü keyiko metüri thezholü urha thi ketakozo. 
ACT.21.21	Uko nju poti, no Jews miko Gentiles miko dolü hü ketakoce potale siti, Moses zhoko kha vate, neko nuneko yirü hite, mori thezho süko züri hite. 
ACT.21.22	Dipü bita? Makropo vori kenguyi moze sutho, kekrelamori no vori keba uko se süte. 
ACT.21.23	Süla hako nce kepoko thi süte, hako dolü mida reshu ti pü bate. 
ACT.21.24	No talü uko zü nthi kemesa yite, uko pe menu yite, uko pi tha vato, ukopo se keto miko n yo mhapo kebako kethomo ziti seyi ketola, vele no kemezilü tazo mu thezhoko zütazo keti seyi ketola. 
ACT.21.25	Gentiles kemelü miko la zo lize, uko lesi thopü uko tsü süve, ukopo thajü reshü ketako hitano, mu mhapü therü reshü ketako, keropü chokhri tiko mu thüzako ti hino, kerügüko thi hino posüte. 
ACT.21.26	Süsa Paul thümako züyi de süko zü püthi kemesayi, mu süsanha uko kereshücelü lü, püthi kemesa tsü keyi zasi, uko mipüpü la kereshü khasü ketotü.
ACT.21.27	Tüso zho thüna tso ketasa Jews miko Asia lü ketako kereshücelü püngo sü, thümako pükerhüsü, side uko püvüsü. 
ACT.21.28	Se metode poti, Israel miko, tavorite thüma hiohi, thüma metü methapü thümako zü kemetsu ketao, thezho varhü, mu thethi hio sheri metsu, sülebimo ri pü Greek miko züpü kereshücelü lüde thi merho bate. 
ACT.21.29	Kekrelamori hi mhüjü uko Trophimus Ephesian mipü püzü keta ngosü, uko kelüce Paul thüma süo zü kereshücelü lü keta la. 
ACT.21.30	Nade metü melüta, thümako kezüde ta vorita, Paul tüyi, pü tüpü kereshü cekhü kegüdüva, side cekhako khava. 
ACT.21.31	Uko pü dokhri va tozüta, theju süo sevo thipahe krapi kezhoo tsota, Jerusalem nade metülü kebu ketala. 
ACT.21.32	Rekri thipaheko mu kezhoko züde ta ukoce vo, uko dolü krapi kezhoo mu thipaheko ngo kesüce, uko Paul vüsa mota. 
ACT.21.33	Süsa krapi kezhoo taphe pü menoyi, de püpüyi, thegi ro kenapü pü phayi no posü, pü sopü sheri ketso, mu pü dipü thiva sheri. 
ACT.21.34	Thüma krolü humi mhapü po mu kekremiko kekrepüpo, pü makrola mhapüri se kemetsüyi mota, pü püde kezhomi ce pükeba thilü vota no posü. 
ACT.21.35	Pü ta cekerekrülü kho keyice, thipaheko pü kekripü khosü thümako mhakebu shu ketala. 
ACT.21.36	Kekrelamori makro püsamejide se ketako poti, “püpo tatate” (mori pü dokhri vate)
ACT.21.37	Paul zü kezhomi celü vokeyice, pü krapi kezhoo ce poti, apo nce mhapo yi veme? Püjü kela kesü, No Greek mi jü poyi veme? 
ACT.21.38	No Egypt mipütsü mome? Himhüjüce mhakebu kesüo, pü mhakebu kesüsa kedokhrimi mi nye da ketsüpü nhatsalü sü kevao mome? 
ACT.21.39	Vele Paul poti I Jew mipü, I Tarsus lü kevorimi, Cilicia lü nadepü, nade süo melekemo pümo, I nce choyo apo thümako ce jü posüte. 
ACT.21.40	Püpo jüpoyi keve thisü, metha Paul pheniejulü thayi de thümakopo kemekrede püfü reniyi no pübe chopü uko kekhasü. Süsa thümako kemekre züzi bata, pü Hebrew mi meyilü jü posü.
ACT.22.1	Pü po kesü, thümako, asazüjürako, uponeko, amezi tsühi nekoce apo po kesü reni süte. 
ACT.22.2	Uko pü Hebrew jülü po ketala uko kemekre zü zikuta. 
ACT.22.3	Pü poti, I Jew thüma püzo, Tarsus lü amenuyi, Cilicia lü nadepü, sizori I Gamaliel phece ametha püyi, uponeko zho rele vetsütso ti pü amethasü, Jihova ceco arha thi ketamipü neko tsüdo thi kebako bi. 
ACT.22.4	I mimethi meni de dokhri mu phapü thejü cekolü sü thepu mi sheri mu thenomi sheri. 
ACT.22.5	Thevo kezhoo sheri azhopo süo seba, mu mehiko metü sheri; I uko celü lesi kethoko püyi, side ta Damascus lü vo, uko tüphapü Jerusalem lü vori tolezino, uko mejo ketola. 
ACT.22.6	I revü vo kezüce kehetülu Damascus meno vorita, metha kevepü tüyo ava vekrü akhü metülü. 
ACT.22.7	I retu cejü kita, mhafüpü ace poti, Saul, Saul, dipüla no (amethimeni) ameshu ta? 
ACT.22.8	I püfü kelakesü, Niepoo no sopü? Pü ace poti, I Jisu Nazareth mi, no pü methi ketao 
ACT.22.9	Azü ketako keve süo ngo mu mpe ta, vele uko füphra ace kepoko semo. 
ACT.22.10	I poti, Niepoo apo kedipü thita? Niepoo ace poti, Tasüte, ta Damascus lü kite, sülü npo thi ketoko metüpü nce posüto. 
ACT.22.11	I mhapüri ngo mota zapozale keve süola, azü revü ketakopo abe cepü Damascus lü ki. 
ACT.22.12	Ananias thezholü hümetsü ketamipü, Jews mi sülü kehüko püpo meve yo tipü. 
ACT.22.13	Ace vori, thayi de acepoti, asazüo Saul, mhangoyi tate. Sütülü I mhangoyi, püpesü. 
ACT.22.14	Pü poti, upotsa neko Rüo I kedapü pümedo seyi, mu npo Kejutho Kemesa-o ngo mu püfü se süte. 
ACT.22.15	Kekrelamori npo thüma metüko ce nkese kengo pü zhopo thisü ketola. 
ACT.22.16	No dipüla thothü bata? Tasü de jülo püyi tate, side nkephomako khrü kemesa vate, Niepoo za cüpü.
ACT.22.17	I sala ta Jerusalem lü vode kereshücelü kecho thi kebace, I züda rengu ta. 
ACT.22.18	I Jisu ngosü, pü ace poti, rekri tasüte de tamhazi Jerusalem cupra tate kekrelamori uko no azhopo kethi reni yiho tila. 
ACT.22.19	Niepoo I Synagogues kolü nkemelü miko vü mu tüpü thejü kethi uko metü seba. 
ACT.22.20	Stephen dokhri püza mekrü kebace I ri sülü tha, püpo satari ve keti amedo ketala, pü kedokhriko füne khapü ace mezü. 
ACT.22.21	Pü acepoti, Rede tapra tate, kekrelamori I nketsüpü thethi kemecura Gentiles koce sü ketola.
ACT.22.22	Jü hiko po keba ketso uko kemekre de püfü reniyi, süsa uko se meto de poti, thüma hio po cejülü tatate, püpo hü keba mesü mote. 
ACT.22.23	Uko se mu ufüko kelhu, süsa nyopha kelhupü tükhralü sü zita. 
ACT.22.24	Krapi kezhoo püzü kezhomi celü votano posü, püvü de pü ketso süno posü, sübi kedipüla uko pü metsu bateshi keti seyi ketola. 
ACT.22.25	Uko thiyi pü kero kethiko khi püpha kebace, Paul krapi kezhoo tha kebaoce poti, Roman thüma mejo kemopü vüde ketso ti thezho me? 
ACT.22.26	Krapi kezhoo süse kesüce tavo ukopi kezho-oce posü, “Menu yite, no thi kebako, thüma hio Roman mipü tila.” 
ACT.22.27	Uko pi kezhoo tavori de püce poti, Ace posüte, no Roman mi me? Pü posala sü, Ile. 
ACT.22.28	Kezhoo puce pode, I presa kekropü ukekha kedi hio khriyi. Paul puce po kesü, Vele I kekha kedilü a menuyi. 
ACT.22.29	Rekri pükha süva de tata, pü ketso tokebalü, mu kezhoo ri mpeta kekrelamori pü tüpü pha kevala, pü Roman le ziti se keyi sa.
ACT.22.30	Süsanha dipüla Jews miko Paul mejo ta sheri seyi ketola pü phrüsü side thevo kezhoo mu Council lü kebako metüpo vorino posü, Paul züvori uko mhüjülü sü.
ACT.23.1	Paul Council thümako pe türü sü de poti, thümako mu sazüjürako, I tha ketso kematho mu kemezilü hü tazo Jihova mhüjülü. 
ACT.23.2	Anania, thevo kezho-opükhüce kebakoce po, püta vüsüno posü. 
ACT.23.3	Süsa Paul poti, Jihova po nvüsüte, no sazho kemegao; kekrelamori no asheco thiketola bala, thezho kemolü avüsüno no pobale? 
ACT.23.4	Pükhüce kethako poti, no Therü thevo kezhoo meli tome? 
ACT.23.5	Süsa Paul pode, asazüjürako, pü thevo kezhoo leti I sebamo; kekrelamori thopü meta ti nethüma kekhayo timiyo jü kesu pohi. 
ACT.23.6	Vele Paul Saducees kori püco ba mu Pharisees kori kekreco bati lüyi, süla pü füphra meto de kehulü poti, Thümako mu sazüjürako, I Pharisee mipü, mu apo sheri Pharisee mipü; kesami rhüla kesü kemeri keba hiola tha ashe kepoba. 
ACT.23.7	Pü süpo kesüce Sadduceeko mu Phariseeko dolü kelakre sürita, side makro keza kena thita. 
ACT.23.8	Kekrelamori Sadduceeko kelü kesami rhüla kesü bamo, mori tüyo choyimi sheri, mori rüpü zo sheri, vele Phariseeko süko melüyo. 
ACT.23.9	Uko dolü kebu metota, Pharisees lesikeseko kropü süthade poti, Hako thüma hioyo mha kesu ngoyimo, vele rüpü mori tüyo choyimi püce mhapo lize uko Therümi zü kezhe bahi khe. 
ACT.23.10	Uko dolü kelakre shu ketala, thipahe kezhoo mpeta, Paul cethüphapha va ri sehomo, süla thipaheko ketsüsü de kemuthi uko dolü Paul züyi tano posü, de püzü kezho micelü khotano posü. 
ACT.23.11	Süzi tüzülü Niepoo püce thade poti, Nnü yite, Paul, kekrelamori no Jerusalem lü azhopo thisü, sübi Rome lü sheri azhopo thisü mozesu.
ACT.23.12	Tüso kebace, Jews miko humi kezü kropü thiyi de rephri reshu keti thipü bata, Paul dokhri va kemothe uko mhati mhakra hole zide. 
ACT.23.13	Uko thüma heda kezü mekhrü mhatho hihi thipü bata. 
ACT.23.14	Uko ta thevo kezhoo ce vo poti, hako reshu thipü bate Paul dokhri va kemothe hako mhapüri tiho. 
ACT.23.15	Tsühi, neko Council lü thipahe krapi kezhoo ce mhahu ketso menu sasü moze kesula leno sodo püzü kirite, pü cholü ta kiri tice hako pü dokhri va tomo. 
ACT.23.16	Paul lipü thepu mipü süko püfüla ba keta sesü, pü ta kezhomi celü khode süopü posü. 
ACT.23.17	Paul süo sekeyice, thejü fükebao cüpü püce süyi de poti, natsimi hio züpüvo thipahe krapi kezhoo ce süte, kekrelamori pü püce mhahu posü keto ba tila. 
ACT.23.18	Süla püzü tavo krapi kezhoo cesü, Paul acüsü de apo natsi hio züpüvo nce mhahupo süno bale. 
ACT.23.19	Süsa kezhoo pübe ceyi, de züpü thüma kedira vota, püce poti, mhakedipü ace posü keto bala? 
ACT.23.20	Püpoti, sodo Jews miko npo Paul züde kehulü vono ziti uko medo bale, uko püce mha ketso kemesa va ketola. 
ACT.23.21	Vele no uko medo zü hite, kekrelamori uko mi heda kelepü rizo thiba, uko reshu tipü bate, uko pü dokhri va kemothe mhati mhakra hole zino, uko dojüpü fü bate, uko nmedo ketso ketolü bate. 
ACT.23.22	Süsa kezhoo püpo tata, no azü kesü keti mha hiko pü mipü ceri po hite, sizi posü.
ACT.23.23	Kefümi mikena cüsü de poti, thipahemi kra kena mu gura pahe mi hethüna, mu rengu kepümi kra kena, tüzülükeba thecüce (sü) ta Caesarea lü khoto la dojü yite. 
ACT.23.24	Khonuko khapü Paul po ta ketola kesü yiye, side püpo tavo Felix Angh zü kesü ketola. 
ACT.23.25	Pü lesipü hibide thosü. 
ACT.23.26	Claudius Lysias lesi thopü Felix Angh kevethoo kelu kesü. 
ACT.23.27	Thüma hio Jews miko celü khiyi, uko pü dokhri vato kezüce, I thipaheko züvo pü kelayi, pü Roman miti se keyila. 
ACT.23.28	I püco dipüla sizi bata sheri seyi ketola püzü kehulü vo. 
ACT.23.29	I sekeyi püco oko zhoko la, vele mhapü lüri pü mejo keva mori sata keshü ngomo. 
ACT.23.30	Jews miko thümao riba keta seyi, rekri I pü ketsüpü nce süzüho, pümejo kebako pori ta nce vori de kedipü la bashi ti nmhüjülü posü ketola. Vebate. 
ACT.23.31	Thipahe ketsü kesüko tüzülü Paul züde tavo Antipatris tsoyi. 
ACT.23.32	Süsanha gura paheko po püzü vota, vele kekreko sala uko thilü (thipahe kebathi) vota. 
ACT.23.33	Uko ta Caesarea lü kevorice lesi thopü ketao khapü Angh tsüsü, mu Paul sheri khapü pü mhüjülü sü. 
ACT.23.34	Angh lesio phrisü, mu pü State dipülü vori sheri ketso. Pü sekeyi Cilicia mile zi. 
ACT.23.35	N mejo kebako vori keyi sa I nfü reni süto. Side pü khapü Herod jünyo keti keto celü meba.
ACT.24.1	Tüsozho püngu sa Anania takiri, mehi miko ri sa, mu jüpo kese mipü Tertullus uko Paul kemejo jüko khi posü. 
ACT.24.2	Pücü kesüce Tertullus pü kemejo po shüdüta, pü poti, Keveo, nla hako pütü kecho kezükevelü vori, nkebala mhatho keve thipü rüna kolü sü. 
ACT.24.3	Hako mhatho süko hakonü de züvori, thethi metülü, nmeza shu zode. 
ACT.24.4	Vele ntü kha mecho mo ketola, hako phi mezhe zode holini ta mode hako jü kedopü reni sü tome siti choyo. 
ACT.24.5	Kekrelamori thüma hio mha kebu keta tüsa therü khopü, Jews miko dophro kekre kesü, cejü metülü Jews miko kebalü, kebü keti krüta Nazarene mi kro ketsüpü. 
ACT.24.6	Pü kereshüce sheri thi merho, mu hako pü tüpü hako zholü keti nyüba. 
ACT.24.7	Vele Lysia lü thipahe krapi kezho ta hako ce vori, hako kemu thi hako belü pü tüzü tate 
ACT.24.8	Pükemejoko po nce vori tano po, no ntho sheri mha hiko seyito, dipüla hako pü mejo ta sheri. 
ACT.24.9	Jews miko kebako metü süsü kethozo sita.
ACT.24.10	Angh pübepü püpo jüpo süno thasü, Paul süsa po kesü, I sekeba no pütü kecho shuye hiola sheco thita te, I anü shude mhapopü kela süto. 
ACT.24.11	No sebata metse, I zho kerikena vo ketace, Jerusalem lü kho kereshü thi ketola. 
ACT.24.12	Kereshücelü I mipüri züde kemeliri ba uko ngomo, mori mipüri hüpü mha kebüri bamo, synagogue lü sheri mori nadelü sheri. 
ACT.24.13	Tsühi amejo keba uko mhapüri seli ngomo. 
ACT.24.14	Vele uko po keba I nani khakeva pü amejo, I apotsaneko reshü keta Jihova reshütazo, mhametü thopü kemetako melü mu thezho saju kepoko thopü kemetako. 
ACT.24.15	Jihova celü akemeri ta, uko sheri süko khamo, kesami rhülakesü ba, kemezimi sheri mu matho kemoko sheri. 
ACT.24.16	A kehülü Jihova sheri mu thüma sheri nümo thimo keto la mhalü tayo. 
ACT.24.17	Tsühi süze, tütse kekro sa mhakhapü ashuye tsüsü ketola mhakengupü I tavo rizü. 
ACT.24.18	Jews miko humi Asia lü tavori kereshücelü athi kemesa keba ngoyi, makro sheri bamo mori mhakebu keti sheri azü bamo. 
ACT.24.19	Uko nmhüjülü hice vori ti mesü, uko mhace mhahu amejo keti ba tisa. 
ACT.24.20	Mori hiko kedipü I thikekri ba ngo sheri I kehu mhüjülü kebace. 
ACT.24.21	Kesami rhüla kesü kepola zokemosa I tha nmhüjülü tha de ane kepo kebahi. 
ACT.24.22	Felix süko se kemesa kesüsa pü poti, pü uko khapü thela thiva, de poti, Lysia krapi kezhoo takiri süze I pücelü nju se kemesa yito. 
ACT.24.23	Pü kefümipü cepoti, püpo pümedo thiyi keve pü pütsü süte, vele püzümiko püce kevoriko kha hite.
ACT.24.24	Pütü husa Felix pücemi Drusilla zü vori, theno süpü Jewmi, pü Paul cüsü, side Khrista kemelü reniyi. 
ACT.24.25	Pü kematho, ukethükerü keti, mu hisa jünyo keti keto püco po kesüce, Felix mpeta de püce poti, Ta tate, Tsühila, I pütü uzhoti ngoyi süze ncü süto. 
ACT.24.26	Pü kemerice Paul presa khapü pütsüsü keto lüba, size pü khasü ketola; süla tsükenu pü miketsüpü pü rethi bayo. 
ACT.24.27	Tütse kena vota, Felix vale Porcius Festus tavo rita, Jews miko nü thi ketola Felix Paul khapü thejü thi mezüta.
ACT.25.1	Tsüzo Festus ta State lü vorita, zhosü salü pü Caesarea lü ta Jerusalem lü vori. 
ACT.25.2	Süsa thevo kezhoo mu Jews dolü kemeleko tavo püce Paul metsu keti posü, mu tüshe chosü. 
ACT.25.3	Püpo uko nüthisü de Paul metsu ketola, püzü Jerusalem lü kino zisü, size uko cholü pü fü ba pü dokhri va ketola. 
ACT.25.4	Vele Festus ukoce poti, Paul khapü Caesarea lü metamo zesu, pü rekri ta sülü vo ketola. 
ACT.25.5	Süla neko dolü humi azü takite pü mejo keto mha kesuhu püyo mhace ba süze. 
ACT.25.6	Pü tüsozho keri pü uko dolü relüba, süsa pü ta Caesarea lüki, süsanha tavo pü jünyo keti balü bayi de Paul züvorino posü. 
ACT.25.7	Pü tavori tice Jews miko Jerusalem lü kiri tiko tavo pü metuyi, side Paul yo mha kesu kekropü pümejosü, süko kethozo keti bamozo sheri. 
ACT.25.8	Pütho pümezi kepolü, Jews mithezho püri varhümo, mori kereshüce sheri thi merhomo, mori Caesar sheri metsu mo, mhapü lüri I kevarhü thimo. 
ACT.25.9	Vele Festus Jews miko nü thinyüta, de Paul ketso, no Jerusalem lü kho tome? Mha hiko amhüjülü keti ketola? 
ACT.25.10	Süsa Paul poti, I Caesar sheco bayo tha, sülü ashe keti kesü mesü, I Jews mila mhakesu püri thimo ti no setüba. 
ACT.25.11	Kekrelamori I mhace kejo hu thiva sakeshü thita süze I sata sheri mumo, vele mhace uko amejo keba ngoyi moze, thüma püri akhapü uko tsü vaho, I Caesar ce choyo. 
ACT.25.12	Süsa Festus Council zü kevasesü de poti, no Caesar cecho kebabi, no Caesar ce kho tato.
ACT.25.13	Tüsozho husa Agrippa kedeo mu Bernice ta Caesarea lü kiri Festus kelü ketola. 
ACT.25.14	Tüsozho kekro sülü bade Festus Paul ju popü kedeo ce sü, Felix thümapü phapü khametale. 
ACT.25.15	I Jerusalem lü kebace Jews thevoko mu mehiko ace poti, uko pü mejo va nyü bale. 
ACT.25.16	I ukoce po kesü, pü mesa va keto mhüjü püpo pümezi pomo de mesa keva sü Roman zhomo, pükemejoko zü mhotsu kesü de mhatho kesu dipü thiva sheri popü mejo sü kemosa. 
ACT.25.17	Süla I hice kevori sanha thothü mozode sheco balü bayi, de Paul zü vori no posü. 
ACT.25.18	Pü kemejoko tavo thayi, akelüce uko mhapüri mejo keshü khi vorimo. 
ACT.25.19	Vele uko sizitari sehomo ziti utho uko dolü mipü Jisu zile tipü, pü sata vele Paul poti rhütazo side pota. 
ACT.25.20	I mha süpü setü mo tila I pü ketso de püzü Jerusalem lü kho püne keti lize. 
ACT.25.21	Vele Paul Augustus po reni tole chota, süla I pü khapü Caesar ce sü ketola kha metate. 
ACT.25.22	Agrippa Festus cepoti, I atho thüma süo reni sü nyüle; Püpoti, sodo no süo reni rive.
ACT.25.23	Süsanhasü, Agrippa mu Bernice ni keretso shupü lüri, sheco balü, krapi kezhoko, nadelü kemele miko, Festus kepolü Paul zü vori. 
ACT.25.24	Festus poti, Kedeo Agrippa mu thüma hice hako zü kebako, neko thüma hio ngoba, Jews makro ace (Caesarea) mu Jerusalem lü sheri, hice sheri, thüma hiopo hübasati mesü mole. 
ACT.25.25	Vele I ngo keyi pü sakeshü mhatho püri thimo, mu pü sheri Augustus cecho ketala I pü khapü püce süvaze. 
ACT.25.26	I mhapüri thotüpü aniepoo ce kesü bamo. Süla I püzü vorizü, baho sheri nmhüjülü, O Agrippa kedeo, uko pü ketso kevasa I mhahu thosü rive ketola. 
ACT.25.27	Kekrelamori thejü mipü pükemejo thasü mozo keto sü püco bamo.
ACT.26.1	Süsa Agrippa Paul cepoti, No ntho nmezi poyi keve khri süho. Paul pübe chosü, de püfü kelasü. 
ACT.26.2	I nmhüjülü kethahi arüve, Agrippa kedeo, kekrelamori I Jews miko amejo kebako nmhüjülü atho popü nce süyi ve ketala. 
ACT.26.3	Kekrelamori no Jews miko zhorele se meve kebala risa, süla sügü sühe afü reni süte. 
ACT.26.4	Akehü azho rele akhresace ashuyelü I Jerusalem lü hü ketaceri, Jews miko metü seba. 
ACT.26.5	Uko zhopo khasü ketosa I Jews mi zhorele kemetsütho lü hü, hako Jews mi nanilü Pharisee kehülü. 
ACT.26.6	Jihova hako potsa nekoce popü kemeta kemeri la I tsühi jünyo ketiti balü ba. 
ACT.26.7	Reshu de popü hako shuye kerikena koce kesü vori keto kemeri la tüso tüzü metsü Jihova reshü tayo. Kemeri hiola Agrippa kedeo Jews miko a mejoba. 
ACT.26.8	Kedipü bide Jihova kesami thi merhü kesü sizi yiveta keti lüpü neko vedi batho? 
ACT.26.9	Sübi, I sheri akelüce mhakekro thipü Jisu Nazareth za metsuti mesüle thisü. 
ACT.26.10	Süko I Jerusalem lü sheri thisü, kemesamiko tüpü thejüthi, thevo kezhoko celü keku khiyide, mu uko dokhri ketilü I a medo le I ri posü. 
ACT.26.11	I tsükenu uko methi synagogue kolü, ukopo Jihova zhoshü, I azho shüshu de uko metsu, I uko hupü thethi sekemo nadekolü sü.
ACT.26.12	Süla I thevo kezhoko celü keku ngo keyila ta Damuscus lü kizü. 
ACT.26.13	Kehe tüluce, Hihe, kedeo, tüyo kevepü I ngosü, nace ceri veku tipü, keve süo akhü metü mu azü revü ketako metü va vekrüta. 
ACT.26.14	Hako metü retu cejü tsüta, I mhafüpü ace kepo se, “Saul, Saul, no dipüla amethiba? N phepü tsahu meshüti nla rü zoto mome?” 
ACT.26.15	I püce poti, Niepoo, No sopü? Pü pokesü, I Jisu no pü methi ketao. 
ACT.26.16	Vele tasüte, side npheyo tha yite, kekrelamori mha hihila I nmengosü, npo mha hiko zhopo thi ketola, mu nmese mengo sü ketoko ri. 
ACT.26.17	Npo thümako kelayi mu Gentiles miko kelayi ketola n ketsü süzüho. 
ACT.26.18	Uko mhü khakhrisü, mu kezülü redekhi kevelü vori ketola, mu Satan celü ta Jihova ce vori ketola, side uko kephoma vakeyi ngo yito, kemelü lü uko thi mesa keyiko kalü khapü tsüsü keto ayoba.
ACT.26.19	O Agrippa kedeo, I tüyo zümho kengo füzü thimo tamozo. 
ACT.26.20	Vele theralü süko khapü Damascus lü kebako mesesü, Jerusalem lü, Judea khüko metülü, mu süsa Gentiles koceri, ukopo thelü redeyi de ta Jihova ce vori ketola, side ukopo thelü rede ketabi mhatho thiyi ketola. 
ACT.26.21	Kekrelamori mhatho süola Jews miko kereshücelü atüyi de dokhri vato süte, 
ACT.26.22	Jihova akhrühi kesülü tha ketso kezhomi ceri mu keniko ceri zhopo thi tazo, mha kekre mo veli Moses mu saju kepoko vori tole popü kemeta kozo. 
ACT.26.23	Christa vorito de therao kemezhe süto side kesako dolü rhüla sü keratho thito, pü kevepü thümako mese mengo süto, side pü Gentiles kori mese süto.
ACT.26.24	Pü mhasüko po kesüce Festus jüpo meto shude poti, Paul no mhaseshu ketala no ntülü ba mode melo bate. 
ACT.26.25	Vele pü poti I melo bamo Festus mhakese kemenuo; vele I rhorhüpü jütho mu kemetse jüko po bazo. 
ACT.26.26	Kekrelamori kedeo sheri mhahiko seba I akekha bamode pü mhüjülü jüpo kebala; akelüce mhahiko pü mhüjülü resü reva keti bamozo: kekrelamori I keresükü kolü thiba mo tila. 
ACT.26.27	Kedeo, Agrippa no saju kepoko melü yome? I sekeba no melü tayo. 
ACT.26.28	Süsa Agrippa Paul ce poti, no dopülü athipü Christanmi thita tomehe. 
ACT.26.29	Paul posala kesü, Rekri sheri mo sheri, nlebi mori tha afü reni kebako metü abi keto I Jihova ce choba, rophapü abe phapü kebahi zo kemosa. 
ACT.26.30	Pü mha hiko po kesüsa kedeo sütha yita mu Angh, mu Bernice sheri sütha yita, püzü kebako metü. 
ACT.26.31	Uko takre pra ketasa, ukotho kerethisü, Thüma hio sa keshü, mori thejüthi püphapü meta zü mozo. 
ACT.26.32	Agrippa Festus cepoti, Thüma hio khasü varive, mhace pü Caesar ce chosü moto süze.
ACT.27.1	Hako ru thopü Italy lü vo keto mepeyi ketace, Paul mu thejümi hu khapü Julius zitipü melüsü, pü Augustus kefümipü. 
ACT.27.2	Hako ta rulü lü Adramytium thethilü, side ta shudüsü, Asia khükolü, Aristarchus hako zü ketala pü Macedonia mipü Thessalonia lü. 
ACT.27.3	Süsanha tavo Sidon tsoyi, Julius püzho veshude Paul po tavo püzümiko züde pü nüyi no sü. 
ACT.27.4	Süsa hako ta sü Cyprus lü vota, kekrelamori tükhra hako vo ketoco vamo ketala. 
ACT.27.5	Hako rulü ta Cilicia mu Pamphylia kolü vo de tasü Myra lü tsoyi Lycia lü nadepü. 
ACT.27.6	Sülü hako füketao rupü ngoyi Alexandria lü ta Italy lü lüto kezü pü, sülü hako khasü. 
ACT.27.7	Rele shude hako ru thopü tüsozho kekrosa tavo Cnidus tsoyi, tükhra hako metsu ketala hako ru thopü Crete khrilü ta Salmone lü vo. 
ACT.27.8	Rüshude ruthopü tavo thethipü Fair Haven (kerelüthethi) tsoyi, süo Lasea nade zü kemeno ba. 
ACT.27.9	Rutho keta pütü kekro mediva, mu hicehi rutho keti kemeche bashuta, mevo keti (Yon Kippur) vota, Paul uko tarhosü. 
ACT.27.10	Uko cepoti, kezhoko, I sekeba ruketho lü kempe bate mu mhako ka keta zü kesüto, ruyo keta mhanyoko lebimo vele thüma sheri. 
ACT.27.11	Vele hako kefüo Paul fü kereniceri ruketho kezhoo, mu ru niepoo fü reni kuta. 
ACT.27.12	Ru relüthi sülü tüsütü cela thethi pütükemopü, süla makro kono rulü tavo Phoenix tsoyi ri ve tila, sülü uko tüsüce ba ketola. Thethi süo rurelü thipü Crete, meso mu mekhro nakro kevaco.
ACT.27.13	Mekhroco tükhra mehiba, uko kelüce uzhotülü uko ruthoyi keve thita lizu, uko ru phrüsü de ruthopü Crete kemenoce jükhüce keba thethilüvo. 
ACT.27.14	Vele pütü choba kemolü khradepü vorita, Euroclydon khrade süo uko ru hüta. 
ACT.27.15	Ruo hüyi ketala uko tükhra süo metsu yihota de tükhrapo pühüpü tata. 
ACT.27.16	Cejü rethitso kemo kenipü Clauda khrilü ruthopü vozü, kedopüce hako ruyoketa büfüruko yo kuyi. 
ACT.27.17	Ru fühako ha keyice rulü rophako pha kemetüyi, kemosa ru ta Syrtis (tesünyo) lü vo keta mpe tila; side tüsümethakeyi thegiro (anchor) phrü kerechusü de tasü. 
ACT.27.18	Tükhrapo hako hüshupütata, süla süsanha mhakhapü kegüdüva depüpü thi kemejosü. 
ACT.27.19	Zhosünha hakotho hako bepü ru kenhipü tata. 
ACT.27.20	Tüsozho kekro nace mori thenyü kori ngo mota, tükhra hako kehü ketsapü thimo, rhüyi keto kemeri sheri bamota. 
ACT.27.21	Vele pütü kecho ketico bamo ketala, Paul süthayi de poti, kezhoko, neko afü reniyi ti mesü, Crete lü ru phrü kesü mesümo, size mhapüri medi vaho mu kemezhe ri taho. 
ACT.27.22	Tsüsahi, neko nüyite, neko mipüri kesakedi thi saho ruo zo kemosa. 
ACT.27.23	Tsüzi tüyo Jihova choyimipü azü ketao, mu I pü choyi thi ketao acepoti, 
ACT.27.24	Mpe hite, Paul, no Caesar mhüjülü voto, Hihe, nzü revü ketako kelapü ntsü süto. 
ACT.27.25	Süla kezhomiko, neko nüyite, kekrelamori I Jihova kemelümi, acepokesübi sübi thisü zo ketola. 
ACT.27.26	Kehothi sheri uko kelhoupü cejü rethitsokemo pülü süvatoho. 
ACT.27.27	Tüsozho keridazi Adria jükezholü ruthokho thoki kebace, rukethoko lükeba tavo rünahu tsota zütho ziba. 
ACT.27.28	Jülüfü sekeyice botho (fathom) mecü keta lüba, süsa zace thefü ketsüsala sü, ziri keripüngu zota. 
ACT.27.29	Tavo ketsüro thoyi keta mpe tila ru tüsü ketola tsahu (anchor) da kehüsü, side sünha sülü relüta ketola. 
ACT.27.30	Ru kethomiko ukodo thide ru metha keyice büfüruko phrü kerenu süta, tsahuko kelhu kesüzhü. 
ACT.27.31	Paul uko kefüo mu thipaheko cepoti, Thüma hiko rulü ba kemosa neko kelayi hote. 
ACT.27.32	Süsa thipaheko kero dathüsü de rupo tata. 
ACT.27.33	Tüso prari kezüce Paul uko cepoti, neko mhati yite, tha tüsozho kerida teneko mhati kemo, khüta keta. 
ACT.27.34	Süla I nekoce posüyo mhahu tiyi te, kekrlemori neko sürhola, kekrelamori neko mipü pithari retu tahote. 
ACT.27.35	Pü jü sübi po kesüsa tsükhri tiyi, uko mhüjülü Jihova kemeza posü, pü tsükhri cephro süde khi tiyi. 
ACT.27.36	Süsa uko unüyi de mhatiyi. 
ACT.27.37	Hako rulü ketako thüma krakena mu hethüna shurü ta. 
ACT.27.38	Uko mhati keyi sa rupü thikemejova, ata kori kegüdüpü jükezholü süva.
ACT.27.39	Keshulü uko cejü dipülü vota sheri semo, vele uko jükhü cejü kewhipü ngoba süla ru thopü sülü vo keto lüsü, mhace thiyi ve lizo. 
ACT.27.40	Uko rulü kero khiyita süce side füha pümesüsü, ru thopü kerelü thethi lü kebalü phe ketola. 
ACT.27.41	Jükezho kena vo kesü kebalü lüta side uko ru cejülü bata, uvade taki cejülü thoyita de melü yi hota, vele ru saco thophrova jü rüphüpo. 
ACT.27.42	Thipaheko kelüce thejümiko dokhri va keto rhüta, motisa uko jüvü de ta keta mpe ketala. 
ACT.27.43	Vele kefü kezhoo Paul kelakesü lüba tila uko khameta, ukopo jüvü kevemi jüvüpü cejü kesolü prata no posü. 
ACT.27.44	Humipo büfü rukolü tavo, mu kekre miko ru kepro kolü ta sizi. Sübide uko metü cejü kesolü pra tsoyi.
ACT.28.1	Hako tapra tso keyisa sekeyi cejü rethi tsokemo süo Malta le ziti seyi. 
ACT.28.2	Sülü kehüko hakoyo merhe dapü thimo. Türü vorita mu meko phita vele uko me thipü jükhü metülü hako meso shusü. 
ACT.28.3	Paul methi ketola süpa kevoce tenhi nhibüpü melü vori mu süo pübe mereyita. 
ACT.28.4	Thüma sülü kehüko süo ngode uko dolü kepo keba thüma hio mikedokhri pütazo metse pütho jülü taprari tazo sheri, khüpo sazho sü pü merhü süho. 
ACT.28.5	Pü khonu süo keshüpü melü süva mu mhapüri pü methi mota. 
ACT.28.6	Kehothi sheri reme vori metse siziba, mori saretu ta keto lüba; vele uko pütü kecho peba sheri püyo mhapüri thi mo ketala uko kelü redeta, side püpü therü mipü le sizita. 
ACT.28.7	Thethi süce kehü mipü thüma kemele mipü püza Publius hako mesoyi mu hako thekü shusü, tüso zho sü merhe shude. 
ACT.28.8	Publius po mhathi shu mu thüza bü de püzilü zü, Paul pücelü de kecho thisü, pübe chopü püyosü, side püthi kesürho sü. 
ACT.28.9	Sü thi kesüla thüma sülü kehümiko mhathi kebako tavori de uko thi kesürhoyi. 
ACT.28.10	Uko hakoyo therho mhathoko thi shupü hako tsüsü, hako rulü tata ketoce hakola khimo kesuko metü khapü hako tsüsü.
ACT.28.11	Hako tekhri sü sa tavo cejü rethi tsokemo pülü voyi Alexandria ru nube za Castor mu Pollux thopü meta. 
ACT.28.12	Tavo Syracus lü zho sü relüyi. 
ACT.28.13	Sülü mede tipü mhanyo (compass) püyi de tavo Rhegium tsoyi, zhopü sülü ba de sülü mekhroco tükhra vorita, süsanha tavo Puteoli tsoyi. 
ACT.28.14	Hako tavo sülü kemelümiko ba ngoyi, de zho thüna sülü banota, süsa ta Rome kevaco tavota. 
ACT.28.15	Kemelü miko hako tavo kezü sesü, de uko Appius ketso Resoce sülü ta vori hako züyi, Paul süko ngokesüce Jihova meza ti posü, mu thepuyi. 
ACT.28.16	Hako tavo Rome tsokeyice kefüo thejüko khapü sülü kefüko tsüva, vele Paul khapü thipahe mipüpo uni bata.
ACT.28.17	Zhosü sa Paul Jews krüta sülü kebako cüsü, uko tavori ti salü Paul uko cepoti, thümako mu sazüjürako, I thümako nümo thimo mori upotsaneko zho sheri varhümo, sizo sheri Jerusalem lü atüyi de akhapü Roman miko belü süvele. 
ACT.28.18	Uko aju keti kevoce ayo kejo sa keshü ngoyi mo tila uko akhasüva nyüsü. 
ACT.28.19	Vele Jews miko süo metsude jüpo ketala apo Caesar ce cho sala moze suta. I ashuye zü kenyo nyümo zo sheri. 
ACT.28.20	Kekrelamori mha hiohila I neko cüsü, neko zü kesüsü mu neko ceposü kenyüla; kekrelamori Israel miko kemerila thegi ropü aphapü tatele. 
ACT.28.21	Hako njula Judea lü lesipüri ngomo zolu, mori sazüjüra celü mipüri vori de mhapopü nmetsu ti bamo. 
ACT.28.22	Vele hako nju senyüba no dipü lü ba sheri, hako kese thethi metülü kro hio metsu ti se süte.
ACT.28.23	Tüso zhopü chepü pü tsüsü, thüma kekro ta pü keba thethilü vobayo; pü süko ce Jihova kede kethi zhopo thi bayo, Jisu ju pü uko ce po, Moses thezhoko sheri, mu saju kepoko sheri sa de keshulü vo theva ketso po bayo. 
ACT.28.24	Humi po kesüko melüyi vele humi melü mota. 
ACT.28.25	Uko dolü umedo kemetha mo ketala kekhota, süsalü Paul jüpü poti, Kemesa Rüpü Isaiah saju kepoo talü po meve shu pü upotsa neko ce süzo. 
ACT.28.26	Pokesü, Ta thüma hikoce vote, de posüte, kereni sü neko renito, vele seyiho; kepesü neko peto vele mhalü yiho. 
ACT.28.27	Thüma hiko melü revote, mu uko ni sheri kenibite; uko mhüma tate mhangomo ketola, mu unipü reni mo ketola. Uko melüpü mhalüyi mu redeyi lize I uko thi kesürho süto vele. 
ACT.28.28	Neko hihi seyite, Jihova kelakeyi kha kesü khipü Gentiles miko tsü vato, size uko melü yito. 
ACT.28.29	Pü jü hiko po kevasa Jews miko tata, uko dolü mha kepo shuta. 
ACT.28.30	Paul cepü nyepü hü kebalü tütse kena photü sülü ba, püce kevoriko metü zü kesü. 
ACT.28.31	Jihova kede kethi zhopothi mu Niepo Jisu Khrista jupü mi metha, kemelü kene mu mipüri pü kha kemo thi.
ROM.1.1	Paul Jisu Khrista yitho-o, acüpü apostle mipü kethi, Jihova jüyikeve la akelakre keyi. 
ROM.1.2	Thajü saju keseko ketholesilü popü kemütako. 
ROM.1.3	Jüyikeve pü Nuo David thilü vori keto. 
ROM.1.4	Jihova Nu thitole kekulü po mese kesü, rüpü kemesa zholü, kesalü rhüla keyi yono. 
ROM.1.5	Püyo ngokemezhe ngoyi m apostle tho (mhatho) sheri, kemelü jüzü püvo Israelmi kemoko metü metso keti, püza-o lano. 
ROM.1.6	Nrisa Jisu Khrista cükeyi krolü bate. 
ROM.1.7	Jihova ngokemezhe kroko Rome lü keba kemesako. Ngokemezhe po neko zübayi thenyü kezükeve Therü uko Po celü kevori m Niepo Jisu Khrista celü. 
ROM.1.8	(Kecholü kemüza kha kesü). Theralü neko metüla I Jisu Khrita zalü Jihova meza kekrelamori neko kemelü po cejü metülü vo ketala. 
ROM.1.9	Kekrelamori Jihova azhopozo, I arüpü züde pü Nuo jüyikeve choyi thi keta I relü mozode akecholü neko va rü kra tayozo. 
ROM.1.10	Jihova medo lize apo thelalü arevü nvekeyithi de nekoce vori thenyü. 
ROM.1.11	Kekrelamori I neko pesünyü bayo de rüpü mhaphrü neko zü keza kesü neko thi kethepu ketola. 
ROM.1.12	Hunehu kemelü thi kemetü yiketo ala sheri m nekola sheri. 
ROM.1.13	I nekopo semo banyümo, alipüneko m asazüjürako, I tsükenu nekoce vori nyü süyo, vele kemecu ketala kevezo, I neko dolu use hungoyi ketola; Israelmi kemoko dolu thi kebabi. 
ROM.1.14	I Greekmi, mhakeseko, Barbarian m mhasekemomiko pori pü tate. 
ROM.1.15	Hila I jüyikeve po keto Romelü kebako ceri m neko cesheri ponyüde dojüpü tazo. (Jüyikeve keku) 
ROM.1.16	I Khrista Jüyikeve la menga ta yomo, kekrelamori süosü Jihova keku pü kelakeyi jü melü ketako metü tsüsü; Judahmiko ra süsa Greekmila sheri. 
ROM.1.17	Süsü kemelüyo Jihova kemezi thapü ka kesü kemelü, süo thopü kemüta hibi, “Kejüthomi kemelüla rhüyito.”
ROM.1.18	Kekrelamori Jihova lekhu tüyo thasu keta thüma mesa kemomi m thüma kesumi kejütho thi mesu ketako m kethoo pü mezikemolü sü ketako metsu. 
ROM.1.19	Kekrelamori Jihova ju seyi keve sü thipü uko mesesü, Jihova sükopü uko mengove 
ROM.1.20	Cejü thiyiculü semo m ngomo ketiko kha mese mengo süte. Jihova keku kechothe keta pü mengosüte, süla umezi poyi keto ba mo. 
ROM.1.21	Kekrelamori uko Jihova sezori pürhopü Jihova le zimozo, mori pü mezale siri mozo; vele uko kemüdokolü kemechüko lü: uco kedilü uko melü thi mezü pütate. 
ROM.1.22	Kesemi le sizi tayo, vele uko kenyomi thite. 
ROM.1.23	Uko zapozale Jihova ka m dita (celire) kehoo khi thüma, mera, khonu, m guketa tenhiko marhe thisüyo. 
ROM.1.24	Süla Jihova ri uko khapü uko melü kemenyü mesakemolu süve, ukopo uthiuphori jü merho tate. 
ROM.1.25	Kekrelamori uko kemedapü Therü kethoo valede khonuko reshü, mhametü thikesüo reshü keti sülü: kechothe thejo kepüo, Amen. 
ROM.1.26	Uco hihila Jihova uko khapü zhoshülü kesuko kemenyülu süve, kekrelamori uko nopuko kedepü zhokrezhongako khi süculü zhoko metsu 
ROM.1.27	Kemenyü meketo thi thepumi keho kekhrükezü; thenomi kemenyü sülü: Uko khapü süculü zhokemo kethengalü süva de sazhori uko kejola ngo zoto. 
ROM.1.28	Uko Jihova khapü uko kelü thinyümo ketala Jihova uko khapü kerevolü süve, thizükemoko thite. 
ROM.1.29	Mhakesuko pü chu: kesu dolini kethi, mesakemo, mehomenyü, minümo kethi, mhameho shuti, kedokhri, kejüzükemo, kemeli, kedokeche, udorüshuti, salisalü meso, 
ROM.1.30	Mishemeli kethi, Jihova ngokemu, mimelükrü, (retsüketi), kemeha, kemeko, mhakesu kesa kephu, ukrü jü zü kemo, 
ROM.1.31	Mhasetho keti, jükeve (thezhokeve) vaphro keti, kemelü kedi, kenyo, ukhrü umelü kedi, mikhrü kemo (mehomeroti), 
ROM.1.32	Jihova zhoko uko sezori somi zümo sheri sükopo sazüzo, sizo sheri uko nüde kethi lebi mori; mipori thinode mice po meto tayo.
ROM.2.1	Süla nmezi kepo bamo, somino milümejoya; no milü mejo kebao ntho nmejo bate: mi mejo kebasü sübizo. 
ROM.2.2	Vele usekeba Jihova sheco sü ketülü co süyo, somi mimejo yo sheri sükoyo siziyo. 
ROM.2.3	No sopüleno mimejo kebao no Jihova sheco thürayi tole lübame? 
ROM.2.4	Mori no pü ketsükeve kene, sügüsühe keti, pütü kecho fükeyi, Jihova keveko uzüvo thelü rüde keyilü süyo siti semo zome? 
ROM.2.5	Vele nlükerü, thelü rude kemo hiko kengupüvo Jihova kemezi sheco nha hala süketo lekhu nmetsu tato. 
ROM.2.6	Kekrelamori pü utho umhatho cesü züde zhokhro khasüto. 
ROM.2.7	Sügüsühede mhatho keve thi kebako zapozale, thechu therho m sakemo kechothe kehü phu tayo. 
ROM.2.8	Vele somino mizüde kezhenyüsahühü, kethojü zümu, vele mezikemoko füzü, ulükekri (unhyüshethi) m thelü reda. 
ROM.2.9	Somi mhakesu thiyo sheli lüzhe, mhalüphayi keho hiko ukoyo voto; Judahmi ra süsa Israelmi kemoko yori voto. 
ROM.2.10	Vele mhakeve kethimiko zale, therho, ulüthsizi keti, Jewmiko ra m süsa Israelmi kemoko yo ri voto. 
ROM.2.11	Kekrelamori Jihova thümapüri rhomekre yomo. 
ROM.2.12	Kekrelamori thezho kedira kephoma kethiko thezho kedira shütazoto; thezholü phoma ketako thezholü uko neketi zo ketola. 
ROM.2.13	Kekrelamori thezho reni mori thezho se ketila Jihova mhüjülü matho tamo, vele thezhoko thi m zü keyila mezi yito. 
ROM.2.14	Kekrelamori Judahmi kemoko thezho tamo tila süculü zhoko züta, thezho bamozori süculü zhoko pü uko zho thiyo. 
ROM.2.15	Thezho mathoko pü umelülü thopü tayo, thive thisuko uko zhopo ngoyiyo; uko melülü kemüjo mori kejo keva sheri kemeli ketako seba. 
ROM.2.16	Jisu Khrista yono Jihova pünha thüma kemekhrüko jünyo ketito I jüyikeve hio poyo
ROM.2.17	Hihe, ne Judahmile ne thezholü relü m Jihova la kemeko tayo. 
ROM.2.18	Pü medoko se m thezholü neko metha kesüla mhakevethoko thi keto nemedole sizi tayo. 
ROM.2.19	No mhücemi chotha keto ntho nlünve, kezülü ketako la kevepü thi keto sheri. 
ROM.2.20	Mhasekemo (kenyoko) thi kemezi keto, natsimiko metha keto; mhase zhoko m ketho le zitiko. 
ROM.2.21	No mi kemethao ntho nmethayi hola? Mharego hino po vele no mharego yola? 
ROM.2.22	No mipo kekhrükezü hinopo vele no peü thi yola? Marhe sü phikemeropüle si vele no marhe reshü yola? 
ROM.2.23	No thezhokola kemeko vele thezho varhü Jihova rho kemothi yola? 
ROM.2.24	Kekrelamori Judahkemoko mhüjülü Jihova zhoshü, side thometa. 
ROM.2.25	Yikerü sü mevezo thezho kezümila, vele no mhace thezho varhü tasüze yikerü sü nla yirükemo mipü thite. 
ROM.2.26	Süla yirükemomi thezho züyo tisa yirükemopü yirüle sitaho, ile? 
ROM.2.27	Vele süculü zhokezüko yirümode thezholü mezi ta yolizo uko neyikerüko vajo ketako mejo zoto. 
ROM.2.28	Pü chozu kengo zono Israelmi mozori, mori chozuco uthi uphoyo yikerümi mo zori: 
ROM.2.29	Sizizori pü Judahmipü tazo thelücono, yikerümipüri tazo pümelülüno; süsü rüpülü, lesi ketho kerolümo: süko chu ketosü thüma yomo vele Jihova yolü to.
ROM.3.1	Size Judahmi la kemeve kedipü ba? Yikerü la kedipü kepra ba? 
ROM.3.2	Mha bashu metükolü, theralü Jihova talü kepopü Judahmi melüsü. 
ROM.3.3	Kekrelamori mhace humi melümo tali mhame? Uko melükemo sü Jihova kemelü mhathi yiho tatome? 
ROM.3.4	Suto, (kenitho) “thüma metü kemedami, veli Jihova jütho side thometa,” süla njülü no meziti ngoyito, nne keti ketsülü no meziyito. 
ROM.3.5	Vele uko mezikemo sheco pü Jihova kemezice kedipü poyi veta? 
ROM.3.6	(I thüma thi jüpoba). Suto, Kekrelamori Jihova tsüsa kedipü bide cejüo ne keti ta? 
ROM.3.7	Mhace akemedalü Jihova kejütho pü zapozale thiyi veta ketosa, kedipüla akhipü kephomami leno amejo yi veta? 
ROM.3.8	(Humi umejode upoyole side poyo). Mhakesu thikhe, side mhakevepo vori ketola? Thüma sizi ketakosü mejova züzo.
ROM.3.9	Sizitaze dipü? Uko ukoce veku teme? Sizi mozo, Judahmi sheri m Judah kemomi sheri kephoma khro tazo. 
ROM.3.10	Hizi thopü meta, “Kematho kemezi püri dide, mipüri ta mote.” 
ROM.3.11	Mhase mhalu keto püri dite, mipüri Jihova kephu ta mote. 
ROM.3.12	Uko metü chokhü prate, uko kesade mevekemolü vote; mhakeve kethi tamote: mote mipüri dite. 
ROM.3.13	Uko mezhoroko mhakhre kecebi, uko meyikhi kecejüpo; uko mülü tenhi therü ta. 
ROM.3.14	Uko talü reshu chupü, m jükekhuko. 
ROM.3.15	Uko phezi chorhürhü mi kedokhrilü, 
ROM.3.16	Uko chokolü mhakemeka m kemezhe keti zo. 
ROM.3.17	Uko chokolü kezükeve semo; 
ROM.3.18	Uko mhüyo Jihova khri kemeprü bamo. 
ROM.3.19	Tsü usekeyi thezhoko dipüpo sü sheri thezho khro ketakola po, cejülü kehü metüpo kemekre bakeyi; Jihova mhüjülü keve kesu hazo ketola. 
ROM.3.20	Thüma kehopüri thezhokhi pümhüjülü utho upo kemeziyiho, thezhola kephoma mhase vori. 
ROM.3.21	Vele tsüno thezho sa mode Jihova kemezi mese mengo süte, thezhoko m saju keseko hijü zhopo thi meta. 
ROM.3.22	Jihova kemezi Jisu Khrista kemelü yono khapü pükemelü metü tsüsüve. Thüma metü kela kekre ho. 
ROM.3.23	Kekrelamori thüma metü phomate, Jihova zapo zale tso mote. 
ROM.3.24	Jisu Khrista urhakeyiyono pü kelakeyi ngokemezhepü methuzode upo kemeziyi. 
ROM.3.25	Jihova pü khapü uphosü thide püza mekrüsü, kemelümi sü seyiyo. 
ROM.3.26	Tsüdo I hihi poyo, pükemezi m pükejüthola somi Jisu kemelümi sheri sümi thi kematho vayo. 
ROM.3.27	Kedipüla u kemekota? Sü saphri mote. Thezho dipülü? Mhatholame? Movele, thezholü melü keyila. 
ROM.3.28	Süla ukepo thümapü kemelüla püthi kemathoyite, thezholü mhathoko la zomo. 
ROM.3.29	Pü Judahmiko lebi la zome? Judahmi kemoko lari zo mome? Ile, Israelmi kemoko larizo. 
ROM.3.30	Kese kengo Jihova sü pü lebizo, Kemelüla yikerümiko thikemezi yito, yirü kemoko ri kemelüla mezi yito. 
ROM.3.31	Süsa kemelülü uthezhoko kha kemechü thiva tome? Sizi mozo, uthezhoko thi süyo.
ROM.4.1	Uko süsa kedipü pota, uthi uphoco Abraham ukrü utsüpu-ola kedipü meve ba? 
ROM.4.2	Kekrelamori mhace Abraham mhathola püthi kemezi yi ta lize süla kemeko mori zapozale thita lize, Jihova mhüjülü mozo. 
ROM.4.3	Kethojülü kedipü poba? Abraham no Jihova melü, süla pükhi kemathomi le side poyo 
ROM.4.4	Tsühi mipü mhathola püzhokhro khapütsü süze süsü ngokemezhe lamo, thepo therü lamo vele pü ngoti mesü. 
ROM.4.5	Vele mipü mhatho thimo zori pü kemelüla mezikemokolü püthi kemeziyi ta lize, kemelüla kemezimi thite. 
ROM.4.6	David ri thejo kepü thümao jupo, mhatho thimo zori Jihova püpü mezile zita. 
ROM.4.7	Somi kejo kemuko vava, somi kephomako whuva sheri suko mthejo kepütho. 
ROM.4.8	Thüma somi Niepoo püyo kephoma mi zimo ta sheri sümi thejo kepütho. 
ROM.4.9	Thejo kepütho hihi popü yikerümi lebi yo süyome? Me popü yirükemomi yori süya? Upoti, Abraham kemelüla kemathomi le phriyite. 
ROM.4.10	Kedipü bide püsa phri yita? Püyi kerüce me? Püyi rükemolü ta? Püyi kerülü mo vele yirükemolü. 
ROM.4.11	Pü zasi ngokeyi yikerüpü kemelü kematho mohor vü pütsü, süce pü yirükemomi zolu püpo kemelümi po thi ketola; süko yirükemomi zo sheri: kematho süpü ukoyo sü ketola. 
ROM.4.12	Yikerüko po vele yikerüko lebimo, vele somi uko po Abraham kemelü cholü tayo sheri, sütüce pü yirü mozolu.
ROM.4.13	Kekrelamori reshujü kha püketsü, püpo cejü kalü-o thitole zi, süsü khapü Abraham, mori püshuye ketsü thezho-ola mo; vele kemelü yo matho keyi lazo. 
ROM.4.14	Kekrelamori mhace thezhola kalü thite zize, kemelü khipü kemechü thive; reshujü ri pü kemechü thisa vazo. 
ROM.4.15	Kekrelamori thezhola lekhuri vori, süla thezho kedira vajo keta bamo. 
ROM.4.16	Süla kemelüla ngokemezhe ngoyive, thelalü reshujü süpo pütsa metükoyo vo ketola; thezho keneko lebi yo zomo, vele Abraham kemelü kene metükoyo: püpo uko metü po thi ketola.
ROM.4.17	Jihova mhüjülü u melü keta, pü kesami thi merhü süyo; mhapüri kedilü tsü kebakohi thisü. 
ROM.4.18	Melü rüshu zo sheri melü keyi kemeri, püpo shuye kekro po kethisü; pokesübi nshuye po süthito. 
ROM.4.19	Kemelü thathi tamozo, püthipüphola zono tsühi kesami bita sheri, pü tütse krapüta mori Sara nobu sheri saketabi mechü keta lüsü. 
ROM.4.20	Jihova reshujü lüpü püvedi (tsüle) melükemo thi tamo, vele kemelü kushü bazo: zapozale pü Jihova tsü bazo. 
ROM.4.21	Reshujü melütüde meji zovotso, Jihova pokesüo thiyi vezo sita. 
ROM.4.22	Sizi keyila püpü kemathomile zita. 
ROM.4.23	Jüko tsühi tho kesü pülebila zomo, 
ROM.4.24	Vele uko metüla, uko Niepo Jisu kesalü phumerhü kesü melü keyiko metü yo sizito. 
ROM.4.25	Uko kekri ketakola pü khasü, m uko pokemesa yiketola püphü merhülayi.
ROM.5.1	Kemelü uthi kemeziyi ketala Niepo Jisu Khrista yono Jihova zü kezüve bate. 
ROM.5.2	Kemelüyo upüce voyi de pü ngokemezhelü thate, kemeri keneyo rechü Jihova zapozale la. 
ROM.5.3	Sülebizomo, ukemethiko lüri zapozale khasüyo, kemethilü sügüsühe keti ngoyi ti useba. 
ROM.5.4	Sügüsühe tilü voketa mhase ngoyi, voketa mhaseko lü ukemeri ngoyi yo. 
ROM.5.5	Ukemeri sü thenga kha utsü yomo, kekrelamori Jihova kekhrü kha umelü keyoko Kemesa Rüpü püutsü sü. 
ROM.5.6	Kekrelamori uko kumo kebatüce, pütü tülü Khrista umesakemo kehülü zori ukola sasü. 
ROM.5.7	Kekrelamori khatho mipü kemesamila sari sütome shemo, sizosheri thüma kevemi la mpe mo zode sari yivezo. 
ROM.5.8	Vele Jihova pükekhrü kha umetso kesü uko phoma bazolu tilü Khrista ula sasü. 
ROM.5.9	Sizitsü piri püzala uko thi kemeziva kethozo, uko pülano lekhulü ukelayite. 
ROM.5.10	Kekrelamori mhace, uhijü püngomu thiketace, pünu sa kesüla u Jihova züde kezüveyi, siti lebimo pükerhüla ukelayite. 
ROM.5.11	Sülebimori u Niepo Jisu Khrista yono Jihova la kemeko unüyiyo, pü uphosü thi kesü ungoyi ketala.
ROM.5.12	Mhakekrelamori mipüyono kephoma cejü metülü vorita, süla kesari vori; m kesa thüma metüyo tata kekrelamori uko phoma ketala. 
ROM.5.13	Kephoma sü thezho mhüjü tazo, vele kephoma sü thüma mejo molu thezho kedila. 
ROM.5.14	Sizitazo sheri kesasü Adam lü vo Moses ketso de tazo, thüma phomapü Adam kephoma bizo mo sheri, thümapü hü hisa voriketo pü bi. 
ROM.5.15	Vele methu kha kesüsü pünümo kethi lamo. Kekrelamori mipü kekri kesüla thüma kekroyo kesa votasüze, Jihova ngokemezhe Jisu Khrista yo mechü kha uketsü süo ceri kroku keti mikekroyo bate. 
ROM.5.16	Mechü kha kesüo mipüyo kephoma vori ketao bimo. Sheco sheri kemejo meji vori ketabi, vele methu ketsü süo kejo kemu kekro thi kemeziyi ketola. 
ROM.5.17	Kekrelamori mipüla kephoma upi kekha ketabi, ngokemezhe mechü kha kesülü uthi kemezi keyi Jisu Khrista yo u kehü süo ngoyi. 
ROM.5.18	Süla mipüvajo kevalü ukemejo sheco thüma metüyo vorita, sübide mipüla mechü kha kesü kemathoyo thüma metü thikemezi keyi kehü ri vori. 
ROM.5.19	Kekrelamori mipü jüzü thimo ketala metüko kha kephomami thita, sübi mipü jüzü thi keyila thüma kekro thi kemathoyi to. 
ROM.5.20	Thezho vori ketala kejokemu krophita. Vele kephoma krota zori kekhrü (ngokemezhe) süpiri kroshüte. 
ROM.5.21	Kephomala kesa kede thita, siri ngokemezhe kematho kehülü Jisu Khristala Kechothe kede thi tato.
ROM.6.1	Süsa ukedipü pota? Uko kephomalü basa tome, ngokemezhe po kroyi ketola? 
ROM.6.2	Suto, (kenitho) u kephomalü sate, u dipüthide sülü hüsa bata? 
ROM.6.3	Jülopükeyikhü u Jisu Khrista kesalü jülopüyi tati neko semo zome? 
ROM.6.4	Süla upüzüde pükesalü ukhrüve, Khrista kesalü rhüla sü püpo zapozale thisü, sübide uri kehükesalü ta keyi mesü. 
ROM.6.5	Kekrelamori usheri pükesazü upü lü kevala püzüde rhülari zoto. 
ROM.6.6	Usekeba, uma kevüo kha püsa cross yo guve, kephomala umo satazoto, hilano ukephoma choyi thi hote. 
ROM.6.7	Kekrelamori mipü saketasü kephoma thisahote. 
ROM.6.8	Tsühi mhace u Khrista züde sata lize, umelüketi püzüde rhüri zoto. 
ROM.6.9	Sekeba Khrista kesalü rhüla süketala sala sahote, kesa püpi de sa hote. 
ROM.6.10	Kekrelamori pü saketi kephomala vapü sa, vele pü kerhüsü Jihova la rhüyi. 
ROM.6.11	Hibide nekori kephomala sato, vele Therüola rhüyito Jisu Khrista uko Niepoo lano. 
ROM.6.12	Kephomapo nthinmoyo kede thihite, n menyüko jüzümo ketola. 
ROM.6.13	N moyo zatho kehopüri pü mezikemo thi kephomalü vota hite, vele kesalü rhüla kesü kehüpü hüte Therüola, nmo zathoko khi kemezilü Jihova mhanyo thite. 
ROM.6.14	Kekrelamori kephoma npi de saho, no thezho khrikhro bamo ketala; vele ngokemezhe khrikhro bate. 
ROM.6.15	Süsa dipü? Kephoma thi tome, kekrelamori u thezho khrikhro bamote, vele ngokemezhe khro baketala? 
ROM.6.16	Neko semo zome? No sopü füzüthi yoshi no pü thekümi tazo; kephomathi kesalü kevo tome mori kemezi jüzüthi de kerhülü voto sheli? 
ROM.6.17	Vele Jihova meza, vapü no kephoma jüthi, vele nmelüpü nmetha kesüko jüzü thi vori takezüla. 
ROM.6.18	Sizide kephomalü süphra püprari ketala no kematho cetami thite. 
ROM.6.19	I thüma zhorelelü poba, kekrelamori nthinmo kethathila; kekrelamori hiju vapü no nmozathoko pü kerholü mesakemo thi m thila ketabi; tsüo nmozathoko khi kemezilü sü keta kemesa cetami thi tate. 
ROM.6.20	Kekrelamori no kephoma ceta thi ketace, kemezi nkekha bamo. 
ROM.6.21	Süla no süce kemeve kedipü ngoya? Tsü sükola menga tate; mhasüko püthülalü kesa zo. 
ROM.6.22	Vele tsühi, kephomalü nsüphra prarite; Jihova cetami thite, kemesase zhüyi, püthülaze kechothe kehü ngoyi. 
ROM.6.23	Kekrelamori kephoma zhokhro sü kesazo; vele Jihova khakesü no kechothe kehü, Jisu Khrista u Niepoo yo ngoyi.
ROM.7.1	Neko semome, (I thezho kesekoce kepo) thezho khi mipü kehüthe pü kekhapü taya? 
ROM.7.2	Kekrelamori thenomipü pünopu rhükebathe thezhopo pü kekhapü tayo, vele pünopu sataze; thezhopo pü kekhapü ketao pünopu ceco phrüve. 
ROM.7.3	Süla mhace, pünopu rhüba zori thepu kekrepüce nhita lize sükhapü thepukezüpü ziyo; vele pünopu sata lize thezho pü phati ba mote: süla pü thepukezüpü mo, pü thepu kekrece nezori. 
ROM.7.4	Sübide akhreazüko, nekori Khrista moyola thezholü sate; neko mikekrepüce nhi ceyo ri vete, süsü kesalü rhüla keyio, Jihova yo use zhüyi ketola. 
ROM.7.5	Kekrelamori uko uthiumo medolü hü ketace thezhoko uthipü kephoma reyo ketila umoyo zathoko khi kesa mhathoko thi tayo. 
ROM.7.6	Vele tsühi uko thezhoo mhüjü uko süphrayite, uko tüphapü keta-olü sa tayo; thezho kevü thopü kemeta yo mori kehü kesa rüpülü hü keti mesü. 
ROM.7.7	Süsa uko kedipü pota? Thezhoo kephoma me? Motozo, I kephoma sü semo, vele thezho ace süo po süyo: uthi upho kemenyüsü I kedipü sheri semo, vele thezholü süsü po kesü, “No mha meho menyü ho” sisü. 
ROM.7.8	Vele thezho süsü kesela pütü keve süpü apo mhakemeho kemenyü metü thi süyo. Thezhoo zo kemosa kephoma sü kesa zo. 
ROM.7.9	Kekrelamori I vapü thezho sa mode hü, vele thezho kha kesü vorita, sizi kephoma sü ayo rhü vorita, sizi I sata. 
ROM.7.10	Thezho khakesü mipo hüyi ketola zo vele ala süsü kesa thita. 
ROM.7.11	Kekrelamori kephoma thezho khakesüo khipü akedova de adokhri va. 
ROM.7.12	Thezho sü mesazo, thezho thinzü no khakesü ri mesazo; mezi m ve zo. 
ROM.7.13	Mhakeve thinode khakesü athi mesa vame? Simozo, vele kephoma sü kephoma hü mengo süyo; mhakevelü kesa mhatho ayo mesü süyo: thinzüno thezho kha kesülü kephoma umha keti kekro vori tayo. 
ROM.7.14	Kekrelamori u sekeba thezho sü rüpü zhüzo, vele Ino themo (uthiumo) pü kephomalü zhu keva. 
ROM.7.15	Süla I thinyü kemoko thi tayo, kekrelamori I thi kenyüko thi yo mo; I ngo kemetsüko anü de thi tayo. 
ROM.7.16	Mhace I thinyü kemoko thita yosüze, I thezho keve se m anü keti ba. 
ROM.7.17	Tsü süsa, thi kebakosü I thiba mote; vele kephoma ayo hü ketao tho thi tate. 
ROM.7.18	Kekrelamori I se keba athi amoyo mha keve hüta mozo, kemezi sü I thinyüzo vele I süsü thiyi hota yole. 
ROM.7.19	Kekrelamori mhakeve sü I menyüzo vele I süko thiyi yomo, vele mhakesuko thinyümo zori I süko thi tayo. 
ROM.7.20	Tsühi mhace I thinyü kemo thita yo ze, süosü I thi ba motazo; vele kephoma ayo hü ketao tho thi tate. 
ROM.7.21	Mhakeve thi kenyü süsü ala thezho püzo, mhakesu-o akemenoce ta süyo. 
ROM.7.22	Kekrelamori I Jihova zho anü alü keta thümao samejide. 
ROM.7.23	Vele ayo zathoko la thezhopü tati ngoyi, ayo zathoko thezho metsuta akelüce; de süko atüpü thejü thiva kephoma thezholü ayo zathoko yo. 
ROM.7.24	I thüma hesheherü, sopüno kesamo hi-olü asüphra süta? 
ROM.7.25	I Jisu Khrista yono Jihova meza thorile. Süla I akelüpü Jihova zho choyi thiyo, vele athi amo khi kephoma zholü thejü thiyo.
ROM.8.1	Süla tsüo kemejo dide Jisu Khrista yo ba ketako, somi uthi upho menyülü tamo ta de Rüpü chothalü tata sheri. 
ROM.8.2	Kekrelamori Jisu Khrista yono Rüpü kehü thezho kephoma m kesalü asüphra pari te. 
ROM.8.3	Kekrelamori uthi umo kethathila thezholü thiyi ho tate, Jihova pünu thüma kephoma hübide uthi umoyo kephoma mejo ve. 
ROM.8.4	Sizide kemezi zho uyo thitsüyi ketola, uthi upho menyülü mode Rüpülü hü tato. 
ROM.8.5	Kekrelamori uthi upho menyülü kehüko uthi upho medo züyo, vele Rüpülü kehüko Rüpü medoko lü m züyo. 
ROM.8.6	Upho medoko kesazo, vele Rüpü medo kelüsü kerhü m thelükemenü. 
ROM.8.7	Kekrelamori upho lüdosü Jihova medo metsuyo, süo Jihova zho khro ta kemola; mori tari yihozo. 
ROM.8.8	Süla upho medolü ketako Jihova nü thiyi hozo tila. 
ROM.8.9	Vele neko upho medolü tamote, vele Rüpü medolü tate; mhace Rüpü nemelülü hüta süze. Tsü mhace thüma kehopüri Khrista Rüpü uyo kedimi sümi püzhü mote. 
ROM.8.10	M Khrista neyo ta süze, upho umoco no kesamite kephomala; vele kemezila Rüpülü rhü yito. 
ROM.8.11	Vele mhace Rüpü Jisu thi merhü kesüo n yo hüta süze, Khrista phu merhü keyio nemori phü merhü süto Rüpü neyo hü ketao no. 
ROM.8.12	Süla akhreko, uko uthi upho nüthiketola umo kenü popü tamo. 
ROM.8.13	Mhace uthi menyülü hüyo süze neko sa zoto, vele Rüpülü kehüla uthi menyüko khava süze neko rhüyito. 
ROM.8.14	Kekrelamori Jihova Rüpü chotha zü keyiko metü Jihova nune thizo ketola. 
ROM.8.15	Kekrelamori neko tüpü thejü kethi mha mpe ti rüpü ngoyimo, vele neko züpü nuthonu kethi Rüpü ngoyi de süla u krati, Abba, Apo siyo. 
ROM.8.16	Jihova Rüpü urüpü zü kese yo (zhopo) uko Jihova nune thi keta. 
ROM.8.17	Uko pü nune ta lize uko pü kalümi ri tazo, Jihova kalü, Khrista zü kesade; mhace u püzü kemezhe yo lize, upüzüde zapozaleri thi kesazo ketola.
ROM.8.18	Kekrelamori I lüti tsükehülü kemezhe ketiko pü hisa zapozale uyo mengosü ketoko zü kemede shü mozo. 
ROM.8.19	Thi m rhe kesümetü Jihova nuneko pü mengosü keto menyüde fü bazo. 
ROM.8.20	Mehükesüko kemethu püzo, utho umedolü mo, vele mipü mha mehü kesüo kemeripü thisü. 
ROM.8.21	Kekrelamori mehü kesüko metü kecekere thimolü uko kelapü zapozale Jihova nune thi ketola. 
ROM.8.22	Kekrelamori methümehü kesüko metü panyo m kemenu mezhe melo bayo tha ketso. 
ROM.8.23	Süko lebimo, vele uko Rüpü se kerako sheri uko melülü panyo m melo tazo; ukopü nuthonu kethi m uko pho rha keyi fü tazo. 
ROM.8.24	Kemeriyo uko kelayi ketala, kengolü kemerisü kemeri mo; thümapü mhango baketasa kedipü merisaba? 
ROM.8.25	Vele mhace u ngokemo meri ba süze süsa u sügüsühe de süo fübatayo. 
ROM.8.26	Sübide Rüpü ri ukethathikolü ukhrühi bayo, kekrelamori u chokezüko ri seyomo; vele Rüpü no usülü mehimelo de upoyi kehoko ri cho bayo. 
ROM.8.27	Rüpü umelülü ukelü kedipü bashi keti phuvo seyi yo, kekrelamori pü kemelümiko la Jihova kelülü mehimelo bayo. 
ROM.8.28	Usekeba Jihova kekhrümiko mhakehopü thizori mhakevela thiyo, pümedo thi ketola cükeyiko. 
ROM.8.29	Kekrelamori pü mejü sekeba bide uko khi pülünu thisü Nuo hü bide, püpo sazüjürako dolü nurao thi. 
ROM.8.30	Süpiri pülünu thi kesüko süko cüriyi, cükeyiko süko thi kemeziriyi, m thikemezi keyiko thipü zapozale ri thisü.
ROM.8.31	Süsa uko kedipü hikola pota? Mhace Jihova ukola tisa, sopüno uko (ngomu) metsuyi veta? 
ROM.8.32	Pünu zori kela vamozode uko metüla pü püprasü, pü mhakekre kehopü ri kha utsü sü motome? 
ROM.8.33	Sopüno Jihova kedaketako mejo ketoba? Jihova tho thi kematho süte. 
ROM.8.34	Sopü mi mejo ta? Khrista süla satade rhüla süte, Püvo Jihova zaco bate; ukola pü mezhemelo sü bayo. 
ROM.8.35	Sopü uthikhoyi veta Khrista kekhrülü? Kemezhe ketilü, lüzhelü, methimeni tilü mori kemekrelü, füne kedilü (mechü), kempelü, zecholü hibitilü ta tome? 
ROM.8.36	Hizi thometa, nlano tüsonha ha dokhri sütayo, uko khi tenyü tekopübi kedokhrilü. 
ROM.8.37	Simo, hiko metülü pü kekhrüla ukukeyisari kulayi yo. 
ROM.8.38	Kekrelamori I lükeyi kesasheri, mori kerhü sheri, tüyo choyimi sheri, mori thezhoko sheri, mori kekuko sheri, mori tsükehü mori hisa vori ketoko sheri. 
ROM.8.39	Mori kerekrü sheri, mori kerelü sheri, mori khonu kehopü sheri, Jihova kekhrülü uthikho vaho, Jisu Khrista uko Niepoo lano.
ROM.9.1	I Khrista zalü jütho poyo, I cejü mozo, akelümedo sheri süsüzo ziba m Kemesa Rüpü sheri azhopo zo. 
ROM.9.2	Kemeshi kezhopü ayota m amelülü lüzhepü ba. 
ROM.9.3	Kekrelamori a kemenyü Khrista po a khreko (asazüjürako) sülü areshu va veze, athi a za lü a cekroko. 
ROM.9.4	Somi Israelmiko ta, somi nuthonu kethi khatsü, m zapozale, m kejükho keyi, thezho kha kesü, Jihova choyi kethi, m reshüko. 
ROM.9.5	Somi uponeko, uthi uzalü Khrista hü kevori, somi metükopi thejo kepü Jihova kechothela kha kesü, Amen. 
ROM.9.6	Süsü Jihova jü mhathiyi ho ketala mo. Kekrelamori Israelmi metü Israelmi mo. 
ROM.9.7	Mori uko Abraham shuye metü pünune zomo, vele Isaac yo nshuye mehü süto. 
ROM.9.8	Püco süo, uthiumo nuneko Jihova nuneko mo, rele reshupü meta keti nuneko pü shuye. 
ROM.9.9	Kekrelamori khapü kemeta jüo, I pütü hice vorito; m Sara thepu nupü ngoyito. 
ROM.9.10	Sülebi kemo, Rebecca sheri mi püyono nu hükeyi, uko potsa Isaac yono. 
ROM.9.11	Uko mipüri menuyi kemolü, mori mhakeve sheri mori mhakesu sheri mhathopüri thisü kemolü; Jihova po kedakeyi mhathoo lamo vele cükeyi thisü ketola. 
ROM.9.12	Thenopüce pokesü, pethiopo natsio choyi thito. 
ROM.9.13	Hibide thopü meta, I Jacob ngo anü, vele I Esau ngometsü. 
ROM.9.14	Süsa uko kedipü pota? Jihova mezikemo huneme? Sizi mozo. 
ROM.9.15	Kekrelamori pü Mosesce kepo, I phimezhe süketomiyo phimezhe süto; kekhrü mhatho thisü ketomiyo kekhrü mhatho khasüto. 
ROM.9.16	Süla thümayomo thitole medo keta mori süsü huzo kevo, vele Jihova tho phikemezhe kha kesü. 
ROM.9.17	Ketholesilü Pharoahce pokesü, mhatho hila I nmehüsü, n-yono akekupü mengosü m cejümetülü azapü mesesü ketola. 
ROM.9.18	Süla pütho sopü phi mezhe süto kedayi sheri pü sümi tsü süyo, m pütho somi lü thi merü süto sheri sümi lü thi merü vayo. (Jihova lekhu m phi kemezhe). 
ROM.9.19	No ace hizi poto, Dipülü akejo ngoyi tade? Sopüno pümedo varhüyi veta? 
ROM.9.20	Vele nothümao, nosopüle Jihova züde kemeliyi veta? Thikesüo (mhathoo) püthi kesüoce no ditono athipü hihi bisüva? Sizi potome. 
ROM.9.21	Le kethio leyo pü keku ba mome? Renyopü khipü therholeri m zhoshüleri thiyiyo. 
ROM.9.22	Mhace Jihova pülekhu mengo sütori, pükeku mesesü tori; sügüsühede pütü kecho thade khapü lekhulü meka keva zhükozo. 
ROM.9.23	Pü zapozale kene khipü leko mese mengo sü ketola, mejümera kesüpü meta de ukopo zapozale thito. 
ROM.9.24	Sübi uko cüyi ketakori, Judahmi lebimo vele u Judah kemokori samo tome? 
ROM.9.25	Pü Hosealü kepobi, athüma kemoko cüpü athüma thito; I khrüyo kemoko khrü süto. 
ROM.9.26	Neko athümakomo, sizi keta sülü, neko rhüketa Jihova mako sizide potato. 
ROM.9.27	Isaiah sheri Israelmikola setayo, Israelko thono kropü tesünyo jükezholü keba bita zori mikedopü lebi meha keyi zo tato. 
ROM.9.28	Pü mhatho thitsü süto, kemezilü thi mejü vato; cejülü mhatho Niepoo thi meze sütato. 
ROM.9.29	Isaiah hijü saju poketabi, Niepoo krodeko mhace uko meha sükemo sa uko Sodom m Gomorrah bitato.
ROM.9.30	Uko süsa kedipü pota? Israel kemoko mezi kemo kemejiko kemezi meji vorita, kemelü kemeziko zo sheri mejita. 
ROM.9.31	Vele Israelmi kemezi thezho kezüko kemezi thezholü ba mote. 
ROM.9.32	Dipüla mota? Kekrelamori uko kemelü khimo ketala, vele uko mhathoko lebi lizu thezhoko thita. Phezi kemesü tsüoyo uko phe meshü ve. 
ROM.9.33	Hizi tho meta, Hihe, I Zionlü ketsüpü shümeta, süolü miko phe meshü tato, minümo kethi tsü; somi pü melüyi mo sheri thenga thi taho.
ROM.10.1	Hihe, akhreko, amelü kemenyü m Therüoce akecho Israelmiko kelayiketola. 
ROM.10.2	I lüketi uko Therüola lüni ba, vele süosü mhaselü mote. 
ROM.10.3	Kekrelamori uko Jihova kemezi semote, side ukotho uko kemezi phu tate, uko khapü Jihova kematholü sü yomo. 
ROM.10.4	Kekrelamori Khrista sü kemelümi metükola thezho kemezi thülao zo.
ROM.10.5	Moses thezho kemezi thosüzo, somi thezho süko thi mzüyi sheri rhüyi zoto. 
ROM.10.6	Vele kemezi kemelüyo kevori, nmelülü hizi lüta yomo, “Sopü tüyo kirita? Püco, sopü Khrista zü kiri ta? 
ROM.10.7	Mori, sopüpo mezalü kita (kesami rüna)? Püco, sopüpo Khrista kesalü zü prari ta? 
ROM.10.8	Vele süsü dipü poba? Jüosü nmenobazo ntalü m nmelülü. Jü süo ha nece po ketao zo. 
ROM.10.9	No mhace ntapü Jisu Niepoo zo ti phrayi süze, nemelü pü kesalü Jihova püphü merhü yitazo ti melüyi süze, ne kelakeyi ngo yito. 
ROM.10.10	Kekrelamori thüma umelüpü kematho melüyi tisa püthi kemezi yiyo, pütapü phra keyi la kelayiyo. 
ROM.10.11	Kekrelamori ketholesi poti, kehopüri pumelü keyimi thenga thitaho. 
ROM.10.12	Judahmi m Greekmi nidolü kekreho tila, Niepo püzo siti pücükeyiko metüla baphi. 
ROM.10.13	Kekrelamori kehopüri Niepoo za cükeyi khü kelayi zoto. 
ROM.10.14	Kedipü bide pü melü kemoko pücü yita? M kedipü bide püfüse kemoko pü melüyi ta? M kedipü bide kemetha dize uko reni yita? 
ROM.10.15	M kedipü bide uko ketsüsü moze vopota? Hizi thometa, Kezükeve jüyi kepoko phezi dithedüri züveshi, jüyikeve kethi kenüjüko pü kevoriko phe didü züve shi! 
ROM.10.16	Vele Israel uko metüko jüyikeve züyi mote. Kekrelamori Isaiah ri hizi popü meta, Niepoo, sopü ha jüpo kesüko melü yita? 
ROM.10.17	Süla kerenilü kemelü voriyo, Jihova jüko reni keyilü. 
ROM.10.18	Vele akepo, uko semo zome? Setüzo, uko füphra cejü metülü vote; uko jüko cejü vala ketsolü vote. 
ROM.10.19	Vele akepo, Thürace Moses poti, thüma kemo kropü püsü nekopo nekoro kene thi süto, mhasekemo kenyo shuyepü khipü neko lüda thizo süto. 
ROM.10.20	Vele Isaiah thepu shude poti, aphuta kemo kropüpo angoyi, akhipü aketsota kemoko mese mengosü. 
ROM.10.21	Vele pü Israelmice poti, Tüsozho metü I abo chopü jüzü kemo ulü ketako umezi kephuko tsü thazo.”
ROM.11.1	I ketso kesüpü, Jihova püthümako khavame? Simozo, Kekrelamori I sheri Israelmipüzo, Abraham yemi, Benjamin shuye. 
ROM.11.2	Jihova mejü se keta bi pü thümako khava mozo, Jihova Israelmi metsu ketala pü uko sülü pü mezhe melo keti neko semome? 
ROM.11.3	Niepoo püneko nsaju kepoko dokhri tele, nreshüba kori jümüve; n alebi meha keyi zote: uko akerhüro phu tate. 
ROM.11.4	Vele Jihova kedithi püjü kelasüta? I minye thüna meshopü aza thimba, thüma süko nekütsü Baal marhe reshü kemoko. 
ROM.11.5	Sübide tsühi sheri ngokemezhelü thüma kropü mehakhi tazo. 
ROM.11.6	M mhace süosü ngo kemezhe lize mhathokola mozo, sizikemosa ngokemezhe süpü ngokemezhe thimo tate. 
ROM.11.7	Süsa dipüta? Israelmi phu ketao ngoyi mote, Kedakeyi sü ngoyi, vele kekreko uko mhücete. 
ROM.11.8	Hizide thopü meta, Jihova uko khapü kezürüpü lü süve, umhüpü ngo kemo, uko nipü seyi keho; tha ketso sitate. 
ROM.11.9	David sheri poti, uko ketiba (miz) po uketüba umakeyi shepü thi tate, uphe kemeshü tsü m umethi meni keti thi tate. 
ROM.11.10	Uko mhü thi mezü vate, side ukopo mhango hitate; uko chepokechothe neküsü tate. 
ROM.11.11	Süsa akepo, ukophe mesü vame de retu tateme? Mole, vele uko phe kemesü yola Judah kemokopo kelakeyi ngoyi ketola zo, de ukopo uroku ketola. 
ROM.11.12	Tsühi mhace, uko retu ketala cejüo cene thita lize, uko mekre ketala cejüo mhane ta zize: ukomedochusü ketasa dithedüri uko ve tata? 
ROM.11.13	Tsühi Judah kemokola I jüpoba, I Judah kemola apostlemi ketibi, I amhathopü po kemele süto. 
ROM.11.14	Mhace I athümako lü thipü uro kene thisü lize uko humi kelayi ri sehomo tila. 
ROM.11.15	Kekrelamori mhace uko kha kegü kesülü cejüo züde kezüveyi, kedipü ngoyita size, kelakeyi ngoyi toshe. 
ROM.11.16	Kekrelamori püsi keraü mesa lize püchu metü mesa zoto, püme mesa ketisa pücori mesa zoto. 
ROM.11.17	Mhace pücohu jüchu kesülü neko olivebo kethomozori püsü kokema keyizo, sizi keyi züde neko pümeyo m püboyo keta ujü keveko tüpü keza tiyo. 
ROM.11.18	Neko pücoko metsu kemeha morive. Vele ne kemehayo tisa no pümelü bamo vele püboyo ba tizo. 
ROM.11.19	Püco jüchu süde apüsü süyo kemayite side no poba yive. 
ROM.11.20	Izo ketho, uko melü kemola jüchu ve; kemelüla no tha kebazo: süla no nlünveta mori ve vele meprüsa yite. 
ROM.11.21	Kekrelamori Jihova püco kethoo zori jüchuva khrü moze menuyi kemosa nkelakre mode sübi tari seho. 
ROM.11.22	Seyite, Jihova keveko m pükerüko; retu ketakoyo pü kerü: pü keveko kha neyo sü, mhace nekevelü tayi süze; molize pü neko zathü vato. 
ROM.11.23	Vele melü kemo Israelmiko tsüzori melürü tazo sheri uko khipü kemala süto, Jihova kema ketisü thiyi vezo eru. 
ROM.11.24	Kekrelamori mhace neko Olive bo kethomo zori neko dathüpüvo Olive bo keveyo kemayi ta süze, süculü keta olive bo ketho püvo olive boyo kema süketo süo thiku motame?
ROM.11.25	Kekrelamori azüneko I nekopo kemere kethiko semo ba nyümo, kekrelamori neko netho nekelülü batari semo; Israelmi hupo thelü kerülü baketa Israel kemokopo vori tsoyi kemothe. 
ROM.11.26	Süla Israelmi metüko kelayi zoto, Hibiketi thopü meta; Zionlü Süphra keyipü vorito: side Jacob yo mhatho keshüko khi vato. 
ROM.11.27	Hihi ajütsüjükhozo ukoyo kephomako khiva keto. 
ROM.11.28	Jüyikeveco tisa, nekola ukopo ngomu thite; vele kedakeyico tisa ukopoko la nukhrünuko zo. 
ROM.11.29	Khapü tsükesü m Jihova uko cükeyico lizo kede keva thitaho. 
ROM.11.30	Kekrelamori hijütho neko Jihova kemelü mimo sir itsühi neko ngokemezhe ngoyi uko melü kemola. 
ROM.11.31	Süla tsüri uko jüzülü vori kemola neko ngokemezhe ngoyi tibi uko sheri ngokemezhe pü tsü süto. 
ROM.11.32	Kekrelamori Jihova jüzükemo khi metüko ketsübi phikemezhe sheri pü metüko tsü zoto.
ROM.11.33	He-i, Jihova thelü mhase m kengo mhase kemesü kerelü didüpüri neshi pü shecoko phutso keyidi, püchoko phu keyimozo. 
ROM.11.34	Kekrelamori sopüno Niepoo lüdoko seyi veta? Mori sopüno pü tarhoyi veta? 
ROM.11.35	Mori sopüno mhakha pütsü merasüde süsa pücelü mhango sala keyiba? 
ROM.11.36	Kekrelamori mhametüko pücelü, püyo m pula zo, püpo zapozale kethio thiyite. Amen.
ROM.12.1	Süla akhrüko, Jihova phikemezhe zalü nekoce choyo; nethi nepho khapü merhü rütho, kemesa, Therüopo yikeshü kethi, süosü neyitholü rüpü kereshü thite. 
ROM.12.2	Cejülü zhorüleko züta hite, sitimole nekehü redepü nelüri kesa salayite; vekethoti mipo nengote: yikeshükethi, m vetsüketi Jihova medo bide. 
ROM.12.3	Kekrelamori ngokemezhe kha aketsübi I nekoce kepo kehopüri ulüpü utho uce rekrüku ta hite, vele mhalü metsü Jihova kemelü medepü kha kesü dü. 
ROM.12.4	Kekrelamori umoyo zatho kekreti kekro kebabi, zatho metü mhatho kemha phrümo. 
ROM.12.5	Sübi uko metü Khristayo zatho kekroba, zathopüpü ti themopüyo ba. 
ROM.12.6	Ngokemezhelü mhaphrü kekre keti kha uko tsüsü, saju kepo sheri ukemelü didüpü ba sheri südü poyi khe. 
ROM.12.7	Mori yitho kethi sheri, kemetha kethilü mimetha ti sheri. 
ROM.12.8	Mori ketarholü mitarhoti sheri, kha miketsülü püpo jükemelulü khasüte; pü mikekha ketimipo menu keti, miphimezhe ketipo unüsayi de kha kesü.
ROM.12.9	Kekhrüpo kethüra kemo, kesu keretsü, mhakeve chotsükeyi. 
ROM.12.10	Sazüjüra hunehu kekhrü khi hunehu khrüyite, hunehu rho kekayite. 
ROM.12.11	Nelü thathi tahi, rüpülü lümü thinyü hühü bayi; Niepoo choyi thiba zote. 
ROM.12.12	Kemerilü rechü bazote, kemezhe zori sügüsühe bazoyi; kecho thimetü vahi. 
ROM.12.13	Mhakhapü kemesako khimo kesüko tsüba zoyi, mi meso ba zote. 
ROM.12.14	Jopü nekemeshuko tsüte, reliphri tsüte, reshuhi. 
ROM.12.15	Somi rechü tasheli sümüzü rechüte, somi krata sheri sümizüde krayite. 
ROM.12.16	Hunehu züde lüdo kerhüyite, ulü rekrü tahi de mizü kemhayite; renuki ketsakhumi zü hüyite. Nthonlü nve tahi. 
ROM.12.17	Mhakesu khi mhakesu khüpo thihi, mimhüjülü mhakeve thipü mi mengo süte. 
ROM.12.18	Mhace thiyi ve toze no thüma metü zü kezüve hüte. 
ROM.12.19	Akhrüko, nekhüpo thihi zote; vele khapü Jihova meri süte: kekrelamori thopü metati, “Khüpo sü azhü, I shusüto,” Niepoo side poyo. 
ROM.12.20	Siti moli, mhace nengomumi khü meri talize mhapü püpo tiyite, theri ta süze jüpü pü mekra süte; süsü no keto meyikrapü hipü püpiyo kesü bi zoto. 
ROM.12.21	Mhakesupo nce kuketamoli, mhakeve po mhakesukopi kuyi moze su.
ROM.13.1	Thüma metüpo kekuko khrikhro ta yi khe, Jihova zo kemosa keku bamo; Kekusü Jihova kha kesüzo. 
ROM.13.2	Kehopüri keku zükemumi sü Jihova kha kesüo metsuyo; zükemumi sü kemejo mesüyito. 
ROM.13.3	Kekrelamori mikekha ketisü mhakeve kethimi la kethi kedü ti zhümo, vele kesu kethi milazo. Süla no kekusü mpe mome? Size mhakeve thiyi te süsa n mejo taho. 
ROM.13.4	Kekrelamori keku kekhimi sü Jihova choyi kethimi zo mhakeve thi ketola. Vele no mhakesu thi ketosa nla kempe püte, zechosü kemethu püla khi yomo; vele Jihova choyi thide kesumi yo pü lekhu khasü ketola. 
ROM.13.5	Süla no lekhu khro keta lebi kemo nmelülü pütü kethi lari pükhro ta yite. 
ROM.13.6	Kekrelamori nepüco hilari khazhonu khrüyo, uko Jihova choyimi zo; süla uko mhatho hihi thiyo. 
ROM.13.7	Tsükezüo khatsü zote, khazhonu tsüti mesüko khatsü süte; mhanyo khi keyiko püma shuyo tiko shusü tsüte: mpe kezüko mpe te, therho tsükezüko khatsüte. 
ROM.13.8	Mipü pori pü hite, vele hunehu khrüsa yite; mikhrü ketimisü thezhoo thitsü süyo. 
ROM.13.9	Süla ne kekhrükezü hi, No mi dokhri hi, No rego shü, No cejü nri ti zhopo thisu, No mha meho menyü su, zümoze kesu jükhakesü kekreko ceri thomejüku kesü nsüzanumi khrüpü ntho nkekhrübiyite. 
ROM.13.10	Kekhrü süzanumi nümo thi yomo, süla kekhrü no thezho thitsü süyo.
ROM.13.11	Hipi sheri neko pütü seba, tsühi zükebalü cokeyi tüte; kekrelamori umelükeyi tüceri tsühi kelakeyi menokute. 
ROM.13.12	Tüzüzhoko vote, tüso menote; süla kezülü mhathoko khavade kevelü rineko süyi khe. 
ROM.13.13	Kejütholü tayi khe, tüso ketabi, zokra kemezüthide mha kebüta hili; utho umedothide nyonyü m ti kramezüpü ta hiri, müzü kezhenyüsa m mhameho ta hiri. 
ROM.13.14	Vele Jisu Khrista khi bemene yite, uthi upho nüthi ketola mhapüri thihi; sükola kemenyüko lü bahi.
ROM.14.1	Somi kemelülü thathi ta sheri sümi züyite, vele ne setükemola kemeli tiko thi bahi. 
ROM.14.2	Mipüno mhametü tizori ve sibato, kekremipü ga lebi titsü zori semo. 
ROM.14.3	Mhati kebao po tikemo-o the (retsü) tahite, ti kemoo pori ketio thita hite; kekrelamori Jihova püzüyi ketala. 
ROM.14.4	No sopü lezide mithekümi mejo ba? Pü nepo-o tho thayi sheri mode tatsü ta to sheri pezoto, Uko thayi zoto ketho Kekrelamori Jihova uko thi methayi vetila. 
ROM.14.5	Mipüno tüsozhopü lümekre ba yive, kekremipü tüsometü kemhakebi zori bato; Thüma kehopüpori umelülü mhalü metsüyite. 
ROM.14.6	Pü tüsozho rho kebao Niepoo la rhoba, sübi tüsozho rho kemoo Niepoo la tüsozho rhomo ba. Ketio Niepoola tiba, tikemo-o Niepoo la timoba; Jihova kemeza pote. 
ROM.14.7	Kekrelamori uhükeba utho ula hübamo, mipüri pütho pula sari yomo. 
ROM.14.8	Uhükeba sheri Niepoo la hübayo, usata sheri Niepoo la sa tayo; süla urhüba sheri mori sata to sheri Niepoo zhüzo. 
ROM.14.9	Mhaco hihila Khrista sasü m rhüla süte, sizi keyila pü kesami m kerhümi kenani la Niepo thi ketola. 
ROM.14.10	Vele no kedipüla nsazüo mori nlipü mejoya? Ditono nsazüo mori nlipü retsüya? Kekrelamori uko metü Jihova mhüjülü uko jünyo keti phrüzo ketola. 
ROM.14.11	Thopümetati hibi, Niepoo poyo, I rhüketabi thüma metü a mhüjülü khütü phrü zoto; uko meyipü Jihova phra phrü zoto. 
ROM.14.12	Süla uko kehopüri Therüoce ukoju keha phrü zoto.
ROM.14.13	Uko süla hunehu lümejo sahi takhe, siti moli thephe kemesü kha usazü jüra mori ulipüne phe kemesü thide upo retuta keve thi molekhe. 
ROM.14.14	I Niepo Jisu la melü m sekeba, mhapüyori mesa kemo bamo, vele somi pütho lüde mesa kemo thi taze pula mesa mote. 
ROM.14.15	Mhace nketila nsazüo mori nlipü nümo thi taze no kekhrülü hüta mote, nketila püpo mhalü tahite, Khrista pulari sasü ketabi. 
ROM.14.16	Süla nkeve pomeshü mo ketola. 
ROM.14.17	Kekrelamori Jihova kede kethisü keti kekra zomo, vele kemezi m kezükeve, m Kemesa Rüpü lü unü keyi. 
ROM.14.18	Kekrelamori mha hizi keyi sü Khrista yitho kethi Ther-o po ukhi keyi m thüma nü thi keyi zo. 
ROM.14.19	Uko süla kezükeve mhathoko huzo yikhe, mha sizi keyilü hunehu thi mve yiyo tila. 
ROM.14.20	Themusü Jihova mhatho jü medi zo vamo. Mhametüko mesazo, vele sopüno lümesude ti sheri pula sü thi merho süyo. 
ROM.14.21	Themu tikemo m hezo kra kemo ve, mori mhakehopü sheri nsazüjüra m nlipü neko thimeshü, nümo thi, m thikethathi lize. 
ROM.14.22	No kemelü bame? Jihova mhüjülü khiyi te. Thüma kehopüri thitole lükeyilü pütho pülü mejo kemoo kenütho. 
ROM.14.23	Pü melütü mode ti süze pütho pü mejove, kekrelamori pü kemelü süde timo ketala; mhakehopülü sheri kemelü kedira kephoma zo.
ROM.15.1	Ukekumiko kethathiko khrühi timesü, utho unü umedo thita mode. 
ROM.15.2	Thüma kehopüri usüzanumi nüthi de hunehu thi nveyi khe. 
ROM.15.3	Kekrelamori Khrista zori pütho pünü thita mo, vele süo thopü metati, mikemeshu pü uko zhoshüthi kesüko ayo kurite. 
ROM.15.4	Hijü thopü metatiko ukopo seyi ketola thopü meta, uko sügüsühe m hunehu thi kethepu de ketholesiyo ukemeri ba ketola. 
ROM.15.5	Tsüo Jihova sügüsühe keti m thokemelu kha netsü kesü nekopo Khrista zhorele bide hunehu zü kelürhü bayite. 
ROM.15.6	Sizi neko kelürhü füpü thide Therüopo zapozale thiyite, uko Niepoo Jisu Khrista Po. 
ROM.15.7	Sizide neko hunehu züyite, Khrista ri uko züpü Jihova zapo zalelü kesübi.
ROM.15.8	Tsü akepo, Kekrelamori Khrista ri yikerülü thekümi thi hijü Jihova reshupü utsüpumi tsü kemetako thitsü sü ketola. 
ROM.15.9	Sizi keyilü Judahmi kemokopori phikemezhe ngoyi de Therüopo zapozale thiyi ketola, hizi thopü meta, I hila nzapü Judahmi kemoko ce posüto, n zapü chele süto. 
ROM.15.10	Posa kesü, Niepoo chuyite püthümakozüde, ne Judahmi kemoko. 
ROM.15.11	Süsari Niepoo chuyite, ne Judahmi kemoko püpo meto süte, nethüma metüko. 
ROM.15.12	Isaiah ri pokesü, Jesse meyo kevoripü Judah kemoko kekhato, Judahmi kemoko pümelüto. 
ROM.15.13	Tsüo kemeri kha uketsü Jihova celü kemelüla kenü m kezükeve po neko lü ba thishü thi bayite, side kemeri neshu, Kemesa Rüpü kekulü.
ROM.15.14	I nekoyo athepu bate, azüko, nekoyo keve nephi bate, ngokeyimhaseri seshu bate, hunehu tahi tarhoyi rivebate. 
ROM.15.15	Sizizo sheri akhrüko, thepu zode neko mesela kesü copü Jihova ngokemezhe kha aketsüla. 
ROM.15.16	Apo Judahmi kemokola Jihova choyi thi jüyikeve kepo thevomipü thide Judahmi kemoko po züyi keve, Kemesa Rüpü thi kemesa kesübi. 
ROM.15.17	Jisu Khrista zalü, I Jihova la amhathopü kemeha zori pücoba. 
ROM.15.18	Kekrelamori Khrista kha atsü kemoko mhapüri po keto athepu bamo, Judahmi kemokopo jüzülü bayi ketola jülü m mhatho lüri. 
ROM.15.19	Kemesa Rüpü kekulü zasiko m ungo mhathoko thikesü, Jerusalem lüsheri, pükhüko Illyricum lüsheri, I Khrista jüyikeve poshu süte. 
ROM.15.20	I Jüyikeve po ketola ahe thi züzo, thethi dipüce Khrista zapo mesemo balusheri; Kekrelamori I tavo mikekremi shüdüyo mhathi batari sehomo. 
ROM.15.21	Hibide thopümezü, Püposü kemora ukopo ngoto; seyokemora ukopo seyito.
ROM.15.22	Kekrelamori mhahizi tila apo nekoce vori mode achokha tate. 
ROM.15.23	Vele tsüo, hico ala mhatho baphi mote, I hijü tütse kekro menyü ketabi nekoce vori nyü bate. 
ROM.15.24	I Spainlü kevo züde nekoce vorito, arevü cholü tavoride neko zükesü keto melüba de nekopo aketsü kesüri thito; vapü neko züde pütü donepü anü keyibi. 
ROM.15.25	Vele tsüzova I ta Jerusalem lü vode kemesakoce choyi thisüto. 
ROM.15.26	Kekrelamori Macedonia m Achaia lü kebako mhahu khapü Jerusalem lü kemesako kedi vaphi sünyü de kekhrüsü ketala. 
ROM.15.27	Uko mhatho hithinyüde thisüte, süla uko popü shusü. Kekrelamori Judahmi kemoko rüpülü ceneyo zhürhü thi ketabi, themoyo mhatho sheri uko thipü süko tsüsüte. 
ROM.15.28	I mhatho hiko thitso kevasa, mhapü ketakokhi uko tsü kevasalü; I ta Spain lü kevo cholü neko züde kesüto. 
ROM.15.29	I melütü keba, nekoce kevorice Khrista Jüyikeve thejo khapü neko tsü thishuthi süto. 
ROM.15.30	Azüneko, I nekoce kecho, Niepo Jisu Khrista zalano, m Kemesa Rüpü kekhrülü, neko azüde Therüoce ala cho ba zote. 
ROM.15.31	Judealü melükemoko celü akelayi ketola, m Jerusalem lü kemesako amhatho hi uko nüde khiyi ketola. 
ROM.15.32	Sizide apo Jihova medolü anüde nekoce vori ketola, neko pori nenü salayi keto. 
ROM.15.33	Tsühi Jihova celü thelü kemenü po neko metü züba yite. Amen.
ROM.16.1	I uko lipü-o Phoebe ketsüpü nekoce süzüho, pü Cenchrea kehucelü yitho kethi püpü. 
ROM.16.2	Niepoo zalü pü züyite, kemesako meso keyi bide, pü mhatho dipülü neko kekhrühi sü moze shüba sheli pü khrühi süte; pü thüma kekro kekhrühi khimo keshülü khrühi bayo: sübi a yo sheri sizi ba yo tila. 
ROM.16.3	Priscilla m Aquila ni kelu süte, uni akekhrühimi Jisu Khrista zalü. 
ROM.16.4	Alano uni kehüri (univo) kha süzo, Uni lebi kemeza zomori Judahmi kemo kehuce kolü kebako metüla. 
ROM.16.5	Sübi unicelü kehu sheri kelu süte. Akekhrü-o Epaenatus kelu süte, Achaia lü püse kerao Khrista ceco. 
ROM.16.6	Mary rho süte, pü ukola mhatho thi shu kesüla. 
ROM.16.7	Andronicus m Junia ni kelu süte, ashuyemi, m azüde thejü kethini, apostlemi dolü seta moze keshüni, uni amhüjü Khrista se ta ketani. 
ROM.16.8	Amplias kelü süte Niepoo zalü akhrüo. 
ROM.16.9	Urbane, Khrista zalü hako kekhrühio, m Stachys akekhrü-o kelü süte. 
ROM.16.10	Apelles Khrista nü medo-o kelü süte, Aristobulus cekrolü kebako kelü süte. 
ROM.16.11	Herodion ashuyemi, kelü süte, Narcissus cekro kebako Niepoo melü ketako kelü süte. 
ROM.16.12	Tryphena m Tryphosa Niepoola mhathi kebani kelü süte. Persis Niepoola mhathi shu kesüo kelu süte. 
ROM.16.13	Rufus Niepoo keda keyio m püzupü azurizo kelü süte. 
ROM.16.14	Asyncritus, Phlegon, Hermas, Patrobas, Hermes, usazüjüra m lipüneko sülü cekroko kelü süte. 
ROM.16.15	Philologus, Julia, Nereus, pülipü, m Olympas, m kemesako metü süko zükebako kelü süte. 
ROM.16.16	Kemesami kemeboti khi hunehu kelü süte. Khrista kehuko neko kelü süho. 
ROM.16.17	Tsüo azüneko, I nekoce choyo, kedipüla neko thezho seyi ketako varhü m keza kekre ti prarita yosheri süko seyite; m süko thera yite. 
ROM.16.18	Kekrelamori süko Niepoo Jisu Khrista choyi thi mori utho uva yitho thita yo, uko jükeve m kemenü jüpode thüma kemoko shu ketse tayo. 
ROM.16.19	Kekrelamori neko jüzü kethi chozu metü seba, süla I anü tayo nekola; sizosheri I nekopo kevelü tsü mhase tanyü: vele mhakesukolü nejomo yite. 
ROM.16.20	Jihova kezükevelü Satanpü nephekhro kedü vato mecho mode. Uko Niepoo Jisu Khrista ngokemezhepo neko züba yite. Amen. 
ROM.16.21	Timothy, mhatholü abesüo, süsa Lucius m Jason, Sosipater, ashuyeko neko kelü süho. 
ROM.16.22	I Tertius, lesi hio kethoo Niepoo zalü neko kelü süho. 
ROM.16.23	Gaius aso-o, m kehu metü neko kelü süho. Erastus nadelü presa kesüo neko kelü süho, m Quartus usazüo sheri. 
ROM.16.24	Jisu Khrista uko Niepoo kekhrüpo neko metü züba yite.
ROM.16.25	Tsüo Jisu Khrista Jüyikeve I po ketao lü Jihova tho neko thi kemetü yito hala püpra ketekhri kethi mese mengo kesü yono, cejü thiyi culü kevapü ketako. 
ROM.16.26	Vele tsüno süko mese süte, m sajukeseko popü kemetako süculü keta Jihova kha kesüjüko; shuye metüpo kemelülü jüzü thi keyi. 
ROM.16.27	Pülebi mhakese Jihova po zapozale thiyi te Jisu Khrista yono kechothe. Amen.
1CO.1.1	Paul cüpü Jisu Khrista sajimi (apostle) Jihova medolü, mu Sosthenes uko züo. 
1CO.1.2	Corinth lü Jihova kehuko cekesü, Khrista Jisu yo thi kemesa keyiko mu cükeyiko, mu kekreko sheri kesa Jisu Khrista za lü cükeyiko, uko Niepoo mu hako sheri sa. 
1CO.1.3	Phikemezhe mu kezükeve Jihova uko po mu Niepo Jisu Khrista celü kevori po neko züba yite. 
1CO.1.4	I pütü metülü kethezü khapü Jihova tsüsü bayo, kekrelamori Jihova ngokemezhe khapü neko tsüsü ketala Jisu Khrista zalü. 
1CO.1.5	Kekrelamori mhakeho pülü sheri neko püyo nethi mene süte, ne jüpolü mu mhaselü metülü. 
1CO.1.6	Neko dolü Khrista zhopo thi kemetü süte, 
1CO.1.7	Süla neko Rüpü mhaphrüko tsakhu mo te, uko Niepoo Jisu Khrista mengo sü keto fü keba bi. 
1CO.1.8	Pü sheri thela ketso neko thi kemetü vo zoto, side nekopo thece kedi thivo Niepo Jisu Khrista tüsozho ketso bayi keto la. 
1CO.1.9	Jihova sü jüthozo, pula neko cüpü Nuo krotholü süyi, Jisu Khrista uko niepoo. 
1CO.1.10	Tsühi, I nekoce melo süyo, sazü jürako mu lipü neko, Niepo Jisu Khrista yolü püthi ketako, neko dolü kezü püthi lükerhü ti
1CO.1.11	Kekrelamori Chloe thümako tavori ace mhapoti, kemeliti neko dolü baketa, asazüko mu alipü neko. 
1CO.1.12	Akepoco, neko mipüpü ti, I Apollo ceco, mori I Paul ceco, mori I Cephas ceco, mori I Khrista ceco. 
1CO.1.13	Khrista kezaphro vateme? Paul nekola cross yo sa süme? Mori Paul neko khapü jülopü süme? 
1CO.1.14	I Niepoo meza ba I neko mipüri kha jülo mpü sümo Crispus mu Gaius nilebi sasü. 
1CO.1.15	Molize neko azalü jülopü tele zita ketola, 
1CO.1.16	Süsa sheri I jülo khapü Stephanas cekroko tsüsü, süpi kezü I jülo khakesü semo I jülo khasasü me mo sheri. 
1CO.1.17	Kekrelamori Khrista apo jülo khasü ketola aketsü sümo, vele jüyikeve po ketola zo, mhapokese mhase fümo, siziti Khrista cross keku thimedi kevapü.
1CO.1.18	Kekrelamori cross jüyikevesü kata ketoko la kenyo jüzo, vele uko kelayi ketako la Jihova keku lü. 
1CO.1.19	Süo ju hiziti thopü meta, “I mhakeseko mhase thimedi vato,” mu mhakeve kesu lü keseko thi kethathi süto 
1CO.1.20	Mhakeseko mhase dipüce vota? Lesi keseko dipüce tata? Tsükehülü thezho khipü kemeli ketako dipüce vota? Jihova mhase kemoko thipü cejülü mhakeseko thisü ta mome? 
1CO.1.21	Kekrelamori Jihova mhaselü, cejüopo Jihova seyi mote uko mhaselü, Jihova kelülü, uko mhasekemo zhopo lü somi melüyi sheri sükopo kelakeyi ngoyi ketala. 
1CO.1.22	Kekrelamori Jew miko sazi menyü yo, Greek miko mhase jü phu yo. 
1CO.1.23	Vele uko Khrista pü cross yo gu keva zhopo kethi Jew miko la uphe kemesü püzo, mu Jew kemoko la kenyo jü. 
1CO.1.24	Vele cüyi ketako, Jew miko sheri mu Greek miko sheri kenani Khrista hi Jihova kekuo zo, mu Jihova mhaselü jü. 
1CO.1.25	Kekrelamori Jihova kenyo zori thüma mhase ce veku, mu Jihova kemeza (kethathi) zori thüma keku ce kuku. 
1CO.1.26	Nekecü lü süte, asazüjürako mu alipü neko, neko thüma zhorele lü mhakese phimi zomo, kekumi zo rimo, cekro kerekrülü menu keyimi ri zomo. 
1CO.1.27	Vele Jihova kerenuko kedapü kerekrüko nga thi süte, mhase kemoko kedapü mhakeseko po thenga thiyi, kukemoko kedapü kekuko po thenga thiva. 
1CO.1.28	Jihova cejülü kerenuko mu khakevako keda yite, mhapüri kemoko khipü mhapüri thi süte. 
1CO.1.29	Süla mipüpori Jihova mhüjülü kemeko kemeha ta mo ketola, 
1CO.1.30	Pü nekola kerhü boo (bodü) (jüri) zo, Khrista Jisu yo, kemezi, thi kemesa keyi, mu rhakeyi. 
1CO.1.31	Süsüla thopü kemeta, “sopü kemeko yo sheri püpo Niepoo yo kemeko yite.”
1CO.2.1	I Ta nekoce kevorice, asazüjürako, mu alipü neko, I ketekhri kethi zhopo kethi mhase fülü po vorimo. 
1CO.2.2	Kekrelamori I mhakekrepüri setoli lüpü tamo Jisu Khrista lebi zo, mu pü cross sü 
1CO.2.3	I ta nekoce kevorice thathi mu meche de vori, pü reshü zode vori. 
1CO.2.4	Ajüpoko makro thechu mu mhase fü lümo, vele Rüpü thakalü mu pü kekulü. 
1CO.2.5	Süla neko kemelü po thüma mhaselü mori Jihova kekulü bayi ketola. 
1CO.2.6	Vele hako ketsü jü poyo vetsütso tiko dolü, vele cejülü ketsü jümo mori küzhomiko jü mo. Süko kemethu thita yo. 
1CO.2.7	Vele hako Jihova mhase khipoyo ketekhri tiko, mhase kevapü ketako, Jihova cejü bodü mhüjü khapü hako zapozale thi ketola. 
1CO.2.8	Süo cejülü kezho miko setamo, uko setayo lize uko zapozale Niepoo khipü cross (nphemedü süyo) gu valho. 
1CO.2.9	Vele thopü kemeta umhüpü ngo kemo, mori uni khipü reni kemomori thüma melülü lü kemo Jihova kesüpü metate pü khrüyo kezhoko la. 
1CO.2.10	Vele Jihova süko kehapü hako meka süte pü Rüpü lüno, kekrelamori Rüpü mhametüko phu tayo, ile, Jihova zhü kerelüko. 
1CO.2.11	Kekrelamori thüma sopü thüma zhüko zori sebata, thüma rüpü kesezo kemosa? Thürüo zhüko sü thüma püri semo, vele Jihova Rüpü süko se. 
1CO.2.12	Tsüdo ngokeyi uko cejülü rüpü mo, vele Jihova Rüpü, ukopo uma thi mode Jihova khakesü mhako seyi ketola. 
1CO.2.13	Hako poketako thüma mhase pü metha keta jüko mo, vele Kemesa Rüpü metha ketako, rüpülü mhathoko khipü rüpülü zhüko zü kemede. 
1CO.2.14	Vele uthiupho kepü thüma Jihova Rüpü zhüko seyi yomo, süko kenyo (mhase kemo) zhüzo siyo, mori süko seri yiho, kekrelamori süko rüpülü mhakeve kesu se kekre yiyo tila. 
1CO.2.15	Vele rüpü thümako mhametü pe lü tayo, sizo sheri pütho zono mipüri mejo ta yomo. 
1CO.2.16	Kekrelamori sopü no Niepoo lüdoko sebata, side pücho thasü tome? Vele hako Khrista lüdo khipü tate.
1CO.3.1	Asazüjürako I nekoce rüpü zhüko poyi su, vele uthiumo laco, natsi miko ce kepo jü. 
1CO.3.2	I nojü khapü neko vathisü, themu khapü neko va thisümo, kekrelamori neko dolü tsüdo süko khiyiho, mori thiri yiho tila. 
1CO.3.3	Kekrelamori neko tsüri uthi upho medo kethilü bazolu, mhakemenyü kesoti ba, kelalati, süla neko uthi upho lüdolü tazo side thüma zhorele lü hübata mome? 
1CO.3.4	Neko humi poti, I Paul ceco, mu kekreo poti I Apollo ceco, hihi neko uthi upho medolü bata mome?
1CO.3.5	Paul sü sopü mu Apollo sü thüma sopü, vele uni yithomizo, uni yono neko melüyi, Niepoo khapü thüma püpü tsü kesü bi? 
1CO.3.6	I shusü, Apollo jüpü ketisü, vele Niepoo tho thekünma kesü zo. 
1CO.3.7	Süla shu kesüo zori mhapümo, mori jü khipü keti kesüo zori mhapüri zomo, vele Jihova thekü nmasü. 
1CO.3.8	Tsühi, shu kesüo mu jü chu kesüo uni mipüzo; thüma keho püsheri utho uzhokhro ngo yito, pü dipü bide mhatho thi sheri.
1CO.3.9	Kekrelamori ukometü kezü Jihova yitho mizo, neko Jihova yi kefü mizo, neko Jihova cetho mi phrüzo. 
1CO.3.10	Jihova phikemezhe khapü aketsü cekethi krüta keve mipü, I pübodü shudüsü, mu kekre miko süyo thi. Vele kehopü sheri mhalü menute, pü dipü bide mhathi yo sheri. (Bodü pü lebi) 
1CO.3.11	Kekrelamori bodü süo zo kemo sa, kekremi shudü sala yo tila, Jisu lebizo.
1CO.3.12	Tsühi, humi bodü kethi suna, raka, ketsü pümakerü, sü, mu nicu; 
1CO.3.13	Thüma kehopü sheri pü mhatho mengo sü zoto, kekrelamori tüsozhopü vori ketola; mu süo mepü thüsü peto, mu thüma kehopü mhatho sheri melü rü kesüce seyi mu ngo yito. 
1CO.3.14	Mhace mha kethi mipü ce kethi zholü thi lize, pü zhokhro ngo yito. 
1CO.3.15	Mhace pümhatho tova lize, pü ka tato; vele pütho pü kela yito, vele melü rüpü peto. 
1CO.3.16	Neko Jihova kereshüce ziti semo zome? Jihova Rüpü neko lü hütayo ziti. 
1CO.3.17	Mhace thüma humi Jihova kereshüce thi merho tayo lize, Jihova pü meka vato, Jihova reshüce mesa, neko reshüce süo zo. 
1CO.3.18	Thüma kehopü pori pütho püshu menyo va hite. Mhace thüma humi cejülü mhase mu tsü lize, püpo kenyomi thi tate, sizi lize pü mhakesemi pü thite. 
1CO.3.19	Kekrelamori cejü hilü mhase Jihova la kenyo püzo. Kekrelamori hiziti thopü meta, Pü mhakeseko dokerü khi yite. 
1CO.3.20	Mu süsa sheri Niepoo mhakeseko kelü sebate, mu süko kemethu thite. 
1CO.3.21	Süla thüma kehopüri thüma la zapozale thiba hite. Kekrelamori mha metü püzhü tila. 
1CO.3.22	Paul la sheri, mori Apollo la sheri, mori Cephas la sheri, mori cejüo la sheri, mori kerhümi la sheri, mori kesa la sheri, mori tsüdo mha kebako la sheri, mori hisa vori keto mhako la sheri, mhapüri mozo, vele püla zo. 
1CO.3.23	Neko Khrista zhü zo, mu Khrista sü Jihova zo.
1CO.4.1	Thüma kehopüpori habi de ukehülü mipo melüyi kesümi thitate, Khristaa yitho mipü tibi, Jihova mhatho sekemo ungo kethi yitholü michotha kethimipü tila. 
1CO.4.2	Sülebi mori michotha kethimi kemelü kevemi ziti mipo ngoti mesü. 
1CO.4.3	Vele ala zono neko sheco kethi sü mhakedopü zo, mori thüma kekrepo thi sheri, sizizo, I atho asheco thimo. 
1CO.4.4	Kekrelamori I athozono mhapüri sebamo, sizosheri I hice athi kematho bamozo, vele asheco-o sü Niepoo zo. 
1CO.4.5	Süla pütü mhüjü mhapüri sheco thi hite, Niepoo vori kemothe, pü kezülü resürevapü ketako metü hala sü ketola; umelülü mharhü ketako metü kehala süto: mu süce thüma kehopü sheri Jihova chuto. 
1CO.4.6	Mhahikola, azüneko, I mhakhi kedepü azalü mu Apollos zalü süvato, neko lano; side nekopo haniyo mhaseyi ketola, thüma lü kerekrüpü thopü kemeta pi sümo ketola, mu neko humi utho ulükerekrü kuta mo ketola. 
1CO.4.7	Kekrelamori sopü nthipü mice rekrüku süta? No no bakemo pü dipü la bale ziba? Tsühi no ngoyi ta lize dipüla nthi kerekrü zapozale thibata? No ngoyi kemo pübi bateme? 
1CO.4.8	Tsühi neko chupü bate, mu neko mhane bate, neko kedemi thi bate hako samode, mu akemenyü nekopo kede thita nyü kethozo, side hako sheri neko züde kedethita ketola.
1CO.4.9	Kekrelamori akelüce Jihova ha apostle miko ketsü kenutho thisü tetho ziba, dokhri va ketola ketsü kesüko; cejüo po hako pe bate, tüyo choyimi mhüjülü mu thüma mhüjülü sheri. 
1CO.4.10	Hako kenyomi thite Khrista lano, vele Khrista lano neko mhakesemi (ketsümi); ha kethathimi, neko keku miko thibate; neko therho kepümi, vele hako mipo thalice ketami thite. 
1CO.4.11	Tsü bavüdo hilü ketso hani kenani therimeri bazo mu fümene di süsa miko hani meshu mu hani keba thethiridi. 
1CO.4.12	Tsühi ketso sheri hako therimeri tazo, mu fübemene methu ketami thitazo, mu meshu, mu hakeba thethi sheri bamo. 
1CO.4.13	Mhatho thizoba, hatho habe khipü, hameshu zo sheri hako jopü sümi tsü thazo, ha methi kesüko la ha kemezhe ti püyi. 
1CO.4.14	I mhahiko thopü neko kengasü keto lamo, vele aneko nekopo nekerepü seba ketola, akekhrü miko. 
1CO.4.15	Kekrelamori nekotho Khrista yolü kemetha nye keripü batazo sheri, siri nekopo kethi thüma kekro bamo, kekrelamori I Jisu Khrista jüyikevelü neko menu kesüla 
1CO.4.16	Süla I nekoce choyo neko asakemejimi thi yite. 
1CO.4.17	Mhahiola I Timotheus ketsüpü nekoce süzüho, pü kematho anu zo Niepoo celü, pü azho areleko khipüvo neko po arekrayi ketola, Khrista yolü, I kehorapü zori kehucekolü mimetha ketako.
1CO.4.18	Tsücehi humi ukhipü kerekrü kemeko bate I nekoce tavori hoketa lüde, 
1CO.4.19	Vele I rekri vapülü nekoce vori tato, mhace Niepoo medo lize, uko kemeko jüpo keba füko seyito, vele keku kene jü. 
1CO.4.20	Kekrelamori Jihova kede kethisü jüo zomori keku lüto. 
1CO.4.21	Neko kedipü biba? I sürü khipü nekoce vori tome, mori kekhrü khipü vorita, mu rüpülü menünu tilü ta?
1CO.5.1	Mimetü kepo keba neko dolü kekhrükezü ti batele ziba, Gentile miko dolü zori theza sübiti bazoyo kemo, humi upone cemi züba keta. 
1CO.5.2	Neko kemeko ulü kerekrü bate, ulü su ulü kemezhe mori, mha sübi thita ketako neko dolü khivate. 
1CO.5.3	Kekrelamori athi apho zono neko züba mota kethozo, vele rüpülü neko zü bazo, neko mezi mu mezi kemo mese süte, I neko züba tibi, somi mhatho hibiti thiba sheri. 
1CO.5.4	Uko Niepo Jisu Khristaa zalü neko tavo kengu keyice, a rüpü uko Niepoo Jisu Khristaa kekulü neko züba. 
1CO.5.5	Thüma sümi khapü Satan belü sü vate, püthi püpho mekava ketola, side pü rüpü Niepo Jisu tüso zhonha kelayi ketola. 
1CO.5.6	Ntho nthipü zapozale thizo keba vemo, Khre kedopüla photü po khrü keta seba mo zome? 
1CO.5.7	Süla khre kevüo huphra vate, sizi lize neko khre kesa thita ketola; neko khre kevüpo neko merho va kemoko. Kekrelamori Khrista khipü ukola ta kepra nyelü rütho thi süte. 
1CO.5.8	Süla uko thenye nye tokhe, khre kevüo mori, mori hunehu meshu kemo, keretse kethi mo, vele khre khasü kemo tsükhri, kesürhü mu ketho. 
1CO.5.9	I lesithopü neko tsü kesülü nekopo kerezhü miko zü kemekro hino süzo. 
1CO.5.10	Sizizotamo, metükolü, cejülü kerezhümiko, mha kemeho miko, mizhü süketimiko, marhe kereshü miko, kekrelamori sizi talize neko cejüo khava tata moze su tato, 
1CO.5.11	Vele tsühi I lesi tho kesü, süko zü kemekro hite, mhace cüpü sazüjüra thiyi keta humi regürezhüta, mhakemeho mi thita, mori marhe reshüta, mizü kezheta, mori hezo kra mezüta, mori mizhü kesü tita, sümi züde mhati mhakra hite. 
1CO.5.12	Kekrelamori I chozu keta süko zü dipü thita? Neko ukrolü kebako sheco thi motame? 
1CO.5.13	Vele Jihova sekemoko zori sheco thi bayo, Süla neko dolü thüma kesuko khipü düvate.
1CO.6.1	Neko dolü humiyo kenyo ta lize, jünyoo khipü matho kemoko mhüjülü vo, kemesa miko mhüjülü mori. 
1CO.6.2	Kemesako cejüo jünyo keti keto neko semo zome? Mhace neko cejüo sheco thito lize neko dolü mhakenikosheco thiyi hozome? 
1CO.6.3	Uko tüyo choyi miko sheco thi keto neko seba moteme? Sizilize cejü hilü kehükola u dipü thiti mesü ba? 
1CO.6.4	Mhace neko tsüdo kehüko la sheco thi to lize kehulü keniko la mhalü ti mesü mome. 
1CO.6.5	A kepo neko la thenga. Neko dolü mhakese mipüri di teme? Mote, neko sazü jüra dolü sheco kethi bamozo teme? 
1CO.6.6	Vele njürao püsazüozüde jünyo celü vo, süo kemelümi kemopü. 
1CO.6.7	Tsüdo neko dolü kekrishu bate, neko neko hunehu züde thezho kekhi jünyo celü kenyo bate. Dipüla neko humi süo khiyi mota? Neko dipü thide kekri ketako khisü mota? 
1CO.6.8	Mote, neko kekri bate, vajo tate, süko nesazü jürako zo (uthi upho thi kemesa keyi, ukhrü kemesa keva). 
1CO.6.9	Mezi kemoko Jihova kede kalü ngoyi ho, siti neko semo zome? Mipo neko kedova hite, kerezhü miko, mori therü marhe kereshüko, mori thethenu miko, mori hüketheno ketako, mori mihino kethiko, mori thepumi züde mhakesu kethiko sheri.
1CO.6.10	Mori keregomi sheri, mhakemehoko, kemezü miko, kezhe kenyüko, mizhü süti ketako, Jihova kede kalü thiyi ho. 
1CO.6.11	Neko dolü humi süko bi tate, vele neko khrü kemesa kevakote, vele neko Niepoo Jisu zalü thi kematho kesüko, mu Kemesa Rüpü uko Rüo zalü. 
1CO.6.12	Mhametüko ala thüzho tsozo, vele thezho metü vetsomo, mha metülü ala thezho ba, vele akhipü thezho khro süho.
1CO.6.13	Ketico sü uvade lazo, mu uvade sü ketico la; vele Jihova süni kenani meka vato. Tsühi uthi upho kekhrü kezü zo keto lamote, vele Niepoo zhüte. Mu Niepoo sü uthi upho late. 
1CO.6.14	Mu Jihova Niepoo phu süte sübi uko sheri phu merhü sü tato, pü kekulü. 
1CO.6.15	Neko semome? Uthi upho sü Niepoo zapüzo. Sizisüze uthi upho khipü thethenu mipü zhü thiva tome? Shütozo. (Jihova khave). 
1CO.6.16	Dipüla neko semota? Mipü püthi püpho khipü thethenumi tsüva lize unithipü thi tato. 
1CO.6.17	Vele mipü ukhapü Niepoo tsü kevasa uni rüpü zhürhü thite. 
1CO.6.18	Keregü kerezhülü tatate, Kephoma kehopü sheri uthi upho chozu laco thi, vele keregü kerezhü thi kesüo kephoma thipü püthi püpho metsu süte.
1CO.6.19	Dipüta? Neko semo zome, nethi nepho sü Kemesa Rüpü nelü kebao reshüce? Neko lü Jihova ba mu netho nezhü moketa? 
1CO.6.20	Kekrelamori mhapü neko khriyi ketala, süla nephopü Jihova la zapozale thi süte, mu ne rüpü sheri süo sü Jihova zhüzo tila.
1CO.7.1	Hice neko lesi thopü ace kesü kola; thepu mipü thenomi yi kemo ve, 
1CO.7.2	Sisheri keregü kerezhü therüyi keto la thepumi mipü tho pücemi neta, mu thenomi sheri pü nopu nete. 
1CO.7.3	Mi nopu ne ucemi neyo thi kezüdü thipü tsüte, mu sübi micemi neri unopu neyo thi kezü dü thi tsü te. 
1CO.7.4	Mi cemi ne utho uthi upho yo pü, keku bamo; vele pü nopu zhüte; mu sübi mi nopu ne sheri püpho yo pü keku ba mote, vele pü cemizhü. 
1CO.7.5	Hunehu kemenyü thisü mota hite, mhapüce umedo kemethade bata zo kemosa, kecho kemevo kethi pü lazo kemosa; süsalü ta sala voriyi, Satan ne kethü kerü kebalü vota ne kedo taze su tila. 
1CO.7.6	Vele I hio kepo neko medo ketso lüzo, moze su sitilü mode; 
1CO.7.7	Kekrelamori thüpumi metüpo abita nyü, vele thüma püpü hi Jihova celü mhaphrü ba phrü zo, mipü püzho kre mu kekre mipü mha kekre püba. 
1CO.7.8	I süla ceyo kemoko mu samemiko ce poti, uko po abi bata lize ve zoto. 
1CO.7.9	Vele uko siziyi hota lize, uko po ceyo tate, kekrelamori ceyo keta kemenyü rüpü kebace veku tila. 
1CO.7.10	Ceyo ketako ce neko po thino kesü, I no mori Niepoo no, micemi ne po unopu necelü tata hite, 
1CO.7.11	Mhace tata lize püpo ceyo sala hite, mori püpo pü nopu zü kefüse sala yite, mu mi nopu neko sheri ucemi hu meta va hite. 
1CO.7.12	Vele mha kekreko I po süyo, Niepoo po moho, mhace usazüjürako ucemi melü kemomi ta lize, mu theno pü püzü tanyü ta lize pücemi süo hu meta va hite. 
1CO.7.13	Thenomi unopu melü kemomi pü ta lize mu thepuo pücemi zü hüta nyü tisa unipo kezü tate, thenopü po pü nopu khava hite. 
1CO.7.14	Kekrelamori melü kemo nopu-o pü cemi la pü thi kemesa yiyo tila, mu melü kemo cemi pü nopu kemelü la püthi kemesa yi ziyo; kemosa ne nuneko mesamo tato; vele tsühi uko mesa bate. 
1CO.7.15	Vele melü kemoo tata nyüta lize püpo tata te. Sazüjüra mu ulipü neko kemelü ba ketami uko phapü mezümo tila, vele Jihova uko cü mekrepü kezü keve thelü kereyi lü sü. 
1CO.7.16	Kekrelamori micemi neko neko se bame neko nopu neko kelayi keto, mori minopu neko neko cemi neko kelayi keto se bame? 
1CO.7.17	Vele Jihova mha kezapü mi püpü ti tsüsü, Niepoo uko cüpü kemeta uko sülü tayi khe, I kehu metüla a ketsüsü. 
1CO.7.18	Thüma humi yi kerülü pü cüyi lize püpo yirü kemomi thita hite, humi yi rü kemolü pücüyi lize püpo yi kerümi thita hite. 
1CO.7.19	Yirü tisü mhapü zomo, mu yi rü kemo sü sheri mhapü zomo, vele Jihova jüpo khakesüko thimu zü keyizo. 
1CO.7.20	Thüma kehopüri pücü keyilü bayi te; 
1CO.7.21	N cüpü pü thekümi thisü me? Süo no thejü thi kebace No süo lümo hite; vele ncüpü hekesümi thisü me süo khiyi te. 
1CO.7.22	Niepoo cüyi ketamiko pü thekü mithi te Niepoo he kevami, cüyi ketako hesü ve, mu Khrista thekümi thite. 
1CO.7.23	Neko mhama khipü khriyi ketako, neko thüma ceta thihi tate. 
1CO.7.24	Sazüjürako, thüma kehopüri pücüyi ketako Jihova yo thayi te. 
1CO.7.25	Reliphosako Niepoo celü jü khakesü I ngo zoyi mo, siri a tho alü kelü khasüto, mipü phikemezhe Niepoo celü ngoyi ta lize, kemelülü thayi te. 
1CO.7.26	A kelüce mha hiko tsü kehülü kemezhe keba tülü la vezoto, A kepo thüma püla keve sülü bayi te. 
1CO.7.27	No thenopü züta keto rophalü bateme sülü bayi te, rephrü keto lü hite. N cemi ropha kedimi theno keyi lühi. 
1CO.7.28	Vele mhace no theno yiyi teme, kephomo thi tamo, mu mhace reliphosa mipü ceyo (nhita) zori süo kephoma tamo; sizi zori nthi npho kemenyü lüzhe la, ntho mhayi te, (I pomo tato). 
1CO.7.29	Vele akepola, azüneko, pütü kejüla utho uthilü tha yite, ucemi kene kori mu ucemi kediko sheri kenani la. 
1CO.7.30	Kra ketako, krakemobi; rechü ketami rethu kemobi; mhakhri keyimi mhapüri kedi bi. 
1CO.7.31	Cejükhi ketako uko süo mesu kemobi, kekrelamori cejü hio tata zoto. 
1CO.7.32	Vele I nekopo mha süko khi menu zoba ti amedomo, Pü ceyo ketami cejülü zhüko la mhalü tayo, vele ceyo kemoko Niepoo nü kethi lü tayo. 
1CO.7.33	Vele ceyo ketami cejülü zhüko menu de lü tayo; dipü bide pü cemi nü thita ziti. 
1CO.7.34	Reliphosapü mu micemi ni dolü sheri kekreti ba; ceyo kemomi Niepoo la mhalü tayo, pü thi püpho sheri mu pü rüpü la sheri kenani la vele ceyo ketapü cejülü lüzheko lü tayo, dipü bide pü nopu nü thiyi ta. 
1CO.7.35	Neko kemevela I hiohi posüho, keba (zoma) khi neko mava keto lamo; mha kezüve mu Niepoo la tso keti neko kemeka lamo. 
1CO.7.36	Vele mipü mhace reli kezüve pü nyepü pü kebace pü krokrüyi hota lize mu süo khimo suta lize püpo pü kelü thi tate, pü kephoma thimo unipo keri tate. 
1CO.7.37	Siri pü melü tha metüyi, khi moze sumo ti bamo, vele pü keku pü kethükerü ti pi ba mu pü merho vamo de phosa thiyi ve keto sa, süo vetüzo. 
1CO.7.38	Süla ceyo ta zori vezo, vele ceyo homo zi to lize süo vekuzo. 
1CO.7.39	Mi cemi ne thezho khro batayo, pü nopu rhü kebathe, vele mhace pü nopu sata lize, thenopü pü medo thi ta to, thenopü sopü ce nhito sheri pü medo te, Niepoo lebi zalü. 
1CO.7.40	Vele thenopü pünü kuto ceyo mode pülebi bata lize, akelüce, vele alü kelü ce Niepoo rüpü azüta.
1CO.8.1	Tsühi mha khapü therümarhe reshü kevako la uko metü se bate. Mhase uthi kerekrü sü, vele mikekhrü mhathi kezüve süyo. 
1CO.8.2	Mhace thüma humi mhahü se bale lüta lize, pü mhase kezü sheri se ba mo zolu. 
1CO.8.3	Vele humi mhace Jihova khrü ta lize thüma sümi utho use bate. 
1CO.8.4	Mha khapü therümarhe reshü keva keti la, uko sekeba marhe sü mhapüri zomo cejülü therü kekre bamo, mipü lebi zo, (Jihova zo) 
1CO.8.5	Kekrela mori mhakehopüri cüpü Jihova le zi keta, tülü sheri mu cejü lü sheri therü kekro ba mu niepo sheri kekroba. 
1CO.8.6	Vele ukola Therü pü lebi uko Po püyo mha metü ba, mu uko ulü ba; mu Niepo Jisu Khrista pü lüba, püyo mha metü ba, mu uko püyoba. 
1CO.8.7	Siri thüma kehopüri se bamo, bavüdo hilü ketso humi therü marhe reshü keva zhü lü mode ti tazo, uko lü kelü thathi mu merho ve. 
1CO.8.8	Vele themu ukechüpü Jihova ce sümo, mori uko themu keti la mice veku tamo, mori uko themu timo ketala thathi ku tamo. 
1CO.8.9	Vele menu neceriyi te, pü co keho püla zo sheri, n kekha kedila, n yo n lano, miphe kemesü thi ta to kemelü kethathi kola. 
1CO.8.10	Kekrelamori mhace thüma hu therü marhe celü n ngosü lize, ketico ti kebace, uko kelüthi kethepu sü uko po (kemelü kethathiko) therü marhe reshü keva ketico ti tato. 
1CO.8.11	N mhase sülü n sazüo kemelü kethathio po kata to, püla Khrista sasü zori. 
1CO.8.12	Vele neko sübi kephoma thisü n sazüo metsu sü, mu kemelü kethathi kelü thi kesüla neko kephoma thipü Khrista metsu süte. 
1CO.8.13	Süla mhace ketico püla nsazüo po jota lize, I themu timo tato, cejülü kebace, sizi kemosa asazüo po jota ze kesu la.
1CO.9.1	I apostle mome? I hekevami moteme? I uko Niepo Jisu Khrista ngo sü mome? Nekohi Niepoo zalü amhatho mome? 
1CO.9.2	Mhace I mi kekre mila I apostle mota sheri, nekola I apostle zo; kekrelamori I apostle zo tisü mohor a yo vü keyi Niepoo la nekoyo. 
1CO.9.3	I kelakesüfü ukofükho kesü, a pe adojü kebako la hiohi. 
1CO.9.4	Ha mhati mhakra keti keku di teme? 
1CO.9.5	Hako ulipü neko ucemi chotha züta ti thiyi su teme, apostle kekreko bi, u sazü jürako neko Niepoo yo baketako bi mu Cephas (neko bi). 
1CO.9.6	Mori I mu Barnaba hani lebi, mhatho thiyi su bateme? (Somi jüyikeve methayo sheri jüyikeve lü hü mozesu). 
1CO.9.7	Somi therilü lavo sheri pütho pü medolü tavo yome? Mori humi khubü yi te pü meta de püse timo keba bame? Mori metho meri de pü nojü krakemo ba me? 
1CO.9.8	Mha hiko kepo I thüma zholü po bame? Mori thezholü süko pomo zome? 
1CO.9.9	Kekrelamori Moses lesida lü thopü kemeta, no thodo zü teha ni kebace püta phava hite, Jihova thodoko kekhrüla posüme? 
1CO.9.10	Mori pü ukola mhaposü mome? Kekrelamori uko lazo, sejo mozo; uko la thosüzo; süla tefü (yite) he ketiko ukemeri kebala thi ba, mu niyo tiko sheri ukemeri kebala teha ni bayo. 
1CO.9.11	Mhace hako rüpü tsava thi nekoyo sü neko thi upho zhüko rü sala keyi süo mhakezhome? 
1CO.9.12	Mhace kekremi keku hilü nekoyo keku bata lize, hako süko ceri kukuti mesüzo. Sizo sheri hako nekoyo sizi yomo (keku süo khi yomo). Vele mha metülü kemezhe tazo, kemosa jüyi keveo Khrista chokha thiva su tila. 
1CO.9.13	Neko semo teme, kemesa choyi kethi mi kereshücelü mhakemesalü hü moze kesu? Mu reshü bayo kezü mhathi kebako sheri sübizo mome? 
1CO.9.14	Niepoo mhatholü jüyikeve po ketola kenhü keyiko jüyi kevelü hüti mesü zo. 
1CO.9.15	Vele I mha süko püri khitamo, mori mhahiko püri I tho sümo; nekopo thipü ayo süno ziti, kekrelamori ala zono kesa veku, thüma kehopü sheri azapozale khipü kemethu thiva keti ce sheri. 
1CO.9.16	Kekrelamori I jüyikeve zhopo thita sheri I mhapü lari zapozale thita mozo, moze kesu khapü ayo sü kevala, ile, I jüyikeve zhopo thimo ketosa, kesukerho ayo! 
1CO.9.17	Kekrelamori I mhace anü amedolü mha hio thita lize, azhokhro ngoyi to; vele mhace anü amedo metsu de thiyo lize jüyikeve keza kesülü kha amesülü sü kevala. 
1CO.9.18	Kedipü azhokhro ba? Kethozo, I jüyikeve kepoce mikethu kesü püma thipü atsü no ziyomo, side jüyikeve keku I kebü vamo ketola.
1CO.9.19	Kekrelamori thüma metü celü akekha püri bamozo sheri I athipü metüko thekümi thi tazo, sizi lize pra meve sayi ketola. 
1CO.9.20	Jewsmiko ce I Jewsmi thi yo, side Jewmiko züpü vori ketola; uko thezhoo khrikhro ketako zü de thezhoo khrota, side thezho kezümi püzü vori ketola; 
1CO.9.21	Thezho kediko zü ketace thezho kedimi bi, (Jihova zhoko kedimi) Khrista zhozü; side thezho kedimi zü vori ketola. 
1CO.9.22	Kethathimi zü ketace I sheri kethathiko bi, side uko zü vori ketola; athipü thüma kehopü sheri bisü, sizi keyilü humi kelayiketola. 
1CO.9.23	I mhatho hibi thiyo züyi keve lano, sizi keyilü I sheri neko züde zhürhü thite. 
1CO.9.24	Neko semo zome, takemerha tilü metü tasü zori mipü lebi vekeyi zhokhro ngoyi yo? Süla neko tasüte, süo ngoyi ketola. 
1CO.9.25	Thüma kehopüri thehe kethilü u kethükerü moze su, mha metülü tsüdo uko thi kebao kata keto dopülebi la kedepira süo phu tayo, vele uko suta keho kedepira la. 
1CO.9.26	I süla ta kemerha tazo, setü kemozhü lamo, I süo merha tazo, humi tükhra zü kevü tayo, vele I süko bi tamo. 
1CO.9.27	Vele I athi apho kekhapü akhro süyi, sizi kemosa I mice jüyikeve posü süce mipo a hu kedü kevami thita mo ketola.
1CO.10.1	Sülebi zo mori, azüneko, I nekopo semo melo banyümo, dipü bide uponeko kemhü khrolü ta vo sheli, mu jükezho lü cuvo sheli. 
1CO.10.2	Mu uko metü Moses belü jülopü kemhülü mu jükezholü. 
1CO.10.3	Mu uko metü rüpülü themuti. 
1CO.10.4	Mu uko metü rüpülü jükra, rüpülü tsüro uko sameji ketao yo jükra, süo Khrista tsüro. 
1CO.10.5	Vele uko kekro Jihova po pünüyi mote, kekrelamori uko kha nhatsalü kelhu kevala. 
1CO.10.6	Tsüdo mhahiko khi uko la thaka pü thiba, mhakesuzhüko meho menyü mo ketola, uko kemenyü zhüko. 
1CO.10.7	Mori nekopo therümarheko reshü moketo, süko humibi, theju thopü kemeta, thümako mhati mhakra keyisa tosü rezhü ta. 
1CO.10.8	Mori uko keregükerezhü thimo lekhe, uko humi thi ketabi, mu uko tüsozho pü nha thüma nye mecüsü retuta (nye sü Ex. 32; 28). 
1CO.10.9	Mori humi Khrista medophi keta bi uko sizi mo lekhe, mu tenhi po uko medokhri kevabi. 
1CO.10.10	Mori humi panyo paro ketala neko panyo paro ta, mu kekalü uko mekava. 
1CO.10.11	Tsüdo mhahiko thaka thi tate, uko yo kethiko mu mha süko thopü ukola tarho kesüko la cejü pü thüla thi keta vori te. 
1CO.10.12	Süla mhakelümiko thayi te mo lize retu tari semo tila. 
1CO.10.13	Medo kephi neko yo khasümo, thüma metü zho zo kemosa, vele Jihova jüthozo, pü nepo hüyikeve kezüpü neko medophi süho, vele hüyikeveko lebi zoto, mu medokephi vori tice sheri chode phupü therü therayi keve thi süto, mu neko hüyikeve thi sü to. 
1CO.10.14	Süla akekhrü miko, marhe kereshülü tazo tate. 
1CO.10.15	I mhakese m ketsümi ce kepobi po süho, neko I dipüposü sheri lü medo bate.
1CO.10.16	Tehe khapü uko kechothi kesü (jokesü) ce Khrista za la kehu ba mome? Tsükhri yo jo kesüce uko cephro kesü Khrista thi püpho la kehu ba mome? 
1CO.10.17	Uko thüma kekro tsükhri pü yozo, mu phopü zo, kekrelamori uko tsükhri pü keza ti kebala. 
1CO.10.18	Isreal uthiupho laco vo keta pesü te, uko themu ketiko rütho kethilü reshüba zü kerhü mome? 
1CO.10.19	Süsa I dipü po bata? Therü marhe sü mhapü zome? Mori reshü thipü therü marhe ce kesü mhapü zome? 
1CO.10.20	Vele a kepo therüna (judakemoko) rütho thikesüko thipü therükesuko ce süyo; mu thipü Jihova ce sü yomo; mu I nekopo therü kesuo zü ketekhre nyü mo. 
1CO.10.21	Neko Niepoo he kra mu therükesuko he sheri kra yi su; neko Niepoo zü kemekro (lütilüle) thi pü miz püyo mu therükesuko miz sheri püzü kemekro sizi yiho. 
1CO.10.22	Uko Niepoo lüda valapü püpo uro kene thisü tome? Neko püce ku meco ku teme?
1CO.10.23	Mha metü ala thezho zo; vele metü ala khimo kesu zomo; mhametü ala thezho tsüzo, vele metü mhathi kezüve sü yomo. 
1CO.10.24	Thümapü pori pütho pü zhozhü lü hite, vele thüma kekrepü cene lü sü te. 
1CO.10.25	Mha kehopüri ketukeholü zhu kesüko, mhaketila, pülü pütü püzho me moshi ketso zo mori ve. 
1CO.10.26	Kekrelamori cejüsü Niepoo zhüzo, mu sülü chupü keta metü sheri. 
1CO.10.27	Mhace uko humi melüyi kemomi nzü tavo npo tehü tehülü hino ncüta lize mu no tavota, lize mhakehopü sheri kha n mhüjülü kesüo tite, pütü püzho nlü ketsakhu ketsozo mori ve. 
1CO.10.28	Vele humi nce poti, mha hiohi rütho thipü therü marhe reshü ti zhüle zita lize, süo tihite po mese kevala, nlükelü ketsode n medo mo ketala; kekrelamori cejü sü Niepoo zhü mu sülü chupü keta metü. 
1CO.10.29	Kelü a kepo nla zomo, vele kekremila, atho amedo kethila kekremi lü kelü ketso bazota? 
1CO.10.30	Kekrelamori I ngokemezhelü kezüpü thita lize, I dipü la mhakesu poba ta pü kemeza kha sü keva kola? 
1CO.10.31	Neko mhati sheri, mori kra sheri, mori mhakehopü nekotho thizo sheri, metü Niepoo zapozale thi zote. 
1CO.10.32	Mipü sheri mejo nümo thiva hite; Jewsmiko yo sheri mori Gentilemi yo sheri; mori Jihova kehuce yo sheri. 
1CO.10.33	I sheri thüma metüko nüthi ta mhametülü, sübi I atho ala kemeve lü tamo, vele metüla kemeve, side uko po kelakeyi ngoyi ketola.
1CO.11.1	Neko asameji yite, I sheri Khrista meji keta bi.
1CO.11.2	Tsühi I neko chu süyo, azüneko, neko mha metülü a rekra kebala, kesüzho I khapü neko ketsü bi. 
1CO.11.3	Vele thüma kehopü pi sheri thepio sü Khrista zo, mu thenomi pio sü thepumi, mu Khrista pio sü Jihova zo. 
1CO.11.4	Thüma kehopüri kecho kethice mu saju kepoce upi hupü, süo püpi rho mote. 
1CO.11.5	Vele thenomi kehopüri kechothi mu saju poti upi hupü mo (hepü) keba upi rhomo, kekrelamori süo püpi tha keva bi ketala. 
1CO.11.6	Mhace thenomi upi humo lize püpo upitha vate, vele mhace thenopü upitha menga lize püpo püpi huyi te. 
1CO.11.7	Thepumi upi huzü mozo, pü Jihova zapozale hü tila, vele thenomi thepumi la zapozale. 
1CO.11.8	Thepumi sü thenomi lamo, vele thenomi thepumi lazo. 
1CO.11.9	Mori thepumi thenomi la thi sümo, vele thenomi thepumi la thisü. 
1CO.11.10	Mha hio la thenomi keku upiyo ba, kekrelamori tüyo jüyimi la. 
1CO.11.11	Kemosa thepumi thenomi samo, mori thenomi thepumi samo, Niepoo celü. 
1CO.11.12	Thenomi sü thepumi la mu thepumi sheri thenomila; vele metü Jihova zhü. 
1CO.11.13	Neko mhape süte, thenomi upi humo de kecho kethi pe züve me? 
1CO.11.14	Süculü (hülü) zho sheri neko methasümome? Thepumipü upitha kecho püta lize püla thenga ta mome? 
1CO.11.15	Vele theno mipü pü pitha kecho püta lize püla thechutherho, kekrelamori püpitha pü pühuyi ketola. 
1CO.11.16	Vele thüma hu mhace kemeli nyüta lize, hako thezho siziti bamo; mori Jihova kehuce kolü.
1CO.11.17	Tsü mha hiola I neko chumo keta, kehala kesü, neko mha veku tila tavo kenguyi kemo, vele suku keta, 
1CO.11.18	Theralü neko tavo kehucelü kengu keyi ce, I sekeba neko dolü kelakre ba ketapoba mu I süo (melüte) ketüpü melü bate. 
1CO.11.19	Neko dolü ketherati bata metsete, züyi ketako utho uthi kerekrü ba keta, neko dolü. 
1CO.11.20	Neko tavo thethi pülü kengu keyice, hio tülü mha keti tümo, Niepoo kerakra co la. 
1CO.11.21	Kekrelamori kehopüri pütho hi mhüjü mha tiyi ketola; mipü meri ta lize, mu kekremi pü mezüta. 
1CO.11.22	Dipüla? Neko bamo netho nece lü mha keti mhakra ketola mono Jihova kehuce meshu (rhomo) süyo me? Mu thenga kha ba kemoko tsü sü züme? I dipü neko ce pota? I neko chusü tomo mhahiko la? I neko chu mo. (Niepo Miz püco mu pütü kethi) 
1CO.11.23	Kekrelamori I Niepoo celü ngo keyi I khapü neko tsü süyo. Niepoo Jisu tüzü ta keta zi pü tsükhri püyi. 
1CO.11.24	Mu pü kemeza (kethezü) khasü kevasa pü süo cephro sü de poti, “khiyite, püti yite, hiohi aphozo, adophro pü neko la kha kesü, mha hiohi thite a rekra ta ketola” 
1CO.11.25	Süsübi pü teheo ri püyi süo püyi de poti, tehe hio jükho kesa, aza kha kesü, tsü kenu thithite neko kra keto hio, a rekrata ketola. 
1CO.11.26	Neko tsü hio ketimetsü mu tehe hio kekra metsü, pü sü mese bazo, pü la vori kemothe, 
1CO.11.27	Kehopü sheri kehopü ceri, tsükhri hio ti mu tehe hio kra tico pütü kemo thi ta lize, Niepoo za mu püthi püphoyo jo tato. 
1CO.11.28	Vele thümapü putho pülü pü ketsote side tsükhrio ti mu teheo krate, 
1CO.11.29	Pütü kemolü tso mode ti mukra pütho pü mejo tato, Niepoo thi püpho lü mo tisa. 
1CO.11.30	Neko mha hiko la neko dolü thathi mu sürhomo tate, mu humi sa ri te. 
1CO.11.31	Kekrelamori uko utho usheco thizori, mipo uko sheco kethi mesümo. 
1CO.11.32	Vele uko utho usheco thi zori, Niepoo uko metha (kethipü), side cejüo po uko mejo vamo ketola. 
1CO.11.33	Süla azüneko neko tavo kengu yide ti ketoce, hunehu fü meri süte. 
1CO.11.34	Mhace humi meri ta lize püpono pücelü mhati merai tate; neko tavori tice kejo kemo thimo ketola, mhakekreko la I tavori tice atho mha pü lüpü püzhoko po süto.
1CO.12.1	Hice tsüdo Rüpü mhaphrüko la, a sazüjürako, I neko po melo de semo ba nyümo. 
1CO.12.2	Neko Gentilemiko thajü therü marheko po neko tüzü püta, neko chotha zü vote. 
1CO.12.3	I neko po semu lüyi keto, mipüri Jihova Rüpü kenemi Jisu po reshu kepüo thite sizi yomo, mori mipüri Jisu sü Niepoo zo ziti po yomo, vele Kemesa Rüpü thozo.
1CO.12.4	Tsüdo mhaphrü kekrekre tiba, vele Rüpü püzo. 
1CO.12.5	Mhaketso kekrekre ba, vele Niepo pü lebi zo. 
1CO.12.6	Uko mhathoko ri kekrekre, vele Therü püzo pütho mhametü lü mhathothi. 
1CO.12.7	Vele Rüpü mhatho mesekesü, sülü thüma kehopü pori meve rüyi ketola. 
1CO.12.8	Rüpü süo mhapü mipü tsü kesü ketsü kekremipü mhase mhalü, Rüpü süo zo. 
1CO.12.9	Kekremipü kemelü, Rüpü süo zo, kekre mipü mhaphrü mithi kesürhorüpü süo zo. 
1CO.12.10	Kekremipü ungo mhathoko kethi, kekremipü saju kepo; kekremipü kevekesu se kekre keyi; kekremipü jü suko kekro kepo; mu kekremipü jü süko co kepo. 
1CO.12.11	Vele mhatho süko kethi metülü Rüpü pütho thi, pü tho pü medolü mha kezapü tsü, mipü püla. 
1CO.12.12	Kekrelamori uphosü püzo, uzatho kekroba; uzatho metü uphoyoba, zatho kekro vele upho pü lebi zo, süosü Khrista. 
1CO.12.13	Rüpü püyo uko metü jülopü, phopüyo; uko tho Jewmi sheri, mori Gentilemi sheri, mori thejümi sheri mori ukepha kedimi sheri, metü Rüpü pü jükra. 
1CO.12.14	Upho püyo zatho pü lebimo, vele kekroba. 
1CO.12.15	Mhace uphe poti, I ubemo süla I uthi upho hio mo, sizi taze pü umoyo bamo teme? 
1CO.12.16	Mu mhace unipoti, I uni kemola I umoyo bamo, pü sizi ketala uphoyo bamo teme? 
1CO.12.17	Mhace umo metü umhü thita lize, dipüce mhafü seta? Mhace umo metü mhafü kese thita lize, dipüce mharü seyi veta? 
1CO.12.18	Vele tsühi Jihova zatho kekre tiko metü khapü umoyo sü meta, pünü pü medolü. 
1CO.12.19	Mu mhace zathoko metü mhapü lebi ta lize, umo dipü bi tata? 
1CO.12.20	Vele tsühi zatho kekro ba, siri umo püzo. 
1CO.12.21	Umhü ube ce I nsü mori ve siyi keyi di, mori upi uphe ce poti I nsa mori ve sizi ti po keyi di. 
1CO.12.22	Mole, umoyo süpi kezü ba, mele phi kemo kethathiko sheri sü moze suku. 
1CO.12.23	Umoyo melephi kemo zathoko, ukelüce usüko khimo kesu kekroba phiyo, mu uyo krokrü pü keta zathoko süko mhakekro züveti kemele ba. 
1CO.12.24	Uyo krokrü pü kebako u sümori veta zi sheri, vele Jihova süko khi umoyo thü kesa sü, therho kha mekro pü kethathi zathoko tsü ku süte. 
1CO.12.25	Umoyo kelakre ti bazü mozo, vele umoyo zatho kekrekre tiko mipü kekremipü tsakhu vaphi ti mesüzo. 
1CO.12.26	Uko dolü humi thi bata lize zatho metü thi batayo, süo züde, mori zathopü therho ngo keyi la zatho metü unü rechü batayo. 
1CO.12.27	Tsühi neko Khrista mo thite, mu zathoko mipü pü thi bate. 
1CO.12.28	Mü Jihova humi khapü kehucelü sü meta, therao apostleko, kenao sajukepoko, süo kemethamiko, ungo mhatho kethiko, mithi kesürho ketiko, kekhrühiko, mikekha tiko, jü kekre po keyiko; 
1CO.12.29	Uko metü apostle miko me? Uko metü saju kepo mi teme? Metü kemetha thime? Metü ungo mhatho kethimi teme? 
1CO.12.30	Metüko mithi kesürho süme? Jü kekrekre mhaphrü metü pome? Metü jü süko co pome? 
1CO.12.31	Vele mhaphrü kevethoko menyü zo yi te, sizi ve rekri ti I tha neko ka süto.
1CO.13.1	I thüma mu tüyo jüyimiko jülüni poyi zo sheri, kekhrü (mivaphiti) bamo lize I bavü kevü fü bizo, mori bazho kekhrüti bizo. 
1CO.13.2	I saju kepo mhaphrü bazo sheri, mu kemekhrü zhüko se mu lüyi zo sheri mu mhase metü bazo sheri, mu I kemelü metü bazo sheri, side cejütuko thi retuyi tazo sheri, vele mi vaphi ti kekhrü bamo lize I sü mhapüri mo. 
1CO.13.3	Amha azhü kengupü kedimi vathi sü, mu upho pü melü thüsü, vele mivaphiti kekhrü bamo lize süko ala kepra kemeve di. 
1CO.13.4	Kekhrü (mivaphi tisü) ba mecho sügü sühe keyi, miyo tsülive, kekhrü süo mha meho ta yomo, kekhrü süo ko kemeha khobü ta yomo, utho uchuti, ulü kerekrü ri yomo. 
1CO.13.5	Seli ngokemo do thi tayomo, pütho püzhozhülü tamo, pü nümo mhamha ta yomo, mha kesu lü ta yomo. 
1CO.13.6	Kesu kerho kolü rechü tayo mo, vele kethokolü unü rethu tayo. 
1CO.13.7	Mha metükolü hepü tayo, mha metü melüyo, mha metü lüpü kemeri bayo, metülü sügü sühe yiyo. 
1CO.13.8	Miva phi ti kekhrü thathi ta yomo, vele saju kepo bazo sheri uko thathi tato; jü lüni kepo bazo sheri süko latato, mhase bazo sheri di tato. 
1CO.13.9	Kekrelamori uko zapü lebi kesezo mu saju sheri zapü lebi poyo, 
1CO.13.10	Vele vetsütsoti kevori ce süce vetsütso kemoo tatato. 
1CO.13.11	I natsi kebace I natsimi bide jüpo I mhalü ti natsimi kelü bide mhalü, vele I pethi ta thüma thiyi ketasa, I natsimi bi ketako metü khave. 
1CO.13.12	Kekrelamo u tsühi khriva pülü mha ngokemetsemode ngo kebazo, vele pünha mhotsu kezüngoto, tsühi I zapü lebi seba vele pünha I sekebako metü seyi tato. 
1CO.13.13	Tsühi kemelü, kemeri mu kekhrü hi süko kezüba, vele metüko dolü kezhotho (kemeletho) sü kekhrü.
1CO.14.1	Mhakha miketsü kekhrü hu zote, mu rüpü mhaphrü menyü sayi zote, vele saju kepo neko phuyi te. 
1CO.14.2	Sekemo jü po keba thüma ce po bamo vele, siri pü rüpülü ketekhri ti jüpo ba. 
1CO.14.3	Vele saju kepo thüma ce poba püthi meve sü ketola, tarho kesü mu thelü tho melu kesü. 
1CO.14.4	Sekemo fü po keba pütho püthi meve ba, vele saju po kebao kehu thi meve keto la poba. 
1CO.14.5	I neko metüpo sekemo jüpo nyüzo süo ceri saju poti veku; kekrelamori pü saju kepoo jü sekemo kepoo ce zhoku tila, püco po kemese sü kemosa, mu kehu thi mevesü. 
1CO.14.6	Tsühi, azüneko, mhace I jüse kemo po de I neko ce vori, nekoce püco vacho sü kemo sa nekola dipü kemeve ba, mori mhase mori saju kepo mori zü keta thezhoko khi vori molize? 
1CO.14.7	Kerhü kediko zori ufüseyo, leli mori harp libüko, uko fü thi kemetse sü mo lize, dipü bide thefü seyi ta süo lelime mori harp libü sheri? 
1CO.14.8	Mhace thecü khu kemetse sümo lize sopü therila keredeyi veta? 
1CO.14.9	Sübi neko sekemojü popü mipo seyi keve thisü molize, dipü poba sheri seyi tome? Kekrelamori no popü tükhralü sü bate. 
1CO.14.10	Jükekro, thefü kekro cejü ba, süko püri uco kedi kethi bamo. 
1CO.14.11	Süla I püco mhace semo lize, I po kebao mhüjülü mhase kemomizo, mu mhapo kebao sheri amhüjülü mhase kemomi zo. 
1CO.14.12	Neko sübi rüpü mhaphrükola neko lü keni thiba zosheri, kehuce thi meveyi keto ve rekriti phuzo yite. 
1CO.14.13	Se kemojü kepoo sheri püco vachopü mice süyi ketola kecho thiyi te. 
1CO.14.14	Mhace I se kemojü kepomi pü lize a rüpü kechothi ba, vele akese kelülü ala kemeve ngoyi mo. 
1CO.14.15	Süsa dipü bi tata? I rüpülü kecho thito mu akese kelü lü sheri, I rüpülü tsale thito, mu amhase lü sheri I tsale thito. 
1CO.14.16	Kemosa no rüpülü kethezü khasü süce thethilü kebako nkepo semo lize dipü bide “Amen” zisü ta, no kemeza kha kesü semo talize? 
1CO.14.17	No kethezü khameve shusü zori, vele kekremiko thimevesü mote. 
1CO.14.18	I a Jihova meza, I neko metüko ceri sekemo jü po mekro ku ba yoti la. 
1CO.14.19	Siri kehucelü jüco püngu akeselü popü mi metha kesü no jü nyekeri sekemo jülü kepo ce veku. 
1CO.14.20	Asazüjürako ne mhakeselü natsimi thita hite; vele mithimesu tilü neko natsimi thite, vele mhaselü ne pethimi thite. 
1CO.14.21	Thezho lesilü thopü kemeta, thüma jükekre kepoko umü kekre ketiko I thüma hikoce jüpo süto, sizosheri uko afü renyiyi ho, Niepoo posüte. 
1CO.14.22	Süla jü kekrekepo zasi püzo, kemelü milamo, vele melü kemokola, vele saju kepojü kemelü lü ta kemoko khrühi yomo, vele kemelü miko la. 
1CO.14.23	Mhace kehukro metü tavo thethi pülü kemekroyi, de metü semo meyilüjüpo ta, mu sülü melü kemomi, mhase kemoko vori, uko nyo bate siti pota mo tome? 
1CO.14.24	Vele mhace metüko shaju pota, mita ukodolü vori melü kemo mori mhasekemomi, pü kelüce metüko pü mejo bata lizu mhalü tato. 
1CO.14.25	Mhahiko kemekhrü pü melülü thi kesü, mu püzü nekü tsü Jihova reshü tato, mu Jihova neko züta kethozo sizi tato. 
1CO.14.26	Dipü biti thiti mesü ta, azüneko? Neko tavo kengu keyice neko metü tsale ba, hülüzho koba, umeyilüjü ba, kehala kesüla, mu ucokepo ba; mha metü thi meve kesülü thite. 
1CO.14.27	Mhace humi sekemo jü poyo lize, mikena mori kekrotholü misü züde kebadolü mipüpo ufü kela kesü (uco kepo) thite. 
1CO.14.28	Vele uco kepo bamota lize püpo kehucelü kemekre thita te, pütho pü rethi mu pü Rüo zü kerethi batate. 
1CO.14.29	Saju kepo mikena mori misü pote, mu kekremiko po pütüme moshi lü süte. 
1CO.14.30	Mhace mhahu kehala prari ta lize, pükhüce kebako kerao po kemekre thi batate. 
1CO.14.31	Neko mi püpü de saju metüko poyi ve, side metüpo seyi ketola, mu metüpo thelü tho kemelu thisü ketola. 
1CO.14.32	Saju kepo rüpüko saju kepomiko füzüyo. 
1CO.14.33	Kekrelamori Jihova kebükerüti kekuomo, vele kezü keve, kemesamiko kehuce metülü. 
1CO.14.34	Thenomiko po kemekre thiba tate kehucelü, ukopo jüpo mori ve, vele uko jüzülü bayi te zisü, thezholü sheri popü metazo. 
1CO.14.35	Mhace uko mhahu seba lize, uko unopu neko ce mhaketso yite, celüno; kekrelamori thenomi kehucelü mhakepo kethenga püzo. 
1CO.14.36	Neko yo Jihova jü dipü voriba? Mori süo nlebi prari me? 
1CO.14.37	Mhace thüma humi utho ulüpü saju kepomi lezi, mori rüpü thüma le zi, püpo semu lü yite, I thopü neko ce kesü Niepoo apo thosü no ace kha kesü jüzo. 
1CO.14.38	Vele mhasekemomi po mhasemo zo bate. 
1CO.14.39	Sübi, asazüjürako saju kepo menyü sai zote, mu sekemo jü kepo sheri khalidü va hite. 
1CO.14.40	Mhametü kezüvelü mu pütüpüzholü thiyi te.
1CO.15.1	Süpi sheri I jüyikeve poketa halapü neko ce süve, neko sheri süo ngopü tate, mu neko sülü thayi tazo. 
1CO.15.2	Neko sülü kelayite, mhace neko sase tayo lize I neko metha kesüko, sizi kermosa neko kemelü kemethu tazoto. 
1CO.15.3	Kekrelamori I melü keyi therace uko la Khrista sa keva ukephomako lano, ketholesilü thopü kemeta bi. 
1CO.15.4	Pü khi khrüva, mu zhosünha pü rhüla süta, ketholesilü thopü kemetabi. 
1CO.15.5	Pütavo Cephas mengosü, mu methakeyi mi kerikenako sheri; 
1CO.15.6	Süsalü ukromiko (sazüjürako) thüma kra püngu kezü sheri vapülü mengosü, kekrolaco tsüdo sheri rhü balu vele humi sate. 
1CO.15.7	Süsalü James mengosü, mu apostelmiko metü sheri mengosü. 
1CO.15.8	Mu thelalü a sheri mengosü, pütü kemo lü (tümolüpü) menu keyio. 
1CO.15.9	Kekrelamori apostlemiko dolü kenitho, I apostle mile ziti cüsümo, kekrelamori I Jihova kehu methi tayo tila. 
1CO.15.10	Vele Jihova kelakeyi kekhrü la I tha hibi tate; mu pü kekhrü süo kemechü thi tamo vele I kekremiko ceri mhatho thi mekro kutate, siri I no mori Jihova kekhrü ayo keta thozo. 
1CO.15.11	Süla I sheri mu uko sheri hako zhopo thitayo mu neko melüyi.
1CO.15.12	Mhace tsüdo Khrista kesalü rhüla sü keta uzhopo thita lize, neko dolü dipü bide rhüsalakesü bamo siti pota yola? 
1CO.15.13	Vele mhace kesami rhüla kesü di lize, size Khrista rhüla sü mote, 
1CO.15.14	Mhace Khrista rhüla sü mota lize, süsa uko zhopo kemechü kemerü tazo, mu neko kemelü sheri kemethu tazo. 
1CO.15.15	Ile, uko Jihova zhopo kethi kemedami ta zoto Jihova Khrista merhü sala sü mozo sheri uko Khrista merhü sala süte ziti zhopo thita ketala, sübi kesamiko rhülayi mote. 
1CO.15.16	Mhace kesami rhüla kesüdi ze süsa Khrista rhüla sü mote. 
1CO.15.17	Mu mhace Khrista rhüla sümo ta lize, nkemelü kemethu kemerü, neko ne kephoma lü bazolu. 
1CO.15.18	Süsa Khrista yolü tade zü ketakori kate. 
1CO.15.19	Mha ukerhülü lebi la ukemeri Khrista yo batisa, uko hesheherü phikemezhe kropü tazo.
1CO.15.20	Vele tsüdo ce Khrista rhüla sütazo, kesalü no, mu zükezülü rhüla kesü püse kera thoo. 
1CO.15.21	Kekrelamori thümala kesa vorita, mu kesalü rhüla keyi sheri vorita. 
1CO.15.22	Adam la kesa vori, metüyo sübi Khrista lano kesalü rhüla keyi thümayo vorite. 
1CO.15.23	Vele kehopü sheri utho uyo thezho püta: Khrista rase zhürao, süsalü Khrista yolü ketako pü sala vori tice. 
1CO.15.24	Süsa thelao vorito, pü Jihova kede rüvü phu mesü kesüce, uko Poo, pü thezho mikekhapü ketako, keku mu kemeco metü nüda kevasa; 
1CO.15.25	Kekrelamori püpo kede thita ketola, pü ngomumiko metü khapü püphekhro kedüva kemothe. 
1CO.15.26	Ngomu thelathoo meka ketoo sü kesaozo. 
1CO.15.27	Pü mha metü pü pü phekhro süve; vele mha metü kha pü khrosü vale po kebasü, pü lebi pü mesemengo sü, mha metü pü pükhro sü kevao tho. 
1CO.15.28	Mhametü kha pü khro sü kevao sa pü Nuo ri kha pükhro süsü, side Jihova po mhametü lü püpo süta ketola. 
1CO.15.29	Sizi kemosa uko dipü bi tata, saketako zalü jülopü keyiko, mhace kesami rhüla kesü dile zitaze? Dipüla uko kesami sülü jülopü ba? 
1CO.15.30	Uko dipüla bavüdo metülü kebükerü ba zota? 
1CO.15.31	I neko rechü keba Khrista Jisu la I ngoyi keta hio kenyo ti I Niepoo la tüsonha sasü tayo. 
1CO.15.32	Mhace thüma zholü I Ephesus lü khonukozü ketü kezhe keba, ala dipü kepra ba, mhace kesami rhüla kesü bamo zo lize? Uko mhati mu krazo bata khe, kekrelamori uko sodo sata teru. 
1CO.15.33	Mipo ukedova hikhe; mhapo kekri kesüla uzhokeveko jümerho vayo; 
1CO.15.34	Cosü kemezilü voyi khe, kephomathi hi, kekrelamori humi Jihova la thenga pü.
1CO.15.35	Vele humi kelüce, dipü bide kesamiko rhüla süta? Mu umo dipü hü bide vorita? 
1CO.15.36	Nekemeloko, neko rase so kesüko sata mode süri yomo. 
1CO.15.37	No so kesü uthi umo bi sosü, süo rase püzo, süo ata (teha) zori, mori ubete tsa kekre sheri. 
1CO.15.38	Vele Jihova pütho pünü pümedolü uthi umo thisü, mu rase sheri utho umo ne. 
1CO.15.39	Uthiko metü kemhamo, vele thüma thi kre, khonuko uthi kekre, fü (khu) sheri pü thikre, merasheri uthi kre. 
1CO.15.40	Tülü kehümi ri uthi upho kekrekre phrüzo, vele tülü kehü zapozale kethipü mu cejülü kehü zapozale kekrepü. 
1CO.15.41	Nace zapozale kethi ba, mu khre sheri zapozale ba, thenyü zapozale kekre püba, thenyüko sheri zapozale kekrekre phrüzo. 
1CO.15.42	Süla rhüla kesü kesamiko sheri sübi, cemu reta ketolü sosü, süo kece kere thi kemo lü rhü sü tato. 
1CO.15.43	Thechu therho kedilü sosü, süo merhü pü zapozale lü sü; kethathilü sasü, suo phu mesüpü kekulü sü. 
1CO.15.44	Uthi upho hülü zholü sosü, süo rüpü kehülü phu mesüyi; hülü zho uthi umo kehü ba, mu rüpü mo sheri ba. 
1CO.15.45	Thopü kemeta, thüma kerao Adam, thipü ukerhüro kenepü thisü, mu Adam thelao thimerhü pü rüpü thisü. 
1CO.15.46	Sisheri rüpü kehü süo theraomo vele hülü zho kehüo ra, süsalü rüpü kehüo vori. 
1CO.15.47	Thüma kerao cejülü mu cejü bi, mu thüma kenao tülü vori, Niepoo zo. 
1CO.15.48	Cejüo zhorele bi, cejülü vori, mu tülü kehüko tüyo zhorele thisü. 
1CO.15.49	Mu uko cejülü kehü hübi, uko sheri tülü kehüko hü thipü to. 
1CO.15.50	Tsühi, asazüjürako, I po keba, uthi umo khipü tülü kalü thiyi ho, Jihova kede ka yi yi ho; mori kamu dita keto (cemu reta keto) püvo cemu retayi keho kalü thiyi ho.
1CO.15.51	Hihe, I mha ketekhri tipü neko mese süto, uko metü zü taho; vele uko metü rede tato. 
1CO.15.52	Dopülü, umhü mhüphra kesü pülü, thecü kekhulü, thecü khusü ti tülü, kesamiko phu mesü pü ce mu retayi keholü sü vato, mu uko redetato. 
1CO.15.53	Kekrelamori cemu reta keto hio thipü cemu retayi keholü süva moze kesula, mu sata keto zhühio thipü sata keho zhü thisü moze kesula.
1CO.15.54	Süla cemu reta keto zhüo thipü cemu reta keho thisü, sata ketozhü thipü sata keho mo thisü, sizi keyice thopü kemeta jü, thitso yito, “süo poti”, kesao kukeyi po kesao mezo yita. 
1CO.15.55	O kesao ntha dipüce ba? O mhakhreo nokukeyi dipüce ba? 
1CO.15.56	Kesa thasü kephoma mu kephoma keku sü thezho. 
1CO.15.57	Vele Jihova meza pü uko Niepo Jisu yono keku khapü uko tsü sü kevala.
1CO.15.58	Süla azüneko akekhrüko, tha melü yite, rede releta kemo, Niepoo mhatholü ukhashu kesü, neko seba metse Niepoo la ne mhatho thi kesüko kemethu thita mo zo tila.
1CO.16.1	Tsüdoce I kemesakola mhakhrüpü tsüsü keto I Galatia koce thino posü kehuce kolü, neko süo thisü te. 
1CO.16.2	Deobado zho theranha neko mhakha kesüko püvo kengu meta vate, Jihova neko po mha kepra kemeve thi keyibi I tavori tice süko püvo kengu bata mo ketola. 
1CO.16.3	Mu I tavori tice neko sopü neko medolü neko lesitho kesü khipü apo ketsüsü keto la, neko mephromevode kha Jerusalem lü kesü. 
1CO.16.4	Mu mhace I tavota lize, uko zü kesa votato. 
1CO.16.5	Tsühi I Mecedonia chozü tavori to, mu sülü ta neko ce vori to. 
1CO.16.6	Mu I tüsü tüco neko celü batato, I keho thi sheri arevü cholü neko azü vori te. 
1CO.16.7	I chodelü tsühi neko zü kesü mota, vele pütü dopü neko celü thothü süto, ziti melü ba, mhace Niepoo pü medo to lize. 
1CO.16.8	Vele I Ephesus lü Pentecost vori kemothe thothü bata to. 
1CO.16.9	Kekrelamori moze kesu pü cekha kezho pü khripü atsü metate; mu sülü kemetsumiko kekroba. 
1CO.16.10	Tsühi mhace Timothy vori lize, püpo methi mpe hide neko zübata te; kekrelamori pü sheri amhatho bi mhathi tazo tila. 
1CO.16.11	Süla mipüpori pü khapü mhatho kemo thiva hite, vele püpo krokrü de bayi te, side püpo ta ace vorite, I püzü kesünyü keba pü usazüjürami zo tila. 
1CO.16.12	Usazüo Apollos la I püpo ta neko ce vorinyü shuba, usazüjürako züde; vele pü medolü lize tha südo ce püta vori hole zi bate, vele pütü püla pütü mu thiyi kevece vori toshe. 
1CO.16.13	Neko fü mu laba zote, kemelü lü tha metü pü bate thepumi thipü bate, metü meco yite; 
1CO.16.14	Ne mhametülü kekhrü lü mhathi bazote. 
1CO.16.15	I nekoce choyo, sazüjürako, neko Stephanas cekro ju seba tho, Achoia mhatho se zhürathoko, mu uko kemesako yitholü uko nüphayi keho thi tazo. 
1CO.16.16	Neko sheri sübi ti thite, mu kehopü sheri hako zü mhathi ketako yo; kekhrühi kesüko. 
1CO.16.17	Staphanas, Fortunatos mu Achaicus hiko kevori la anüshuzo; kekrelamori neko celü tsakhu kebako uko khasü neko tsüsü ketala. 
1CO.16.18	Uko a rüpü thi merhüsü mu nekothi kesürhü kesüla, süla neko sübi thisü bazote, süko bi tiko yo. 
1CO.16.19	Asialü kehuko neko kelu süzüho; Aquila mu Priscilla ni sheri kelushu süho Niepoo zalü, unicelü kehu kebako metü. 
1CO.16.20	Uko sazüjürako metü neko kelu süzüho; neko kemesa kemebo keti zholü hunehu mebo süte; 
1CO.16.21	I Paul atho abe pü ne kelu süho. 
1CO.16.22	Mhace thüma kehopü sheri Niepoo khrü kemomi püpo Anathema Maranatha thi tate. 
1CO.16.23	Ngokemezhe kekhrü uko Niepoo Jisu Khrista po neko zü ba keyio thite. 
1CO.16.24	A kekhrü po neko yo ba yite, Jisu Khrista zalü. Amen.
2CO.1.1	Paul, Jihova müdolü Jisu Khrista apostle, mu uzüo Timothy ni püh Jihova kühu Corinth lü küba mu Achaia lü küba kümüsako mütü cie küsü: 
2CO.1.2	ngokümüzhie mu thülükümünü Poo Jihova mu Nuo Jisu Khrista cielü küvoo po nieko zü ba küyio thiyite. 
2CO.1.3	Jihova pothüchuh-o püyite, u Nyepo Jisu Khrista Po, ngokümüzhie Po mu thokümülu mütü Poo, 
2CO.1.4	Pü ha müzhie mütülü halü thomülu sü, sino hari müzhie kühopühri kübami lü thomüluyi yo, Jihova thokümülu püh halü thomülu küsüo süh no. 
2CO.1.5	Ha Khrista la müzhie ri ngoyiyo küzho bi, Khristaeno thokümülu ri kha ha tsü yo. 
2CO.1.6	Mu ha kümüzhieyi ri süo nie po thülükülu mu külaküyi ngoyi kütola, mu ha thokümülu ngoyi zorei süo niepo tho kümülu ngoyi kütola, süo nieri ha müzhie bi kümüzhieküyilü sügüsühe yi tsüsa. 
2CO.1.7	Mu ha kümüri nieko mütü zoyito, kükrelamole nie hazü kümüzhieyo küzho bi hazü künüri ngoyito tsüla. 
2CO.1.8	Süla ha küzüko Asia lü kümüzhie kütsü hayo küvo niepo shiemo bansa mo, süo müdeyi kündi pü thizo, mu rhüyiküto ri lü mota zo: 
2CO.1.9	ha hatho hayolü küsa zhokhro kha ha tsü kütsü lüta; kükrelamole ha thipüh hapo hatho ha mülüta mono Jihova küsami rei thi mürhüyi yo küzhoo münguyi kütola; 
2CO.1.10	Pü tüsüh kürüh hilü ha süphrayi mu ha külasü mu Pü hisari küsalü u külasüto. 
2CO.1.11	Süla nieri hazü kükhoyo no küchothi yi tsüsa ngokümüzhie püh güu küsü la mi kükro ha sühlü kümüza poto. 
2CO.1.12	Ha künüo sü hihi, halü thori ha zhopo thiküba ha uzhotü mu müsamüzi no ciedzü hio mu nieko mhüdzülü müku no ciedzü mhashieo mo vele Niepoo ngokümüzhie püh nieko zü hü küba la. 
2CO.1.13	Ha thopüh nie kütsü mha kükre mo, vele nie phri mu shieyi küveko zo, süla nie shie mütsüyi küto müri yo. 
2CO.1.14	Nie hayolü hu shieküyi la Niepoo Jisu zho nha nie hala nienü to mu hari niela hanüyi to. 
2CO.1.15	I hi shietü kütsüla hidzü nieko cie vo müra kütsü lüsü, sino nieko po künü kürükri ngoyi kütola. 
2CO.1.16	I Macedonia lü küvoce nieko püthü mu Macedonia lü la nieko ce vo mu Judea lü küvoce nieko po a cho phi tsü lüh. 
2CO.1.17	I siton lü kütsüce I lü kürüjo me? Mori I thipho müdo züno to, mo simo? 
2CO.1.18	Vele Jihova no dzütho tsü bino, hadzü püh niecie küsüto mori mo simo, 
2CO.1.19	ri Silvanus mu Timothy hako püh niecie zhopo thiküsüo Jihova Nuo, Jisu Khrista, yolü pütü mütülü to sitsüo zo. 
2CO.1.20	Kükrelamole Jihova po küsüko pü oh siyo süla ha Amen sipüh Jihova zapozaleo yo süyo. 
2CO.1.21	Pü Khrista yolü uko thi kümütü sü mu ha kütsü püh niecie sü; 
2CO.1.22	Püh hayo soma vüve mu hetü ropüri kha ha mülülü süve. 
2CO.1.23	I Jihova za cüpüh a zhopo thiyo süo I tsüo va Corinth lü vori mo küta nieko la küve zo. 
2CO.1.24	Ha nie kümülümho kükha te sitsüo mo vele nie künü po kroyi kütola nie kükhrühi mi zo, kükrelamole nie kümülü lü tha mütü kübala.
2CO.2.1	I nieko lü thi müshü la mo kütola nieko cie vo mo küto müdoyi te 
2CO.2.2	I nieko lü thi müshüsü tsüsa sopüh alü tho müluyi veta, I ulü thimüshüküsüko zo kümosa? 
2CO.2.3	Süla I dzü thopüh nieko cie sü kükrelamole a küvo tüce a thipüh anüyi kütsü müsüh mako yolü alü thi müshü küva kümüprü la, I nieko mülükhro küba a künüo sü nieko mütü nü zo kütsüla. 
2CO.2.4	Süo I kümüzhie mu alü thi no amhüdzü mükri zono nieko lü thi müshü vamo vele I nieko khrüshüba kütsü nieko po sheyi küto la thosü. 
2CO.2.5	Vele humi ulü shütari süo alü thi müshüvamo vele küdopüh nieko mütü thi müshüve. 
2CO.2.6	Sümi makro u müjoküta tsüpi sazho khatsü sa mori ve, 
2CO.2.7	vele nie uko küjova mu ulü thomüluyi te, pü lüzhiepo püthi müshü tsüntsova mo kütola. 
2CO.2.8	Süla I nieko po sümi khrü kütsü tha uka lasü no choyo. 
2CO.2.9	Hihi lano I thopüh nieko ce küsü nieko mha mütülü dzüzü tühlü ba memasi tsü sheyikütola. 
2CO.2.10	Nieko mi kühopüh küjo ri vasü tayo Iri vasü vayo. I vatsü küva süo nieko lano Khrista mhüdzülü vatsü vayo. 
2CO.2.11	Satan po uko yolü u mhopü thimokütola: kükrelamole uko pü doko shemo ba motsüla. 
2CO.2.12	I Troas lü Khrista dzüyiküve poto küvoce ri Niepoo yolü ciekha khri a tsüsü, 
2CO.2.13	vele a sazüo Titus ngoyi mo kütala a lü rüyiyi mota, süla ta Macedonia lü vote. 
2CO.2.14	Jihova müza, pü Khrista yolü ha süta pü kuküyi müshesüyo mu hayolü Püh sheküyi rüh küthünyü thüthi kühorapühri müshe süyo kütsü la. 
2CO.2.15	Süo ha Jihova mhüdzülü Khrista rüh küveo thite, külayi kütako mhüdzülü ri mu kataküzüko mhüdzülü ri: 
2CO.2.16	Kropüh la küsalü no küsalü küvocho mu kükreko la kürhülü no kürhülü küvocho. Mu somi si kütsü thiyi shüh-a? 
2CO.2.17	Hano thüma kükro Jihova dzü thimüshüh kütsü bimo: vele ha pü mhüdzülü müzi, mu Nyepoo mhüdzücie ha Khrista la dzü po yo.
2CO.3.1	Hatho ha zhopo thi swudü la tome? Me kropüh thiyo tsübi ha zhopo lüsi püh tsü mori niece püh mozho shü me? 
2CO.3.2	Nie ha zhopo lüsi ha mülü lü thopüh kütako zo süo thüma mütü po she mu phriyi küto la. 
2CO.3.3	Mo nie Khrista yolü ha zhopo lüsi, lüsidzü püh rhemo vele rhü tayo küzho Jihova ropü yolü thoyi, kütsüyo mo vele nie mülü lüthoyi te. 
2CO.3.4	Si kütsü Khrista yo ha kümülü Jihova yo nyiete; 
2CO.3.5	Süo ha cieco ha küve nyiete sitsüo mo vele ha küve süo Jihova cielü küvo zo. 
2CO.3.6	Pü ha thipüh dzütsüdzükho küsao yitho thisü; süo lüsikho mo vele ropü lüno; kükrelamole lesikho mha thikhri vayo vele ropü kürhü khasüyo. 
2CO.3.7	Siyo kha kürüh vaküto küsa yithoo kütsülü tho küsüo thürho vepüh kümüre thi Israelmiko pa Moses zü küveo mürayi kündi küthio, 
2CO.3.8	Ropü yithoo didüpüh süce thürho nyiepü ta? 
2CO.3.9	Süla kümüjo chothoo zori u thürho nyie tsüsa, kümatho yithoo sücie thürho nyie küchüh moto me? 
2CO.3.10	Küra pü thürho küba süo dite kükrelamole süce thürhopü tsüo vo kütala. 
2CO.3.11	Thimüdi küvao thori pü thürho nyie lezho basüh kütoo sücie thürho nyie rükri. 
2CO.3.12	Ha saju si kütsü nyie kütsüla mükrü chiemono dzüpo tayo. 
2CO.3.13	Süo Moses-e no mhapüh püzü yoyi ta no Israelmiko pono külalü thürho küveo di kütsü ngomo kütao bimo. 
2CO.3.14	Vele uko lü thimürüh vano uko dzükho küvüo phri kütsüce küyo süo thari bayo zo, küyo süo Khrista yo khiva yo. 
2CO.3.15	Vele tha kütsori Moses küphri ce küyo süo uko mülü yopüh bayo. 
2CO.3.16	Siri Nyepoo cieco va kütasa küyo süo khiva yo. 
2CO.3.17	Siyo Nyepoo sü Ropü zo, mu Nyepoo Ropü kübara, u kükha di tayo. 
2CO.3.18	Mu uko mütü uzü yo mono khriva lü küngo bi Nyepo zale ngo no süo uthi küdepüh pü rhü bi mama thapühlü kükrepühlü payiyo, süo Nyepoo celü vori sü Ropüo.
2CO.4.1	Ha ngokümüzhie ngoyi mu yitho hio ngokütsüla ha chomüza tayo mo. 
2CO.4.2	Si kütsüo mole ha kümükhrü kümüvako khave, küdove tsü cholü mo, mori kücejü lü Niepoo dzüko khimo vele küthoo zhopo thi mu mipo sülü ha lüdo ri sheyi küve thi tayo. 
2CO.4.3	Mhanuü süo küvata tsüsa kata kütoko mhüdzülü zo 
2CO.4.4	Cedzü hio ropüko süko thülü mhüo thi mücie ve, zale küthi Khrista dzüyiküve Nyepoo Jihova rhü thi küpüo po uko vamve mo kütola. 
2CO.4.5	Ha hatho ha zhopo thiyo mo vele Khrista u Nyepoo zhopo thiyo mo ha pü cieta zo. 
2CO.4.6	Süo Jihova “küveo po küzüo va mveyite” si küsüo Khrista zülü ha mülü vamve sü. 
2CO.4.7	Vele cienyie hio rünyo püh küthi büh yolü ta, süo ve lotsü kütsü kükuo Jihova yo mu hayo bamo kütsü thasü kütola. 
2CO.4.8	Lucohico ha dzü kümüzhie yo, süla halü thathi tamo; halü dzü kühokürü thisü yo, vele hathipüh ha vedi vamo. 
2CO.4.9	Ha müthimünyi, vele ha khava mo; hatsahavü, vele ha müka vamo; 
2CO.4.10	Utü mütülü Khrista süh sü püh tayo, süo mipo hayo Khrista kürhü kübao sheyi kütola. 
2CO.4.11	Ha rhüküba hio Khrista la mipo püh küsa choco süsüyo, süo thimüshü vayiküve mo hio lü Khrista yo kürhü küba tha mika sü kütola. 
2CO.4.12	Sino küsao hayo mhathiyo vele kürhüo nieyo mha thiyo. 
2CO.4.13	Uko kümülülü u ropü kürhüte thadzü thopüh kümüta “I mülü süla I po” hari sü mülü süla poyo. 
2CO.4.14	Nyepoo Jisu thi mürhü küsüo Khrista yo hari thimürhüyito hapüh nie sa uko züpüh voto. 
2CO.4.15	Mha hiko mütü nieko la zo, süo ngokümüzhie po kükremi tso mükro mama küyi zü Nyepoo zale chuh küchü mamayi kütola. 
2CO.4.16	Süla halü thathi yomo si kütsüo mole ha chozou mao thi katazü zori thülü mao tüsonha küsa mama züzo. 
2CO.4.17	Kümüzhie za kütsüo hi pütü dopüh la küchothe zalethi küto müshio thipüh müdeyi kündi thi tazüe, 
2CO.4.18	Kükrelamole hano küngoko whuzü mo vele ngokümoko whuzüe: küngoko sü pütü dopüh lazo vele ngokümoko küchothe zhü.
2CO.5.1	Ha shebate, cedzü hilü thümoo ce tsü hü küba hio nrhüh ta zori, ha Jihova ce ha ce püh ba, süo thübe püh thimo mu küchothe tüyo ba küto ce. 
2CO.5.2	Tsü kühü hilü ha mühimülo no tüyo ce sü po ha whuyi küto münyü yo. 
2CO.5.3	Süo püh whuyi kütasa ha müchüh sa mo tato. 
2CO.5.4	Süla dzükhüce hilü kühü tüce ha mühimülo yo, süo rhüva kütolü mo vele ha whu sayi kütola, sino ditayi kühoo po katayi küve hio müzoyi tato. 
2CO.5.5	Hiolü ha rüde thiküsüo sü Jihova zo, Pü Ropüo hetü püh thi hatsü ve. 
2CO.5.6	Süla ha thüpu swu bayo, ha thümo ce hiolü kübace Nyepoo zü kümücu bayo tsü she. 
2CO.5.7	Ha küngoo lü mono kümülü lü tayo. 
2CO.5.8	Thümo hio khava no Nyepoo zü bata nsa pü tsü ha thüpu shu bayo. 
2CO.5.9	Süla ha ce hio lü bari mori Pü nü thiyi ton thühe thiyo. 
2CO.5.10	Kükrelamole u mütü Khrista mi kütsoküto bao mhüdzülü tha mütu zoto mu sülü u kühopühri mhatho küve ri küshü ri uzho ngoyito. 
2CO.5.11	Süla Nyepoo khri kümükrü she küyi bi miri hüyo, vele Jihova no ha rüle she mveyo, mu nieri nielülü ha she mve batho tsü mülüyo. 
2CO.5.12	Ha nie mhüdzülü hathohachu la nsa mo, vele niepo hala thüchu püyi nsa yo, sino niepo mi u mülülü mono chozu utho uchuyoküzhoko mhüdzülü thaka thiyi küto la. 
2CO.5.13	Ha nyotata ri süo Nyepoo la zo, mücie bari süo nieko la zo. 
2CO.5.14	Süo Khrista kükhrüo tho ha hü zü ta kütala, süla ha lütüyi küta mipüh no mütüsühlü sa küva la, süla mütüko sate. 
2CO.5.15	Pü mütüko sühlü save, sino rhü ta kütako po utho ula hü mono ula sa mu rhüyi kütao ceco hüyi küto la. 
2CO.5.16	Süla ha tsü mipühri thümoo ceco she tamote, ha thadzü Khrista ri thümoo ceco she vele tsüno sübi mote. 
2CO.5.17	Süla thüma kühopühri Khrista yo bata tsüsa püh kühü küsa te, mha küvüko dite mu hie mütü küsatsüte. 
2CO.5.18	Mu hiko mütü Jihova celü vori, Pü Khrista yo uzü küzüveyi te, mu vetho küthi yitho kha hatsü sü; 
2CO.5.19	Süo Khrista yolü Jihova cedzüo zü vetho thiyi, sino uko küjoko püh uko müjomo no vetho dzüyio püh uko tsüsüte. 
2CO.5.20	Süla ha Khrista sühlümi te, sino Nyepoo no hayo nie cüyo. Ha Khrista sühlü thi niepo Jihova zü vetho thiyi no cüyo. 
2CO.5.21	Uko la küphoma she kümoo thipüh phoma ve, süo uko po püyo Nyepo Jihova mhüdzülü mathoyi küto la.
2CO.6.1	Süla uküzü pü choyimi thi küta bi, niepo Jihova cielü küpa ngokümüzheo khi kümüchü lü hinon niecie poyo. 
2CO.6.2	Kükrelamole Pü po kütsü “I pütü tüce n khü künyiyi te, mu külaküyi tüsonha n khrühi sü” si mba. Süla pütü küve sü tsüce hizo mo külaküyi tüso sü tsüce hi zo. 
2CO.6.3	Ha mipüh chokha ri thiyo mo, mipo ha yitho tha mo küto la, 
2CO.6.4	Sitsüo mole mha kühopühlüri ha Jihova yitho thiyi küshümi tsü thasüyo, murümu kütsü, kümüthi, kümüzhie kütsü, tsakhu, 
2CO.6.5	Ha küvü, thüdzüküthi, kübvü kütsü, mhatho küthi, zümo kütsü, tükhü küthi, 
2CO.6.6	kümüsa kühü, mhashe, sügüsühü, mphrü, Kümüsa Ropü, kükhrü kütho, 
2CO.6.7	dzütho küpo, mu Jihova küku; kümatho rinyie püh ha zaco mu ha veco, 
2CO.6.8	thürho mu zhoswü lü, zhopo küve mu zhopo küshü lü, hapüh mi küdo kütsümi thi, vele kedzüthomi zo, 
2CO.6.9	püh she kümomi thi vele she mveri, püh sa kütami thi vele he rhühbazo, müthimünyi vele müsa va mo; 
2CO.6.10	lüzhe küpümi thi vele hanü süh tayo, mha küdimi thi vele mi kükro thipüh mhanie ve, mhapühri küdimi thi vele mha mütü batsü. 
2CO.6.11	Hehe Korinthiako, ha mhotsu niece dzüpoyo ha mülü khakhri müzho püh. 
2CO.6.12	Halü niela tsakhu mo vele nietho nielü thi tsakhu ve. 
2CO.6.13	Süla no I nieko ce küpo bi niepo nie thi müyoyi noyo. 
2CO.6.14	Mülükümomi zü küzhotü upüh pü kürhü hite; kümatho mu kürüzhüni kükrorhü tsü dipüh ba? Mori küve mu küzüni dipüh kükrorhü tsü ba? 
2CO.6.15	Khrista mu küciedzüo ni dipüh küdzürhü tsü ba? Mori kümülüo mu mülükümoo ni dipüh kümha tsü ba? 
2CO.6.16	Mu Nyepoo kürüshüce mu thürümharhece ni dipüh dzükho ba? Kükrelamole uko rhü küta Jihova rüshüce tsüla, süo Jihova potsü “I uko lübato mu uko dülü tato mu I uko Jihova thito mu uko a thüma thito.” 
2CO.6.17	Süla uko dülü tapari tate, sino nie kreyi tate, Nyepoo sino poyo, mu nie müsakümoko ni hite si tsüsa I n züyi to, 
2CO.6.18	Mu I nieko Po thiyi to, mu nieko anu mu anupüko thiyi to, Nyepoo kürükrüthoo sino poyo.
2CO.7.1	Mha hiko mütü po utsü kümüta la, akhrieko, uko thümo ri ropü ri müsakümo mütü lü uthi kümüsayi no Nyepoo Jihova khri kümüprü lü velotsüyi khe. 
2CO.7.2	Ha yiyi te; ha mipühri küdo mo, ha mipühri thi müshü va mo, ha mipühri swu va mo, 
2CO.7.3	I nieko künga ton hiko po mo; vele thadzüri nieko ce potsü nieko ha mülülü ba sühyo mu ha niezü sari rhüri to. 
2CO.7.4	I nieko ce thüpushü no dzü poyo, I nieko la kümüko yo, I nieko la alü lu yiyo, I uko kümüzhie küyiko lüri anü phayiküho thite. 
2CO.7.5	Siyo ha Macedonia lü votsü ce thümo co kürülü ngoyi mo vele lucohico kümüzheyi, chozou mizüh kütü mu thülüo müprü ta. 
2CO.7.6	Sizori Jihova mi khaküvako tho mülu yo küzhoo no Titus po vori tsüla ha nüyi; 
2CO.7.7	Pü küvo lübi la mo vele pü nieko yo thülükülu ngoküyila ri zo, nieko a müri küba, nieko akri küba, nieko ala ulünyi kübako she küsüce anü küchüh sa zo. 
2CO.7.8	I lüsi tho küsüo nieko lü thi müzhie va zori alütsakhu tamo, vele alümüzhie ri tazo: süo pütü dopüh la zoleri nieko lü thimüshü ta tsüla. 
2CO.7.9	Tsüeno a nüte, süo nieko lü thimüshü küsü la mo, vele nieko lüzhie pün thülü küdeküyi la, nie lüzhie küthoo pü küyila, sino hala mhapühlüri nie thi müshüva kümo la. 
2CO.7.10	Kükrelamole küthoo lüzhie uthi püh ulü küde khi külaküyi cholü voyiyo mu süla uro tayo mo, vele ciedzüo lüzhie no küsa püh voyo. 
2CO.7.11	Siyo hiehe kütho lüzhie hio didü nie thi mve süshi, nie lü thi münyi püh dipü thisüshi, didüri nietho nie thi kümüziyi shi, ie nielü rüda dipü thishi, mükrü dipü thishi, mi münyü küdipü thishi, nierha thi küdipü thishi, kümüzhie dipü thishi, hi mütülü nie jomo zo kütsü tha mika süve. 
2CO.7.12	Süla I hidzü tho küsüo mha küshü thi küvao la mo, mori püyo küshü thi küvao lari mo, vele nie hala nie lünyiyo küzho püh Jihova mhüdzülü müshe sü küto la zo. 
2CO.7.13	Süla ha thokümülu ngoyi. Halü külu mho Titus künüo la hanü küchüsa, kükrelamole nieko mütü la püpo ulü münütshü küyi la. 
2CO.7.14	I püce nieko chuhza küsüko la a po münga tamo, vele ha niece po küsüko mütü kütho tsübi, ha Titus cie nie chuh küsüko kütho tsü thasüte. 
2CO.7.15	Pülü püh nieko tsüsa pfü bate, nieko mütü pü dzüzü mu mükrü sai rüshü pü zü küyi la. 
2CO.7.16	I mha mütü lü nie mülüyi veküta la anüri te.
2CO.8.1	Küzüko ha niepo Jihova ngokümüzhie püh Macedonia kühuko lü küsü sheyi nsa; 
2CO.8.2	Uko kümüzhie püh rükhurüyi küzü lüri unü phayi ho küba mu thükre po uko cienyie huyi ta küzü lüri uko cieco mphrü zono mha khasü. 
2CO.8.3	I uko zhopo thito uko thiyiküve mu thiyiküve mhori unü sai zono ulücü lü khasü. 
2CO.8.4	Kümüsako phikümüzhie mhatho hi thibü toleno hace mülo zo, 
2CO.8.5	Mu hio ha müri küba bimo, vele uko ukha Nyepoo tsü müra va no Jihova müdolü kha hatsü sü. 
2CO.8.6	Süla ha Titus hidzü thi swüdüküyi bi nieko cie kümphrü mhatho hio thitsü sü moyo küshü pü hüsü. 
2CO.8.7	Süla nie mha kühopühlüri ve--kümülüri, küpolüri, mhashelüri, nierha küthilüri, mu hakhrü kütsülüri--sübi mphrü kütsü mhatho hilü ri thi mve sü te. 
2CO.8.8	I thüzho bizo no niece po bamo vele nie thülükütho thino mi khrüyokütsü thasüküto la. 
2CO.8.9	Nieko u Nyepoo Jisu Khrista ngokümüzhie mhathoo she bate, pü mhanye zori nieko la mha küdimi thite, sino nieko po mha künyemi thite. 
2CO.8.10	Mu hilü I nieko tarhosü nsa, süo nieko humi nzisa thi swüdüküyi zo mono mhahu thi nsa, 
2CO.8.11	Küba mhatho süo ri thitsüyite, siyi tsüsa nie thi nsa kübako ri thitsüyi to. 
2CO.8.12	Thi nsa kütsüo ba kütsüsa, püyolü kübao sü yiyi ve, püyolü ba kümoo mono. 
2CO.8.13	A küpoo no nieko po kümüzhie mu kükremi po rüyi kütoo mo. 
2CO.8.14	Vele kütüyi kütola tsü nie cienyie püh uko küdi vaphisü mu uko cienyie püh nieko küdi vaphi süzino kütüyi küto la. 
2CO.8.15	Süsü thopüh kümüta “kükro künguküyio ri rükriyi mo mu kütsa künguküyio ri müdo tamo.” 
2CO.8.16	Vele Jihova müza, pü Titus lü thipüh alü bi nieko phi ulüni küyila. 
2CO.8.17	Pü ha lüdo ri yiyi zo, vele pütho nieko ce vori küto ulüni shuta zo. 
2CO.8.18	Kühu mütülü dzüyiküve mütha kütsü la mi püsheyo tsü a sazüo ri sa püzü kütsü sü zü. 
2CO.8.19	Sü lübimo vele kühuko püpo hazü rüvü no ngokümüzhie mhatho hio thi zhochümo Nyepoo za thikümüle kütola küdasü. 
2CO.8.20	Süo mphrüno khaküsü mhatho hio lü mipo ha lü müjo mokütola. 
2CO.8.21	Ha külü Nyepoo mhüdzülü lübi mono thüma mhüdzülüri mütsümüziyi kütola. 
2CO.8.22	Süsa ha zümi püh püh uni sa kütsü sü zü, ha va kükro pü dojü kütsü lü mha kükrolü pülüküni thizo tsü ngoyi, pü tsüno nieko yo pü kümüri nyietü kütala ulünyi pfü sa taho. 
2CO.8.23	Titus zotsü ha besüh mi mu nieko choyi mizo, mu uzüni ri kühu choyimi, Khista zaleo lano. 
2CO.8.24	Süla mhütsu zono kühuo mhüdzülü nie kükhrüo mu ha niela thürho püyo küzho thasü te.
2CO.9.1	A po kümüsako kükhrühi ju tho nieko tsü mori ve, 
2CO.9.2	Nieko sü thi nsa batsü I she ba tsüla, süla I Macedoniami mhüdzülü Achaia nzisa kürüdeyi te sino nieko la kümühayi, mu nieko lünyio la uko mi kükro hüyi; 
2CO.9.3	Sizori I uzüko kütsüküsü no ha niela kümüha kütako po dzüchü thita mo kütola: I nieko thiyito le po küsü bi nieko po kürüdeyi kütola, 
2CO.9.4	Simo tsüsa Macedonia lü humi ha zü vodeno nie kürüdeyi kümo ngoyi ta tsüsa ha münga tato, nie mülükhropü kübalü. 
2CO.9.5	Süla I lü kütsü uzüko müdzümüra kütsüpüh nieko ciesü no nieko himhüdzü phrapüh kümüta bi nieko kümuthi tsüo mono nie nüsai no khaküsüko kürüdeyi tayo ve küto lü kütsü la. 
2CO.9.6	Püco no hihi: kühopühri tsava müdo küsüo rüh mütsa to, mu kühopühri tsava münyhü küsüo rüh mükro to. 
2CO.9.7	Kühopühri ulü u mpe küyi bi khasü moyoshü, ulüsühsayi mori thimoyoshümo sihi, kükrelamole Nyepoo Jihova unüsai no khaküsümi phi unüyo. 
2CO.9.8	Mu Jihova thüjo kükretsü mütü püh nie kuchuhkühi thisüyive, sino mha kühopühlüri nie küchuhkühikhasüno nie münyhü süo püh mhatho küve thiyito. 
2CO.9.9	Süo thopüh kümüta, “Pü mha küzapüh lucehice süve, püh küdimiko zave; Pü kümatho küchothe bato.” 
2CO.9.10	Kühopühri tsapüh tsa küvami tsü küsüo mu kütico püh lüva thi küsümi nie cienye mu nie bete, tsa mu mhatho sheri thimükro süto. 
2CO.9.11	Nie mphrüshü küsüla mha mütü lü niethi münyesü, mu süla hayo nie Nyepoo kümüza poto. 
2CO.9.12	Kükrelamole yitho hio kümüsako tsakhu vaphi kütsülübi mo no tsole kükremi kükro po küthüzü püh Jihova tsüyo. 
2CO.9.13	Yitho hio thi dojü küsülü uko Jihova chuhyito nie thi kürünu püh Khrista dzüyiküveo khro süküyi la, mu uyo mu kükremi yori mphrü küsüla. 
2CO.9.14	Uko niela cho kübace nie münyüto, süo Jihova ngokümüzhe rükri zo kütsü küba la. 
2CO.9.15	Jihova müzave pophayi kündi thügüuo la.
2CO.10.1	I Paul Khrista zhoküve mu kümünü lü nieko ce poyo, nieko zü kübace mününui yo vele nieko zü bamo kütace nieko yo a dzü rüh tayo: 
2CO.10.2	I nieko ce choyo, süo apo nieko dülü küvoce apo a dzü rüh tamo küto mülü, I vo kütsü sa ha thinpho müdolü tatho no lüyo küzhoko yo poto küba bi. 
2CO.10.3	Hatho thinpho zü hü baluri thümari zhoo bi thithüri thiyo mo. 
2CO.10.4	Ha rinyie sühyo küzhoko ciedzüo rinyie bimo vele velotsühkütsü küku cohu ri dzürhüyiküve küku sühyo. 
2CO.10.5	Sü püh mi mhalü kühopühri u thi kürükrü sü Jihova mhashe mütüyo küzhoko nüda, sino ulüdoko tüpüvo Khrista dzüzü lü süyo. 
2CO.10.6	Nie dzüzü lü voyi kütasa dzüzü thi tsoyi mo kütako müjosü kütola ha küsüh pü bate. 
2CO.10.7	Niemhü püh nie mhüdzülü küngoko pesü yi, kühopühri Khista zhü küta mülükhro yo tsüsa, sümi po hari Khrista zhü küta lüyi te. 
2CO.10.8	Nyepoo apo nie thimüshüva mole nie phü müsü küsü küku kha atsü küsüo la I kümühari za tazori I münga tayi ho. 
2CO.10.9	I lüsi thopüh nieko kücieküru küto la mo. 
2CO.10.10	Uko po kütsü “pü lüsiko lü püdzü müshi mu kushu; vele mhütsu zotsü thathi mu püdzüpo mhapühri zo mo,” siyo 
2CO.10.11	Sümi po hi sheyi te, ha küdice lüsi lü po küsü bi ha küvoce ri sübin thizo to. 
2CO.10.12	Siyo hatho hathi mükre mori hapüh utho uchuhyo küzhomi zü kümüdeyo mo. Vele ukotho uko dolü kümüde mu huhu popüh kümüde süzi küzho uco she kümola. 
2CO.10.13	Vele ha kümüha küyeyi ho, Jihova che hatsü küsü hapo pühvo nie tsono küsü pi kümühayi ho. 
2CO.10.14	Ha niece vo kütsüce ta chuhküzü vori mo, mu ha Khrista dzüyiküveo püh niece vo küratho thizo. 
2CO.10.15	Sino hatho hachuh küyie tamo, kükremi mhatho lano; vele ha kümüri nie kümülü po ve kühü mu nie dülü ha mhatho po ma müzho küchüyi, 
2CO.10.16	Sino hapo dzüyiküveo po nie müchuh vo kükremi ceri voyi, süzino hapo mi mhathoko la kümüha tamo. 
2CO.10.17	Kühopühri kümüha küzhoo Nyepoo la kümühayi te. 
2CO.10.18	Thüma utho uchuh kütsüo yiyiyomo, vele Nyepoo püchuh küsüo uzho
2CO.11.1	Atho künyodzü küdopüh pota zori nieko sügüsühüyi te; nieko sühüyi yo. 
2CO.11.2	I kümüsa lü nieko rüyoyo, nie nopu püh takho thi mütate, niepüh rüli phosü püh bi khi Khrista cie süva tono. 
2CO.11.3	Vele I müprü kütsü tünyhio püdo veshu no Eve küdo küva bi, nielü Khrista cieco nie sührhü mu müsamüzi ta kütsü külüo sühpüh ta küta müprü yo. 
2CO.11.4	Kükrelamole humi vono ha poyo kümo Jisu kükrepüh püh zhopo thisü, mori nie ropü ngoyi kümo küsapüh ngoyi, mori dzüyiküve nie ngoyikümo kükrepüh pühvo tsüsa nie süo yiyitayi ve. 
2CO.11.5	A külü iri apostle kürükrüthoko ceri tsü pfü mo. 
2CO.11.6	I dzü küpo do shemo zori mhashemo bamo; süo nie mha colünyi mu dolünyi lü mütsümüce nie kave. 
2CO.11.7	I küjo hu thi teme? Nieko thi kümüle sü kütola akhi kürünu no Nyepoo Jihova dzüyio küveo müchuh nieko mütha tsüla. 
2CO.11.8	I kühu kükreko rügoyi te uko kükhrühi püh nieko choyi thi tsülü, 
2CO.11.9	Mu I nieko zü ba no tsakhuyi kütalüri I nieko mipühri müzhie thimo, kükrelamole uküzü Macedonia lü küvoko a tsakhuko pühvo ta tsüla. I sino nie müzhie thimo te mu hisa ri nie müzhie thi ho. 
2CO.11.10	Khrista cielü küvo küthoo ayo ba tsüla, a künü hio Achaia ciejü lümipühri a khaküyi di. 
2CO.11.11	Ditsüna? I nieko khrü kümo la me? Jihova tho küsheo. 
2CO.11.12	I tsü thiyo küzhoko thiba zoto, sino yitho lü u thürho ha zü kütüyi to rikütako khayi to. 
2CO.11.13	Kükrelamole süko kücejü sajuküshemi zo, mhaküdo no Khrista apostle küthi müdeküthi kropüh zo. 
2CO.11.14	Süzo tsü mha ungo mo, Satan zori küveo choyimi do thiyo tsüla. 
2CO.11.15	Süla pü choyimi kümatho choyimi do thiri zhokre zomo, külalü uko tho umhathoo zü küsüh to. 
2CO.11.16	I po sühla yo, mipühri po apüh künyomi le lühi, mhanuü sitsüpüh thiri künyomi püh thino a züyi, sino a po kümüha zayi. 
2CO.11.17	I thüpu no kümühayo küzho hio Nyepoo zhopo mono künyomi bi no poyo. 
2CO.11.18	Mi kükro thüma zhorüle lü kümühayo küzho bi iri kümühato. 
2CO.11.19	Nieko nie nüsai no künyomi dzüzüyiyo nietho nie püh mhasheleno. 
2CO.11.20	Nieko mipüh niepüh udzü thizori, niepüh uthitü thizori, mori nieyo kütüpro zori, mori uthi kürükrü mori bezi püh niezü vü zori nie sümi dzüzü thiyo. 
2CO.11.21	I müngazo, ha sü kütso thiküyi küku bamo. Vele mi mha kühopühlüri thüpu no kümüha tsüsa, I künyomi bi dzü poto iri sülü kümühayi ve. 
2CO.11.22	Süko Hebrewmi me? Iri zo. Süko Israelmi me? Iri zo. Süko Abraham yiemi me? Iri zo. 
2CO.11.23	Süko Khrista yithomi me? I künyomi bino poto; I püko ce vepü; I püko ce uyi thi mükropü, thüdzü ri thi mükropü, mi aküvü ri kropü, tsükünu sata nu zo. 
2CO.11.24	Jewmi pova pühngu a küvü heda pühmo thücü. 
2CO.11.25	Vasüh sühpüh avü, vapüh kütsüpüh ava, vasüh püzu shüta, tüsozho püh mu tüzüzho püh dzülü ta, 
2CO.11.26	Tsükünu rüvüh lü kürü lü kümüthi zü küsüh, sühkütimi belü ri kümüthi zü küsüh, atho athüma yolü ri kümüthi züh küsüh, mülükümomi belü ri kümüthi züh küsüh, nade lüri kümüthi züh küsüh, nha dolü ri kümüthi züh küsüh, dzüküzholü ri kümüthi züh küsüh, uzümi kücedzüko belü ri kümüthi züh küsüh; 
2CO.11.27	Kümüzhie mu kürüh mürha, tüzüzho kükro zümo, müri mu thüri, tsükünu tükhü thi, süh mu phochü ta. 
2CO.11.28	Sümho ri I potsoyi kümo tüsonha kühuko la alü kümüzhie tayo. 
2CO.11.29	Sopüh thathiyi no I thathi mota? Sopüh müjo küvace I alüshü mota? 
2CO.11.30	I kümüha mozho shüyo athathiko popüh kümüha to. 
2CO.11.31	Jihova u Nyepoo Jisu Khrista nie Po, küchothe thüchuh küpüo I müda mo tsü sheba. 
2CO.11.32	Damacus lü küzhoo Aretas küdeo khro kübao atüyi tono Damascus nadeo khüba, 
2CO.11.33	Vele mürha lü a püh cohu küvecelü mükisü no apo pü belü tayi.
2CO.12.1	Kümüha morive, sülü küprakümve pühri bamo tsüla, vele vemho Nyepoo khi amüka küsü posü to. 
2CO.12.2	Khrista ceco thüma püh tücie kürinda vo kütace zü tü hasüh-o lü kho, thümoo same samosü I shemo Nyepoo tho küsheo. 
2CO.12.3	I thüma si kütsü she thümoo same thümoo samo shi I shemo Nyepoo Jihova tho küsheo. 
2CO.12.4	Sino poshü kütsü khü kropüh she, thüma po poshü kütsü khü. 
2CO.12.5	Thüma hio sühlü I kümüha to: vele utho uceco kümühayi ho, a thathio lüzo kümosa. 
2CO.12.6	I kümüha nsa zori I kümülo mi bi ho, kükrelamole I küthoo poto. Vele I sülü a küthüyi te, sino mipo a küngo mu a khü küsheo pi alü mükho ta mo kütola. 
2CO.12.7	A po mha tha aka küsüko lü alü müzhori ta mo kütola tsahu püh püh athi lü süve Satan choyimi po amüthi süto no apo athi müzhori ta mo küto la. 
2CO.12.8	I Nyepoo ce vasüh cho, hio khiva no sideno. 
2CO.12.9	Vele pü ace po kütsü, “A ngokümüzhie sü n la tsühzo, a kükuo no küthathi thipü ve zhochüyi yo tsüla.” Süla I athathio lü kümüha tsü anüpüte, Khrista kükuo po ayo bayi to tsüla. 
2CO.12.10	Süla I Khrista lano thathi, thatha lü, mhakürü, kümüthikümünyi mu zhoswü pü kütsü anüte, süo I thathi kübace ku batayo tsüla. 
2CO.12.11	I nyoza te, nieko a kümu thipüh hilü süvae. I nieko celü thüchuh püyitsü müsüh, I mhathomharo mo vele apostle küzhothoko cieri tsüpü chiemo. 
2CO.12.12	Apostel kütho zasi tha nieko ka süte sügüsühü, zasiko mu ungomhathoko mu küku mhathoko lü. 
2CO.12.13	Nieko mha dipüh lü kühu kükreko cethathipüa? I apüh nieko müzhie thi kümoomho. Hihi la a küjo vasüte. 
2CO.12.14	Hei tsüo va hi nieko cie votoleno kürüde kütsü va süh-o taho. Mu I nieko müzhie thiho, kükrelamole I nieko mha phuzü mo nieko phuzü tsüzo; ununie po ukrünie ve müdo mole ukrünie po ununie ve müdoyo tsüla. 
2CO.12.15	I a nüsai no kütsisü to nieko la kütsi süto, I nieko khrü mükropü mu nieko a khrü mütsapü to me? 
2CO.12.16	Ala nieko püh thimo tsü lüyi, nieko po kütsü ado veno thüdo püh nieko tüyi tale siyo. 
2CO.12.17	I humi kütsü püh nieko ce küsüce nieko yo küprakümve hu ngoyi ta me? 
2CO.12.18	I Titus kütsü sü, uzümi püh sa kütsüsü. Titus nieko yo kütüpro ta me? Hani ropü pühlü mhathi mo me? Hani phecie kümhano ta mome? 
2CO.12.19	Hie hatho hayoyi küto lü yotho sino lü ba me? Ha Khrista yolü no Jihova mhüdzülü poyo. Ha mha kühopüh thiri nie thi mveyi küto la zo. 
2CO.12.20	I müprü küba a küvoce nieko a medo bi ba ngoyi mo mori nieko angopüh nieko müdo biyi mota sino kümüli, huhu ngo uro, lükhulüha, küzüküshü, uzhozhü külü, huhu tha, Sali thi, ko küka mu kübvü kütsü süh küta müprü. 
2CO.12.21	I laküvoice a Jihova po athi kürünu no apo hidzü phoma küva müsakümo, peü, mu küthünga mhathoko lü rüdeyi kümola apo uko kri zo küta müprü.
2CO.13.1	I tsüo vasüh-o nieko ce vozü. thübü kühopühri zhopo küna mori süh bayi moyoshü. 
2CO.13.2	I niecie küvo cie phoma küvako mu kükreko ri tarho sü mu tsü nieko zü ba kümo cie nieko tarho lasü zü, a küvoce süko yo azho veyi ho. 
2CO.13.3	Kükrelamole nieko Khrista ayo dzüpoyo kütsü zhopo she nsa yo tsüla. Pü nieko yo ba kütsü thathi namo vele kushu no batsüla. 
2CO.13.4	Hidzü pü thathi no mipo püpüh vüve, vele Jihova küku la rhüh tate. Hari thathi no püyo hü, vele nieko cie küvoce püzü no Jihova küku lü hü süto. 
2CO.13.5	Nietho nie pesüte nie kümülü lü hü ba memo si. Nietho nie dojü süte, Khrista yo hü ba memo si? Nie uzholü hüyi ba mota motho! 
2CO.13.6	A kümüri nie ha uzhomo kütsü ngoyi hotho siyo. 
2CO.13.7	Ha Jihova cie niepo küshü thita mo kütola cho bayo, ha dojü kütsülü uzho kütsümi thiyi kütoo la mono niepo uzho thi hüyi küto lano, hatho küshümi thi ta zori. 
2CO.13.8	Ha mhapühri thipüh küthoo mutsu tayi ndi, vele küthoo la mhathi zoto. 
2CO.13.9	Ha thathi mu nie ku küba cie hanü bayo. Mu ha kücho sü niepo ve lotsüh küyio zo. 
2CO.13.10	Süla I nieko chücie ba kümocie dzü hiko thosü zü, süo a küvoce apo Nyepoo küku kha atsü küsü nieko dzürhüva mole thi mütü sü kütoo püh nieko yo müchie ta mo kütola. 
2CO.13.11	Külalü, küzüko, vetsüzo voyi. Niecho kütso kümüziyi, adzü züyi, külürhü bayi, küzüve bayi; mu kükhrü Jihova künüo nieko zü bayi to. 
2CO.13.12	Kümüsa mbo püh huniehu külü süte. 
2CO.13.13	Kümüsako mütü nie külü süho. 
2CO.13.14	Nyepoo Jisu Khrista ngokümüzhie, Jihova kükhrü, mu Kümüsa Ropü krothoo po nieko mütü zü ba küyio thiyi te. Amen.
GAL.1.1	Paul apostle mipü, thüma celü mo, vele Jisu Khrista mu Poo Jihova celü, püthi merhü kesüo. 
GAL.1.2	Uko sazüjürako azü kebako, thopü Galatiamiko ce kesü. 
GAL.1.3	Phikezhe kekhrü po neko yo ba keyi thite, mu thelü kenü Jihova ukopo celü kevori mu u Niepo Jisu Khrista celü kevori. 
GAL.1.4	Uko kephomako la pü khapü utsüsü, side tsüdo cejülü mha kesuko lü uphuyi ketola, Jihova mharhülü mu uko Poo zalü. 
GAL.1.5	Püpo kechothe zapozale thiyite; Amen (jüpo mu lesi ketholü). 
GAL.1.6	Ango zo, (umahü) neko rekri (dithemolü) Khrista phikemezhe kekhrü jüyi kevelü neko cükeyilü rede keta. 
GAL.1.7	Süosü thüma kekremi mo, vele humi neko kebü kesü Khrista jüyikeve thipü kebü kesü. 
GAL.1.8	Vele hako sheri, mori tüyo jüyi mitho tülü kiri zo sheri, jüyikeve hako zhopo thiketa mode kekre zhopo thita lize püpo reshu kepüo thitate. 
GAL.1.9	Himhüjü hako poketa bi, mu tsühi sheri I pokesü bi, mhace thüma humi zhopo kekre potayo lize hako ngokeyi jüyikeve kemopü, poyo lize püpo reshu kepüo thite.
GAL.1.10	I thüma nü, tsühi, thinyü de jüpo züme, mori Jihova nü thinyü zü? Mori I thüma medo thi kenyü phu züme? Kekrelamori I thüma nü medo thinyü ta yo lize I Khrista cetami kethi mesümo. 
GAL.1.11	Vele I jükeve po keta hio thüma celü vorimo siti I zhopo thi neko cesü yo. 
GAL.1.12	Kekrelamori I süo thüma celü ngoyi mo tila, mori I süo metha sümo, vele Jisu Khrista celü kehala kesüzo. 
GAL.1.13	Neko thajü Jewmiko mha kepo keti keba sesü te, uko nanifü, dipü bide I Jihova kehu methi meni, thi kesü pi kezü sheri, mu süo vameka süri. 
GAL.1.14	Jewmiko a shuyelü anani kütso meveyi, azü ketü kethedü tiko dülü ukopi thisü; aponeko zho relekolü alü keni mezüri ta ketala. 
GAL.1.15	Vele Jihova pünü pü medo ketace, pü azu nobulü athi süphra mekre mu pü kekhrü kene lü acüyi. 
GAL.1.16	Pünu kehala ace sü, apo therünamiko ce jüyikeve poketola, sizi metha I uthi uza medo zü tamo. 
GAL.1.17	Sizo mori I ta Jerusalem lüri vomo, amhüjü apostle thi ketako celü, vele I ta Arabia lü vo, mu ta sala Damascus lü vori; 
GAL.1.18	Süsa tetse sü (3) sa lü I tavo Peter zü kesü ketola, mu zho keripüngu (15) püzü ba. 
GAL.1.19	Vele I apostle kekreko ngomo, James Niepoo sazüo lebi ngo. 
GAL.1.20	Tsühi I lesi thopü neko tsü kesüko, Hihe, Jihova mhüjülü I meda mozo. 
GAL.1.21	Süsa laco I ta Syria mu Cilicia khüko whivo. 
GAL.1.22	Judealü kehuceko se bamo, Khrista lü ta ketako. 
GAL.1.23	Vele uko seti lebi, “thajü uko methi meni ketao tsüdo jüyikeve zhopo thipü pü meka keva kehuko ce süba tele.” 
GAL.1.24	Mu uko ala Niepoo zapo zale thisü ta.
GAL.2.1	Süsa tetse kerida sa I ta Jerusalem lü sala vo, Barnabas zü devo mu Titus zü asa mejita. 
GAL.2.2	Mu resü reva keta I kehapü uko mese sü, I jüyikeve zhopo thipü Gentilemi (Jewkemoko) dolü sü, side tavo kemelemiko zü kesüsü, sizimolize I thi ketako kemethu thiva moketola. 
GAL.2.3	Sütüce Titus, pü Greekmi pü püyirü molu, azüta, pü kemuthi püyi kerülü sü molu. 
GAL.2.4	Kekrelamori kemeda sazüjürako, ulüba kemolü tavori mekhrü zode ure ula ta ukekha kedilü Khrista Jisu yo ungo keyilü utüzüvo thejü thiva veba tila. 
GAL.2.5	Sükola thethi pü tsüsü, mu hathi kerenu pütsü, bavüdo püri kemo jüyikeve ketho po nekozü sezi sü tavo ketola. 
GAL.2.6	Vele thüma hiko mhapüri zomo sheri mhapü bi ketako, kehopü bi sheri, uko la hayo mhapüri zo tamo; Jihova thümapü ri rho mekre ta yomo, thüma mhapüri zokemoko mhapü bi ketako la, I süko la mhapüri bizo ta mozo. 
GAL.2.7	Vele mha kedekesü pü uko kengoce, yirü kemokola jüyikeve kha amelü keva, sübi yikerümiko la jüyikeve kha Peter melü sü. 
GAL.2.8	Kekrelamori Peter yikerü kola apostle mhatholü thizü zo, sübi Gentilemiko la jüyikeve kushuzo ayo sheri. 
GAL.2.9	James, Cephas, John hiko bodü tsüko jüyikeve kha amelü kesü yirü kemoko la uko se mu ngo keyice sübi yi kerü miko la jüyikeve kha Peter melüsü; siti ngoyi. 
GAL.2.10	Uko mhakedimila mhalü rekra sü ti mesüzo ziti lebi, sübi apo sheri sülü mhatho thivota keto ketsü süto. 
GAL.2.11	Vele Peter ta Antioch lü vori, I püzü ketüta pü mhüjülü mhotsu zode, pü mejota; 
GAL.2.12	Kekrelamori sümhüjü James celü voriti, pü Gentile (Jewkemomi) zü mhati, vele uko tavori tice pü resüta, de kre tata; side yi kerüko mpe ta. 
GAL.2.13	Jewmiko sübi püzü kreta, sübi zode Barnabas sheri ukro kre ketako zü tata. 
GAL.2.14	Vele uko pütülü jüyikeve kemezilü tamo ketala (ketholü tamo) I uko metü mhüjülü mhotsu zode Peter ce pota, mhace no Jewmipü lize Gentilemi zhorele hüta teme, Jewmiko zholü hü mode, sizi lize dipüla Gentilemiko kemu thi ukopo Jewmiko zhoko züno ziyo?
GAL.2.15	Uko süculü Jewmi, mu Gentile mimo kephomako kro. 
GAL.2.16	Thezholü mipüri thi kematho yimo ziti uko seba, vele Jisu Khrista kemelü lüzo, süla uko Jisu Khrista melü tate, side Khrista yo lü uko thi kematho yi ketola, kemelülü; thezho kezülü mozo; kekrelamori thezho mhatho kethilü mipü thi uphosheri thi kemathoyi mo 
GAL.2.17	Vele mhace uko thikemathoyi ketola Khrista phu kevoce uko kephomalü tazo siti ngoyiyo, size Khrista kephoma kezhoo teme? Kenitho (Jihova po süo khava te). 
GAL.2.18	Kekrelamori I meka kevao thi salazü zü ketala, I vajo ketami tazo. 
GAL.2.19	Kekrelamori I thezho zü ketalü la thezholü sate, side I therüo la rhüyi to. 
GAL.2.20	I Khrista zü Cross yo guve, siri I rhütazo, süo I moli Khrista lü zo, (Khrista alü rhü ta ketala), kehü I tsü hü kebahi athiapho Jihova Nu kemelülü hü tate, pü a kekhrülü, pü kha atsükesülü. 
GAL.2.21	I Jihova kekhrü thi kechoza va mozo, mhace kemezi thezho kezülü vorito lize, süsa Khrista ula sa kesüo kemethu thite.
GAL.3.1	O kemelü Galatiamiko, sopü neko kedo va side neko ketho jüzü thi mota, Jisu Khrista mhüjülü thaka kesü kha Cross yo gu sala tozüme? 
GAL.3.2	Mhahio I neko celü lebi sekeyizo, neko Kemesa Rüpü ngokeyi thezho kezülü me? Mori kemelü reni keyilü ta? 
GAL.3.3	Neko melo shu bateme? Kemesa Rüpülü shudüyi side neko uthi upholü thitsütso sü tüme? 
GAL.3.4	Neko mhakekrolü kemezhe kesü kemethu lü teme mhace süo tsühi kemethu thi teme? 
GAL.3.5	Pü Kemesa Rüpü mhatho thi kesüo, mha ungo thisü neko dolü; süo thezho kezülü thi sümo, mori kemelü reni kesülü thi süta?
GAL.3.6	Abraham Jihova melükeyi, mu pü phipü kemezimi thi keyi. 
GAL.3.7	Kemelü ketako sheri phripü Abraham nuneko thi keta neko se batho. 
GAL.3.8	Ketholesi hijü popü kemeta Jihova tho therünamiko kemelülü thi kemathoyi keto jüyikeve Abraham ce zhopo thi kesü mhüju n yono shuye metüpo thejo ngoyito siti popü meta. 
GAL.3.9	Süla uko kemelü lü ketako Abraham kemelü kevelü thejo ngoyi te.
GAL.3.10	Kekrelamori thejoo lü mhathi ketakhü thezholü reshuve, thopü kemeta, kehopüri thezho metü thitsomo ketami thezholü thopü kemeta reshu sümi yo ku tato. 
GAL.3.11	Vele mipü sheri Niepoo mhüngoce thi kematho sümo, süo sizi tüzo, sejomo, kekrelamori “kemathomi kemelü la hüyi to.” 
GAL.3.12	Thezho sü kemelü me, vele thümao süo zü mu thiketako hüyi to.
GAL.3.13	Khrista thezholü reshu pü ketako uko phorha thisü, pü thipü uko la reshü kepü thisü, süo thopü kemeta, “kehopüri süyo kegumi po reshu kepüo thite,” 
GAL.3.14	Sizi keyilü Abraham thejo po Gentilemi yo vori ketola Khrista Jisu yolü no: sizi keyilü ukopo reshujü thipü kemeta Kemesa Rüpü ngoyi ketola. 
GAL.3.15	Asazüjürako, I thüma zhorelelü jüpo ba; süo sizi sheri I thüma jü kholü siri mhace süo kethota lize, thümapüri süo kedeva, mori thi medi keva thita ho; mori sa mekro ri süho. 
GAL.3.16	Tsühi Abraham mu pütsa la thejo reshujü khameta, pütsa kekrola mo vele püsi pülazo, mu usi süo Khrista zo. 
GAL.3.17	Akepo, jükho hijü kethozo ti mesekesü, Jihova Khrista lü ta, thezho tetse krada sümeri keta sari süo thi rede (medi) vamo, side jükha kesü süo mhapüri mo keta thimo. 
GAL.3.18	Kekrelamori mhace kalü süo thezholü ta lize, süo jü reshu khakesü lü mote; vele Jihova jü reshu kesü thipü Abraham tsüsü
GAL.3.19	Size dipü la thezho choyi thiba? Süo sakesü kekrelamori vajoketako thipü popü kemeta lü voriyi ketola, mu süo tü mu cejü ni dolü choyi kethiko belü süculü thopü kemetala; tüyochoyimiko belü. 
GAL.3.20	Tümu cejüni dolü choyi kethi süo mipü zomo, vele Jihova sü pü lebizo. 
GAL.3.21	Thezho Jihova jü khakesü reshu süo metsu teme? Keni (motozo-Jihova po süo khavate). Kekrelamori thezho khakesü hüyi ketola lize, kemezi sü thezho kha kesü lazo. 
GAL.3.22	Vele ketholesi metüko phoma keta posü ve, Jisu Khrista melü keyi lü reshujü khasüko tsü ketola. 
GAL.3.23	Vele kemelü kevori mhüjü uko thezho khro tata, hisa laco kehala sü keto kha me tata. 
GAL.3.24	Süla thezho sü lesicelü uketha mi akhi püvo Khrista celü sü ketoo, side kemelü lü uthi kemathoyi ketola
GAL.3.25	Vele kemelü vori ketasa uko lesicelü kemetha khro bamote. 
GAL.3.26	Kekrelamori neko metü Jihova nune thite, Jisu Khrista melü keyi lü. 
GAL.3.27	Kekrelamori neko thüma kekro Khrista yolü jülopüyi mu Khrista thi beyite. 
GAL.3.28	Sülü Jew mori Greek kekremote, mori thejümi mori ukekha kedimi kekremo, mori thenomi mori thepumi kekre mote, kekrelamori neko metü Khrista Jisu lü püthi ketala. 
GAL.3.29	Mu mhace neko Khrista zhüta lize neko Abraham tsa (si) kote, mu pü kelü ri tazo püpo keta jülü.
GAL.4.1	Tsühi a kepo, kalüo zo sheri pü natsi kebathe micetami zü kekremo, pü tho metüpi Niepo thi bazori. 
GAL.4.2	Vele pü kemetha mu püpi kekhati püpo keda metayo. 
GAL.4.3	Uko sheri sübizo, uko natsi kebece, cejülü zho cebi uko phapü tazo (kemelümiko thezholü rhayi keta). 
GAL.4.4	Vele pütü tsovori ketasa, Jihova pü Nuo ketsüsü, thenomipü yo pü thisü, thezholü pü thiyi. 
GAL.4.5	Thezho khro ketako rhayi ketola, side upo pü nutho thita ketola. 
GAL.4.6	Mu neko nutho thi ketala Jihova pü Rüpü ketsü (pü nu Rüpü) pü umelü lü sü, side pü kra “Abba, Apo” siba. 
GAL.4.7	Süla neko cetami mote vele nutho nu thi te, mu mhace pünu thita lize pü kalümi sheri thite Khrista yo lüno. 
GAL.4.8	Sisheri neko Jihova se kemoce neko Therü kemoko choyi thita. 
GAL.4.9	Vele tsühi, neko Jihova seyi te, mori Jihova neko se bate, dipü bide neko regü sala vo khrü ketimi kethathi zhokereyilü vo tata, sülü neko thejü kethi kemenyü lü vo sala ta tome? 
GAL.4.10	Neko tüsozhoko, tekhriko mu pütüko, mu tetseko phi bayo, 
GAL.4.11	I neko methi (mpe) ba tele, molize I mhatho thipü neko yo kesü kemethu thita ketola. 
GAL.4.12	Asazüjürako, I neko ce choyo, “abiyite” kekrelamori I sheri neko bizo tila, neko areza sümo 
GAL.4.13	Neko seba I therace kukemolü (kethathilü) I jüyikeve zhopo thi neko ce vori. 
GAL.4.14	Ala medo kephi sü upho uthi neko mela va kemo, mori lümo tamo, vele akhipü tüyo jüyimi pü bi, Jihova celü kevori, Khrista Jisu celü. (Galatiami thezho kezülü thejo medi keva). 
GAL.4.15	Süsa neko kedipü thejo poba? I neko jüko seba, neko mhace thiyi vetolize, netho nemhüko sheri celapü atsü va keto thizo; 
GAL.4.16	I neko ce jütho kepola neko akhipü ne ngomuni thita mome? 
GAL.4.17	Uko ne thipü neko hüshüsü, vele vetamo, ile, uko neko saphri mote, ne ukoyo mhathi sü ketala. 
GAL.4.18	Vele mhakevelü ulü hü tive pütü metülü, mu I neko züba tice lebi mo (thezho mu ngokemezhe ni kezü tayomo). 
GAL.4.19	A nune keniko, I thenomi nunu vathi thide Khrista neko lülü hüyi kemothe. 
GAL.4.20	I tsühi neko zü keba menyü zole, mu afü redesü, kekrelamori I neko melü tüyi kemola. 
GAL.4.21	Ace posüte, neko thezho khro ta kenyüko, neko thezho reni sü mo teme? 
GAL.4.22	Thopü kemeta, Abraham pünu kenane, mipü thezhokhro keta nu mu kekre ukekha diti nu. 
GAL.4.23	Vele thezhokhro ketao nu uthiupho zholü nu; vele kekhakedi thenopü nu jü popü kemetalü. 
GAL.4.24	Süosü jüpü kemede kesü, mha hinihi jükho kena, püo lize Sinai cejütu yo Agar yo hü keyi thezho khro ketapü. 
GAL.4.25	Agar sü Sinai tuyo Arabia lü, mu Jerusalem lü fükho tsühi thi kesü mu pü nune zü thejü thi keta pü. 
GAL.4.26	Vele Jerusalem lü kebao upi, süo ukekha kedi, süpü uko metü zu. 
GAL.4.27	Süo thopü kemeta, Rechü süte, no nudipü thopha prari te, no menu vathi thi kemopü, krasüte, methu ketapü pünu kekro menu süte, pünopu pü kebace kro ku te. 
GAL.4.28	Tsühi uko sazüjüra kethiko Isaac celü kevori nuko, jüphrapü kemetalü. 
GAL.4.29	Vele uthi upho medolü menu keyi nuneko tsühi Rüpülü nuko methi meni kebako. 
GAL.4.30	Sizo sheri thopü kemeta dipü biba? Thenopü mu pünu thezhokhro ketani hu meta ve, thezhokhro ketapü mu pünuni po ukekha kedi pü mu pünuni kalü thiho. 
GAL.4.31	Süla tsühi, azüneko, uko thezhokhro ketapü nuneko mote, vele ukekha kedipü nu te.
GAL.5.1	Süla tha metüyi te, Khrista ne phrüsü kevasa, mu thejü rophalü lü sala hite. 
GAL.5.2	Hihe I Paul nekoce poba, mhace neko yirü tolize Khrista nekola kemeve bamo. 
GAL.5.3	Kekrelamori I yi kerü koce po keba, pü thezhoko metü thi keto thepo kepü mi thi te. 
GAL.5.4	Khrista nekola mhapüri kemo thite, neko thezholü nethi kemezi yita lize, neko ngokemezhelü retute. 
GAL.5.5	Kekrelamori uko Kemesa Rüpü yo kemezi kemeri meri ba kemelülü. 
GAL.5.6	Kekrelamori Jisu Khrista yolü yi kerü sü mhapüri zomo; mori yirü kemosheri mhapüri zo tamo, vele kekhrülü kemelü mhathi kesü. 
GAL.5.7	Neko tave shubate, sopü nekopo ketho jüzü kethilü neko kede süta? 
GAL.5.8	Neko kehi kemu thipü neko cüyi mo. 
GAL.5.9	Khre kedopü la pükro metü kra tayo. 
GAL.5.10	I Niepoo la neko yo akemeri ba, ne mhakekre lüta mo zotho, vele pü neko kebü kesüo sopü sheri sheco püyo kuto. 
GAL.5.11	Mu asazüjürako mhace I yikerü metha ta lizo I dipüla mipo amethi zo tata? Süsa Cross nümo kethi thela thi tate. 
GAL.5.12	Uko tavo neko kebü kebako a kemenyü ukopo tapra ta lize veto. 
GAL.5.13	Kekrelamori, asazüjürako neko cüpü ukekha kedilü süve, nekopo nenü nemedo thita keto lamo, uthi upho medokolü, vele kekhrülü hunehu khrühi keti. 
GAL.5.14	Kekrelamori thezho metü jüpülü thitso sü, jü süosü lü, no nsüzanu khrüpü ntho nkekhrü bi süte. 
GAL.5.15	Mhace neko hunehu mece mu tati ba lize, menu yite, neko hunehu mezo tita mo ketola (thimesa keyi sü Rüpü lüzo, thezho lümo). 
GAL.5.16	I hio po, neko Rüpü tayite, mu ne thi nepho kemenyü thita hite. 
GAL.5.17	Kekrelamori uthi upho kemenyü sü Rüpü metsuyo, mu Rüpü nü sü uthi upho kemenyü metsu yo, mu uninü kekre; süla neko kemenyü thinyüsa vele thiyi ho tayo. 
GAL.5.18	Vele mhace Rüpülü keta neko, thezho lüta mote. 
GAL.5.19	Tsühi, uthi upho mhathoko mese bate, süko dipü (hikohi) kekhrükezü, kethenga mhatho, mesakemo, mha meho menyü. 
GAL.5.20	Marhe kereshü kethenyü, kephi metsü, kelakre, kemedu (chüphri) lüda, kemehye, mishu kedo, kethera (vajo). 
GAL.5.21	Mi resa, kedokhri, kemezü, yoyi kemo, sübiti; I thajü nekoce posü ve, sübiti; thi ketako tüyo kedeba kalü thiyi hozo. 
GAL.5.22	Vele Rüpü seko, kekhrü, kenü, thelü kerüyi, sügüsühe mecho, uzho menü keti, keve, kemelü. 
GAL.5.23	Renunhe, ukethükerü, thezho kehopüri süko kemetsu bamo. 
GAL.5.24	Khrista yo ketako uthi upho mu mhamenyü ketako khipü Cross yo guve. 
GAL.5.25	Mhace u Rüpü hüta lize uko Rüpü lü chotayi tokhe. 
GAL.5.26	Uko kemethu kemerü zapozaleko menyü tahi takhe; hunehu lüda kethi mu hunehu menyü zimo lekhe.
GAL.6.1	Sazüjürako, mhace humi kekri keta püyo vorita lize, ne rüpüthümako sübi tiko züla pü uthilü sü vate, rüpü kemenülü, netho nerelece medo sü, molize nesheri medo kephi sübiti neyo ku tari semo tila. 
GAL.6.2	Neko humelü luni khiyite, mu Khrista zho thitso süte. 
GAL.6.3	Kekrelamori humi mhapüri zomosheri utho ulüpü mhapü bizo ba lize pütho püshü kedo tate. 
GAL.6.4	Thüma kehopüri pü mhatho seyi te, mu pütho pü mhatho lü pünü yito, kekremi mhatholü mori. 
GAL.6.5	Kekrelamori thüma kehopüri utho ulü ni (umezhe) püyi zoto tila. 
GAL.6.6	Pü mi kemethao jülü mhakeve popü mipo seyi keve thisü te. 
GAL.6.7	Mipo neshu va hite, Jihova sü thekrü thenyü zomo kekrelamori kehopüri tsava (prü) kesüo pü süo rüla zoto. 
GAL.6.8	Kekrelamori uthi upholü tsava kesüo, pü uthi upholü keka rü sala zoto tila. Vele Rüpülü tsava kesüo pü Rüpülü kechothe kerhü rüla zoto. 
GAL.6.9	Mu mha keve kethilü ho meza ta hikhe, kekrelamori pütü tülü uko rüla zoto tila, uko mhace phesa tamo lize. 
GAL.6.10	Uko pütü keve kebace bi uko thüma metü koyo mhakeve thisü khe, metüko ceri kerekri thipü kemelü lü kebako cekroyo thisü khe. 
GAL.6.11	Neko ngo bate, atho abe khipü lesi kecho thopü neko tsü kesü. 
GAL.6.12	Thüma kekro ukemenyü uthouthi upho khipü neko meka kesü neko kemu thipü yirü keto thi bate, Khrista Cross-o methimeni sü keto lebizo. 
GAL.6.13	Kekrelamori uko yi kerüko lebi thezho kezümi zomo, vele neko po yirü keto menyü ba, side nethi nepho pi uko zapozale thiyi ketola. 
GAL.6.14	Vele Jihova po khavate (kenithove) I nekoyo zapozale thi ketosa, uko Niepoo Cross lebizo. Püyo ala cejükemenyü metü khipü guve; mu I sheri cejüo la agu sü vazo. 
GAL.6.15	Kekrelamori Khrista Jisu la yikerü sü mhapüri zo tamo, mori yirü kemo sheri, vele thüma kesa thi keta. 
GAL.6.16	Thezho hibi tilü kelakhü, mikekro sheri, thelü kemenüpo uko zü tate, mu phi kemezhe, mu Isreal Rüo yo ketako. 
GAL.6.17	Tsüyovi mipü pori akebü hite, ayo athiapho yo thekuko ta Niepoo Jisu la. 
GAL.6.18	Sazüjürako Niepo Jisu Khrista ngokemezhe po neko rüpü zü ta keyi thite. Amen.
EPH.1.1	U Jihova müdolü Jisu Khrista yitho thi küta Paul-e thopüh Jisu Khrista yolü jütho küba Ephesus lü kümüsako ce küsü. 
EPH.1.2	u Jihova u Po mu Nyepoo Jisu Khrista celü ngokümüzhe mu küzühküveo po neko züh bayi. 
EPH.1.3	Khrista tüyolü küvo Ropü thüjoko püh uko prü küsüo Nyepoo Jisu Khrista ne Po po thüjo küpü-o thiyi. 
EPH.1.4	Uko po pü kükhrülü kümüsa mu kürho dakümo thiyi kütona cedzü mejuküyi mhüdzü uko küdaküyi kümha. 
EPH.1.5	Pütho pünü pü müdo kümhade Jisu Khrista yolü uko thükü püh pü nu nuthonu thiyi küto na küsühtü püh mütate. 
EPH.1.6	Pü ngokümüzhe zapozale küthi-o swüyikütona uko khapüh pü kükhrüko thiyite. 
EPH.1.7	Püza yolü mu pü ngokümüzhe küzholü uko rhaküyi mu u küphoma vaküyi ngoyite. 
EPH.1.8	Side uko po thüdo küve mhase mu küsekülü lü mhaneyi u küswu külhü thiyi. 
EPH.1.9	Püthopünü pü müdo mu rhüpüh küta kümha uko po pü müdo kümükhrükümüvako seyite. 
EPH.1.10	Side pütü chiepüh kütako tsü küyice tüyo kütako mu cedzülü kütako mütü po Khrista yolü küzüh püh thiyi küto na. 
EPH.1.11	Pü müdzümüra rhüpüh küta pü mhase mu pü müdolü mha mütü thiyiyo küzho kümha uko po thüka gwüyite. 
EPH.1.12	Side uko Khrista mülü ra küyi kopo pü zapozale küthiyo swüyi kütona. 
EPH.1.13	Nüko püküthodzüo mu külaküyi dzüyiküveo seküyice pü mülüyite. Pü mülüküyi na popühküta Kümüsa Ropü mohor ri vüyite. 
EPH.1.14	U rhaküyi püh khriküva ceneko ngoyi de pü zapozale küthiyo swüyi kümothe, püe kalü-o na lhetü thive. 
EPH.1.15	Süna I ri nüko Nyepoo Jisu kümülüko mu kümüsako mütü khrü kütsü se küyice. 
EPH.1.16	A küchokolü nüko zapo mu mütü mode küthüzü khasü süh bayo zo. 
EPH.1.17	Sübide u Jihova Nyepoo Jisu Khrista zapozale Poo po thüdoküve Ropü mu mi seyiyo kümo se küyi pü mhase püh nüko prü küto na. 
EPH.1.18	Nüko mhase mhüyo po mhürho yide; pü ucü küyi kümüri mu kümüsako gwüyi küto zapozale küthi ceneko seyi küto na. 
EPH.1.19	Mu mülüküyiko yolü pü küku kümüre thizo kütsü thiküsü seyi kütona. 
EPH.1.20	Pü küku mhatho Khrista yolü thi küsü, küsalü pü phu mürhüh sü mu pü po vo tüyo thüthilü pü zaco ba küta. 
EPH.1.21	Püza poküzhoko yi, kükukoyi, kümütükoyi mu mi kükhayoküzhoko, tsüdo külhü lübi zomode thasa vokütoko ceyi thüza mütü mhu kürükrü-o thive. 
EPH.1.22	Mu püe mhamütü püh püphekhrosü vade püpo Kühu mütü piyothite. 
EPH.1.23	Kühu süo pümozo, püe süyo swüpü mu mhamütülü püe bayo.
EPH.2.1	Mu püe nüko küjo küthi mu küphoma lü sa küzüko thi mürhü süve. 
EPH.2.2	Süyolü nüko vapüh cedzü-o zhozüh tükhralü küta küku küde nuko zhozüh mu ropü tsüdo dzüzühthiyimo küta nuneko yolü mhathi kütayolülhüta. 
EPH.2.3	Süko dolü ukoyi vapüh uthi münyiko lülhü, thiyo külümünyiko thide, kükremi kümha lükhuo nuneko thi tate. 
EPH.2.4	Veli u Jihova ngokümüzhe mu pü kükhrü küzhona uko khrüyite. 
EPH.2.5	Uko thüzho küvarhü na sa kütalü Khrista zühde uko thi mürhühyi mu pü ngokümüzhelü uko külayite. 
EPH.2.6	Pü zühde uko phuyi mu uko po Khrista Jisu zühde pü kübathi tüyolü bayi küve thisüte. 
EPH.2.7	Side thasa külhüko po uko yolü Khrista Jisu na püe ngokümüzhe zhophi küsü mu pü kütsüküveko ngoyi küto na. 
EPH.2.8	Kümülü na ngokümüzhe lü nüko külayi nüko küve namo veli Jihova müthu kha küsü nazo. 
EPH.2.9	U mhatho na mo side mipühyi po kümüko tamo küto na. 
EPH.2.10	Kükrenamoli uko-e pübe mhathokozo, Jisu Khrista yolü uko pomhatho küveko thiyi kütona, süyo na u Jihova müdzümüra uko posülü tayi küto küsüh püh mütate. 
EPH.2.11	Süna nüko rükra süte vapüh thi yolü Jewkümomithi, thübe püh küthithiyolü ugi rühkümomi thi. 
EPH.2.12	Sütüce Khrista küdimi, rüso thide pü ceneko Israelmi züh kürhühmo, popühküta dzütsüdzükholü rüvümi thide ukümüri di, cedzülü u Jihova küdi mi thita. 
EPH.2.13	Vapüh nüko Jisu Khrista zühde kümüno tamo veli Khrista zana nükozühde pü müno vote. 
EPH.2.14	Püe uko na küzühküveo pütho ukodolü külakre kütsü sajoyo dophro vade mütü po püh thiyi. 
EPH.2.15	Thüzho lü thimo lizo küsuko na küngomu küta pü thi yolü süko khavade künani po thüma küsa thide püyolü püh thi mu küzühveyi. 
EPH.2.16	Side künani po u Jihova zühde cross yolü thümo püh thiyi kütona küngokümuo müsave. 
EPH.2.17	Mu püe vode püzüh kümüprüh kütako yi mu kümüno kütako ceyiküzühküve püh zhopo thisü. 
EPH.2.18	Süna püyolü uko mütüpo Ropü pühlü u Jihova ce voyi küve thiküyizo. 
EPH.2.19	Süna tsüyo nüko rüsomi mu rüvümi mote, veli kümüsako zühde thüyepüh mu u Jihova cekrolü piphi miko thite. 
EPH.2.20	Apostelko mu sadzuküseko pümeo ju küsü ce yolü uko bayi mu Jisu Khristae ce sülü ukülü tsü küzhoo thiyi. 
EPH.2.21	Pü yolü ce photü kükhü kürüh pü Nyepoo na kümüsa rüsuce pühthiyi. 
EPH.2.22	Pü yolü nükoyi Ropü lüno Jihova po ba kütsü ce püh thiyite.
EPH.3.1	I Paul nüko Judakümoko zhozhü külü na Jisu Khrista dzu thi tate. 
EPH.3.2	Mhanu nükoyi u Jihova ngokümüzhe lü nüko khapüh a mülü küvaseyi lizo. 
EPH.3.3	Püe kümükhrü kümüva dzüko püh a müse müngo süde I-e küdzütholü thopüh nüko prü küvako. 
EPH.3.4	Nüko süko phide a mhasee Khrista celü dzü kümüsühkozo kütsü seyito. 
EPH.3.5	Süo vapüh thüma nuko po seyi mote. Veli Ropü lüno külha püh pükümüsa Apostelko mu sadzuküseko mhüngo thisüte. 
EPH.3.6	Mha süo Judakümoko pori pü kalüko thidemopüh thi mu Khrista dzüyiküve lüno po püh kümüta koyi zhürhüh thite. 
EPH.3.7	u Jihova ngokümüzhe kha a prü süde pü küku küsührhü kütsümhatho na I ri püyithomi thiyi. 
EPH.3.8	I-e kümüsako dolü kütsüo ceyi tsüku kütsüyo, ngokümüzhe lü khapüha küprü Khrista celü phuphayi külho ceneko püh Judakümoko ce zhopothi küto na. 
EPH.3.9	Thüma mütüko po u Jihova mhamütü thi küsüyo küra thoce cedzü-o mhüdzülü küvapüh kütako Jisu Khrista yolü jü kümüsühko ngoyi. 
EPH.3.10	Side tsü tüyolü mhakükhayo küzhoko mu kükuko po kühu yolü Jihova doküve lünyiko seyi kütona. 
EPH.3.11	A Nyepoo Jisu Khrista yolü küchothe pü mharhü püh kütako thitsüküsü zo. 
EPH.3.12	Süyo na uko pü kümülü lü u küthüpu neyi mu püzühde küse küyi zo. 
EPH.3.13	Süna I nüko po zapozale thiyi küto na kümüzhe kübako lüpüh nükolü thathi tahi noyo. 
EPH.3.14	Mha süo na u Nyepoo Jisu Khrista Niepo mhüdzülü chietü pü de. 
EPH.3.15	Pü yolü tüyo mu cedzülüri thüye zatho mütü thoyi. 
EPH.3.16	Pü po pü zapozale küthi cene kopüh nüko prü, pü Ropü po küku khanüko lhülü mao thi mükusü küto na. 
EPH.3.17	Side kümülü lü Khrista po nüko mülülü bayi mu nüko me pokralü pükükhrülü bayi kütona. 
EPH.3.18	Mu pü kümüsako mütü zühde pü küzho, kücho, kümüsüh mu kürükrüseyi ve küto na. 
EPH.3.19	Khrista kükhrü se küyi na mhase ngoyi de u Jihova celü u küswukülhu thiyite. 
EPH.3.20	Tsüo pü küku uko yolü mhathi kütao züh uko cho mu lüyi külho mhu uko thi müne mükro phi süte. 
EPH.3.21	Khrista Jisu zalü zapozale küthi-o po tüpho mütü mu cedzü külakütso pü kühulü bayi. Amen.
EPH.4.1	Sülizo I Nyepoo dzü thi kütayo, nüko po u cüküyi kümha kümüsa külhülü lhüyino nüko hüsü züho. 
EPH.4.2	Thülürünu, mününu, ulücho mu kükhrü süh humihu khrühi ba zoyi. 
EPH.4.3	Ropü lü küzüh püh küthi mu küzühküve na u phapüh püh thi küva-ozüh süh tayite. 
EPH.4.4	Nüko cüpüh u sadzü püh na cü küyi kümha, thümo püh mu Ropüyi pühtazo. 
EPH.4.5	Nyepoo püh, kümülüyi püh dzüluyi püh. 
EPH.4.6	Mütüko Jihova u Po püh, pü mha mütüko mhu, mütüko züh ta mumütüko lü tate. 
EPH.4.7	Veli thüma mipüh püh kütsü Khrista müde küsü dü ngokümüzhe pühprüve. 
EPH.4.8	Süo na pühi kümha de po; püe müsolü kho küta ce thüma kükro tüpüh küdzü thive mu müthu mha lünyi küzapüh thümako prüve. 
EPH.4.9	Sülizo pü cedzü kürünulü tsü vade pü züh tüyolü kho küta co küdipüh-a? 
EPH.4.10	Püe kürünulü kide tü müsotholü vo küta-e mha mütülü püe swupüba kütayo zo. 
EPH.4.11	Mu pütho humi po apostle thi, humi po sadzuküsemi thi, humi podzüyiküve zhopomithi, humi po pastor mu kümüthami thiyite. 
EPH.4.12	Side kümüsako küsüh püh yitholü süde Khrista moo thi müzho yiküto na. 
EPH.4.13	Uko mütü po kümülü lü mu u Jihova nuo mhase lü püh thide velotsü kütsü thüma püh thiyi de Khrista zho küve dü thiyi küto na. 
EPH.4.14	Side kümüthadzü tükhra kümha kütsüko, thüma kütsürü doko, küdove de miswü küdoyo küzho mharhüko po natsimi kümha de u swü püh licohico va kütsü thisa lhote. 
EPH.4.15	Veli Khristae u piyo thi küta züh de kükhrü süh küthoo püh pode mha mütü lü mümayi yo. 
EPH.4.16	Thümo pühyo zatho kükrekre küba mütü kükhü kürüh tüpü mu uküku ngotsoyi de uko mhatho u müsüh-o thitsü püh mo püh thiyi dekükhrü lü müma zhoyi yo. 
EPH.4.17	Süna Nyepoo zalü a küpo mu zhopo hio; nüko-e Judakümoko vokümüthu kümürü lüdoko süh tayo küzhoko kümha de lhü tasu. 
EPH.4.18	Püko mhase zühta, mhase kümo uko yo ta mu uko lükürüh na u Jihova kha küsü kürhüh lü uko khikho kre yite. 
EPH.4.19	Uko tho u khapüh kürütsü küthi müniko lü müvo mu uko mühomüniko sühde müsakümo mhatho mütü thi tayo. 
EPH.4.20	Veli nüko Khrista dzu seyi mozo lume? 
EPH.4.21	Nüko pü se küyi ce Jisu yolü küba küthoo tho nüko müthapüh tate. 
EPH.4.22	Süna nüko vo küta külhükügwü-o, u swükütse kütsü müniko na u thimüsu vayo küzho zhoko rhü vate. 
EPH.4.23	Mu Ropü lü nüko lü yi thi küsayi. 
EPH.4.24	Mu Ukümünupü-e thiküsü kümatho mu küthotülü müsakütsü kümhathüma küsao khi bayi. 
EPH.4.25	Side kücedzü küpoko khava, thüma mütü u sühzanumi ce kütho-opoyi. Tükrenamoli uko thümo pühlü zatho kükrekre kütsüko zo tsüna. 
EPH.4.26	Nüko nümo de küphoma thi vahi, nüko lü rüda de nace mülü vahi. 
EPH.4.27	Thürü küsuo ba müra hi. 
EPH.4.28	Rügoyo küzhoko po rügo sa mota de u be süh mha küveko thiyisidemhapüh kütsakhuko vaphi yi küto na. 
EPH.4.29	Dzü küsu pühyi po n talü prahi, veli kürünyimi thi n ve süyo küzhongokümüzhe lü dzü küveko poyi. 
EPH.4.30	Rhaküyi tüsozhoo na mohor vüyi küta kümha de Ukümünupü kümüsa Ropü-o nükümo thi vahi. 
EPH.4.31	Nüko yolü mha kükhuko lükhulüdami kürhekütsü dzüküsu küpo mu külhakütsüko kha vayi. 
EPH.4.32	Sülizo u Jihova ri Khrista zalü nüko küjo va küva kümha de humihu ngomüzhe, thülümünü, küjo va küprü mu khreü küprüyi.
EPH.5.1	Pü kükhrü nuneko thide u Jihova sadziko thi zoyi. 
EPH.5.2	Khristae uko kükhrü na pü tho pü khasü de uko na u Jihova ce mürhüh rotho, mharüh küthünyipü thi püh rüsu thi küva kümha de nükopü kükhrülü tayi. 
EPH.5.3	Veli nüko kümüsako thi küyi züh kürütsü küthi, müsakümoko mumhakümüho hiko po nüko dolü pra sahi. 
EPH.5.4	Mha küsukürhomori kümülo dzü küpo, moyi dzüthudzürü küyu uvazü kümoko pohi de küthüzü khasü ba zoyi. 
EPH.5.5	Mha hio nüko seba; thetheküyiko, müsakümo, mha kümüho thüma mu thürümarhe kürüsukoe u Jihova mu Khrista küdelü lüyi lho. 
EPH.5.6	Thüma pühyi po dzüthudzürükolü u swü küdovahi, kükrenamoli mhahiko na u Jihova lükhue dzüzüh thiyimo küta nuneko yolü voküta na 
EPH.5.7	Moyi süko zühde küdorhüh hi. 
EPH.5.8	Nüko vapüh küzüh lü ta veli tsüo Nyepoo na küvelü bate; süna küveo nuneko thide küve lü tayi. 
EPH.5.9	Kükrenamoli Ropü se-e mha mütü lü uzhove, matho mu kütho poyotsüna. 
EPH.5.10	Side u Jihova po yiyi küsü thiyi yo. 
EPH.5.11	Mu küzühlü küta u mhatho se vüyiyo kümoko zühde kükrotho hidesüko müjo süyi. 
EPH.5.12	Püko kümükhreü lü thiyo küzho mhatho sükoe poyi münga zo. 
EPH.5.13	Veli mha kühopühyi thatha zühyi kütako mhatho küveo lü ngomülemülu yiyo, kükrenamoli kühopühyi ngo mülemülu küyi khüko küveo na zo kütsü na. 
EPH.5.14	Süna püe pode; züh kübako coyiküsa lü to süyi mu Khristae püküvekhapüh nüko prüto. 
EPH.5.15	Kümülomi kümha mode mhaküsemi thide mütse phrü de tayi. 
EPH.5.16	Pü tüsozhoko vemo kütana pütü-o rhayi. 
EPH.5.17	Mhasekümomi kümha hide mhaküsemi thi u Jihova müdoko seyite. 
EPH.5.18	Mu hezo krade müzüh hi, sülü küyekütsü küba na; veli Ropü püh uküswu thiyi. 
EPH.5.19	Chele, küthotsale, mu ropü tsaleko thipüh humihu rüthi, ne mülü lükünü tsale thi mu küle püh Nyepoo ce süyi. 
EPH.5.20	U Nyepoo Jisu Khrista zalü küthüdzü khapüh u Jihova u Poo prü süh bayi. 
EPH.5.21	U Jihova Khrita küshülü humihu khrikhro bayi. 
EPH.5.22	Mi cemineko Nyepoo celü küta kümha ne nopüneko khrikhro bayi. 
EPH.5.23	Kükrenamoli mi nopüne-e u cemi piyo, Khristae kühu piyo mu pümoyo külaküyi ri thisa. 
EPH.5.24	Kühu-e Khrista khrikhro küta kümha mi cemineko ri mha mütülü nenopüneko dzü zühyi. 
EPH.5.25	Khrista ri kühu khrü de pü pho kha küsü kümha mi nopuneko ri necemineko khrüyi. 
EPH.5.26	Side dzüo püh dzü kümha khrüküva bide müsa mu rhorao bayi kütona. 
EPH.5.27	Kürhodamo, thükudi, müsa mu the kümo kühu küdzüve püh thide pütho yiyi küsü thiyi küto na. 
EPH.5.28	Side mi nopuneko utho upho kümha de u cemineko khrüyi pücemine khrüyo küzhoko utho u khrü kübazo. 
EPH.5.29	Thüma mipühyi pü tho püthi ngomütsü mode Nyepoo pü kühuküthükü kümha de pü vathi mu thükü tarho tayi. 
EPH.5.30	Kükrenamoli uko pü mo, püthi mu pü ro lü zatho kükrekre tsüko zo. 
EPH.5.31	Mha hio na thümae pü po pü zu kha vade pü cemine züh püh thitato mu püni thipüh thi tato. 
EPH.5.32	Mha hihi kümükhreü kümüva dzü küzho pühveli a küpo-e Khrista mu pükühu dzu küpozo. 
EPH.5.33	Süna mi nopuneko ne cemine khrüpüh n tho n kükhrü kümhayi mu mi nopüneko yi ne nopune khrikhro ta küto pe türü zoyi.
EPH.6.1	Mi nuneko Nyepoo zalü ne krüneko dzü zühyi, sizo pü tüzo kütsü na 
EPH.6.2	Ne po ne zu rhoyi, dzü hio khaküsü dzü küratho-o. 
EPH.6.3	Südziyi lizo ne na veto mu ne cedzü lü rhüh choyi to. 
EPH.6.4	Mu mikrüneko nüko nuneko lü va kürüda hi, veli Nyepoo zalü püko tahitarho mu thükü müzho süyi. 
EPH.6.5	Cetako nüko thiyolü ne mhu kükhayo küzhoko khritshürüsüsayi mulü püh thide Khrista yolü küta kümha de uko dzüzüh yi. 
EPH.6.6	Thüma nü thi küto na mi mhüngoce lübi yitho thita mode Khrista cetami thide ne mülü lü u Jihova müdo-o thiyi. 
EPH.6.7	Nüko thüma yi thi moli Nyepoo yi thi ba kütsü na nüko küsührhüh zode yitho thiyi. 
EPH.6.8	Midzü küthi-o ri kümoo ri se yite. Thüma mhatho küve thi küsüko mütü Nyepoo celü zhokhro ngoyi zoto. 
EPH.6.9	Mu mimhu nyepomiko ne cetami küthiküdü zo tahi, kükrenamoli tüyoküba mütüko khrükütü kütsüo nemhu nyepothi küba na. 
EPH.6.10	A kükhrükodzü vala lü, Nyepoo küku mu kümütü lü nüko thüpubayi 
EPH.6.11	u Jihova rineko khi püyi side thürü küsuo dorhüko ne mütsuküphece thayi ve küto na. 
EPH.6.12	Uko-e u thi u za züh kümürha moli küzhokoyi, kükukoyi, cedzü hilü küzühlü kütako kükhayo küzhokoyi mu tüyolü küsu ropükoyi zühde kümürhayo küzho na. 
EPH.6.13	Süna u Jihova rineko khi püyi de tüsozho küsu nha thayi vekütona mu side thazoyi. 
EPH.6.14	Side küthoo süh ne checo phayi, kümathoo püh ne mülü küyoo thiyi. 
EPH.6.15	Küzühküve, dzüyiküve püh ne küsüh küsüo püh ne pheku thiyi. 
EPH.6.16	Mha mütü mhu kümülü giyo khi püyi side kürüdzüo me püh lüce tsaküthiko brühmhüyi küto na. 
EPH.6.17	Mu külaküyi püh ne pirüh thiyi mu ropü zecho süo u Jihova dzüo khi pühyi. 
EPH.6.18	Cho mütü mo de cho dolüni thi mu ropü lü ne müzhe mülo, khwülila mu rhorhü pü de kümüsako nayi choba zoyi. 
EPH.6.19	A nayi choba zoyite side dzü hayi küve püh a prü küto na mu dzüpotoli a ta müku küyi ce thüpu de dzüyiküve küsühkürülüko po püh pükopo seyive küto na. 
EPH.6.20	Süyo na a phapüh yitho thi küyi kümha a popo molizo küsuo thüpüde poyi küto na. 
EPH.6.21	Kükhrü sazüho mu dzüthode Nyepoo yitho thiyoküzho-o Tychicus celü a mhatho mu I di püh thiyo shi kütsü nüko seyi to. 
EPH.6.22	Mhatho süyo na a tho pü kütsü püh nüko ce süho, side nüko po hani mhathoko seyi de nüko lü thüpuyi küto na. 
EPH.6.23	Küzühküve po a kükhrüko züh bayi mu kükhrü lü kümülü u Jihova Poo mu Nyepo Jisu Khrista celü küvo-o po nüko züh bayi, 
EPH.6.24	Ngokümüzhe po kütho thide u Nyepo Jisu Khrista khrüyo küzhoko züh bayi te. Amen.
PHP.1.1	Khrista Jisu cetani Paul mo Timothy uni-e khapüh Philppi lü keba Khrista Jisu lü keta kemesako, pethimiko mu dikonko ce kesü: 
PHP.1.2	U Kemenupü u Poo mu Niepo Jisu Khrista celü kepari ngokemezhe mu thelü kemenüo po nieko züh ba keyio thiyite.
PHP.1.3	I nieko rükra kesümetsüh Kemenupü meza bayo zo; 
PHP.1.4	I nieko la cho kesü metsüh a nüswüdie cho bayo zo; 
PHP.1.5	Dzüyikeve na thüra lü vo tsüketso a züh kebedu kekhrühi vo tsoküyi na nieko müza ve. 
PHP.1.6	Silizo nieko yo lü mhakeve thi swüdü kesüko thi zovo Jisu Khrista tüsozhonha thitsüh sü keto I mülüzo. 
PHP.1.7	Silizo nieko a melü lü baketina nieko ri hiko biyi keto I lüzüzo, kekrelamori I kedzükethi lü ri kesatha kesü, dzüyikeve na tha mütü kesülüri nieko ri azüh ngokemezhe kerhühzo ketina. 
PHP.1.8	Silizo I Jisu Khrista kekhrü sühdie nieko menyiphi bayo keti Kemenupü tho se ba. 
PHP.1.9	I nieko po thelüo lüri, mhase lüri nie kekhrü po kro mama keto la cho bayozo. 
PHP.1.10	Sidie nieko po kevethoo thiyiketo na, mesamezi mu jota mo zovo Khrista kevori tsoyi keto na. 
PHP.1.11	Khrista kemathosheo püh nie kechu thiyidie mipo Kemenupü chu mu Püza po kemeleyite.
PHP.1.12	A kezühko, hijü a yolü mhakehopühri thikesüko dzüyikeve khavakütao mole po mekrokuyi keto I nieko po süsü shensa. 
PHP.1.13	Kükrelamori Khrista na I kedzü thi leketi kedeo rifüko mu thüma kükremiko pori seyi kütona. 
PHP.1.14	Siketio mori Niepoo lüketa uzühmi kekroco a phayi keta na melükechüsayi die methimozo no Kemenupü dzüo po kehüsate. 
PHP.1.15	Thüma kropüh-e küthüro mo mizüh kümürha küto la Khrista popüh mi mütha, Vele thüma humi lüthilüdo küve süh Khrista zhopo thisü. 
PHP.1.16	Thüma kropüh-e apo dzüyikeve yopüh sünoo a kedayi keta se die a kekhrü na thisü 
PHP.1.17	Vele kro kekreo no a phazüh keta apo alü kemezhe tono, mo azüh kelürhüh nyi mo keta la Khrista zhopo thisü. 
PHP.1.18	Silizo dibia? Küthera zori mori tüthothi ri kehopühbiri Khrista dzu povazo süna I anü. 
PHP.1.19	Ye, I anüte, nieko kücho na mu Jisu Khrista Ropü kekhrühi lü a kelayi tazo. 
PHP.1.20	I sari rhühri kehopühthi ri jo kemenga taho, mo thepuzo üno hidzübi tsüri a yolü Khrista po zale thizoto, süosü a kemerio zo. 
PHP.1.21	I rhühta ri Khrista na zo, Satato ri a la meveku tizo. 
PHP.1.22	Deri I amo hio rhüh ba no mhakeve thiyi velizo; dipüh keda tosü I semo. 
PHP.1.23	I süni dolü ba, I tata no vo Khrista züh batanyi, süo vekuzoto keti na. 
PHP.1.24	Deri sitazori I rhüh keta no nieko na vevü. 
PHP.1.25	Nieko po mesa bayiketo na mu nieko kemelü lü nienüyi keto na I nieko zühba zovo molizo kesü I lüyi. 
PHP.1.26	Kükrelamori apo nieko züh küngoladie nieko po ala Khrista Jisu yolü nieko nüsayi keto na.
PHP.1.27	Nieko Khrista dzüyikeve na nie zhorüle pütüthi bazoyite, I nieko zühbari mori apo nieko ropü lü kezüh püh thi metü keba, lüpüh thi dzüyikeve kemelü lü hütüketi a po seketo na. 
PHP.1.28	Nie kemetsümi po nie kedüvahi. Hiohi puko na keka zasi pühzo, deri nie na Kemenupü cekevo kelakeyi zasio zo. 
PHP.1.29	Khrista zalü khapüh nieko tsükesüe nie po melüketo na lübi mo, deri nieko po ri Pü na kemezhe sü keto na. 
PHP.1.30	Kükrelamori I thadzü a rhathi kevo nieko ngovate mu tsüri süsü kemha bazoketi nieko ri sekeba kemha nieko ri nie rhathiyi keto na.
PHP.2.1	Süla Khrista yolü thelü hüketi dzü hu ri, thelü thokemelu dzü, mu lüsülüzhe lüno küpa huri, Ropü lüno kezüh püh kethi huri mu ngokemezhe huri neko dolü bayo. 
PHP.2.2	Nekelü kemhade kekhrü pühkhrü, kelürhüh de lüpüh thiyi yo a kenüo neyo tsühyito. 
PHP.2.3	Kengomu mori utho u lükerükrü de mhathitahi deri ne lü rünu sa no huniehu yi sü nece veku le lüyite. 
PHP.2.4	Silizo kehopühri netho ne rülelübi lü tahino, mi rülü ri lüyite. 
PHP.2.5	Jisu Khrista kelüo khi nelü süpü tayite. 
PHP.2.6	Püe Kemenupü bi zo ri kemeda lüno Kemenupü züh kethedü le lümo 
PHP.2.7	Sivele Pü tho Püthipüh thümanu thi mu mijümi thide Pü thi müdi. 
PHP.2.8	Mu Pü thikerünu püh thüma mhügo lü thüma zhorüle bidie kesalüri dzüzüh thi no cross yo ri sasü. 
PHP.2.9	Süla Kemenupü ri Pü thi mülesü mu püza thipüh metü pi thisüve. 
PHP.2.10	Kekrelamori tüyo ketako ri, cedzü ketako ri mu jükhro keta metüko ri Jisu zalü chütüketo na. 
PHP.2.11	Kehopüh ri Jisu Khrista hi Niepoo zo le lüketi u talü po tsode Kemenupü u Poo po zale püyi keto na.
PHP.2.12	Silizo a khrüko neko a mhüngoce dzüzüo lü kebalübi mo le a kedisano süceri dzüzü lü ba müfüyi mozosü, N kelakeyio la mi khriprüh mu rüsürüsa die mhathiyite. 
PHP.2.13	Kekrelamori Kemenupü npo Pü nü Pü medoko thizoketo na Pütho n kenhü süve. 
PHP.2.14	Süla panyoparo mu kepali tahino mha kehopüh ri thiyite. 
PHP.2.15	Siyi yo nie cejü hio lü müzikümo mu u lü kürüzho kütako dolü mesa mu mejokühomi thi Kemenupü nunie thi bayito. 
PHP.2.16	Nieko kürhühprei dzüo thüzühbei baküyi yolü Khrista zho nha apo anüyito, I kemechü püh na tata mo, mori püco kedi püh lü no mhathi ta kemo na. 
PHP.2.17	Ye mhanuü a kehü hio püh nie kemelü rütho püh thi die a za mükrüh to le mha sheri a nü mu nieko mütü zü a nü zoto. 
PHP.2.18	Süsübi nieko nü bayi mu a züh nieko nüyi zü.
PHP.2.19	Niepo Jisu tho Timothy ketsüh meze püh nieko ce süketo meri ba, silize a pori nieko metü dzu sepüh a nü yiketo na. 
PHP.2.20	Nieko dzüve lü kethoketi pü kemha püh ri bamo zo. 
PHP.2.21	Kekrekoe Jisu Khrista la mo le u tho u meve la ta yo. 
PHP.2.22	Deri nieko Timothy se mve ba, püe a züh pükrü pünu bi dzüyikeve mhatho thi vori. 
PHP.2.23	Süna a rüle kedipüh bi toshi seyimütha I püketsüh sü keto lü ba. 
PHP.2.24	Mu I Niepoo mülü keti a tho zo ri mücho mo die nieko ce vota keto meri ba. 
PHP.2.25	Sizori, a sazüo, a züh die yitho thi mu Khrista thipahi thikezho, nieko dzüyi khi kevori yo mu a thathi ce a thekü kesüo Epaphroditus ketsüh püh nieko ce sü keto lü ba. 
PHP.2.26	Pü ri nieko menyü phi ba, siyo pü sükeyi dzü nieko po sekeva na ri sa pü lü kemezhe ba. 
PHP.2.27	Pü mhathi shü va ketho, pü sa ta nuzo, deri Kemenupüe pü phimezhe sü, mu pü lübi mole a po ri a thü shüsamo keto na a ri phimezhe sü. 
PHP.2.28	I ri pü ketsü sünsa die khükeho thi bate, süosü nieko po ri pü ngolasü no nieko nüyi mu a po ri a lünyi mütsayiketo na. 
PHP.2.29	Süla nieko ri Niepo yolü nenüsai die pü züyite, mu thüma hikemhami rhosüte. 
PHP.2.30	Kekrelamori nieko a yo thinsa die thihokebao püe thisüto le pü kehü püh kemethi lü sü, mu Khrista yithoo na sata nu zo keti na.
PHP.3.1	Thelalü, akezühko, Niepoo yolü nienüyite, I ketho sa thori a kebvümo nieko na keveozo. 
PHP.3.2	Nie tüshiko na nie ceriyite, mhathokeshü kethi mako, yikürühmi do thikütako yolü u ceriyite. 
PHP.3.3	Uko uyi kürühmi küthoko, mu uko ropü lü Kemenupü rüshüyo, mu Khrista Jisu yolü unü tayo, uthi yolü küthiko mülü ta mo. 
PHP.3.4	Humi uthi yolü küthi mülüketi mesüh le lizo, I süko ceri mülüku ti mesüh. 
PHP.3.5	I a menukeyi zho thütha nha ayi rüh keyimi, I Israel swüyiemi, Benjamin yie lü hükevorimi, I Hebrewmi, thezhoo lü lizo I Pheriseemi. 
PHP.3.6	Kesührhüh co lüsü lizo I kehu kemeswumi, thezhoo lüketako züno mathoyi kezho co lüsülizo mipüh ri a kejo püh ri ngoyi ho. 
PHP.3.7	Deri thadzü mhakehopüh ri a mhüdzüce ve siketako tsüno süko Khrista na mhapüh ri mote. 
PHP.3.8	Sizo kütho, mu I Niepo Khrista Jisu mhase kevethoo mede süyo I mhatho püh ri mote, apo pü na mha süko metüko medi tsove, silizo I Khrista ngoyi mu püyolü ngoyi ketoko la I mha süko püh nyorho khakevako bitazo. 
PHP.3.9	Side thezhoo lü ketako zühkeyina I matho küyi krayi mo deri Khrista yolü ngo küyizo. 
PHP.3.10	I Khrista züh küseyi die pü rhühlakesü kekuo ri seyi mu pü kemezhe kesüko lü pü züh kemezhe die a zhorüle ri po pü kesace zho züh kemhayi keto na. 
PHP.3.11	Sidie I ri thiyi veyo kesako dolü rhühlakesümi thiyi keto na.
PHP.3.12	I tsü süko tsoyite simo mori vetsühte simolu, vele I süko tsoyiketo la huzüzo. Süsüna Khrista Jisu ri a püh pü thüma thiküyizo. 
PHP.3.13	Azühko, I süko tsoyi keto atho ri thiyiketo lümozo, deri I mha püh a lüdo lüba, süsü asaco kebako lü mozo die amhüdzüco hu vozüzo. 
PHP.3.14	U Kemenupü Khrista Jisue mhapühpüh atsü tono kesolü a kecü I mha süo huzüzo. 
PHP.3.15	Süsüna uko pethi ketako, ulü sükemha lütsoyi tokhe, mu nieko lü mhakekre huri lüba lizo Kemenupü süko ri thapüh nieko meka süto. 
PHP.3.16	Sizori uko tavo tsokeyi züh, ta sasüyi tokhe. 
PHP.3.17	Azühko, nieko ri a do zühyite, siyo hako nieko mhüdzü rade tha süko pe n türütüro thiyite. 
PHP.3.18	Kükrenamori I thüma kükro jü tsükünu niekoce posüh bayo mu tsüri a mhüdzüküto thide nieko ce pova, thüma süko Khrista Cross ngomuko zo. 
PHP.3.19	Thüma sükosü na thülao sü küka, uko Kemünupü sü uko vade, uko nga sü uko zhopo zhole, mu uko cejü lü mhako lü kütazo. 
PHP.3.20	Deri uko na cenyie sü tülüta, mu uküla küyio Niepo Jisu Khrista küvo khüba. 
PHP.3.21	Püthori pü müdo thide mha mütüko thipüh pü khrikhro süyive, mu pü küku süo püh umo mhathokümo hio ri thiküsapüh pümo vezo küzü züh kümhayi tato.
PHP.4.1	Süla a züko, I khrü mu münyü bayo küzhoko, a künü mu küdepirüko, nieko Niepoo yolü tha mütü bazoyi te a kükhrüko. 
PHP.4.2	I Euodia mu Syntyche ni po Niepoo yolü lüpü thiyi no rüda yo. 
PHP.4.3	Mu I n ceri choyo, a besü küthoo, thüno hini ri khrühi süte, uni dzüyiküveo la Clement hani mu uzü kükreko kürhü lesida lü uza küniekori khrühi shu sü tsüla. 
PHP.4.4	Niepoo yolü nienü süh tayite, I küposa polayo nienüyite. 
PHP.4.5	Mipo nie künüo sheyite, Niepoo küvori tü müno bate. 
PHP.4.6	Mhapü la ri nie lü müco hi, vele kücho mu mülolü küthüzü lü nie mhacho pü Niepoo müshe zoyi. 
PHP.4.7	Siyi tsüsa Niepoo celü thülü kümünü, mhashe mütü ce vevü kütsüo n mülü mu n lüdo mütü Khrista Jisu yo kükhapü bayito. 
PHP.4.8	Külalü, küzüko, mha dipüko kütho, mha dipüko thürho, mha dipüko müzi, mha dipüko müsa, mha dipüko züve, mha dipüko mphrü, mha velotsü kütsü, mhahu chuyiküve ba tsüsa süko lü zoyi. 
PHP.4.9	Nieko a celü sheyi, khiyi, rünyiyi mu ngoküyiko thiyi, si tsüsa Niepoo künüo nieko zü bayito. 
PHP.4.10	I Niepoo yo a nü shu bate, nieko a rüle rükra la küsüla, nieko a rüle müdo bazo vele süo thisü küto tü ngoyi mo vote. 
PHP.4.11	I nieko ce mha rüda kütsüla hio po bamo kükrelamole I mha kübako pü anü küba do she kütsüla. 
PHP.4.12	I mütümügü kütsü do ri she, mu I münyhümünyhü kütsü do ri she; mha kühopü lüri u kühi küthi mu müri kütsü, küthüvü mu kümüzhie kütsü do ri she. 
PHP.4.13	I mha kühopüri thiyi ve Khrista a thi müku küsüo lü. 
PHP.4.14	Kühopü biri nieko a müzhie küzaküyi la nieko müzari zoho. 
PHP.4.15	Nie Philippiko nieko thori she ba vele dzüyiküve mhatho thürao lü I Macedonia lü ta kütace kühu kükre püri a zü kübedu mha khasü mori ngoyi mo, nieko lübi zo 
PHP.4.16	I Thessalonia lü küba ceri nieko a khrühi lasü. 
PHP.4.17	I nieko ce mha müri tsüla mo, vele püshe zhü mve sapü nieko cenye ba sasü küto lazo. 
PHP.4.18	I mooküshü mütü ngoyi te, sü küzü ri ngoyite, a kühi thisüte Epaphroditus celü mha kütsü küsüko ngoyino, küthünyü mu u rüh küve rüshü, rütho mu Niepoo künü yiyi küshü rüshü. 
PHP.4.19	Mu Niepoo pütho nieko tsakhu khüko lü Khista Jisu zaleo la nieko khrühi sü to. 
PHP.4.20	Uko Niepoo mu u Poo po küchothe zapozale thiyite. Amen. 
PHP.4.21	Khrista Jisu yolü kümüsako mütü külü süte. U zümi a zü kübako mütü nieko külü süho. 
PHP.4.22	Kümüsako mütü nieko külü süho, bahorei Caesar cielüko. 
PHP.4.23	Niepoo Jisu Khrista ngokümüzhieo po nieko müt zü bayite. Amen.
COL.1.1	Paul, Jisu Khrista la apostle kethi Jihova medolü, mu Timothy uko sazüo. 
COL.1.2	Kemesako mu Khrista kemelü lü keta sazüjürakohi Colossae lü kebako ce kesü, ngokemezhe po neko züba keyi thite, Jihova ukopo mu uko Niepoo Jisu Khrista celü kevori. 
COL.1.3	U kethezü kha Jihova uko Po mu uko Niepoo Jisu Khrista tsü sü yoho, neko la kecho thisü zi bayo. 
COL.1.4	Hako Khrista Jisu celü ne kemelü se keyi, mu neko kemesako kekhrü khasü keba se keyico. 
COL.1.5	Kekrelamori tülü nekola kemeri khapü kemeta, neko himhüjü seba keta jüyikeve kethojülü. 
COL.1.6	Nekoce vorite, cejü metülü bi, mu use kene zhüyi keta, neko yo sheri sübi bate, neko süo se keyi yovi, sünha Jihova ngokemezhe ketholü seyite. 
COL.1.7	Neko Epaphras, hako choyi mipü seba, pü neko la Khrista yitho melü keshü mipü, 
COL.1.8	Pü Rüpü lü neko kekhrü kehalasü. 
COL.1.9	Püco hiola hako sheri süo sekeyi tüsonha, nekola kechothi tümo bazo teho, mu mhase mhalü mu pü medolü ketsü mu rüpülü mhalü keyi khapü neko chu kesü menyü ba. 
COL.1.10	Neko Niepoo medolü tayi keshü, mu mhatho keve use zhü chu keyi, mu Jihova celü mhase vekehü keyi. 
COL.1.11	Keku metülü uthi kemeco kesü, pü keku zapozale lü, sügüsühe mu kerülü tha keyi unüzode. 
COL.1.12	Kethezü kha upo tsü kesü, uthipü ukopo kevelü kalü thi mu ngokeyimi thi kesü kemesako. 
COL.1.13	Sopü kezülü usüphra sü sheri, sülü kekuo belü, side uthi kedepü pü nu pükhrüo kedebalü kesü. 
COL.1.14	Neko pü zalü rhakeyi ngoyi te, kephoma vakeyi sheri. 
COL.1.15	Pü ngoyo kemo Jihova hü thipü, khonuko nurao. 
COL.1.16	Kekrelamori püyo mhametü thisü, tülü kelako, mu cejülü ketako, kengo zhüri ngokemo zhüri; kede ba kene mori mipi kekha ti sheri thezho kerekrüko, mori kekuko, püyo mha metü thiyi, pülazo. 
COL.1.17	Pü mha metü mhüjü ta, mu püyo mha metü dü mu gu püba. 
COL.1.18	Pü sü upio zo, kehü; shüdü theralü ta, kesa dolü rhüla kesü kerathoo, mhametüko pü keta seyi ve ketola. 
COL.1.19	Kekrelamori pü po medosü püyo mha metü chupüta (kehü metü chu püta). 
COL.1.20	Mu Cross yo thüza khi vetho thisü, püyo mhametü zü kezüveyi, akepo, cejülü keta metü sheri mü tülü mha keta metü sheri. 
COL.1.21	Mu neko, pütü huce ne melülü keretse mhathoko la püzü kemecu te, siri tsühi pü nekozü kezüve yite. 
COL.1.22	Pü thi püpho pü mesasü neko thi kemesa mu mejo va keho mu pümhüjülü po mesu vamo keto. 
COL.1.23	Mhace neko krokrü de kemelülü tasüyi lize, mu jüyikeve kemeri lü resarena tamo, neko sekeyi bi, zhopo thipü tükhro keta kehü metüce kesü, sülü I Paul athipü apo yitho mipü thite. 
COL.1.24	Somi I neko la kemezhe kesülü rechü ba sheri athi apho Khrista la methi kesü, sülü thayo sheri, süo sü kehuce zo. 
COL.1.25	Süla athipü yitho mipü thisü, Jihova mhatho keza kekre kesü nekola akhasü, Jihova füko thi tsosü ketola. 
COL.1.26	Mha ketekhri thi kehepü metülü mu nuhü metü lü kevapü kemeta, vele tsühi süo khipü kemesako mese mengo sü bate. 
COL.1.27	Jihova cesücene süko zapozale kethi ketekhri zhü khi Gentile miko mese sü bate, Khrista neko yo ketao, zapozale kemeri. 
COL.1.28	Hako zhopo kethi, thüma kehopü pori menuyino sü, mu thüma kehopü sheri methosü mhase ketsü dolini kethilü; side thüma kehopü sheri thipü vetsütso ti thi Khrista Jisu ce sü ketola. 
COL.1.29	Sü süla I sheri mhatho thi ba, unütha thi mhatho kethilü alü kushu zode süo thi tazo.
COL.2.1	Kekrelamori I nekopo sekenyü sü I dithedü alü kethetü basheri, neko la mu Laodicea lü kebako la mu athi apho zü kesü kemoko la. 
COL.2.2	Uko melüko thomelu sü keto, kekrelamori kekhrü uzo kerhüpü kebala, mu kesekelü chupü keta ceneko, ketekhri ti Jihova medolü, mu u Po mu Khrista yolü. 
COL.2.3	Püyo kevapü keta cene metü ketsü mu kesekelü mhase. 
COL.2.4	I hio poba, kemosa humi mikeshüjü pü vori neko kedo tari seho tila, 
COL.2.5	Kekrelamori athi apho neko zü bamo, siri rüpülü I neko züba, neko zhoko anüba mu pe bazo, mu neko Khrista kemelü ketho thizo keba. 
COL.2.6	Neko Khrista Jisu Niepoo ngoyi ketabi sübi de tayi te püyo. 
COL.2.7	Püyo ne mekrayi mu mayite mu kemelü memayite, neko metha kesü bi, thezü (kemeza) krophi keti kha kesü. 
COL.2.8	Menuyite, thüma kehopü pori utho ukelü mhase kemethu kemerü pü neko shu ketse mu nejü mesu vamo ketola, thüma zhoreleko, cejülü natsimi mhase, mu Khrista lü kemo zhüko. 
COL.2.9	Kekrelamori püyo Jihova pi hüchu püba, püthi püpho kenezhü. 
COL.2.10	Mu neko püla tsü mu tsozo, püpiyo thezho metü mu keku sheri. 
COL.2.11	Mü pülü neko sheri yirüpü tate, yikerü süo thebe pü thikemo, uthi upho kephomako khikeva, Khrista yo uthi upho yirü keyi. 
COL.2.12	Jülo kepü usa khrü keva, Therü thi kesü mhatholü püzü to süri keta, süo kesalü püphu merhü kesü. 
COL.2.13	Neko kephomalü satate, netimepho yirü kemolü, pü nezü rhüla süte, ne vajo keta metüko vapü netsü sü. 
COL.2.14	Thokemeta uzho ureleko umetsu ketako metü vave, uzü ketherü keta zhüko, mu chodelü chokhako khidü ve, cross yo gu kevala. 
COL.2.15	Thezho kemeleko, kekuko thi medive, pü süko mele melu mese mengo sü süopi kuyi te. 
COL.2.16	Süla mipüpori ne ketico la nelü mejo va hite, kekra (hezo) lari, mori tüsozho kemesa lari, mori tekhri kesa lari, mori Sabbath zhola sheri. 
COL.2.17	Vori keto sükhri biti püzo, süko, vele upho kene sü Khrista zo. 
COL.2.18	Mipüpori neko shu ketse va hite, dopü ce lebila zhokhro tüyo choyimi kereshü, tsapha talü mha hiko ngokemolü talüta, uthi upho mhülü kengopo uthi kerekrü kemethulü süyi. 
COL.2.19	Pü piyo mori ukerü metüko phapü ketao ukerhüjü khi metü metsü kesü, pha mu ro kesapü, Jihova celü ma rekri kehe prari. 
COL.2.20	Neko Khrista yolü cejülü kereyi zhoko khi mesa va, mhaceno, sizi dipüla, cejülü kehüzho zü bata, neko thezho kekhiko khro sala lü tatome. 
COL.2.21	Ni hite, jü hite, ti metha hite, abelü khihite; sitiko. 
COL.2.22	Süko sü ketako suta zoto, thümazhorele mu jü khapü kemeta kola? 
COL.2.23	Utho ukelülü reshü ketha medethi, (mipokengolü) renumetsade ukehülü, uthi upho rele lümo, uthi upho menyükolü ukekha keyi di.
COL.3.1	Mhace neko Khrista zü rhü süta lize, mesoyo keta zhüko phute, sülü Khrista Jihova po uzalaco ba ketao. 
COL.3.2	Ne kelü (ne mhatho) ko mesoyo ketakola thite, mu cejülü keta zhüko mori. 
COL.3.3	Kekrelamori neko satate, mu nekerhüro Khrista yo no Jihova celü kevapü metate; 
COL.3.4	Khrista uko kehüo mhüngo thi kevori ce, süce neko sheri zapozale kethilü mimhüngo thi tato. 
COL.3.5	Süla nethi nepho mesa vate, cejülü kebace, keregü kerezhü, mesa kemo, thizü kemo kethiko, ukethükeho mhakesu kethi, keregü, kemeho, süko therü marhe kereshü zo tila. 
COL.3.6	Mha süko la Jihova lüda jüzü kemo nuneko vota. 
COL.3.7	Nekori pütühu sülü ta, mu sülü hü. 
COL.3.8	Vele tsühi neko süko khave, thelü kereda, lekhu mi nümo kethi, Niepoo Po merho ti, mesakemo rethi, neko talü. 
COL.3.9	Hunehu yo kemeda pohi, pü mhatholü thüma kevüo khi kevala. 
COL.3.10	Mu thüma kesa thite, pü uthi kesü hü thi kesa lülü keyi mhaselü. 
COL.3.11	Greek miri kremo, mori Jewmi sheri, yi kerü mori yirü kemo sheri, barbarian, Scythian mi, thejümi mu ukekha kedimi sheri kekreho; vele Khrista yo metü kemhate, mu metülü. 
COL.3.12	Jihova keda keyi bi khi bemene yite, mesa mu kekhrüko, uralü phi kemezheko, ketsükeve, ulü kemeko kemo, menü nu, shügüsühe. 
COL.3.13	Hunehu la mhalü ti, hunehu kejova, mhace thüma hu mi metsu ti ba lize, Khrista ne kejo va kesübi, sübi neko hunehu yo thi süte. 
COL.3.14	Mhasüko metü pi kevaphi ti kekhrü, phakesapü vetsü tso keyi. 
COL.3.15	Jihova celü thelü kereyi po ne melülü ba yite, neko cüpü sülü sükeyi la, themo püte, mu ne mi meza saite. 
COL.3.16	Khrista jüpo nelü hü yite ketsü keve nephiti, metha mu hunehu tarho, tsale mu lithi rüpü tsaleko ne melülü kekhrü ba de tsale thipü Niepoo ce süte. 
COL.3.17	Ne mhatho mori jülü she dipü thi sheri Jisu zalü thi zote, kethezü pü Jihova tsüte, pü u Po zoti la. 
COL.3.18	Micemi neko nenopu neko khro tayite, Niepoo celü süo pü zotila. 
COL.3.19	Mi nopu neko, necemi neko khrüyi te, mu uko metsu khu mezü ta hite. 
COL.3.20	Natsiko mha metülü nekrü neko jüzü thite, kekrelamori Niepoo hio pünü zo tila. 
COL.3.21	Mipo neko ne nuneko lüva kereda hite, molize uko umelü thepu mo tato. 
COL.3.22	Mi thekümiko mha metülü ne niepomi füzü thiyi te, uthi upho zhorele bi, umhüngoce lebi mo, thüma nü medo kethiko bita mode, vele umelü pü lebi khi, Jihova mpe tilü. 
COL.3.23	Ne mhakehopü thi sheri, nenüde thite, Niepoo lano zitilü, mu thüma lano zi mode. 
COL.3.24	Niepoo celü zhokhro kalü ngoyi keto seba ketabi, kekrelamori neko Niepoo Khrista choyi thiba. 
COL.3.25	Vele kekri keti mhatho kethiko kekri tilü mhangoyi to; mu thüma celü thechuthero ngoyi ho.
COL.4.1	Mi kemethamiko, ketü lü zhokhro kha thekümiko tsüte; neko Niepoo kemetha pü bati sekeba bi. 
COL.4.2	Kecholü thisü ba zote (metüva hite) mu kethezü kha kesü fü mu la ba zote. 
COL.4.3	Kecho kethilü hako la sheri choba zote, side Jihova po cekha khripü hako tsüsü jü poyi keve thi ketola, Khrista ketekhri ti po ketola, mha süola atüpü pha püta. 
COL.4.4	Apo süo thi mese mengoyi ve ketola, I jüposü kezüce. 
COL.4.5	Ketsükevelü chota vote chozulü ketakola, pütü rhayi te. 
COL.4.6	Ne jüpolü menünu, kekhrü kene, thisü tate, metsapü va kesü, side neko mifü kho kesü po kezü seyi ve ketola. 
COL.4.7	I dipü bi ba sheri metü Tychicus kehala nekoce süto, pü ukekhrü sazü jüra mipü, mu yitholü kemelü kevepü, mu choyi kethi lü kezü keta Niepoo cetami pü. 
COL.4.8	I pü ketsü pü neko ce sü züho, mhaco süo la, püpo neko dipü biba sheri sesü ketola, side pü neko melü thomelu sü ketola. 
COL.4.9	Onesimus, usazüo kekhrü kemelü kene pü neko mipü zü vori to. Uni tavori de hice dipü thiba sheri neko ce posüto. 
COL.4.10	Aristarchus azü thejü thi kebao neko kelü süho, Marcus Barnabas lipü nu jü kha kesüko neko ngo keyi, mhace püta nekoce vori lize püzüyite. 
COL.4.11	Mu Jisu, pü cüpü Justus kethio, pü yi kerü mipü. Hiko lebi azü mhathothi kebako zo, Jihova kederevü la, mu alü thomelu kebako. 
COL.4.12	Epaphras, pü neko dolü mipü, Khrista choyi kethimi, neko kelü süho, pü kecholü püyhe thi keba mipü nekola; neko po mesatso mu zhochü de Niepoo medolü thayi ketola. 
COL.4.13	Kekrelamori I püju kevekesu metü seba, pü neko la pü rha thi tazo, mu Laodocea lü keba uko sheri. Mu Hierapolis lü kebako sheri. Luke, ukekhrü daru keseo, m Demas neko kelusü. 
COL.4.14	Laodicea, Nymphas lü keba kehuko sazüjürako kelü kesü, pü celü kehu kebako. 
COL.4.15	Neko lesitho kesü hio phri kesüce, neko dolü, Laodocea lü sheri phri süte, kehulü; sübi lesitho kesü phripü Laodocea lüri süte. 
COL.4.16	Archippus ce posüte, yitholü menuyite, no Niepoo celü ngokeyi thitso sü zote. 
COL.4.17	I Paul abe pü neko kelü süzüho, A phapü keta rekra sü zote, ngokemezhe po neko züba keyi thi. Amen.
1TH.1.1	Paul, Silvanus, mu Timothy lesi thopü Thessalonian miko kehulü kesü, Jihova u Po mu Khrista Jisu celü ketako uko Niepoo; ngokemezhe po neko celü bayite, kezü keve Jihova uko po mu Niepoo Jisu Khrista. 
1TH.1.2	Hako Jihova kethezü khasü süzo bayo nekola, neko zathe de kechothi bayo. 
1TH.1.3	Neko kemelü mhatho rekra mota yomo, kekhrü mhatho, sügü süheti kemeri Niepoo Jisu Khrista Jihova mhüngolü ukopo. 
1TH.1.4	Sekeba, sazüjüra kethi kehülü, neko keda mekreyi keta. 
1TH.1.5	Kekrelamori hako jüyi khipü nekoce kevori jüo lebi zomo vele kekulü, rizo mu Kemesa Rüpü, mu setü melütü tilü; neko sekeba hako thüma dipü bitisheri hazhorele neko dolü kebace. 
1TH.1.6	Neko hasa mejite, mu Niepoo sajimi thite, kemezhe tilü jüo khiyi, Kemesa Rüpü kenelü. 
1TH.1.7	Süla neko kehü thaka thipü Macedonia mu Achaia lü keba metüko kemelü zasi thisüte. 
1TH.1.8	Kekrelamori neko yo Niepoo jü keyepü Macedonia mu Achaia lü lebi kemo, vele sükezü therüo kemelü ceco la keye kemeyolü vote, süla hako jüpüri posamori vete. 
1TH.1.9	Kekrelamori uko hako tha mengo püsüte, hako zhorele dipü bide ta nekoce vori sheri neko seba, mu neko therümarhe kereshülü regüsü kerhü ketho Jihova püce vori keto. 
1TH.1.10	Mu pü Nu tülü kevori meri, pü kesalü phu merhü kesü, Jisu zo, lekhu vori ketolü pü uko merhü süve.
1TH.2.1	Kekrelamori sazüjürako, neko thozori seba hako ta nekoce kevori, süo kemethu thi va mote. 
1TH.2.2	Vele süsa zori hako kemezhe, sü mhüjü hako kha kethengalü sü, neko seba Philippi lü Jihova la hako Jihova jüyikeve thepu shude popü neko cesü ketüshu tilü. 
1TH.2.3	Kekrelamori hako tahi tarho kesüko kemeda jümo, mori keresü kereva mori uhü thimekre tilümo, 
1TH.2.4	Vele Jihova hako melü sü keva jüyikeve süo hako potazo, thüma nü thinyüsa tizhümo, vele Jihova hako melü dojü pe kevazhü. 
1TH.2.5	Kekrelamori mishu keti kethokemojü mhapüceri pophra yomo, neko seba, mori mhakemeho kezhu püri tamozo, Jihova sü zhopozo. 
1TH.2.6	Mori thüma celüthechu therho kephu hayo tamo, mori neko celü sheri, mori kekremi celü sheri, ha neko lüzhe kethi khasü tari vezo sheri Khrista la ha apostle thi ketalü. 
1TH.2.7	Vele ha nedolü ketace tsümela, natsimi kethekü dipü biyosheri sübi tazo. 
1TH.2.8	Süla neko yo hanüsa, hako kelü neko po seyi kenyü, Jihova jüyikeve lebimo, veleha kerhüro sheri zo, kekrelamori neko hala khrüri tazo. 
1TH.2.9	Kekrelamori sazüjürako, neko rekra ba metse hako thehethi mhatho thi kesü, tüso tüzü metülü mhathothi, kekrelamori hakoyo neko po uma thikemo, hako Jihova jüyikeve zhopo thi pü nece sü. 
1TH.2.10	Neko süo zhopoko zo, mu Jihova sheri, hako dipü bide, mesa, jütho, mejoyikesu, thide hako nedolü ba vorishi; 
1TH.2.11	Hako dipü bide mi tahitarho, milü thomelu, mu nekehopü pori thino, züno posü, mipone mipü ununeko yo thi kesübi. 
1TH.2.12	Nekopo Jihova mhüjülü tayi keshü kethi, pü neko cüpü pü kederevü lü mu zapozale lü kesü bi. 
1TH.2.13	Mhasüo lari hako Jihova kemeza thiphayiho bayo, kekrelamori neko jüzükeyice, hako yo süosesü te, neko thüma celü ngokeyi bi tamo, jü süo kethotüzo ziti, Jihova jü, neko melü keyi bi neko yo süo thi süte. 
1TH.2.14	Kekrelamori neko sheri, züneko, Jihova kehuko Judea lükeba Khrista Jisu lü ketako saji thite; kekrelamori neko neko rünalü kemezhe keyi mhatho kemha kebide kemezhe süte Jewmiko belü. 
1TH.2.15	Süko Niepoo Jisu dokhri, mu saju keseko ri dokhri, mu hako sheri methi meni, mu uko Jihova nümothi, mu thüma metü zhotherü. 
1TH.2.16	Hako po Gentile miko ce jüyikeve pohino hako vakha, ukopo kelakeyi ngoyi mo ketola, uko kephoma lü tsü lazo; süla lekhu kerütho ukoyo ku zoto. 
1TH.2.17	Vele uko sazüjüra kethiko, dopü neko zü kekho tazo sheri, umelü lü kekho tamo, neko zü kengo sala keto menyü mekroku tate 
1TH.2.18	Nekoce vori nyüzo, I Paul zo sheri, vapü sala, vele Satan chokha thi bate. 
1TH.2.19	Kekrelamori hako kemeri dipü ba sheri, mori kenü mori rerthu keto kede pira? Neko hizo mome Niepoo Jisu Khrista mhüjülü ba keto pü kevori tülü? 
1TH.2.20	Kekrelamori nekohi hako zapozale mu kenüzo.
1TH.3.1	Neko gümechoyi ho baketace neko khapü Athens neko lebi po ba keta veketo lü. 
1TH.3.2	Mu Timothy, hako sazüo ketsü süte, pü Jihova cetao, hako züde yitholü ketao, Khrista jüyikeve mhatholü, neko mesükesü, neko lü thomelu kesü, neko kemelü la. 
1TH.3.3	Side kethilü neko mipüri thi redeva moketo kekrelamori neko thozori seba hako kedopü sülü sü keta. 
1TH.3.4	Kethozo, hako neko zü batice, thajü vo ketako bi mipo uko methimeni zo metse, nekori seba. 
1TH.3.5	Püco hiola I gübayi hote, I neko kemelü se ketola ketsü süte, molize dophi miko tavo neko kedota ri seho, side hako mhatho kemethu thita lize. 
1TH.3.6	Vele tsühi Timothy neko celü ta hico vori tolize side neko kemelü kevaphiti kekhrü theju keve püvori tisa, side neko ha rekra sü keba pükeve hako zü kesü nyüsa sü keba, hako sheri neko zü de kesünyü kebabi. 
1TH.3.7	Süla sazüjüra kethiko, neko la halü thomelu halü methi keba tülü mu neko kemelü lüpü halü tsakhu keba tülü. 
1TH.3.8	Kekrelamori tsühi, mhace ne Niepoo kemelü thayi ketasa ha va kesürhü pü bate. 
1TH.3.9	Nekola Jihova kemeza dipü pota, kekrelamori kenü süo nekola hanü ba keta Jihova mhüjülü. 
1TH.3.10	Tüsotüzü metsü neko neko zü ngokenyüla kechothi tso sü keto kelüla; 
1TH.3.11	Tsühi Jihova pütho ukopo kethi, mu u Niepo Jisu Khrista, hako chotha thipü nekoce sü. 
1TH.3.12	Niepoo neko thipü hunehu kekhrü mu krokechü bazoti, mu thüma metüyo, hako nekoyo thi kebabi. 
1TH.3.13	Pü thelalü neko thipü mejova kesu, kemesalü, süde Jihova mhüjülü, uko Niepoo Jisu Khrista kemesako metü pü zü sala kevorice.
1TH.4.1	Süpi sheri, sazüjürako hako tarho sü züho Niepoo Jisu lano, ne hako celü ngokeyi neko thi kezüko mu Jihova nü kethikolü thite side ngomekro mama yi ketola. 
1TH.4.2	Kekrelamori hako nekopo thi mu züyi keto jü khakesü Jisu Niepoo lano. 
1TH.4.3	Süo therüo medozo tila, neko thi kemesa keyi, mu keregükerezhü lü ne kethü kerüyi. 
1TH.4.4	Neko kehopüsheri pümhabü thikemesa keyi seti mesü zo, thechu therholü. 
1TH.4.5	Keregü kerezhü kemeho, Gentile (Jewmi kemoko) Jihova se kemoko bi; 
1TH.4.6	Mipü pori kezükeye tade usazüjüra zhü rego keva pü ta kemo, kekrelamori Niepoo süko metü kethio zo, mu mejümera hako sheri nekoce po mese süve, mu zhopo thisüte. 
1TH.4.7	Kekrelamori Jihova ucüpü mesakemolü sümo vele kemesalü sü. 
1TH.4.8	Thüma humi süko rhomo lümo lize pü thüma rhokemo moli Jihova rhomote, pü Kemesa Rüpü sheri khapü uko tsü kesü süo. 
1TH.4.9	Vele sazüjüra, lü ta ketako, I tho kesü kha neko tsüzo morive, kekrelamori neko thozo sheri Jihova neko metha kesü hunehu kekhrü. 
1TH.4.10	Sübi neko usazüjürako Macedonia lü keba metükoyo thisü bate, vele hako nekoce reda yo, sazüjürako, neko thisa sü zote. 
1TH.4.11	Neko kemekre kethi do seyite, netho ne mhatho thizote, nbe khi mhatho thite, hako nekopo thino po kesübi. 
1TH.4.12	Neko kejütholü tavo yite chozu kebako lano, mu neko mhapüri kedi thita hite. 
1TH.4.13	Vele I nekopo melo mhasemo ba nyümo, sazüjürako; züzü ketakola neko lüsu bazo hite, kemeri kedimiko bide. 
1TH.4.14	Kekrelamori mhace uko Jisu keva mu rhüla sü keta melü tayo lize, uko püzü zü ketako, Jisu lü ketako, Jihova püzü sala vori to. 
1TH.4.15	Kekrelamori hako Niepoo jü neko ce po süyo, uko rhü kebako mu meshopü kebako Niepoo lavori tice züzü ketako mhüjü süta hozo. 
1TH.4.16	Kekrelamori Niepoo pütho tülü sefü kiri zoto tila, tülü kehümi füphra, mu Jihova thecü kekhu, mu saketako Khrista celü tade, tasüri rato. 
1TH.4.17	Süsa uko meshopü rhü kebako kesade tüsüpü kemhülü khotato, tükhralü Niepoo zü kesüto, side Niepoo zü tasü tato. 
1TH.4.18	Sülano jü hiko khi hunehu lü thomelu zo bate.
1TH.5.1	Pütü kekrekre tilü, azüneko, I lesithopü nekoce sümo sheri ve. 
1TH.5.2	Kekrelamori Niepoo vori keto keregomi tüzülü vori ketobi neko semeve shuba. 
1TH.5.3	Kekrelamori uko kepo kezükeve mu krü kebaposü, uko rekri keka pü ukoce vori, thenomi nunu vathi bi, uko therüyi ho. 
1TH.5.4	Vele neko, sazüjürako, kezülü bamote, pütü süo keregomi bi tio po neko pi kuyi ta kemo. 
1TH.5.5	Neko kevelü nuneko, keheyo nuneko, uko tüzülü thümako mote mori kezülü keta mimo. 
1TH.5.6	Süla uko zü bata hi khe, kekremi bita hikhe, vele uko coba mu rhorhü pü bakhe. 
1TH.5.7	Kekrelamori zü kebami sü tüzülü zü bayo, mu mezü ketako sheri tüzülü mezü tayo. 
1TH.5.8	Vele uko, kehelü mako, rhorhü pü bakhe, kemelü mu kekhrü khipü ukhoroyo süyi, mu kelakeyi pira ukemeri kebao püyi; 
1TH.5.9	Kekrelamori Jihova ukedapü lekhulü süvamo, vele uko Niepo Jisu Khrista yo kelakeyi ngoyi. 
1TH.5.10	Pü ukola sasü ukotho coba sheri mori züzüta sheri uko püzü kesa hü keba mesüzo. 
1TH.5.11	Süla neko kezüde hunehu lü thomelu ba zote, mu mipüpüthi meve, neko thi ba ketabi. 
1TH.5.12	Mu hako nekoce choyo, sazüjürako, neko zü mhatho thi kebako neko dolü kebako Niepoo lü neko pi kebako neko tarho sü züho. 
1TH.5.13	Kekhrülü uko kerekrü zote, ukomhathoko la; mu neko dolü kehüko kezüve bazote. 
1TH.5.14	Tsühi, hako neko tarhosü züho, sazüjürako, mikhrota kemuko (kekhayi keho) kedü süte, kethathimiko lü thomelu süte, umelü kediko khrühi süte, thüma metükoyo sügüsühe yite. 
1TH.5.15	Thüma kühopüyo sheri kesu kethiko mhakesu thiasala sü hite; vele mhekeve kethi meji yite, nekotho neko dolü sheri mu mi metüko yori. 
1TH.5.16	Pütü metülü nenü tate, 
1TH.5.17	Kecho kethi ne lata hi zote. 
1TH.5.18	Mhakehopülü sheri kethezü khasü zote, nekola hiohi Jisu Khrista la Jihova medo tazo. 
1TH.5.19	Rüpü themekü va hite; 
1TH.5.20	Saju kepo mhapüri kemo thi va hite; 
1TH.5.21	Mhametü kevekesu pete, mha keveko züyi keto lübü zote. 
1TH.5.22	Mha kesu kethilü kengoko metü ne kethü yito. 
1TH.5.23	Jihova thozo nethi kemesa tsü kesü, mu I kechothi kesü neko thi upho, nekerhüro mu ne rüpü mejoyi kesu thi Niepo Jisu Khrista kevori ce sü ketola. 
1TH.5.24	Neko cü keyio jüthozo, pü thisü zoto. 
1TH.5.25	Sazüjürako hakola kecho thiba zote. 
1TH.5.26	Sazüjüra kemesalü kemebo kesü khipü metüko kelu süzüho. 
1TH.5.27	I neko po lesitho kesü hio phripü sazüjürako metüce süno neko kechü sü züho. 
1TH.5.28	Niepo Jisu Khrista ngokemezhe po neko metü züba keyi thite. Amen.
2TH.1.1	Paul mu Silvanus mu Timothy uko khapüh U Kümünupüh u Po mu u Nyepo Jisu Khrista checho baküta Thessaloniako kühu che küsü: 
2TH.1.2	U Kümünupüh u Po mu u Nyepo Jisu Khrista chelü küpra ngokümüzheo mu thülükumünüo po nüko züta küyio thiyite.
2TH.1.3	Ha küzüko ha noko na u Kümünupüh swü sühkütsü hazhote: mu süzitsü pütü zoto. Kükrelamoli noko kümülüve küthi satazü mu noko kühopüyi huhu khrü küthi mama prayi zükütsü na. 
2TH.1.4	Süna ha thozoyi mi neko müswü kütsü khüko lüyi mu kümüzhe kütsü neyo voyoküzho khüko lüyi ne sügü süyhekuzho na ne kümülü lano u Kümünupüh kühuko lü noko na hanüphi tayo. 
2TH.1.5	Noko kümüzheküzhoko yi u Kümünupüh küde nazo; mu noko po süo ngoyi kütsü thiyiküto na u Kümünupüh müdo-o müzi zolikütsü süko pü zasi pü thipü ba kütsüzo. 
2TH.1.6+2TH.1.7+2TH.1.8	Süzo Nyepo Jisu Khrista tho u Kümünupüh seyokümoko mu u Nyepo Jisu dzüyiküve-o dzüzü thiyokümokoyo pü khüpotoli meto zoküba lüno pu küku pü dzüyiko zü sade tüyo numi mhüngo thizo prüküto che, mu tsüdo noko müthimünyi küzhoko müthi laküto na mu noko tsü kümüzhe küzhoko poyi hazü rülütaküto u Kümünupüh mhüdzü zoe müzizo. 
2TH.1.9+2TH.1.10	Sünha Pu pu kümüsako mhüdzülü uko po pu ngopü ungo zotoli no voküto che dzüyiküveo dzüzü thiyokümoko po Nyepoo dzü mu Pü küku ratsa kerü lüno sazho thide küchothe küka ngoyi to: Noko ha noko che pu zhopo thiküsü dzüo mülüyi tazorü. 
2TH.1.11	Süna ha u Kümünupüh po noko khapü puphre thiyi küsümi thito, mu nepo nezho veyi künyi khüko mu ne kümülü mhatho khüko ku swüde thiyi küto na hayi noko na chosüh bayo zo. 
2TH.1.12	Süzi-eno u Kümünupüh mu Nyepo Jisu zao müleyito, mu Khrista Jisu noko yi po pu yolü müleyi to.
2TH.2.1	Sülizo ha küzüko, U Nyepo Jisu Khrista la voküta mu uko vo pu mhüdzülü künguküto dzüh ha ne hüpü, 
2TH.2.2	nepo Nyepoo küvo tüsozho tsühi tali kütsü potolino nepo nelü kühoküro thi mhata moyi Ropüh mhase pü na moyi mi dzüna moyi ha chelü lüsi ngoyi no nüko lü kümüzhe mo küto thi süho. 
2TH.2.3	Mipo thüdo kühopüyi sü ne swühite: mi lata müra mu kakütao nuo thüma kürüzüo mi mhüngo thi vokümo lü süyilho. 
2TH.2.4	Süo u tho u khapü U Kümünupüh düthi moyi mipo u rüsayo küzho khüko ngomu mu putho u Kümünupüh müve thino u Kümünupüh kürüsüce lü bayito. 
2TH.2.5	I Thadzü nüko zü küba che mha sükosü pü nüko che poküsü nüko seyi mota me? 
2TH.2.6	Sülizo pu po putü tüche prakütona küdipü tsüdo pu kha ba sü nüko yi sebato. 
2TH.2.7	Mu kürüzüo kükuko mi müse müngo mo no tsüyi thi swüdü bate. Eli tsü pu khakübao mipo pu khi müra va mozosu. 
2TH.2.8	Süzüno süsalü kürüzü süo putho mi mhüngo thi prato; Eli Nyepo Jisu ta lü küpra pu thüsü pü süo müka vato, mu pu mi mhüngo thi vode kürüzü süo thi müdi vato. 
2TH.2.9	Satan pu hüküsü na kürüzü süo küku mu zasiko mu ungo mhatho küthosu, 
2TH.2.10	Mi swüyoküzho khüko sü de vo suta kütoko kütsito; süosü kükrenamoli dzüo züyi moküta la. 
2TH.2.11	Tsütio uko po küchezü mülütakütona süosü na u Kümünupüh mi po kükritaküto kro po thisüto. 
2TH.2.12	Süzüno küthoo mülü moli küthokümo-o lü unü küta khüko müjo vato.
2TH.2.13	Süyi Nyepoo khrüküpüh ha küzüko, Ropüh tho ne thi kümüsa yino nepo küthoo mülübüyi no u Kümünupüh süprülü noko küdapü külaküyi checho süpü taküta na ha no noko na u Kümünupüh swüsü tayizüte. 
2TH.2.14	Pu süosü na ha dzüyiküveo po noko thipü u Nyepo Jisu Khrista zale thiküto checho süyite. 
2TH.2.15	Süna ha küzüko thiswü thi thazoyi, mu noko tha dzü zoyi moyi ha lüsi lüno kümütha dzü se küyiko thi mu zütazoyi. 
2TH.2.16	Sülizo u Nyepo Jisu Khrista poyi mu u Kümünupüh u poo ngokümüzheo na ukhrü mu küchothe ulü tho mülu mu u sadzuh küve kha u küprüo poyi, 
2TH.2.17	Noko lü tho mülusü mu mhaküve küthi mu dzü lünyiko lü nelü thi kümüve sü küyio thiyite.
2TH.3.1	Tsüsa ha küzüko, Nyepoo dzüo po nüko dolü thiyoküzho kümhai kükreko dolü yi thi sazo voyi mu thürho pühyi. 
2TH.3.2	Tsü ha poyi thüma mha lükümo mu küruzhümi belü yi ta prayi küto na nüko hana cho sayite: thüma mütüko kumülümi zo morü. 
2TH.3.3	Süyi Nyepoo sü küdzüthoo zo; pu na thi kümütükusü mu kürüzü belü noko külasüto. 
2TH.3.4	Süzo ha noko che mha poküsüko nüko süko thiyi mu tsüsayi, thito ikütsü nüko dzüh zoe ha Nyepoo mülü bayo zo. 
2TH.3.5	Süzo Nyepoo po noko lü rükhüpü u Kümünupüh chelü küpra kükhrüo mu Khrista chelü küpra sügüsühe küzhoo lü voküyi thite.
2TH.3.6	Süzo ha küzüko, ha noko po ne küzümia kühopüyi kühulü tayo kümo mu ne ha chelü kümütha dzü se küyiko züyo kümomi zü kümokro mo küto u Nyepo Jisu Khrista zalü ha dzü kha nüko che süho. 
2TH.3.7	Noko ha doreyi dzü zotsü netho zoyi se bate rü; kükrenamoli ha thadzü nüko dolü küba cheyi miyi zü mo de lhü mozo kütsü na. 
2TH.3.8	Süzomoli ha süchesü mipü belü yi püma thi mo de mha yiketsü moli ha noko mipü lüyi thi kütsakhunyi kümona thathava yi küswüyi mhathi kümüzhe rükharüli zo. 
2TH.3.9	Süosü ha va yiküti putü mo mu süzino moli ha tho thakapü thisü noko ka sünyi kütsü zo 
2TH.3.10	Sizomoli ha noko zü küba cheyi thüma kühopüyi mhathi kümütsü mi, pu po pu lüvayi ti hi süzi ha noko che dzü khasüyo. 
2TH.3.11	I dzü hio küpo kükrenamoli ha noko dolü humi u tho u mhatho püyi thi mo no mi küyhu kho mu ki no mire lüyi tayo mokütsü se kütsü nazo. 
2TH.3.12	Süna ha thüma süzi kütsümi po rüba no utho uva krati tano kütsü Nyepo Jisu Khrista za sü dzü khasü mu tarho sasü züho. 
2TH.3.13	Eli a küzüko, nüko zoe mhakam kühopüyi thi lizo velikütsüko thi ne süsi tahi. 
2TH.3.14	Tsüo thüma kühopüyi lüsi ha yolü thoküsü hadzü züyokümomi, nüko thüma sümi sepü bayi; süzü pu po müngayi küto na neko puzü kümükroyihi. 
2TH.3.15	Süzoyi pu khapü ne ngomumi kümha zotahi no ne küzümi kümha no pu tahitarho ta zoyi.
2TH.3.16	Süzo thülü thi kümünüyoküzho Nyepo po kühopüyi, kühopülüyi putho nune süo khapü miprü taküyio thiyite. 
2TH.3.17	I Paul tho ne külüküsü a tho a be pü thosü ho; hiyohi a lüsi khoko lü a chelü zoli kütsü zasi pü zo; I hizi de thoyo. 
2TH.3.18	U Nyepo Jisu Khrista chelü küpra ngokümüzheo po noko mütüko zü baküyio thiyite.
1TI.1.1	U Kümünupüh ukülaküyio mu Jisu Khrista ukümüri küneo yolü chi mu küdaküyi Paul no thopüh 
1TI.1.2	Timothy kümülülü punu kütho thikütao ce küsü; ngokümüzhie, kükhrü mu lünüo u Kümünupüh yolü küvo.
1TI.1.3	Ino Macedonia lü vode Ephesus lü kübace n pono thüma thüzho kümütha dzü mütha kükri kütiko püh müthahi no posü, 
1TI.1.4	Ukopo thüdzü küpo mu upotsaneko dzü küpoko rünyi hino posüh, kükrenamoli süko yolü Kümünupüh mhatho kümülülü thaküsüko moli küzüküsu, ulakükreküti püvo tayo kütila. 
1TI.1.5	Thüzho khaküsü külüyono kükhrü. U külü kümüsa lüno voyo mu utho ulü müzho kümolü lüno voyo. 
1TI.1.6	Thüma humi mha süko pon u küdode pozükümo uco küdiko potate. 
1TI.1.7	Uko no thüzho kümüthami thi nyisa eli uko no dipüh pobashi sede poyomo morei uko poküba kütho zo küti mülü yomo. 
1TI.1.8	U münu de thüzhoo süyi lize thüzhoo veti seba. 
1TI.1.9	U seküyi thüzho hi kümathomi na thisü mo eli thüzho zü kümomi mu thüzho kümütsuko, Ukümünupüh se kümoko küphomako, musakümoko, mizü züh kümoko, upo uzu küdokhriko mu thümumi, miküdokhrimi na zo. 
1TI.1.10	Kürügükürüzümi, u tho u zümi yo kethenga kethi, thüma zhü ketimi, mikhwü zu kümoko mi küswü, thüma kücejümi, medade rüswü ketiko miküdo kütami mu kümütha züh zü küthürü kütiko. 
1TI.1.11	Kümüthazü püh umülü küva küvethoo u Kümünupüh dzüyiküve küthoo zü kürhü zo.
1TI.1.12	Jisu Khrista a Nyepoo dzüküpo a kütsüla mu a küda püh apon yitho thi küyila pukümüza poyo. 
1TI.1.13	Ino vapüh Nyepoo tha mu mülade pu kümülümiko müthimünyi, mikhwü zümo vo zori puno ngokümüzhie püh a tsü kükrelamoli Ino mülümode semode thita kütala. 
1TI.1.14	Jisu Khrista yolü ngokümüzhe püh a kütsukülhu thisü, hihi Jisu Khrista yolü kümülü mu kükhrü lazo. 
1TI.1.15	Hicehi mülüyi küsü kümatho küzütho zü mu yiküsü züsü Jisu Khrista no küphomami külayi kütola cezülü vo, süko dolü Ino küphoumadoo. 
1TI.1.16	Eli puno ngukümüzhe püh a tsüsü, side küphomadoo a yolüno Jisu Khrista kükhrü küla kedi thapüh mülü küyimi müka de uko po küchothe külaküyi ngoyi kütola. 
1TI.1.17	Küchothe küdeo, puh küla küdio, Kümünupuh pon thürho zapozale mütü püh küyiyo thite. 
1TI.1.18	Anu Timothy Ino kümüthazü hihi sadzü popüh kümütayo npo müdziyi mu nkunhie thide kümürha non poyo. 
1TI.1.19	N kümülü rüderületa hide n lükütho püh thüma u kümülü dzüru rülükütako bita hite. 
1TI.1.20	Thüma sünyisü Hymenaeus mu Alexander, Ino unyi khapüh Satan belüsüve side unyi po u Kümünupüh tha lata mo kütola.
1TI.2.1	I nce porasü nyi kübao kütasa kühupon thüma kühopülari cho mu n müzhiemülo mu mi zhopo ri thi mu u Kümünupüh tsü ba zoyite. 
1TI.2.2	Side cho kütice Küdekola mu mi mho küzho khüko la ri sade chobazoyite: silize min uküyhu küzhie mo mu upon mizü küzüve mu Ihü de kütholü münu de tayi kütola. 
1TI.2.3	U külaküyi u Kümünupüh mhüzü ce no siküti pu nüzo kütila. 
1TI.2.4	Puno thüma mütüko pon külaküyi ngoi küti mu kütho mhaseo vo küti punüzo. 
1TI.2.5	Süsari u Kümünupüh yozo, sülize u Kümünupüh mu thüma dolü kütha ripuzo puno thüma thiküta Khrista zo. 
1TI.2.6	Puno pupho khapü thüma mütüko rhapü müzüte, süla pütütüce süsüzhopo thisü molizo süte. 
1TI.2.7	Süsü la kümülü mu kütho lüno apon Judakümoko kümütha süsü dzüyiküve pü mi mütha mu pü apostle püthi kütola a küdayite mu süsüküthotüzo, cezü mozo. 
1TI.2.8	Sülano I thüpumi pon kühorapüh kücho thizori ulürüda mori mizü kümülita mode ubenyi pon müsade ube yhopü küchoküthi a müdo. 
1TI.2.9	Süsü bide thünomi pori unga ne mu ulümüsa müzide ukhwüne uzhotüko ukütsopüta küti a müdo; süsari upitha che dolinyi thipüh mori suna mori mhama kürü khwümeko süta moli, 
1TI.2.10	Thünomi kütholüyo kütiko uvaküzüve kütiko süde mhathoküve linyiko thipüh ukütsoyi no süzo. 
1TI.2.11	Thünomi pon mhakühopülüri mikhrikhro bade münude mi ukümüthazüko seyite. 
1TI.2.12	Süzomoli thünomipon sü mi mütha mori thüpumi mhuküzho thi kütamoli münu bade mikhwü rünyiküyi thinyi. 
1TI.2.13	Kükrelamoli Adam no Eve mhüjü thi müra. 
1TI.2.14	Mu Adam no küdo ketsü lü tamo; veli thünopü no kedoketsülü lüta no phoma ta. 
1TI.2.15	Vele thünopüri nu kümünu lüno pü külayito pü kümülü, kükhrü mu kümüsa lü pükhi kürünu püba tsüsa.
1TI.3.1	Thüma kühopüri kühu kukhwümi yitho thinyiyo küzhomi mha kam küzho phuyo. 
1TI.3.2	Süla kühu kukhwümi pon mipon puthayi külhomi, pu cemi pülübikünemi mhakuhopü lüri uküthükürü küyimi puzho küvemi mu thümakümünumi, mi müsonyiyo küzhomi mu mi müthayi küsümi molizosu. 
1TI.3.3	Pu kümüzümi mori mi vünyi sayo küzhomi mode thüma kümüzimi molizo su: Pu mizü künyonyi sayo küzhomi mu süceraka mühoyokümomi molizo su. 
1TI.3.4	Puno putho pu celümi ri kükha münu zütayo küzhomi, puneko pori pükhri müprü de puzü züyo küzhomi molize 
1TI.3.5	Simode thüma kühopuri puthon pu celümi kükhayi semolize puno dipübide u Kümünupüh kühu küsü münuyi veta? 
1TI.3.6	Puno ko müthu tade Satan bi u Kümünupüh pon pu müzhoküva kümüprü la masami zohite. 
1TI.3.7	Sizomoli pun mithapüta mu Satan ratho lüno pumapü küta kümüprüla chozoumi mhuzülü ri thürho püyiyo küzhomi molizo su.
1TI.3.8	Süsü bi Dikon shie thüma kümüzimi udzü müdayo kümomi, hezokranyi yo kümomi, kümüthu lüno mizü yinyio kümomi molizosu. 
1TI.3.9	Süko ulümüzi de kümülü dzü kümüsü sü poyo küzhomi molizo su. 
1TI.3.10	Sülizo thüma süko rüle küveküsu se mürayi de uko küzho di lize uko pon Dikon kam thiyite. 
1TI.3.11	Dikonpüko ri sübide uzhomüzi mu mitha mi mülüyo küzhomi moli mha kuhopülüri u küthükürüyo küzhomi mu küzüthomi molizo su. 
1TI.3.12	Dikonmi ri u nopüne pülübi küti mi, unune mu u celümiko kükhamünu sütayo küzhomi molizo su. 
1TI.3.13	Süsari Dikon thi münu küzhomi u kümülü ri neyi de Jisu Khrista cecho nkümülü thüpu küthi mamayi yo.
1TI.3.14	Eno nce voze küti lüde dzü hiko thopü nce sü züho. 
1TI.3.15	Eno bachota zori u Kümünupüh celü kübami uzho küdipü biyi molizosushi npon seba nyi. Ce süsü rhütayo küzho u Kümünupüh kuhu, küthoo kütüco mu punophuyo zo. 
1TI.3.16	Sülize mipu pori unanyilü dzü kümüsü mhase küzhotho sü yisü molikündizo. “Süsü thüma müvee no mi mhingo thivo, pu rüpü yolün puyisü matho zole küti seyi tüyo choyimi pungo, thüma lünyiko dolü no pu dzü popü mi müka: cejü hiyolü külhümi pu mülü, puzüde müso kevetho yolükhote”
1TI.4.1	Siri Rüpüno potü küsü vo künukünuco thüma humi u kümülü khavade uswükütse küti hupühko müdzi tato. 
1TI.4.2	Mu thürü kürüzüko sümi müthaküti dzüko rünyi tato. Therü küsu thümaküve muveva küzhoko. Cejüyo küzhoko mu uko külü ri thügithe müthipuzasi vü küvako bide süko zü mhathi tato. 
1TI.4.3	Thüma süko mipon küsuküri hino mu u Kümünupüh pu kümülüko mu küthoo sekütako pon sükopü putsüde süde ucho thino de thi küsüko tihino tato. 
1TI.4.4	Siri u Kümünupüh mhathiküsü khüko vetsüzo mu mhakühopüri u süde puza tsüde yiyi kütasa theta morive. 
1TI.4.5	Kükrelamoli u Kümünupüh dzüo la mu u küchola süko thi kümüsayikütala.
1TI.4.6	No dzü hiko pü nzüko lü mu kütüsü lizo no ntho zori züta küta kümülü dzü mu kümütha dzü küveko thon n thüküpüh n pon Khrista Jisu yitho küvemipü thiyito. 
1TI.4.7	Siri dzü küthüvako mu kütsapüko kühanya küti dzü küpoko rünyi hide küthokülü cho ntho n küphra sü tayite. 
1TI.4.8	Thüma umo küzhophra küti zono küdopü kümüve zo, siri küthokülüno puküpra kükroba mu tsüdori mu thasa cori kürhü ngoyi küto dzü sülü ba. 
1TI.4.9	Dzü hikohi küthotüzo mu zü kütsükütsoyi ri züzo. 
1TI.4.10	Süsüla u rhütayoküzho u Kümünupüh yolü u sadzü bataküti la sürhü mu utütso thitayo zo. U Kümünupüh sü thüma mütüko külaküyiyo zo, süyi kümülümi la muku. 
1TI.4.11	Dzü hikohipü mipon züyi node posü mu süko pu uko müthayite. 
1TI.4.12	Non khriesa bazolu lino mipüri pon ntha nmülüküta thita hite, sikütamoli kümülümi mhuzülü non n dzü lüri mu n zhorüle lüri. Sülize kükhrü, kümülü mu müsade lhü kütilü ri thaka pü thipüh uko müka zoyite. 
1TI.4.13	In vo kümothe non kütholüsi phripüh mikaküti mu mitahitarho küti mu mi mütha kütiko lü n yhe thi bazoyite. 
1TI.4.14	Non kütsako ubekha n yolü küsüce sadzüküse dzüla Rüpü mhaphrü kha n phrüküvayo sün mhathi mo ba tahite. 
1TI.4.15	Non mhakühopulüri vekühieyi ba küta thüma kühopü pori seyi kütola non dzü hiko lü terü zode süko thi mu zü bazoyite. 
1TI.4.16	N zho n rülelü zori mu non mi kümütha lüzori münuyite. Non dzü hiko zü bazoyi, kükrelamoli non süzi ba zoyi lize ntho ri mu n dzü kürünyiko ri külayi to kütila.
1TI.5.1	Kütsami yolü dzü kürü pohite; sikutimoli süko yisü n pone bide uko hüzoyite, khresamiri yisü n sazümi bizoyite. 
1TI.5.2	Kütsapümi yisü nzune bizoyi, side ulü müsamüzi zode rülikori yisü nlipüne bizode süko ri lüzoyite. 
1TI.5.3	Same hori same küthopühko khrüzoyite. 
1TI.5.4	Thüno same horei unune mori u nune nuyie künemiko süko pon uthoucelümi cekro kütho tülü utho ukrüne vaphilaküyi do seyite, 
1TI.5.5	siri thüno same pulubi zo küta küthomi u Kümünupüh kümülü lü mütütatayo. Süla puno thüva ri külheri cho mu u müzhiemülo tatayo. 
1TI.5.6	Süri thüno same rügürüzü pünü pu müdo thi kütami kono rhükübalü satatazo. 
1TI.5.7	Mipo süko thata mo kütola non kühuce dzü hiko posüte. 
1TI.5.8	Thüma kühopuri putho pu cekro mühoyi külhomi bahori ukümünothoko puno pu kumülü thasü mote, süzi kütami mülükümokomi ceri sükuote. 
1TI.5.9	Thüpu pü ce libi neta de same thi kütapüh külhüzho tütse hieswürü mhu tazo kümosa süko vaphi kütola uza thohite. 
1TI.5.10	Puno mi mhuzülü ri mhatho küvela thütsüh küpümi molize su; puno natsimi thükü sü, rüso kümüso, kümüsami phe khrü, puno kümüzheküyimi vaphi side mhaküve küthoko sadzi thi küvomi molize su. 
1TI.5.11	Siri thünopü same tse hieswürü khroko vaphihite; süko Khrista müdozü mode kürüzülü lüta lizo uko no nyhitato, 
1TI.5.12	Side uko dzü kürao va küvala jo tato. 
1TI.5.13	Side uko mhathi kümütsü dori sede celi kolü mürü tato, side uko mhathimütsüküta zo moli dzüh pozükümokori pode Salithi mu mitha mu pozükümoko pota tato. 
1TI.5.14	Süla thüno pethita kümoko pon u ngomumi tha püh tamo kütola mhitade unu münu de ucelümi thüküti a müdo. 
1TI.5.15	Kükrelamoli humino tsüri cho vajopüde Satan samüdzi küta ba kütala. 
1TI.5.16	Kümülüpuh kühopüri thüno same si küti balize pu kühu va münyi mode putho süko vaphiyite, side kühu pon thüno same küthoko vaphiyite. 
1TI.5.17	Kühupon pethiko mu kühou küsü munuyo küzhoko bahori dzüyiküvepo mika mi mütha kütilü urhathiyo kütiko rho muku zoyite. 
1TI.5.18	Kütholüsi lüno hihi bide po. “Non metho züde tülhanyi kübace mhapüh puta küra hite” mu “mhathomi puzho ngotiyi zü” siba. 
1TI.5.19	Kühu pethio yolü mhapuh pata zori mi küna küsü se mu ngotüzomo lize rünyi hite. 
1TI.5.20	Küsuthi kütami küjo popüh pu mükate, mu kükremi pori müprüyi kütola kühu müthi dolüno thite. 
1TI.5.21	I nce polaküti Jihova mhuzülü mu Jisu Khrista mhuzülü mu tüyochoyimi küdaküyiko mhuzülüri kümüzi püh posü noyo, mha kühopüh thizori thüma hu khrü mükre mori külalhe de mhapüri thi hite. 
1TI.5.22	Mhalü mode pümozode n be chopüh mipüh yolüri sühite mu mi kükremi küphoma züde kürhühi, eli ntho nkhi kümüsayite. 
1TI.5.23	Hisa non dzü libi krazo mode khubuzü küdopüh püh sade krayite kükrelamoli non tsükünu nva thitayo kütila. 
1TI.5.24	Humi küsuküthi no mülemulu tayo, side sazho ngoyitayo, siri küjokümo küthi kropüh no kümüjo rüle de pusahu votayo. 
1TI.5.25	Sükümhade thüma mhaküve küthi ri humi mhatho se mhayi tayo, sübide thi kümokori seyi tato.
1TI.6.1	Mi pon u Kümünupüh za mu pu kümütha dzüko thaküta kümüprüla mice tathide mi voce püta kütako ponutho u nyepomi rho kütsükütsoyi küzü lüyite. 
1TI.6.2	Sülizo Khristami miceta thi kütami pori u nyepomi yi züde sazüdzüratazo, side uko rhomoküta thita hide uko yitho la küpra kümüve ngoküyilüde mu pu kümülümi kütala puno pu khriethomi tazo küti lüde punüde pü chovi thiyite.
1TI.6.3	Dzü hiko popüh müka mu mi tahitarho bazoyite. Thüma kühopüri kütho dzüpüh mi mütha kukri de Jisu Khrista dzüko yi mu kümülü dzürünyi mu talize puno küthüva mu mhapüri sebamote, süla puno mhapuriseyilho. 
1TI.6.4	Thüma süko mhapüri semo zori ko müthu tayo side künyomi bide kütsozü kümoko ri kütso mu mizü kümülitayo. Mha süko lano mingo uroküti, panyoparo, küzhe kümüli, küthaküti, huhu lü müsu kütiko muküthoo thüratayo. 
1TI.6.5	Sizomoli ukülü kükreta de huhu lü müsu küta, küthoo seyi mota de süceraka kümüho side mizü kümürhata tayo. 
1TI.6.6	Siri thüma ulülü unüsayi de kütholüyo küzhomi u kümüve ba zo. 
1TI.6.7	Kükrelamoli u mhapüri süde cejü lü vomo mu u mhapüri süde talayi lhozo kütila. 
1TI.6.8	Siri u kütico mu u khwüne süküyi ba kütasa umhapüri künyo mori ve. 
1TI.6.9	Siri mhaküne lüyo küzhomi tü dophi mu miratholü, kümüthu kümüri: uthi müsuyo kütilü lütayo: mha süko pon mizupüh de kükalü mu kümüsü lü tayo. 
1TI.6.10	Sücerüka kümüho no mhaküsu mütü bodüo zo, humi süsü phu tade ukümülü vajopüh tate, mu ulü supüh mhapuh thide kümüzhe phitate.
1TI.6.11	Siri u Kümünupüh thümao non mha hiko thürayi de kümatho, küthokülü, kümülü, kükhrü ulü sügüsühie küti mu thülü kümünü phu yoyite. 
1TI.6.12	Thüma kümürhayo küzho bide kümülü dzü co n rhathi zoyite, side küchothe kürhü yisü nzüthi zoyite, thazüri süsü la n ciyi mu thümakükro mhuzülü dzü küve süsü po vota zo, 
1TI.6.13	Mhamütüko mülhüküsü boo u Kümünupüh mu Pontius Pilate mhuzülüdzü küve popüh kütho zhopo thi küsüo Khrista Jisu mhungolüno; 
1TI.6.14	In npo u Nyepo Jisu Khrista la prüta kümotha ncepo küsü dzüko thi muzü zode mipon dzü süko thata mode süko thiba zoyi no küti a dzü khasüho. 
1TI.6.15	Pu küvo sü putho utütü ceno mipon ngoyito; püsü küdeko mhu Küdeozo, nyepoko mhu Nyepoo, küdeko mhu Küdeo sü pulibizo. 
1TI.6.16	Satayi külhoo sü Pu lübi zo; Puno ungo votso külho küvelü bayo, thümapuri Pun gomo mu ngoriyi lhote, Pu pon thürho pükeyiyo mu küchothe kükuo thite. 
1TI.6.17	Künemiko cedzü hihi posüte; uko pon ncene phude kümoko hi mori ukümüri mütüpüh u cenelü sü hite, kükrelamoh süsü küchothe ba küto cene moeli uko pon ukümüri püh Kümünupüh yolü süyite. Kükrelamoli putho cene sü molize kesu mütü püh u kütsüla. 
1TI.6.18	Künemiko pon ucene süde mhaküve küthilü mhane sayi node posüte, side u ceneko süde miprümiza de thüma pon unüyite. 
1TI.6.19	Uko mhatho hikohi thiyilize uko no küchothe cene künguküba zo side cene bo küveo swüdüyite. 
1TI.6.20	Timothy, non mha kam kha n mülü küvayo sü münude sü zoyite, side mithon dzüthuko, mori kücejü dzüko yisü mha küse dzü liyo küzhoko mu küngokümu, müsakümo dzüko thüra zoyite, thüma humi süko zü vo ukümülü khave. 
1TI.6.21	Ngokümüzhe pon nzü ba küyiyo thiyite.
2TI.1.1	Khrista Jisu lü küpa kürhü ngoyi küto dzüo la ukümünupü müdo lü Khrista Jisu ceco apostle thi küyio Paul celü kha, 
2TI.1.2	Anu akhrüo Timothy ce küsü; U Jihova upo0o mu u Nepo Khrista Jisu celü küpo ngo kümüzhie, kükhrü mu ulü kümünü po n yo ba küyio thiyi te.
2TI.1.3	I a mhalü müsa müzi no a puotsa neko ri rüshü küvo Ukümünupü rüshü no pü chü bayo. Sino thüva ri kühe-o ri kücho mütü kolü I n rüle rükra süh bayozo. 
2TI.1.4	Sio I n mhüdzü kri küsüko rükra vo küyi ce apo ri anuyi kütola n ngo nyüsai baba yo. 
2TI.1.5	Kükrelamori n kümülü kütho tüzo kütsü rükra küyila, kümülü süo sü thadzü n zutsa Lowi mu nzu Ewoniki uni lüta, mu süo nlü ri ta küzü I she tübazo. 
2TI.1.6	Hiohila I npo thadzü a beni pü nyo küsü ce no Ukümünupü celü mhaphrü ngo küyio mu mhü mütoyi yo küzho kümha süo mhümüto sasü non n belü khasüzü-e 
2TI.1.7	Kükrelamori Ukümünupü upo müprüh ta no kütsü ropü mori kuku mu kükhrü mu ulü kümüzi ropü-o kha cüva kütala. 
2TI.1.8	Süla no u nepo zhopüo küthi ceco ri mu pu jü thiküto püh dzüyi küve la kümüzhe zoyi. 
2TI.1.9	Ukümünupü u mhathoko la mori pütho rhüpü küta küratholü Khrista Jisu la ngo kümüzhe pü u kücüla u külayi mu cüküyi kümüsa Poo u cüyi kütazo. 
2TI.1.10	Sio tsüno u kulaküyio Khrista Jisu vo mi mhüngo thive; Püe küsa ri thipüh kümüchü püh kümha ve sino dzüyi küve lano rhüyi küto mu ceretayi küho dzu püh mi dzü va n ve yite. 
2TI.1.11	A pod züyi küve süo popüh mi müka kütsü mu apostle mu kümütha thi non a küdayite. 
2TI.1.12	Sü-osüla I kümüzhe kütsü hiko ri ngo küyi zo; sizori I münga ta yiho; sizo mori I Pu mülü ta kütao I süosheta yozo, mu I mha pü pu mülü ta küvao Pu süo rükhü rügu sü vo tüsozho küzho nha tso yiri kütsü I shetü batazo. 
2TI.1.13	No a celü she küyi u sühva mürhü kütsü jüko püh Khrista Jisu celü ngo küyi kümülü mu kürhü lü n mhüdzü thaka püh thipüh tazo yite. 
2TI.1.14	Mhaküve khapüh nbelü süva kütao non lüta küta kümüsaropü po n khrühi no rükhü rügu süh tazo yite. 
2TI.1.15	Asia lü küba mütükoa ceco thamo ta kütsü nori sheba tho. Süko dolü Fusilo mu Humogini uni risa. 
2TI.1.16	Nepo po Onesifera celümi ngokümüzheo thiyite; kükrelamori pü tsü künu vo alü tho mülu sü mu thügiro pü a khüpü küta la ri münga ta mozo kütsüla. 
2TI.1.17	Si kütsüo mori pü Rom lü küba ce a phu urha thizo vo angoi zo. 
2TI.1.18	Pupo tüsozho küzho nha Nepoo khrü püyi kütola Nepoo po süo thipüh püyo süküyi-o thiyite, pü Ephesus lüzori mha küve ditsu di thüdü thisü sühküzü nori sheswü bato.
2TI.2.1	Süla anu no Khrista celü küpa ngo kümüzhe-o lü mütü mama zo yite. 
2TI.2.2	Sio no thüma kükro küshe küngo lü a celü dzü rünyi küyiko, no süko khapü mi kükremi ri müthayi küvemi mipo ri u mülüyi küvemi belü süsüte. 
2TI.2.3	Nori Khrista Jisu thipahi küvemi kümha no azü kümüzhe yite. 
2TI.2.4	Thüma kühopühri thüpahi kam thiküto ce mha kükre thi u küre yomo; süosü kükrelamori püpo thüpahi thito-ü püza tho küyio nü thiyi kütola. 
2TI.2.5	Sizomori thüma kühopühri mi zü rüshü küve küka thi kütomi thüzho tüce thi rüshü moo kuküyi pirüh püh pü cü yomü. 
2TI.2.6	Utho thathizo no yi teyi küzhomi, mi kükremi mhüdzü umhatho she ngo rato. 
2TI.2.7	A kupoko lüsüte, Nepoo pütho mha kühopüh lüri mha küshe külü kha n cü süto. 
2TI.2.8	Khrista Jisu, rükra ba zo yi; I dzüyi küveo lü popüh mi müka küta kümha Pü küsako dolü rhüla süte, mu Pü David ye-o zo; 
2TI.2.9	Dzüyiküve süo la küjo küthimi kümha mipo a khüpüh kümüzhe hite küzüzo; siri ukümünupü dzü phakha va zümozo. 
2TI.2.10	Süla küdaküyiko po Khrista Jisu yolü küpa kulaküyi püh küchothe zale küthi sa ngoi küto la I mha mütüko lü sügüsühe tayo. 
2TI.2.11	U Pü züh sa loo Pü züh rhü yito: 
2TI.2.12	U sügüsüheyi loo u Pü züh küde thito; u Pü za pomu loo Puri uza pomu tato. 
2TI.2.13	U dzütho mo zori Püe dzütho süh bazo, kükrelamori Püe Pütho Pdzü molen potyi hozo küzüla; dzü hiko küthozo.
2TI.2.14	No uko Po dzü hiko rükrayi no süte. Mu Nepoo küngo ce uko po dzü kümüli hi no süte küpali küzü-e nve küyio mori kürünyimi thi müshü vayo küzüla. 
2TI.2.15	Ukümünupü po no ve len po kütola nhe thizo yite, mhatho küve thiyi, sio no münga taho; kütho dzüo küza tü-ü no süzoyi. 
2TI.2.16	Sio dzüchü dzürü müsakümo mütsüzoyi; kükrelamori süko poyo küzhoko kütho lümo mamatato küzüla. 
2TI.2.17	Mu udzüko küthiküshü kümha müma tato; süko dolü Huminia mu Filetari sate. 
2TI.2.18	Uni küthoo vajo yite sizing rhüla süküto sütsüvate, sino humi kümülü thorhü va to-üzü. 
2TI.2.19	Sizori Ukümünupü pü bo dü küsüo mütü bazo, mu süoyo Nepoo Pütho P zhüko sheba zo mu thüma kühopü ri Nepoo za sühyo küzhoko kütho kümoo thürü ta yite, si küzü mohor vüpüh bazo. 
2TI.2.20	Sio ce küve küzho lüzori mhabü püh Suna mu rükathi pü küthi lübi mori süh mu rünyo ri püh küthi bayo; sio hu thürho püto mu hu thürho pü yiho. 
2TI.2.21	Süla thüma kühopühri utho u mükhre kümüsa püh thürho pü kümoko thürüyi loo pü thipüh thürho küpü müsa küta Nepoo po süh mhathiyi küshü mhatho küve mütüko la küla kreküyi mhabü püh thiyi to. 
2TI.2.22	Tsüo nota khesa rüli münyüko thürayite süzin ulü müzi no u Nepoo za lü cho mülo küzüko züh kümatho. Kümülü, kükhrü u ulü kümünü, hiko sadzi thizo yite. 
2TI.2.23	Vee mhalü kümo mu mha kütso zü kümo kütso küzü dzüko rünyi mo zo yite; süko la mi po kümüli tayo kütsü nori sheba toho. 
2TI.2.24	Sio Nepoo yithomi küpali shü; si küzüo mori kühoph yolü ri uzho veyi moo shü. Mu ulü kükhrü sügü sühe mu mi mütha she moo shü. 
2TI.2.25	Ukümünupü tho süko lü thi küdepüh kütho mhashe ceco süyito tho si küzü lüno pu lü münü no kütho ngo kümuko küjo popüh müka no müthayite. 
2TI.2.26	Süzi loo Satan sümhüdzü uko tüpüh pü müdo lü süyi ta zori uko pu ratho thüra payi tato.
2TI.3.1	Süzio tüsozho thülako lü kümüprü tü vo zoto küzü dzü süo sheyite. 
2TI.3.2	Sücesü thüma utho uzhozhü küphu, sühce rüka kümüho, kümüha kümüko, mikütha, ukrü dzü zükümo, mi kreyo kümo, müsakümo. 
2TI.3.3	U lüshü lüzhe küdi, hüyi küho, Sali küthi, utho ukükhayi kümo, uzhoshü swüküzü, küvengo unükümo, 
2TI.3.4	Kümüda, midzü rünyi yo kümo, kümüko küzü Ukümünupü kükhrü ceri utho unü unyü thinyü küzümi süto, 
2TI.3.5	Süko kütho külü müdeva siri pü kuku shemu tato. 
2TI.3.6	Siküzü miri thür tate, süko dolü humi gumülü mi cilü vo thüno udo küdiko shüyi tazü-e; thüno süko küshüthi küswü küba, uko münyü lu-o hio tho uko swü püh tate, 
2TI.3.7	Uko mi uko kümütha dzü she sheyo vee kütho mhashe ceco voyi chekümo krozo. 
2TI.3.8	Tsüo Jani mu Jambri uni thadzü Moses ngomu küta kümhai hiko ri küthoo ngomu yo; thüma süko uko xceco shüte, mu uko kümlü ceco ri kütho mote. 
2TI.3.9	Vee süko sa küzü prayiho; kükrelamori hini kümha süko künyo ri mi mütü po sheyi zoto küzüla,
2TI.3.10	Siri noe I mi kümütha dzü, azho, amüdo, a kümülü, alü sügüsühe küzü, I mi kükhrü, I sügü pü tha küyi, 
2TI.3.11	Mipo a müthi müni küzü mu Antiok, Ikonia mu Lystra lü ayo phe küzüko kümha I kümüzhe küzüko sadzi thiyite, I kümüzhe küzü süko hüyite, mu süko mütüko lü Nepoo a küla yite. 
2TI.3.12	Süsü kümhai Khrista Jisu ceco kütho lüno hü kün khp mi u müthi müni züto. 
2TI.3.13	Vee thüma kürüzhü mu mi swü she küzhomi miswü mu miri uswü sino shü mamatato. 
2TI.3.14	Vee no popüh n müka küsüko mu shetü kütako thimu züzo bayite; kükrelamori no sopüh celü dzü sük sheyi süh, küzü sheba ta küzüla. 
2TI.3.15	Sizomori non natsi lü kümüsa lüsiko she yite. Khrista Jisu celü küpa kümülüo la süko tho thüdo thasü n müka no npo küla küyi ngoyi küve thiyiyo. 
2TI.3.16	Kütholüsi-e mütü Jihova celü haphra püh pa zo, mu süo kümütha la, mi tahi tarho kütola, mithi nve kütola mu mi küchü püh kütho ceco süyi kütola risa mu mi dzüve lazo, 
2TI.3.17	Sino kümünupü thüma po vet süyi no mhatho küve thiyi küshü thomi thiyiyo.
2TI.4.1	I-e Jihova mu kürhüko mu küsako kütso küto Khrista Jisu mhüjülü, mu Pü vo küto mu P küdethi küto ri n ce a dzü khasü züho. 
2TI.4.2	Kütho dzüo po mi mütha ba zoyi, putütüce ri putütükümo ceri n tütso thi ba zoyi; sügüsühe mumi mütha mi küjo po mi müka ba zoyi, 
2TI.4.3	Kükrelamori mi dopüh kümütha dzü u sühkürhü thizo küzü kori rüni muta küto tüpüh vo zoto küzüla, süce sümi unyi müso no kümütha dzü unü unyüko phu küngu phiyito. 
2TI.4.4	Sio unyi sü kürüpüh küthoo thüra sü küthokümo dzü ceco va tato. 
2TI.4.5	Vee noe mha kühopüh lü zori n mülü müce bazoyi, kümüzheyi, dzüyi küve popüh mi kümütha kam thi ba zoyi, no yitho thito-o kübao thi tsü zoyi. 
2TI.4.6	Sio a zari küngüsü to-ü bate, tsüo I tata küto türi tso bate. 
2TI.4.7	Kümürhayo küzhoko dolü küvethoo lü I mizüh kümürha vo tsova, I mi züta küra ka küzülü I ta votsoyite, I a kümülü süh zoba tsoyite. 
2TI.4.8	Thayowi lü mhatho ba küyi püo khapüh a cü püh müzüte, Nepoo dzütho tü no mi kütso kütoo Pü tho tüsozho küzho nha vo küto u nüyo küzho khüko ri cü phrüto.
2TI.4.9	No müzhe ace votato-o kezü lü n he thi bazote. 
2TI.4.10	Dema cejü hio lü zhüko vakhrü küzüla a khava no Thessolonia lü vote, Kresken Galatia lü mu Titus ri Damatia lüvo te. Luke lübi azü küba zote. 
2TI.4.11	No Mark rizü voyite; choyi küthi ceco I pula kümüve ngoyi zoto küzüla. 
2TI.4.12	Tsüo I Tukika kütsüpü Ephesus lü süve. 
2TI.4.13	No vo küto ce I thadzü akhü pü Troa lü Karpo belü sü küvao mu lüsidako bahuzori lüsi chüko müku no pü vote. 
2TI.4.14	Müsü rükriyo küzhoo Alekander a küdo swüü Nepo tho pu yi cüla süto. 
2TI.4.15	Nori pü yolü n ceriyite; kükrelamori pü adoko ngomu phi kütala. 
2TI.4.16	I a tho a rüle po kürao va mipüh ri ayo püh kütsüo mori a khava no tatsote. Nepoo po uko yolü süola mhapühri thihi. 
2TI.4.17	Vee sücesü Nepoo a tsüce ba athi muku süzo. Süosü kükrelamori apo Pü dzüo po tsüsü küto mu Judakümoko mütü pori süo sheyi küto lazo. Sino Pü losha ta lüri a süh külayi. 
2TI.4.18	Nepoo Pütho mha küshü kühopü lüri a külayi zoto. Sino a külazüh vo tüo küde lü süyi zoto. Pü po küchothe zapozale küthi-o thiyite. Amen.
2TI.4.19	Puskila mu Akila uni mu Onesifera celümi ri külusüte. 
2TI.4.20	Evasta-e Kornif lü bate; vee Trofima-e mhathi kütala apo pü khapüh Mileto lü süve. 
2TI.4.21	No tüsüh mhüdzü ace vo küto ri bazote. Eobolori Poden mu Lino anu Klaudia mu u züko mütüko risa külusüho. 
2TI.4.22	Nepoo pono n ropü zühba küyio thiyite. Ngokümüzheo porti n züh ba küyio thiyite.
TIT.1.1	Paul Jihova choyi kethio, mu Jisu Khrista yitholü apostel mipü, Jihova kemelü la kedakeyio, kethoo seyi ketabi kemesazholü hü keta mipü. 
TIT.1.2	Kechothe kerhü meri keta Jihova lano, medakemo, cejü shudü kemolü jü phrapü kemeta. 
TIT.1.3	Vele pütü züde jüo zhopo kethilü tha meka kesü, khapü amelükeva, Jihova uko kelakeyi ukopo thino ketsü kesü jülü. 
TIT.1.4	Titus cekesü, atho anu kemelü zholü; ngomezhe kesü kekhrü, phikemezhe, mu kezükeve, Jihova celü kevori, u Po, Niepo Jisu Khrista ukelakeyio. 
TIT.1.5	Mhaco hiola n Crete lü nkha meta, n po mha umedo thikenyüko ketso kemesapü pütü thisü ketola u pethi mehiko kedapü nade metükolü süyi keto süla I n kedasü. 
TIT.1.6	Kehopüri mejova kesumi, ucemi pü lebi timi, unune kekha kemelülü ketami, mha kebü kemo, mifü zü kemu thikemo. 
TIT.1.7	Bishop sü mipo mejoyi kesumi, Jihova yitholü, utho umedo thita kemomi, thelü reda mhamha ta kemomi hezo kranyü ba kemomi, mhakebü kemomi, mhamesa kemo meho menyü kemomi. 
TIT.1.8	Vele reso kekhrümi, thüma keveko kekhrümi, rhorhü, jütho, mesa, krokrü de mhakelü mi; 
TIT.1.9	Pü metha kesübi kemelü jü khi metü keyimi, size lize jüpo kenyüko sheri pü thezho kemesa khipü süko tahitarho mu uko shuyi mu jürenu yi veto. 
TIT.1.10	Kekrelamori kekhayi keho, kemethu kemerü po kenyü mu mishu ketse ketako, yikerü poketako sheri sübiti kekro tate. 
TIT.1.11	Süko ta kekhava moze sü, uko cekro metü kebü pü tate, methazükemoko khi metha tate, mesakemo kemehola. 
TIT.1.12	Uko dolü saju kepo mipü poti, “Cretemiko, kecejümi kemedamiko zo, khonu kesuko, kemetsü mhati kenyümi,” 
TIT.1.13	Zhopo hio kengo kepo kethozo. Süla thüma hibiti kepoko kethi shusü ta mozesu, side uko po kemelü lü pütü thita ketola; 
TIT.1.14	Jew miko ketheju tiko po ketako yo menu hite, reni hite, mu thüma tho po keta thino züno po ketako, uko ketholü regü ta ketako. 
TIT.1.15	Kemesamila mha metü mesa, vele jü merho kevako melü mo ketako la mhapüri kemesa di; vele uko lüdo sheri ukelü sheri jü merho pü tate. 
TIT.1.16	Uko Jihova sele potayo, vele uko mhathoko lü süko mela tate, (Jihova sekemo thitate), uko keretse phikemero, mu mifü zü kemu, mu mhatho kevelü umelü revote.
TIT.2.1	Vele no thezho keve zhüko pote. 
TIT.2.2	Pethimiko rhorhüte, meshishü, pemetü mete, thegigü krokrü kemelü keve, miva phise, sügü sühe, 
TIT.2.3	Theno pethi ketako sübite, mesati zhokomi mejo nyükemo, hezo kranyü ba kemo, mhakeve kemetha kethimi. 
TIT.2.4	Side theno natsiko (relimiko) methapü rhorhü, unopune khrü, uneko khrüti; 
TIT.2.5	Metsümetse, uzho matho, ukrouce khimeve keyive mu unopu füzüthi, side Jihova jü thimerho va kemo; 
TIT.2.6	Khresamiko sheri sübi rhorhü ti metha süte; 
TIT.2.7	M mhametükolü nekhapü mhakeve kethilü thaka thisüte, thezho keve thi merho va kemo, metüte, mu sürhü sürho tilü. 
TIT.2.8	U jüpojüli kevepo, mipo thalice va kemo, size kemoko ketherü ketasa thenga thitayo, mhakesu mipo n yo pota kemo. 
TIT.2.9	Mi thekü kethiko tarhopü ukopo u niepomiko jüzü thi yite, mu mhametükolü ukonü kethi, thi meve kesü, mu umezi pota kemo. 
TIT.2.10	U be pü mha rego kevatahiri, vele mhakeve metülü melüyi keve thisüte, side uko thezho kevekhi bemene keyila therüo uko kelakeyio zhoreleko thitsosü ketola. 
TIT.2.11	Kekrelamori kekhrü ngokemezhe uko kelakeyio khapü thüma metüko mengo süte. 
TIT.2.12	U methakesü mesakemo kehü, cejülü menyüko, khava de uko metsümetse, kemezi, kemesa zho, hiko khiyi cejülü kehüce. 
TIT.2.13	Thejo kepü kemeri Therü kezhoo, u kelakeyi Jisu Khrista zapozazle thi lavori ketoce. 
TIT.2.14	Pü pükhapü uko tsüsü, pü uko mesakemo metülü uko rhayi, uthi kemesa pü thüma uhü kekre kropü, mhatho kevelü ulüni phite. 
TIT.2.15	Mhahiko khipo, tarho, lekhu keku metü khide, mi püpori nkhapü mhapüri kemo thiva hite.
TIT.3.1	Süko khipü akelülü süyi thezho kekhiko mu kekuko khro, shecomiko jü kezü, mhatho keve kethilü keredepü keta. 
TIT.3.2	Mipürei sheli (kesu) pohite, kezhe bühi thihi te, vele tsü menu tate, renu metsati thipü thüma metü kate. 
TIT.3.3	Kekrelamori uko thozori hucepü melo nyonyü tayo, mifüzümo, mikedo, umenyü kekrekre tiko nüthi, zü mezhokemo mu miresa meho, miphi metsü, hunehu ngounümo. 
TIT.3.4	Vele süsalü ketsükeve mu kekhrü therüo celü uko kelakeyi thüma yo thi kesü ngoyi, 
TIT.3.5	Uko mhatho kemezi kethi lazomo, vele pü uko kekhrü pü uko kelasü, uthi kesa salasü mu Kemesa Rüpü lü uthi kesa sü. 
TIT.3.6	Pü ketsokele lapü uko yosü, 
TIT.3.7	Jisu Khrista uko kelakeyiola. 
TIT.3.8	Pü ngokemezhe uthi kemathoyi, de uthipü kechothe kalü kerhü kene kemeri khasü. 
TIT.3.9	Mha hiohi kemelü kene jüpo, mu mhasüko neko thimu lüpü keta amedozo, uko therüo melü ketako menuyi mu mhakeve kethilü tayi, mha hiko vezo mu thümako la meve. 
TIT.3.10	Vele kemelolü mhaketso tiko kekhayite, nuhü kephriko, ketükemeli ti, mu thezholü kemeli keti, mha süko mevemo mu kemechü zo tila. 
TIT.3.11	Thüma mipü va kerao mu va kenao pü tahi tarho süzo sheri pü ketho kemo laco (kehucephro) vato lize pü khava te. Thüma sübi ketako kethoo cu vote, kephomalü tate mu pü thopü mejo votato. 
TIT.3.12	I Artemas mori Tychicus ketsüpü nekoce kesüce neko mhalü menu de ta Nicopolis lü ace vorite, kekrelamori I tüsü tüce sülü bata keto lü bate. 
TIT.3.13	Zenas thezho kekhio, mu Apollos ni neko revü cholüzüpü vori keto rekra menu süte, mu unipo mhapü sheri tsakhu ta kemo kesü süte. 
TIT.3.14	Mu ha thümako pori mhakhimo kesuko khipü ukesüyi keto mhakeve kethilü ukopo usezhü kemopü thita mo ketola. 
TIT.3.15	Azü kebako metü neko kelü süzüho; kemelülü keta hako kekhrü miko kelü süte, ngokemezhe kekhrüpo neko metü züba keyi thite, Amen.
PHM.1.1	Khrista Jisu jü küthio Paul m Timothy ni lesi thopü uzüo Philemon u khrüo m küzü yitho thi kübako, 
PHM.1.2	Mo u lipü Apphia m Archippus Khrista thipaheo m n celü kühuyi yo küti kühuo ce küsü, 
PHM.1.3	Ngokümüzhie n yo mo kezü keve Therü uko Po yo celü küvori ma Niepo Jisu Khrista.
PHM.1.4	I a küchoko lü n rüle pü pono a Jihova kümüzapo sü bayozo, 
PHM.1.5	Seküyi no Niepo Jisu ceco mo kümüsako metüko ceco ri n kükhrü mo n kümülü ba küti la, 
PHM.1.6	Mi zü n kümülü küzakütilü, uma küne thiyi küto no mipo uko lü küba Khrista Jisu küve metüko setü küyi lü zoto. 
PHM.1.7	Size-e ha n kükhrü la hanü phaho ba, mo ha lüri luyi kükrelamori, a sazüo no kümüsako mülü thi merhüsala küyi la.
PHM.1.8	Süla I Khrista celaco thepushu-e no n po thiküzüko küpfü kha n tsüsüyi vezo, 
PHM.1.9	Siri hunehu kükhrüo la, m I Paul, I tsate m süsa ri tsü Khrista Jisu la thejü thi kütala, n ce a müzhe mülo kütsü a nü kute. 
PHM.1.10	I thejü thikütace münu küyio a nu natsio Onesimus la n ce a müzhe mülo yo 
PHM.1.11	Pü thajü tülü n po püla küka sü te, vele tsü n lari mo a lari kümüve bate 
PHM.1.12	I pü kütsü sala sü ze: süla No pü züyite, süo a mülüo zo: 
PHM.1.13	I pü khapüma zü banyü ba, thejücielü kübace püpo jüyiküve lü a khrühi küto la. 
PHM.1.14	Vele n medo samo de I mha püri thi ho, m pon medo thi mode n kemu thi pü mhapü ri thiho. 
PHM.1.15	Size-e pü dopü ce n therü kütsü hio no küchothe püzü tata keto la; 
PHM.1.16	Tsüzono n cetao mori n cetao pi n sazü n khrüo bahori a ceco müpfü vele themo-o cecori mo Nyepoo cecori didü pü n zü kümüno pfü tato sü? 
PHM.1.17	Mhace no a pü n besüo le phri yo süze, n nü de a züyi yoti bi, a bizo no püzü yite. 
PHM.1.18	Mhace pü n yo thizü kümo thiva mori n po püzü li mha süze, a zalü khasü müzüte; 
PHM.1.19	I Paul a tho a bepü hihi tho süho, a tho shuva to; no n pho zori a zhü bita zo, vele I süo poho. 
PHM.1.20	Küthozo, a sazüo, Nyepoo celaco a po n la a nü tate; n Nyepoo la a mülü thi merhü sala süte. 
PHM.1.21	No jüzü thi küta mülütü zono, I hihi tho n ce süyo, mo I n ce po kütsü piri no thiyi küto I seba.
PHM.1.22	Vele süzokümo, süsari a kübathi küsü pü mütate: kükrelamori, I mülütü küba, neko küchola, a khala pü neko cesü va mütse. 
PHM.1.23	Epaphras, a zü Khrista Jisu la thejü thikütao n külü süho, 
PHM.1.24	A zü yitho thikübako Mark, Aristarchus, Demas, Luke uko metü ri sa. 
PHM.1.25	U Nyepo Khrista Jisu celü küprari ngokümüzheo po neko rüpü zü ba küyio thite. Amen.
HEB.1.1	Thajü pütü mu mhaco kekrekre tilü sajukepoko celü upotsa neko ce mha povori. 
HEB.1.2	Pütü thüla hilü pü Nu mhametülü kalüo püpo cejü thi kesüo. 
HEB.1.3	Pü vekrü ti zapozale mu thümahü püyo thapü mesemengo kesü; mu püjü kekulü mhametü tüsüpü keba, pü ukephomako kerhupha kesüce side kekuthoo bo püza laco bata, kerekrü thilü. 
HEB.1.4	Tüyochoyimiko ceri veku shuzo ti pü thisü, pü kalü ngo keyi theza verekri kuzo uko metü ceri. 
HEB.1.5	Pü dipüce tülüchoyiko ce, “No A Nu, tha I n menu süte, ‘siziti posü me?’ Mu süsari ‘I püpo thito, mu pü a Nu thito,’ size süme”? 
HEB.1.6	Süpi sheri pü menu pü cejülü kesüce, pü po kesü, “Jihova choyiko po pü reshüte.” 
HEB.1.7	Pü tüyochoyiko ce poti, pü tülüchoyiko thipü rüpüko thive, mu pü yithoko khipü meli keto thi süte. 
HEB.1.8	Vele Nuo la po kesü, “N kedeba, O Jihova, sü kechothe tato; mu n kede keku jü (mohor) kemezi sü n kede keku kene jü (mohor) zo.” 
HEB.1.9	No kemezi nnü, mu kerho phi metsü, süla Niepoo poti, “n Rüo kenü tirü khipü n kezümiko pi (mho) n kenhüsüho.” 
HEB.1.10	Niepoo, no, shudülü cejü mejudüsü, mu tüko n be mhathozo. 
HEB.1.11	Uko rütato, vele no tasü zoto; mu uko metü fümene bi ra tato: 
HEB.1.12	No süko thode vato, füne thsü kezhi kevabi vele no kemhabi sü tazoto, mu n tütseko lata ho. 
HEB.1.13	Vele pü dipü nha (dipütülü) tüyochoyiko ce, “no abo azalaco bate, I n ngomuko khipü n phezho thiva kemothe,” siti po? 
HEB.1.14	Uko choyi kethi rüpüko ketsüpü kelakeyi yitholü kalü kethiko thisü mome?
HEB.2.1	Süla uko se keyi sükolü utütso thiku ti mesüzo, motisa mhasüko ucelü rezü di tato tila. 
HEB.2.2	Kekrelamori tüyochoyimi jüpo mhace thi ketho tayo lize mu vajo ketako jüzü thimo ketala sazho püzhokhro ngoyi ta lize; 
HEB.2.3	Dipü bi de u therayi ta, mhace kelakeyi zho mhakezho u rekra mota lize; süo theralü Niepoo posü, mu süko thipü umesemengo sü ketala. 
HEB.2.4	Jihova süko zhopo zo, zasiko mu ungomhathoko, ketekhri kethi dolüni mu Kemesa Rüpü mhaphrüko pütho pü medolü. 
HEB.2.5	Kekrelamori uko kepoketa cejü hisa laco vori keto khipü tüyochoyomiko khrikhro süva tole zi mo. 
HEB.2.6	Vele thethi pülü mipü zhopo kha zhopo süo, “thüma sü dipüle no pü rele lüzo ba? Mori thümanu no püpe zo taya?” 
HEB.2.7	No pü thipü tüyochoyiko ce kedopü renuku sü, no zapozale mu thechu therho pü pü kedepira thisü, mu pü khapü nbe mhathoko pisü. 
HEB.2.8	“No mha metü khipü pü phekhro lü süte, süla mhametü pükhro tazo, mhapüri püphekhro sü mota mozo, vele tsühi uko pü khro ba keta süko metü ngo tsomo.” 
HEB.2.9	Vele uko Jisu ngo, pü thipü tüyochoyiko ce renuku zasü kekrelamori püpo kesalü kemezhe tila; süosü püpo Jihova kekhrü methu kha kesü thüma mipüpü la püpokesa metha. 
HEB.2.10	Kekrelamori süosü püzo, püyo mhametü ba, püyo mhametü prari, thüma nuko zapozale khasü, kelakeyi vetsü tsoti krüta (thipahe kezhoo) po kemezhe kesülü. 
HEB.2.11	Kekrelamori kenani pü thi kemesa kesüko mu mesakeyiko sheri metü püzo (pümpü) kekrelamori süo püpo uko cüpü sazüjüra le size keto pü menga tamo. 
HEB.2.12	Pü poti, I nza halapü a sazüjürako ce süto, I kehuce metsulü n kechu tsale thisü to. 
HEB.2.13	Süsari I a kemelü pü n yo süto, hihe, I mu a nuneko Jihova kha atsü kesüko. 
HEB.2.14	Süsa natsimiko uthi uza thi kepüko, pü sheri süko bi uthi uza thipü; sa kesülü pü kesa meni sü ketola, kesa keku süo therükesu-o zo. 
HEB.2.15	Uko kerhüthe kesa mpe tipo uko pha liro pü ta sülü uko süphra pü pra sü. 
HEB.2.16	Kekrelamori pü tülüchoyiko kehüzho rele sümo, vele pü Abraham nuneko zho sü. 
HEB.2.17	Sübide pü mhametülü püthipü pü sazüjüra biyi, miphikemezhe, kemelü kene, thevo kekrekrüo thi, Jihova ceco mhatho kolü, thüma kephomako lü vetho thila kesülü. 
HEB.2.18	Kekrelamori pütho zori dophilü kemezhe, pü dophi süko lü mikhrühi yi ve bate.
HEB.3.1	Süla kemesa asazüjürako, tülü phremi thi tole cüyi ketako, apostle mu thevo kerekrüo Jisu Khrista rele lüsü phite. 
HEB.3.2	Pü jüthozo pü keda kesüo yo, Moses sheri pü cekro yo jütho zo kesü bi. 
HEB.3.3	Kekrelamori thüma hio Moses ceri zapozale thi züku zo ceo ce sheri cethi kesüo therho neku tibi. 
HEB.3.4	Kekrelamori ce kehopüri thüma mipü po thiyo, vele mhametü thi kesüo sü Jihova zo. 
HEB.3.5	Mu Moses pü cekro yo jütho süzo, mithekümi, pübi, zhopo hiko hisalaco sheri kepota zoto. 
HEB.3.6	Vele Khrista cekrolü nupü bi, puce sü ukozo, mhace ukemelü püyo sü tüpü ta lize mu u kemeri sülü thela ketso rechü unüvo lize. 
HEB.3.7	Süo Kemesa Rüpü po kesü, “tha neko mhace püfü reni to lize.” 
HEB.3.8	“Ne melü rüta hite, pü lüda thivamo, rayhothilü keta tüce medokephi lü lü keta.” 
HEB.3.9	“Ne potsa neko a medophi süte, umedephite, mu uko tetse heda mhatho ngo.” 
HEB.3.10	Süce nuhü süo alüzhe thisü, mu poti, “uko melü retse to thisü tayo; mu uko acho semo.” 
HEB.3.11	Süla a lekhulü reshu kesü, “uko po a kerelü thethilü lü lho.” 
HEB.3.12	A züneko, menuyi te, mo lize neko humi melülü melükemo mha kesu ba tari sendi mo, side rhü keta Jihova therü tata tomo. 
HEB.3.13	Vele tüsonha hunehu tarho bazote, tha sizi kebahi; molize neko humi nelü thi merüpü kephoma kemeda (shuketse) tilü lü tari se homo. 
HEB.3.14	Kekrelamori uko thipü Khrista phremi thi süte, mhace shudülü ukemelü thametü zovo thela ketso bayi tisa. 
HEB.3.15	Neko mhace tha püfü reniyi to lize thajü pü lüda mesü keva bita hite; ne melü thi merü kesülü. 
HEB.3.16	Kekrelamori humi püfü sesü pü lüda mesü süyo, siri Egypt lü Moses po zü taprari tiko metümo. 
HEB.3.17	Vele tetse heda pü lüzhe thi kesüko, uko kephoma thi kesüko mome? Süko kesamo rayholü retu ketako mome? 
HEB.3.18	Thüma süko po pü kerelü thethilü lümo keta reshu kevako, vele uko melü mu ketako zo. 
HEB.3.19	Süla uko se mu ngo keba uko melümo ketala talü mote.
HEB.4.1	Süla uko mülüyi tokhe, kemosa jüpopü utsü kemeta pü kerelü thethilü lüyi mota ze su, kehopüri ne süo tsoyi mota ze suho. 
HEB.4.2	Kekrelamori uko ce jüyikeve zhopo uko thisüve, uko ce po kesü bi; vele zhopo uko la meveyi mote, kemelü khipü reni keyi meveyi mo ketala kemelü khi renyi mote. 
HEB.4.3	Uko pü melü ketako pü kerelü thethilü lute pü hibi posü, “I alüdalü reshu sü, mhace uko a kerelü lü lüri hote; mhathoko cejü meju lü thitso metava sheri.” 
HEB.4.4	Kekrelamori pü thethi kekre puce pola kesü zho thüna nha pü mhathoko yo relüyi. 
HEB.4.5	Mu thethi hice posa kesü, “mhace uko a kerelü lü talüri ze.” 
HEB.4.6	Ngokeyi, süla humi talü to, sülü, mu humi talü mote, melü kemola. Zhopo thisü zori. 
HEB.4.7	Süsa sheri tüsozho che sala sü David yo po kesü, “tha pütü kecho salü, posakesü, ‘tha’, neko mhace melüyi to lize, püfü se kesüce ne melü khri mu rüta hite.” 
HEB.4.8	Kekrelamori mhace Joshua kerelü pü uko tsüsü lize, süsa pü tüsozho kekrepü posü moto me. 
HEB.4.9	Sülü Jihova thümako la kerelü thethi püba. 
HEB.4.10	Kekrelamori pü pü kerelü thethilü lü tice, pü pü mhathoko lü relüto, Jihova sheri pü mhathoko lü relü ketabi. 
HEB.4.11	Süla uko kerelü thethilü lüyi ketola mhatho thisü khe, sizi kemosa thüma humi melü kemoko thajü thipü mipo se mu ngo ketako bi retu ta ketola. 
HEB.4.12	Kekrelamori Niepo Jihova jü rhü mu rekri züte, keku kene, mu zecho yi keve ceri veku, u kerhüro mu u rüpü zükhro kekre süyo, u kerüko mu ukelü urolü kebako, ukelü medoko mu u thitole medo kebako metü zükhro kekre süde seyi tayo. 
HEB.4.13	Mori kerhü khonu pü mhüjülü mese mengo sü kemo püri di, vele mhametüko pümhü ce methu mu keva küyi bamo, uko sheri pü mhüjülü baphrü zo. 
HEB.4.14	Ngo keba uko la thevo kerekrü püba, pü tükolü tayo, Jisu Jihova Nu, uko zho rele (kemelü) khi kemetüpü tazo khe. 
HEB.4.15	Kekrelamori u thathi kebace uphimezheyi keho Thevo kezhoo la mori, vele püco metülü uko bi zode dophi pü kedozo, siri pü kephoma thimo. 
HEB.4.16	Süla uko thepu shu zode ngokemezhe kedebalü ta vokhe, side uko phikemezhe ngoyi ketola, mu utsakhulü ngokemezhe pü kekhrühi süo ngoyi ketola.
HEB.5.1	Kekrelamori thevo kerekrüo thüma dolü keda mekre pü Jihova mhatho kethila rütho mu kephoma reshü kha kesüko thümala thisü yo. 
HEB.5.2	Pü moti matumi yo pü kekhrü kene mu cho vajo ketako la sheri, pütho pula sheri vetsü tso kemola, nkethathi püyo ba tibi. 
HEB.5.3	Püco pula hibi tila, thümako la sheri mu pütho pula sheri kephomako reshü thisüyo. 
HEB.5.4	Mu thüma pü sheri therho hio khiyi tamo, vele süo khipü Jihova tsüyo, Aaron thi kesübi. 
HEB.5.5	Süla Khrista sheri pütho pü khipü zapozale kethilü sü vamo, pethi kezhoo (thevo kerekrüo) Kethilü; vele püpo kesü, “No a nu, tha I n menusü.” 
HEB.5.6	Thethi kekre pülü sheri posa kesü, “No thevo mipü, Melchizedec biti, kechothe la.” 
HEB.5.7	Jisu püthi püpho thipü keta ce pü kechothi mu pü mezhemelo, pü mhüjü kri zode krasefü de kesalü pü kelasüno, pü mpe ketace pü füse mu reni süyo. 
HEB.5.8	Pü Nuo zo sheri jüzü thisü mhatholü kemezhe. 
HEB.5.9	Mu pü thipü vetsütso sü, pü kechothe la kelakeyi kekuo püfü zü keyi koyo, metüko. 
HEB.5.10	Jihova pü cüpü “thevo kerekrüo” Melchizedec zho rele biti. 
HEB.5.11	Püla mhakekro po keto ba, mu pula potsoyi kelho, neko kerenilü medu (melo) tila. 
HEB.5.12	Kekrelamori neko kemethami thi keta mesü neko mipo neko metha zoba keta Jihova jü kerace kepoko; jükemetü mori nojü jü kemenü, ketico (themu) mori natsimi co. 
HEB.5.13	Kekrelamori nojü nokebako kemezilü natsimi bi mhathiyi semo bayo; pü payhomi zo tila. 
HEB.5.14	Vele ukehüzho pethi ketakola ketico kemetü püco süo sü ketako kevekesu se kekre tayo, mu thi mu zü vo ta yo.
HEB.6.1	Süla Khrista ju shudü jüko khapü meta de vetsütso keto lü metoyi khe, kesa mhatho shudüjü thelü redekeyi laco zota mode kemelü Jihova ceco va keyi lü metoyi khe. 
HEB.6.2	Jülokepü zho, ubechopü mila kechokethi, kesalü rhüla kesü, mu kechothe la usheco thi keto. 
HEB.6.3	Mha hiko thizoto, mhace Jihova pü medo tisa. 
HEB.6.4	Kekrelamori vapü humi kevelü tava mu tülü zhüko metha ri va, mu Kemesa Rüpü phremi ri thi tato; 
HEB.6.5	Jihova jü keve methava, mu hisa vori keto cejü kekuko ri methava, 
HEB.6.6	Mhace uko tsüsa sala keto, Jihova Nu gu sala ukoyo thi süte, side püpü thengalü sü sala bate. 
HEB.6.7	Kekrelamori türüpü cejülü kesüce cejü jü süo krayi, side nhapo thü prari, khakesü tirü süo bi, uko Jihova thejo ngoyi. 
HEB.6.8	Vele tsahu mu hushi hü kesüriko khavayo, süko reshu meno bate, pü thelalü melü thü keva zo. 
HEB.6.9	Vele ukekhrümiko, neko süce vekuti seba keta ha melü tüpü bazo, kelakeyi sade po keba hibiti po bazo sheri. 
HEB.6.10	Kekrelamori Jihova mezi motalhozo ne kekhrü mhatho thi kesüko rekramo taho, neko pü zalü thi kesüko, neko kemesakoyo thi kesü mu yithothi kesüko. 
HEB.6.11	Mu ha kemenyü neko kehopü pü sheri sürhü sürho de ne kemeri tavo thelatso keyilü tüpü bazo tho. 
HEB.6.12	Neko metsüta hite, vele kemelülü sügüsühe pü reshupü kemeta jüo kalü la mhathi ketako süko sajimi thi yite. 
HEB.6.13	Kekrelamori Jihova reshujü thipü Abraham cesü, kekrelamori puce zhokuti ba samo, pütho reshu pü püyo sü. 
HEB.6.14	Pü pokesü, I thejo kha n yo sü ketho zoto, mu thimekro kesü n mehü mekro süto. 
HEB.6.15	Mu sübi, pü sügüsühe de gü keyila pü thejo süo ngoyi. 
HEB.6.16	Kekrelamori thüma lize reshu thipü upi kezho mice süyo, mu reshu thi kesü ketükesoti basamo tade thela thiva yo. 
HEB.6.17	Süsü bi Jihova sheri pü medolü kalü khasütsü keto pü mharhü rederele kemo reshu pü thi kemetü süzo. 
HEB.6.18	Rede kemo mha kena sü Jihova meda yo kemo, upono süo melütüpü ulüluba keto, ukemeri püyo rezhüyi leo mu u mhüjülü khakesüo thezü kemetüyi ketola. 
HEB.6.19	Kemeri süo u kerhüro fükela ba, kethozo ba kemetü zoto siti kenani mu süo füha salü kemesatho thethilü lute. 
HEB.6.20	Umhüjü ukola talü ketao, süo Jisu zo, thevo kerekrüo kechothe Melchizedec zhorele biti.
HEB.7.1	Kekrelamori Melchizedec Salem lü kede hio Therü kerekrüthoo thevo (mvo) tila, Abraham kedeko dokhri vade sala vori kezüce püzü kesü mu reliphri putsü. 
HEB.7.2	Abraham sheri pümha püzhü zakerizapü khipü putsü sü, püzaco thera po kesü, “kemezi kedeo” mu sü salü “Salem kedeo,” süosü kezükeve kedeo; 
HEB.7.3	Püpo di, püzu di, pü hükeye kevori shuye ri bamo, pü mehü kesü shudü bamo mu pü kehü thela ri di; vele pü thipü Therü kezhoo Nu thisü, thevo thesüta ketola. 
HEB.7.4	Tsühi thüma hio didü zhoshi lüsüphi, ukrü utsüpumi Abraham tho zori mhava keyiko zakeri zapü khi pütsü. 
HEB.7.5	Levi nunuko sheri sizi ta kethozo, uko thevo mereko ngo mu thita, thezholü jüko khapü kemeta, zakeri zapü thümako celü khiyi, süosü usazüjürako celü, süko Abraham valü prari tiko. 
HEB.7.6	Vele püshuye phrimo ri Abraham celü zakeri zapü khiyi, reshupü kemeta zalü jopü tsüsü. 
HEB.7.7	Mhakehopü lüri kepide ta kemo jü, thejo pü mitsü kesüo thejo pükeyio ce zhoku, veku. (Act. 20: 35) 
HEB.7.8	Hice lize zakeri zapü uko celü pükeyio satamode rhütazo ziti zhopo ba. 
HEB.7.9	I posasüyi velize, Levi zosheri keri zapü khiyi, Abraham zakeri zapü khakesü bi. 
HEB.7.10	Kekrelamori pü püpo valü balutice, Melchizedec püzü khasü. 
HEB.7.11	Mhace Levimiko thevo kethizhoko vetsütso mesazo lize, kekrelamori thümako thezho süo khrolü mhangoyi yo tila, dipüla thevo kekrepü Melchizedec zho biti vori moze suta, mu Aaron zhorele lü meji kemo, thimosuta süse? 
HEB.7.12	Kekrelamori thevo merebü sheri kedetayo, thezho sheri thi kede moze kesu ne. 
HEB.7.13	Mhahiko popü kemeta shuye kekrepü pometa, shuye süo mipüri reshü bayo ku mozolu. 
HEB.7.14	Kekrelamori süo setüküyi uko Niepoo Judah shuyelü hü vori, shuye süo la Moses thevo mhathola mhapüri posümo. 
HEB.7.15	Süpi sheri semeku keyi kekrelamori thevo kekrepü Melchizedec zhorele biti tapra ri keto popü meta. 
HEB.7.16	Pü thikesü, uthiupho zhorelelü kemo jükha kesüko, vele keku pü thela kedi kerhü. 
HEB.7.17	Süo ju hibi popü meta; “no thevo mipü Melchizedec zhorele biti lü kechothe tato.” 
HEB.7.18	Kekrelamori jü khakesü himhüjü ketao khisa mote süo thathi te, meve mo ketala. 
HEB.7.19	Thezho mhapüri thi meve tsütso sü yomo, vele veku keto kemeri khipü vori yo; süo yolü u süsa püvo Jihova (Jihova) menosü. 
HEB.7.20	Süsübi pü thipü thevo thikesü reshu jü samo de püthi sümo; 
HEB.7.21	Kekrelamori thevo kekreko reshu sa mode thevo thi, vele thevo hio no reshulü thi, jü pula popü kemeta, “Niepoo reshu sü mu pülü rede taho,” No kechothe thevo Melchizedec zhorele biti lü. 
HEB.7.22	Hibi tilü Jisu thipü (jamin) thepü püyite jutsüjükho veku tiola. 
HEB.7.23	Thevo kekro tazo ketho kekrelamori kesapo uko mediva va ketala. 
HEB.7.24	Vele thüma hio kechothe tasü tazo, thevo mhatho redereleyo kemola. 
HEB.7.25	Süyono pü mi kelayi veba keta kekhotholü ketako zori püza khi Jihova ce vori keyiko, pü kechothe rhü keta bi ukola pü mezhemelo sü ba ketala. 
HEB.7.26	Kekrelamori pü thevo kerükrüthoo uko thita pü mesa, mi methi menimo, püthimerho vamo, kephomako ceri kreku, mu tülü ceri rekrüku. 
HEB.7.27	Thevo kekreko tüsonha rütho khasüyo, therao pütho pü kephoma kola, mu süsalü thümako kephomala; pü süko bi tamo tüsonha rütho khi mori vete, kekrelamori pü vapü thi süve mu pütho püpho khasü te. 
HEB.7.28	Kekrelamori thümako thipü thevo kerekrü thi kesüko thathi, vele jü khakesü reshujü süo thezholü Nuo thisü; pü thikemesa pü kechothelü süve.
HEB.8.1	Hice uko kepo keba hiohi metü rhükesa kesüo zo, uko thevo kerekrü püba, pü tüyo kekuthoo kedeba püza (pübo püza) laco bate. 
HEB.8.2	Kereshübalü choyithi, kereshüce kethoo thebe pü thi kemo, Niepoo tho thikesüo. 
HEB.8.3	Kekrelamori thevo kezhoo kehopüri püpo rütho khasü ketola pü kedasü, süla thümo hio püpo thisü moze kesu rütho ne. 
HEB.8.4	Kekrelamori mhaceno pü cejülü thüma lize, pü thevo thilho, thevomiko rütho khakesü thezho püba. 
HEB.8.5	Thaka kesü tüyo pükhri püzo Jihova (Jihova) Moses mese kesü, pü jüfüce methüsü toli kezü tülü, pete side posü, “cejütuyo pühüko thapü n meka kesübi no metüko tsübi thi süte” zisü. 
HEB.8.6	Vele tsühi yitho ve rekriku püpo ngoyite, jükho veku keta thedolü vetho pü thisü jü phrapü kemeta veku tio yo thi kesü. 
HEB.8.7	Mhace jükho therao kekriti di lize, süsasü kenao phusamo sheri ve. 
HEB.8.8	Kekrelamori kekri keba ngoyi ketala, püpo kesü, “hihe, pü tüpü vori züho, Niepoo posü I jükho kesapü Isreal cekro züde kefükho tato, mu Judah cekro sheri. 
HEB.8.9	Thajü jükho I uko potsaneko zü thikesü, I uko Egypt cejülü kebace uko bece püpra kesü tülü kethi jükhoo kemo, kekrepü, kekrelamori uko jükho süo zü tamo ketala mu I uko saphrita mote,” Niepoo poyo. 
HEB.8.10	Kekrelamori I jükho hiohi pütü hisalü Isreal cekro zü thi tato; Niepoo poyo, I a thezhoko khapü u kelülü sü tato mu uko melü kolü thosü tato; mu I thüma Rüo thito mu uko ala thüma kropü thi tato (athüma thitato). 
HEB.8.11	Mu uko usüzanumi metha mo tato, mu thümako sheri utho usazüjürako methamo tato, po kesü Niepoo seyite, kekrelamori uko metü ase ketala, kenithoo tavo kezhothoo ketso. 
HEB.8.12	Kekrelamori I uko mezikemoko phimezhe phisü tato, mu uko kephomako, uko mesa kemo kejokemuko I rekra samo tato. 
HEB.8.13	Pü sülü po kesü, jükho kesapü, pü thera thi kevü süve; tsühi süo cereta mu dita keto kerede süte.
HEB.9.1	Süsa jükho kerao zosheri kemesa zhoko yitho kethila cejülü kereshüce bayo. 
HEB.9.2	Kereshüce therao thipü kemetalü mefibü kemeto mu miz, kepe tsükhrida, cüpü kereshüce ziyo. 
HEB.9.3	Füha keyo kenao salü kereshüba süo cüpü kemesatho, siyo. 
HEB.9.4	Sülü suna lezho, mharükethenyü thüti khu (fü) mu suna pü jütsüjükho bü pükhü metü nyho, suna lekhulü manna (tsükhri) kha mezü, mu Aaron thü pü prari kebao riba, mu miz yo jükho thipü kemetao riba. 
HEB.9.5	Süo pilü zapozale Cherubim niba phimezhe kesü bahu püba (ukhri), süko tsühi uko püpü po mekre sü hote. 
HEB.9.6	Tsühi mha hikola thezho thi meta, thevomiko pütü metülü ta kereshüce theralü vo süyo; Jihova zhoko zü mu thitsosü ketola. 
HEB.9.7	Vele cebü ha kenalü kelü thevo kerekrüo lebi tetse pülü vapü lebi kelü zo, thüza samo de lü yomo, süo khipü rütho thisü pütho pula mu süsa thümako kekri kelako metüla. 
HEB.9.8	Kemesa Rüpü zasi thaka kha kesü kemesatho chode thipü mesemengo sümo zolu, kereshüce kerao balu tithe; 
HEB.9.9	Pü hüpi hizi kebathe, süce mhakha kesüko, mu rütho thi kesüko kenani, yitho kethilü pü thipü vetsü vetso mesaketa thisü mozo, ulü kelü umedoko laco. 
HEB.9.10	Themu ketilü, mu hezo kekralü, mu uphe ube metü kemesa, ufüneko meni kemesa ti dolüniko, uthi upho zhoreleko, mha süko thi kedeva kemothe mipo thino mi kemu thipü miyo kesü lebi zolu. 
HEB.9.11	Vele Jisu Khrista thevo kerekrüo thide vori ketasa mhakeve vorite, zhoku kereshüce vetsütso ku, thüma be khi thimo, süo kepo ce kengoo mo. 
HEB.9.12	Mori tenyü teko za rimo, vele pütho püza khipü ta kemesa thethilü, urhapü kechothe lü kesü ngoyi. 
HEB.9.13	Kekrelamori thodo, tenyüza mu tholine kethü nyopha khipü kegüsü mesakemoko yo, mu süko uthi upho sheri thi mesayo mhalize. 
HEB.9.14	Khrista za dithedü süpi tata, pü kechothe Rüpü pütho kha rütho thipü Jihova tsü sü ta lize, kerho kokemo reshü, neko kelü kemedo thopha thophro süte kesa mhathoko metülü, rhü keta Jihova (Jihova) yitho kethilü. 
HEB.9.15	Püco hiola jutsüjükho lü metsulü (thedolü) kethao thite jükho kerao khrolü vajopü sata ketakori rhayi ketola pü sa süve, cükeyiko kechothe kalü popü kemetao ngoyi ketola. 
HEB.9.16	Kekrelamori jükho dipüce khapü meta sheri jükho sülü po kesüo sa moze kesuri ba. 
HEB.9.17	Kekrelamori jutsüjükho süo thümao sa kevasa thipü tsü süyo, sizi molize jükho phra kesüo rhü kebathe jü keku bamo tila. 
HEB.9.18	Jükho kerao thüza sa mode thimo. 
HEB.9.19	Kekrelamori Moses thüma metüko la thezho thopü kemeta püpü lü thüza metho, tenyü za mu jü kegüpü merezü ti thimafü vasü, mu Hyssop (süjü) sükhujü kegüpü lesida vasü mu thüma metüko sheri vasü. 
HEB.9.20	Pokesü, “thüza hiohi Jihova jükho pü khapü neko zü phakerhü püthi kesü zhü,” zisü. 
HEB.9.21	Süpi sheri thüzao kegüpü reshüce mu mhabü khi yitho thi kebako kenani va süyo. 
HEB.9.22	Mu mhametüko thezholü thopü kemeta bi thüza khipü thi kemesa süyo, mu thüza samode kejovakeyi bamo. 
HEB.9.23	Süosü tülü mhahüpü zo sheri mhako thi kemesa moze su ta lize tülü zhü kethoko süko ceri rütho vekuti moze suku tazo. 
HEB.9.24	Kekrelmori Khrista thethi kemesa ube khipü kethilü talü timo ri, süo ketho hüpüzo tila; vele tülü lü ketho kethilü, tsühi uko metü la Jihova mhüjülü bate. 
HEB.9.25	Thevo kerekrüo tetse metsü thüza khipü kemesa thethilü talüyo, vele Khrista tsü kenu pütho pü khipü rütho thisü zo baho. 
HEB.9.26	Kekrelamori pü cejü thikeyi culü tsükenu pü kemezhe moze su tato, vele tsühi cejü valalü vapü cejü mhüngolü kephoma thi medi sü keto la pütho püpü reshü thi süte. 
HEB.9.27	Thüma po vapü sa süto, vele süsalü sheco thito (püshe ketito). 
HEB.9.28	Süla Khrista kephoma kekro khipü de pü khipü rütho thisü, mu pekeyiko pü vakena sala vori tice kephoma samo de kelakeyi ngoyito.
HEB.10.1	Thezho hisa mhakeve vori keto khripü ba, pühü tüo zomo, tetse metsü rüthoko thisü kevorio hisa vori ketoo hü thatü sümo. 
HEB.10.2	Kekrelamori reshü khakesü hi lata su; kekrelamori reshümiko uko kephomako khrü kemesa tsova lize kephoma rekramo tato veli. 
HEB.10.3	Vele rütho kethi metsü uko kephomako tetse metsü rekra sü tazo. 
HEB.10.4	Kekrelamori thodo mu tenyü za kephoma thimedi vaho tila. 
HEB.10.5	Süola pü cejülü kevorice poti, rütho mu mhakha kesü no nmedo mote, vele no athi apho khapü atsü. 
HEB.10.6	Kethü reshü mu rüthoko kephomala thi kesü no nnüyi mote. 
HEB.10.7	Süce I pokesü, “hihe, ‘I tavorite’ (lesida kekrolü aju thopü meta) n nü n medo thisü ketola, O Jihova!” 
HEB.10.8	Süpi posa kesü, rütho, mhakha kesü, kethüreshü, mu kephomala mhakha kesüko no nmedo mote, nkenü sükolü dite; thezholü reshü kethiko. 
HEB.10.9	Süce püpo kesü, “hihe, I n medo thi ketola tavori te, O Jihova” pü kerao khi düva, mu kenao thisü ketola. 
HEB.10.10	Mhathi kemesa kesü mhatho hilü Jisu Khrista püthi püpho khipü rütho thisü vapü pütü hisa laco vori keto metü la sheri. 
HEB.10.11	Thevoko kehopü ri tüsonha reshü thi keba mhatho kethisa thisala bayo, süo kephoma khiva yomo. 
HEB.10.12	Vele thüma hio rütho pü thi kevasa kechothe la thi süte side pü Jihova valaco bate. 
HEB.10.13	Hibi ketala pü ngomuko khi pü phezho thiva keto meri bate. 
HEB.10.14	Rüthopü thi kesüla kechothe uko thi kemeve. 
HEB.10.15	Sübi Kemesa Rüpü sheri uko ce zhopo thisü te, pü süsalü posa kesü; 
HEB.10.16	Tüsozho vo ketako salü I jütsüjükho thisü ketoo sü hiohi zo, Niepoo po süte, I athezhoko kha uko melülü süto mu uko kelülü I lesitho süto. 
HEB.10.17	Uko kephomako mu kejokemuko I rekra samo tato. 
HEB.10.18	Tsühi kejo keva sü hiohi zo, kephoma la rütho kethi basa mote. 
HEB.10.19	Azüneko, usüla Jisu za khipü thepu de kemesatho thethilü talü yo. 
HEB.10.20	Pü uthi kemesa sü kevala kehü kesa cholü fü hapü yo kemeta süo püthi püpho. 
HEB.10.21	Jihova celü u thevo kerekrü pü bate. 
HEB.10.22	Umelü kethothi ukemelü thi kemetüpü pü meno voyi khe; ukelü mesakemoko püza kegü vasü, mu uthi upho jülü khrükemesa va de; 
HEB.10.23	Uko kemelü regü reve ta hide uphra kesüo lü thishu thitha zo tokhe, (püphra kesü jü melü shüzo tila). 
HEB.10.24	Mu süla kekhrülü hunehu hü mu hunehu rele medode mhatho keveko thiyi to khe. 
HEB.10.25	Uko tavo kengu kehu tiko lüpü mhatho kemo thiva hi, humi tho sübi tazo sheri, vele hunehu tahitarho, pütü umenoku ta kezüla u süko thiba zokhe. 
HEB.10.26	Kekrelamori mhace umhaseketho ngoyi ketasa utho kenyülü kephoma thita lize süsa kephoma rütho thi keto basa mote. 
HEB.10.27	Vele kemere thizo küto sheco melü kemetsumiko thüva keto zote. 
HEB.10.28	Thüma Moses thezho khakesü kemetsüko phikemezhe bamo, mi kena mori misü zhopo kha kesülü dokhri vayo. 
HEB.10.29	Sazho dithedü rükuti somi Jihova Nu kedüda kesüko yo süta, thüzalü jükho thi keyiko, sülü pü thi kemesayi kesüo pü mha mesakemo püthi ketasa, mu Kemesa Rüpü kelakeyi kekhrü khakesüo khipü mhatho kemopü thi kevasa? 
HEB.10.30	Kekrelamori uko püse bate, pokesü, khüpo sü azhü, I thipü tsüsüto, Niepoo poyo; süsa sheri Niepoo po kesü pü thümako sheco thito. 
HEB.10.31	Süosü mha kempe shupü zo rhüketa Jihova belü lü ketosü. 
HEB.10.32	Vele ne rekra sala süte, hijü tülü neko thi metovesü neko kemethi kekro zü ketü vori. 
HEB.10.33	Huce mipo neko pe keti mhapü thi, ne meshu, ne methimeni, humi mipo u methi kesüko sheri zü kemekro püthi tayo. 
HEB.10.34	Kekrelamori neko angomezhe ayo kekhrü khasü keropü apha aropü ketalü, mu ne mhakha aketesü (mhavapü atsü) neko tülü süce vekuti seba, mu mha sülü kebako kechothe ta sü keto. 
HEB.10.35	Süla ne kemeri süo kelhu va hite, mhakha neko zhokhro shula sü keto kezho ba tila. 
HEB.10.36	Neko sügüsüheti ba moze su, ne Jihova medo thi kesü salü, neko kalü jü popü neko tsüpü kemeta ngoyi ketola. 
HEB.10.37	Kekrelamori pütü kedopü salü pü vori tole kebao vori zoto, mu menu taho. 
HEB.10.38	Tsühi kemelü la kemethomi rhüyi zoto, vele mhace thüma humi tsüsata lize, akerhüro thüma süo la anümo tato. 
HEB.10.39	Vele uko thüma size timi mo, tsüsa tade medi kevapü thita mo, vele kemelü kenemi ukerhüro ri kelayi ketomi zo.
HEB.11.1	Tsühi meri kebao sü kemelü (ukra, utso kenezhü) ngokemo vele size tüzo ziti zhü. 
HEB.11.2	Kekrelamori utsüpumi sheri süo la mipo uko kevepo mu yikeshü ngoyi (Niepoo mhüjülü). 
HEB.11.3	Uko kemelü lü sekeyi cejüko Jihova jülü rhepü prari; süla kengo zhüko ngokemo zhülü thi pü pra mengosü. 
HEB.11.4	Kemelü lü Abel rütho khakesü Cain reshü ce vekuti thipü Jihova tsü, süola pü zhopo thüma kemezi ngoyi, Jihova püzho posü te; süla pü sata zori püju urethi tazo. 
HEB.11.5	Kemelü la Enoch kesa ngomo rhü süte, (püthi püphothi rede va); pü phu medita, kekrelamori Jihova püthi rede kevala; kekrelamori pü shüla keta mhüjü zhopo hio ba ketala, pü Jihova nü thiyi. 
HEB.11.6	Vele kemelü samode pünü thikeyi di, kekrelamori Jihova ce kevoko melü moze kesuo sü, pü mhakha kethothi pü phuyo kezhoko ketsüo zoti melü moze su. 
HEB.11.7	Noah sheri kemelü lü Jihova thedü jü khasü ketala ngomo zori mpe de melü shudü ta ru thipü pü cekro kelayi ketola, pü sülü cejüo mejo va, mu kemezi kalü kemelü lü ngoyi. 
HEB.11.8	Kemelülü Abraham cüpü thethi pü pra püpo kalü ngoyi ketola, jüzülü; mu pü tapra; pü dipüce voto sheri se bamo zo sheri. 
HEB.11.9	Kemelülü pü revü thethipü jüphrapü kemeta lü tavo, sekemo ramolü, pü Isaac mu Jacob ni züde jüfü celü hü; püzü de jüo pophra kemeta kalüo püzü kesa ngoyi ketola. 
HEB.11.10	Kekrelamori pü nadepü bodü kebapü phu vo, süo thi kesüo sü Jihova zo, zite. 
HEB.11.11	Kemelülü Sarah sheri nuhü püyi, mu natsimi pü (nuranu) pü menusü pü kehüzho züta zo sheri, kekrelamori puce jüphra kesüo jüthozo to size melü tila. 
HEB.11.12	Süla pü kesamipü bi tazo sheri tüyo thenyü kobi phriphayi keho krode mu jü kezho poyo teshünyo phiphayi kehoko bi thüma püyo hü süri ta. 
HEB.11.13	Hiko metü kesami thite, jüphrapü kemetao ngoyi kemolü, vele kemecu lü süko ngo; mu süko hu tazo, mu melü tsapü tavo, mu uko zowe (zono) sekemo revü thi ketami mu resomi thi de cejülü revümi thita. 
HEB.11.14	Kekrelamori mha süko thi kelaceri uko rünapü phukezü po metsü metse süzo. 
HEB.11.15	Kethozo, mhace uko rünalü taprari ketao rekra ketho thita lize uko sala sülü vo tari pütü keve ukola bazo veli. 
HEB.11.16	Vele uko rüna veku tipü menyü tate, süosü trülü, sülano Jihova uko cüpü uko Rüo kethi menga tamo; pü nadepü kesüpü ukotsüsü. 
HEB.11.17	Abraham kemelü dojü kepelü Isaac pü reshü thi, mu pünu pupo khi reshü thi, mu pünu puleo khi reshü kethila Jüphra kesüo kalü ngoyi. 
HEB.11.18	Sülü mhapo kesü, “Isaac yo ntsa mehüto.” 
HEB.11.19	Jihova kesami zori phü merhüsü yive ziti kelü, pü sülü pühüpü ngoyi tazo. 
HEB.11.20	Kemelü lü Isaac reliphri pü Jacob tsü mu, Esau sheri hisa vori ketoko la. 
HEB.11.21	Kemelülü Jacob sheri sata kezüce reliphri pü Joseph nuni tsüsü, püthü nürhü püde reshü thi tazo. 
HEB.11.22	Kemelülü Joseph pü sülü Isreal nuneko taprata keto posü tazo, mu püroko la jü kha uko tsüsü. 
HEB.11.23	Kemelüla Moses sheri menu keyice tekhri sü pü krüni püpü keva, kekrelamori nuo pütü shuzo tila, mu uni kedeo jü kha kesüo mpe mozo. 
HEB.11.24	Kemelüla Moses sheri pü tetseko kevori ce (pethiprari) pü cüpü “Pharaoh nupü nuo” site mela vazo. 
HEB.11.25	Pütü dopü kephomalü pünü thi kebaceri Jihova thümako zü kemezhe keto kadayi ta. 
HEB.11.26	Egypt lü ceneko ceri Khrista la zhoshu veku ti lü ketala, kekrelamori pü zhokhro hisaco veshusü keto rho kuta. 
HEB.11.27	Kemelüla pü Egypt khava tata, kedeo lüda sheri mpe mozode, kekrelamori pü sügüsüheyi, püngokemo pü ngo kebabi sü. 
HEB.11.28	Pü kemelülü ta kepra lü thüza khi kegü vasü, size kemosa kemekapo nuranuko meka vaze kesula. 
HEB.11.29	Kemelülü uko jükezho kemereo lü tavota, cejü kesolü keta thide, Egypt thümako sülü uko mehü khriva. 
HEB.11.30	Kemelülü Jericho sazho retuta, zhothüna tametu kevo salü. 
HEB.11.31	Rahab thethüpü sheri kekreko züde kesa katamo, melükemoko zü, thenopü pünü saide pü rami ra kevoriko meso keyila. 
HEB.11.32	I dipü posata? Gideon ju posaketo pütü bamote, Barak sheri, mu Samuel sajukepoo sheri; Samson, Jephthae, David hiko metü. 
HEB.11.33	Hiko kede shuyeko menisü, kemezi khivori, jüphra kemeta ngoyi, losha tako kekhayi; 
HEB.11.34	Meketo lüda kerü sheri va mhüsü, zecho yikeve sheri therayi, kethathi kemeza sheri thi meku meco sü, therimave thi kemetüsü, thipaheko rüna kekrelü kebako zü kezhevo. 
HEB.11.35	Sa ketako pho merhüpü thenoko tsüsü, mu kekremiko mipo uko methimeni, uko khasüva keto mela; kekrelamori hisa laco rhüsa kesü veku tipü ngoyi keto menyü ketala. 
HEB.11.36	Mu kekremi kropü mipo uko krünyü methimeni uko vü shusü, ile, süpi sheri uko phaliro kero khipü side thejü thita. 
HEB.11.37	Mipo ketsüpü uko va (ukozhe), yisü süzhe lü uko rüthüsü, dophi kerüpü uko kedo, zecholü uko dokhri; uko tekoyi, tenyüyi khipü ta luce hice ru rehu vo, mhadi tsakhu, miko uko meshu, methimeni. 
HEB.11.38	Thüma süko cejü hio ukola bayi shü kemo thitazo, uko cejü kesakolü rehu ru, cejütu koyo vota, khonu cekolü, cejü kececelü; 
HEB.11.39	Hiko metü kemelü keve la mipo uko ju keve kepo mu thechu pü zo sheri jüphrapü kemetao ngoyi molu. 
HEB.11.40	Jihova ukola mha veku tipü khapü utsü meta, sükopo uko sa mode ngoyi tamo ketola.
HEB.12.1	Süla zhopo kemhü kezho umetupü kebabi uko metüpü ba, uko kemeshi süko khapü meta vakhe, kephoma ukeyhu ketako sheri khava side sügü sühe pü umhüjü laco ta kehu kezülü tasü khe. 
HEB.12.2	Ukemelü kha kesüo, thitso kesüo Jisu pe zoyi khe, pü kenü pü mhüjülü kebala Cross yo kethenga sheri hüyi tazo, mu Jihova bo püza laco kedebao yo bate. 
HEB.12.3	Kephomako püzho rele zü kepile tiko rele lüsü phite, molize ne sheri ne kelükolü meyhumezhe ta mu phesa tari sehomo. 
HEB.12.4	Neko kephoma metsu tilü nekoza mekrü ti ketso mizü ketü mozolu. 
HEB.12.5	Neko khipü natsimiko tarho kesübi po kesüko neko rekramote, Anu, Niepoo u methade u methi kesü lü kemejo va hite; mo pü neko lekhu kesüko sheri. 
HEB.12.6	Pü kekhrümi pü sümi methimeni de metha süyo, pü nu thi ketako sümi vüsü de züyi yo. 
HEB.12.7	Mhace pü neko methimeni süyo lize ne sügüsühe keyilü Jihova neko pü pü nuko thi bate; kekrelamori mi nune kethimiko uponeko sopü methide metha kemoba? 
HEB.12.8	Vele mhace neko methi meniyo mo lize, sülü neko ti methakemola, süsa neko tekhrünuko tazo, nuthonuko mote. 
HEB.12.9	Süsasheri uthi upho la uponeba, pü u thikemezi süyo, mu uko süko rho mu ukofüzüyo, siziyolize uko rüpü pü khrikhro ta lüzüzomome, side rhüyi zümome. 
HEB.12.10	Kekrelamori pütüdopü la zosheri ukhapü uko nü medolü süyo lize, vele süceri meveku, praku ukola, upo pü kemesa zhürhüthi pü phremi kethi ngoyi ketola. 
HEB.12.11	Tsühi umethi u metha kesü unüphimo, vele ulüsu ulüthi rizo, sizosheri hisalaco kenü sezhü tato süko la kemezi dojü keyilü. 
HEB.12.12	N bo lolo metümo, nkhüba yoyo lulu metümo ketako thi kemetü yite, cho kerekrü süte. 
HEB.12.13	Nphe kevo chodeko thi kemezi yite, kemosa nphe reyho keta chode vajo vato, vele süko po sürho yite. 
HEB.12.14	Thüma metü zü kezüve yite, kemesa lac ova yite, sizi kemosa mipüri Niepoo ngoho. 
HEB.12.15	Mhape menu sürhü shuyite molize thüma kehopüri Jihova kekhrü tsomota ri ve, sizi kemosa kekhu nlü prü prari nthikemezhe vato, side mikekro thi merho vayo. 
HEB.12.16	Kemosa keregü kerezhü, mipothalice de kepomesu keva Esau libi, püticopüla pu pethizho zhuti ta. 
HEB.12.17	Kekrelamori pü süsalaco dipü bita sheri neko thori sebato, pü thejo kalü ngonyü sü zori pümelakeva, pü thelü redekeyi thethi (pütü) ngosamote, pü mhüjü mekri de phu zo sheri. 
HEB.12.18	Kekrelamori neko cejütu ni ketola süyo vomo, süoyo meto keba, mori kemhüketü sükebalü, zübüyi, mu khradelü. 
HEB.12.19	Thecü khu keba fü mori jüko füphra, füphra süko sekeba posamorive ukopo seba ketola. 
HEB.12.20	Ukoce jükhakesü uko güyihota, mhace khonu zo sheri cejütuo nisü lize süo ketsü khi püzhekhri vato, mori sü utakeve pü zorhü vato. 
HEB.12.21	Süo kengo kemere thi ketola Moses sheri poti, “I mpe ri zote mu reshü renaritazo.” 
HEB.12.22	Vele neko ta Sion cejütuyo vorite mu Jihova kehü rüna nadelü tülü keba Jerusalem lü, mu sülü Tüyochoyimiko phiphayikeho ba. 
HEB.12.23	Methikehuo mu nurako kehuce Tülü thopü meta, Jihova thüma metüko sheco kethio, mu kemeziko rüpü mhathi meve tsü kesüko. 
HEB.12.24	Mu Jisu metsulü thade jükho kesao thi kesüo, mu püza kegü kesüo, Abel ceri mha veku ti pokesüo. 
HEB.12.25	Neko püfü pokesüko melavahite, kekrelamori mhace cejülü pokesü jüko zori therayi mota lize uko mhace tülü pokesü süko melava tisa dithedü uko therayi hoku tato. 
HEB.12.26	Pü füphra cejü metü kenasüte, vele Pü füphra kesüjü poti, “Sütüce I cejü lebi kena sü mo tato vele Tü sheri sa kena sütato.” 
HEB.12.27	Jühio posakesü, zasi thaka kesü kena kesü mhako thikeyi zhü süko khavato, mu rena kemoko khapü metato. 
HEB.12.28	Sübi kede revü renayi kehozhü uko ngoyite, süla uko ngokemezhe khipüh bayi khe, sülü uko Jihova poyi keshü thi Pü rho Pü reshüsa mu kempe thitokhe. 
HEB.12.29	Kekrelamori uko Jihova meketo püzotila.
HEB.13.1	Sazüjüra kekhrü po bazote. 
HEB.13.2	Reso sekemo thüma kemeso rekramota hite, sizi kesülü humi lüba kemolü tüyo choyimi sheri mesoyiyo. 
HEB.13.3	Keropü ropü ketako (thejümi) rekrasüte, uko züde neko sheri pha mu ropü ketabi süte, kemetsulü kemezhe ketako zü nekori kemezhe süte neko sheri tepho pü lü bazoti la. 
HEB.13.4	Kesükeritisü metü la therho püzo, thezi merho kemo, vele thethenu kemeho mu kekhrükezü ketako Jihova mejo motaho. 
HEB.13.5	Neko mhakepo keti kolü kemeho kemenyü sahi zote, mu ne kedipü ba sheri süko khi ne thevü thita te, kekrelamori püpo kesü, “I neko khavaho mori rekramo taho,” sizi sü. 
HEB.13.6	Süla uthepu shude poyive, “Niepoo sü a kekhrühio zo, mu thüma dipü thipü ayo süto sheri I mpe mo.” 
HEB.13.7	Neko pi kekha yotiko rekra sala süte, Jihova jü khi nekoce po kesü miko; uko kepo zho dipü bi vorito sheri uko kemelü sameji yite. 
HEB.13.8	Jisu Khrista, ndo sheri, tha sheri mu kechothe kemhazo. 
HEB.13.9	Thezho ketekhri mu kekrekre tipo uhüpü tata hite, süo sü kekrelamori kekhrü ungokeyi khipü uthi kethepu ketü süyo; ketikekra lümo, süopo umeni dapü tari meveyi yomo tila. 
HEB.13.10	U kereshüba püba, miz yo yitho thi kesü thethilü mha keti mezi püri di. 
HEB.13.11	Kekrelamori khonu süko thi upho yo thüza thevo kerekrüo kephoma la kereshü salaco chozulü khipü methü süyo. 
HEB.13.12	Sübi Jisu sheri pütho püza khapü kharü sa chozu laco kemezhesü. 
HEB.13.13	Uko süla chozu laco ta puce vokhe, thothü thethi sa kharü salaco, püzhoshu kesüko khipü yide. 
HEB.13.14	Ekrelamori hice uko nadelü tasü keto bamo, vele hisa vori ketopü phuzü. 
HEB.13.15	Jisu Püyo rütho thechu thisü pü Jihova tsü sü khe, umülü se kethezü kha püza chu süto khe. 
HEB.13.16	Vele mhakeve kethi mu mhapü mizü keza tiko rekramo ta hite, kekrelamori rütho süko Jihova pü nüzo tila. 
HEB.13.17	N pi kekha timiko jüzü thite, mu süko khrikhro tate, süko n kerhüro pe (meza) tayo tila, uko mhatho hisa posü to, ukopo ulüsu mode thite, unüde thisüte; kekrelamori ulüsude thito lize nekola kemeve di tato. 
HEB.13.18	Hako lari kechothi süte, ha kelüce halü mezi tazo, mhametülü jütho keta ha medozo. 
HEB.13.19	Vele I nekopo thikenyü apo meze la nekoce vori keto thisü te. 
HEB.13.20	Tsühi Jihova ngokemezhe Niepo Jisu sülü khakesü teko kefü kezhoo, jükho thi kesü zalü kecho thela. 
HEB.13.21	Mhatho kehopü lü sheri nethi meve tsütso kesü, pümhüjülü pünü keti nezü mhatho thi tate, Jisu Khrista yolü zapozale kechothe ta keyi thite, Amen. 
HEB.13.22	Azüneko I nekoce po kenyü kemezhe zori hunehu tahitarho zote, kekrelamori I lesitho nekoce kesü kedopü lebizo; 
HEB.13.23	Usazüo Timothy hesü keva neko se batetho mhace I ta nekoce vori lize püzü vorito mezelü neko zü kesü tato. 
HEB.13.24	Neko pi kekha kebako salam khatsüsü züho, mu kemesamiko metü tsü sasü ho. Italy lü kebako neko kelu süzüho. 
HEB.13.25	Ngokemezhe kekhrüpo neko metü yo bayite. Amen.
JAS.1.1	Jihova mu Nepo Jisu Khrista cetao James-e kütsapu ta küta yebo kürikünako ce küsü. 
JAS.1.2	A züneko, medoküphi lüni süh küyice, ne la küve zo kütsü lüyite. 
JAS.1.3	Ne kümülü küveküshü medephi küsüyolü sügüsühe kütsü payo kütsü sheyite. 
JAS.1.4	Sügüsühe kütsüo po pü mhatho thi zhochü süte, sileo ne mhapühlüri tsomo tamo de vezhochü mu tsühlitsotato. 
JAS.1.5	Neko hümi mhashe dileo, pü po Jihova ce choyite, Pü u müdave mu panyo mo de kha kühopühri tsüyo, mu sü o püh pü tsüh zoto. 
JAS.1.6	Vele pü po mülükhro mu külüdosa mo de choyite, kükrelamole külüdokütsümi tükhra po hüpüh rükhürüji küzü dzüküzho rüchü bizo kütsü la. 
JAS.1.7	Thüma sikütsümi po Nepoo celü mhakühopühri ngoyi küto lü hite. 
JAS.1.8	Külüdo kütsümi pü chokolü bagüyi yomo.
JAS.1.9	Kürünu lalü kütami po pü thi müzhoküsü lü u nüyite. 
JAS.1.10	Vele künemi po ri pü thi kürünu küsüce unüyite, kükrelamole pü ri nhabi de ratazoto kütsü la. 
JAS.1.11	Nace thosü pü tüna thi küsüyolü nha chü rüwi vayo; pü püko rüra tayo, mu pü züve shütayo. Süsü bi künemi mhaphumhayi zü ri dita zoto.
JAS.1.12	Dophilü sügüsühe küyimi thüjo küpümi zo, kükrelamole pü medophi küsüyolü thaküyi la Nepoo püh pükhrüyo kütsümi tsütole po phra kümüzü kürhü küde pirüh ngoyi zoto. 
JAS.1.13	Thüma kühopühri müdoküphi pü ce küvoce, “Jihova a müdophi bate,” si kütsü po hite, mhaküshü püh Jihova küdoyi limo mu pü mipühri müdophiyo mo kütsü la. 
JAS.1.14	Vele mi püh püh hi medeküphi pü ce küvoce pü tho pü münyü po pü müsüyi mu pü swükütsiyi küzhozo. 
JAS.1.15	Süsa, pü münyüko nünepüyi, de küphoma münu süyo, mu küphoma pethiküyi zü küsa münusüyo. 
JAS.1.16	Kükhrü a züneko, mipo u swüvahite. 
JAS.1.17	Yophrü küve khümü mhaphrü veyo thi kütsü khü müsoyolü kizo, mu tüyolü küve Poo celü vozo mu pümhakhri kümha rüderüleyo mo. 
JAS.1.18	Pü tho Pü müdülüno kütho dzülü u mühüsü, side u po pü mhatho she kürao thiyite.
JAS.1.19	Kükhrü a züneko, hio sheyite, kühopühri rüni mütsosai, münü dzüpoyi, u lü rüda mhatahi. 
JAS.1.20	Thüma lüdayolü Jihova matho paiyo kümo la. 
JAS.1.21	Süla neko müsa kümo mu rügürüzhü yerizüri kütako khavate, mu ne lü münü de ne ropü külayi ve küto dzülüpüh kümüzüo yiyite. 
JAS.1.22	Vele kürüni lübi de u tho u swüva mole dzüo küthimi thiyite. 
JAS.1.23	Thüma kühopühri dzü rüniyo ri dzü süo thi mu züyo kümomi khriphilü u zü peküsü bizo. 
JAS.1.24	Pü tho pü pesü de ta rüde kütasa pü hü dipüh bisi lümo mhatayo kütsü la 
JAS.1.25	Vele hepha küva vezhochü kütsü zhoo mühosü de mhüdemo baküyimi, rünisü mu lümota mo de thi muzüküyimi, pü mhatholü thüjopü zoto. 
JAS.1.26	Nedolü hümi nani küvemi litsü lüyo ri, u ta kükhayi moleo pütho pü swü bate mu pü nani ri kümüchü zo. 
JAS.1.27	Jihova mu u Poo mhüjü ce kümüsa mu rhokümo nani sü hihi, mürinumi mu samepüko müzhe küvaphi mu cejülü mhaküshü po u va mürho va kümomi zo.
JAS.2.1	A züneko, zale küthi Nepo Jisu mülüyi küta bi humiyo unü shekreta hite 
JAS.2.2	Mipühne süna bekha ni mu khümüne küve süh de ne kühulü vo mu küdimi püh khümüne küshü süh no vo. 
JAS.2.3	Mu süce ne khümüne küve küsüh-o she mükre de puce, no hice thüba küvelü bayite, isi, vele küdio ce, “tsüce thayi mori ki a phekhrolü bayi” sileo. 
JAS.2.4	Netho ne dolü khokükre mu ne lüdo küshülü mi lü kükreta mome? 
JAS.2.5	Kükhrü a züneko, rünisüte, Jihova cejü hilü küdimiko küdapüh kümülü ceco mhakünemi mu pü khrüyo kütsümi la dzüphra thisü küva küde rüve kasükalü thita 
JAS.2.6	Vele neko küdimi rhomote. Ne müswü kütsüko mu ne süsazü shetiba lü voyo kütsüko mhaküneko mome? 
JAS.2.7	Thüza küve tho püh ne tsü küva süo thayo kütsü süko thozo mome? 
JAS.2.8	Kütholüsi lü küdezhoo ngoküyi “No n sühzanümi khrüpüh n tho n kükhrü biyite” si kütsüo müji tsoyileo, no vezove. 
JAS.2.9	Siri ne humiyo ne nü she mükre tale-o ne küjo thita zo, mu sino thüzho po ne müjo püh thezho küvarhümi thi bate. 
JAS.2.10	Sileo kühopühri thüzho mütü züyo zori, mhaco püh lü vace taleo, mütülü jotazo. 
JAS.2.11	Sileo “kükhrüküzü hi” sizü poküsü “Mi dokhri hi” si kütsü ri pobazo. Süla no mi khrülizü mo zori mi dokhri leo no thüzho küvarhümi thitazo 
JAS.2.12	Süla hephahephü zhoo lü ne müzi cope thiküto lü de dzüpo mu thizoyite, 
JAS.2.13	Vele mi ngomüzhe kümomi ngomüzhe mozo de pü she kütito, siri ngokümüzhee dzünyolü kuyi zoto.
JAS.2.14	A züneko, mi pühne pü kümülü baleno pozo ri pü mhatho dileo küdipüh kümve bayo? Pü kümülü sü pü külayi ve me? 
JAS.2.15	Mhace ne sazüdzüra mori ne lipüne püh müchü mu thatha va di ta kütsüce. 
JAS.2.16	Neko mipüh sümi ce nelü rüyi tate mu me müguyi mu mhati müguyite, süri umo la sühmoküshü mhapührei khasü moleo küdipüh kümve bayo? 
JAS.2.17	Süsü bi kümülü ri pü mhatho dileo küsazo. 
JAS.2.18	Vele humi sü, noe kümülü ba, I a mhatho ba, süzi poto. N mhatho sa mono n kümülü tha a kasüte, mu I a mhathoyolü a kümülü thasü n kato. 
JAS.2.19	Jihova püh bazo kütsü no mülüyo, Süsü vezo, thürüküshü zori süsü mülü mu mprü de rüshürüsabayo. 
JAS.2.20	No mhalükümo-o, kümülü mhatho sa kümosa kümüchüzo kütsü no sheyi to me ma? 
JAS.2.21	Ukrü unyü Abraham pü nu Isaac püh rüshübayo khaküsü la pü mhathoyolü pü püh müzi leta mo me? 
JAS.2.22	No shebato, kümülü pü mhatho zü kübesüh de mhathi, mu mhatho yolü kümülü ve zhochüküyi zo 
JAS.2.23	Kütholüsi mütsüküva po küsü, Abraham Jihova mülü, sülapü püh matho isite, mu pü cü püh Jihova züo site. 
JAS.2.24	No shebato, mipüh-e pü kümülü lübi mole pü mhatho ri sa kütsü la müziyiyo. 
JAS.2.25	Süsü bi, Rahab küthapü ri choyimi müsoyi de sümi kütsü püh cho kükreco sü küva la pü müziyi ta mo me? 
JAS.2.26	Süsü la u mo ri u ropü sa moleo küsazo, sübi kümülü ri mhatho sa moleo küsazo.
JAS.3.1	A züneko, mi kükro kümüthami thi hi, kükrelamole u mi müthao kütsüko kütso mürühku kütosheba küta la. 
JAS.3.2	U mütüh mha kükrolü kükri tayo, mhanuü mi pühne pü dzüpolü kükrio moleo, pü vetsü kütsümite, pü umo photüh ri kükhayi ve. 
JAS.3.3	Mha kütsüne püh khi gura ta khayi kütace pü u dzüzüyi yo, side pü resü u müdolü voyiyo. 
JAS.3.4	Lüsüte, ru tho zhophi bari tükhra khrade po hüpü tazo ri ru küthomi ru küthosüh kütsüne püh püh ru repüh pü müdo co voyiyo. 
JAS.3.5	Sükümha u müyi ri u moyo zatsüh pühzo, vele kümüha swü kütsü poyi yo, lüsüte, me ne püh yolü kütsa küdithüdü ri tovayo mu!. 
JAS.3.6	U müyi ri me pühzo, u mo yolü zatsüh dolü umüyi-e küphoma cejülü tate. Süo umo mütü thi mürho vayo. Mu u kühüzhorüle zho mütü tovayo, süo meza meo lü tovayo. 
JAS.3.7	Thümae thi müra, guküta khonu mu dzüküzholü küta lümi kükhayi ve, mu thümae süko kükha vozü zo. 
JAS.3.8	Vele mipüh ri umüyi kükhayi mozo, süsü müyhumüzhe küta mhaküshü püh zo mu küsa rüh tshuzo 
JAS.3.9	Süo pühu Poo mu Nepoo tshuyo mu süo püh Jihova rhilü thiküyi thüma ri rüswü tayo. 
JAS.3.10	Tapühlü jopüh mi kütsü mu mi rüswü kütsü ri paiyo. A züneko, mhahiko hizi zü mozo. 
JAS.3.11	Dzüpra cepühlü dzüsi mu dzükhu pai ve me? 
JAS.3.12	A züneko, chüdühbo yolü Olive she mori khubero yo chüdüh zhüyi ve me? Küza dzülü dzüsi krüpayo mo.
JAS.3.13	Ne dolü somine mhashe mu mhaco mhala sheyo? Pü po kühü zhorüle küve süo mününu kütsü mhashe yolü küvo mhatho tha mi kasüte. 
JAS.3.14	Vele ne lülü mi ngo uro swü kütsü mu utho uzhozhü lüphüh kütsü baleo süsüla kümüha hi mu küthoo püh kümüda thiva hi. 
JAS.3.15	Si kütsü mhasheo müsoyolü kimo mu Ropü ceco mo, vele cejüo ceco muthürüküshü ceco zo. 
JAS.3.16	Kükrelamole mi ngo uro kütsü mu utho uzhozhü külü kübara kübvüküli mu mhaküshü dolümi bayo kütsüla. 
JAS.3.17	Vele müsoyolü küki mhashee thürao müsa, süsa küzüküve, uzhoküve, küdzüzüyi kürüyi, mi phikümüzhe tshu küpü mu u mhatho she küzhü, unü shemükre kümo mu küthüzaküthüra kümo zo. 
JAS.3.18	Küzüveo kütsümi küzüve de kümatho she lüsüyo.
JAS.4.1	Dipühla ne dolü küzhe mu küpali kütsü sütayo? Ne münyü yolü ne dolü küzhe bata mo me? 
JAS.4.2	Ne mha münyüyo vele süko bamo. Süla mi dokhriyo, mu mha mühoyo, vele ngoyi yomo. Süla ne küzhe mu küpaliyo. Sin ne ngoyi mo, kükrelamole ne choyo mo. 
JAS.4.3	Ne choyo siri ngoyiyo mo, kükrelamole ne ngo küyi püh ne nü ne nyüko thinyüsa de cho küzüo choyo mo. 
JAS.4.4	Kürügü kürüzhümiko! cejüo zü khretho küthie Jihova ngomvu zo kütsü she mo me? Süla kühopühri cejüo zü khretho küthimi pütho püpüh Jihova mürhami thitayo. 
JAS.4.5	Mori Ropü khapüh uyolü süküvao uroküne münyü Kütholisi po küsü kümüchü püh zo kütsü lüyo me? 
JAS.4.6	Sileri pü ngokümüzhe khamükro süyo. Süla Kütholüsi po kütsü, Jihova kümüko kütsümi müsüh thiyo, ngokümüzhe püh rünusai kütsümi tsüyo. 
JAS.4.7	Ne khapüh Jihova tsüyi. Thürüküshü müsüh thiyi. Sileo pü ne thürhü tato, 
JAS.4.8	Jihova müno voyi, sio Pü ri ne müno voyi to. Vajokütako, ne be thikümüsayi, lü künako ne lü thikümüsayi. 
JAS.4.9	Ne thükri thiyi, nelü kümüzheyi mu kraite, ne künyüpüh kükra thiyi mu ne künü po thüjüküzü thita te. 
JAS.4.10	Nepoo mhüdzülü netho ne thipüh nünusai sileo Pü ne müsü süto.
JAS.4.11	A züneko, huniehu thahi, kühopühri pü zümi tha mori lü müjo leo thüzhoo tha mu thüzhoo müjo bate, thüzho müjo taleo thüzhoo thi mu zü kümomi te mu thüzhoo cope küthimi te. 
JAS.4.12	Thüzho kha küsüo mu copeo mipüh lübi zo. Süo thono küla süyive mu müka variyi ve. Vele n zanuo lü müjo kütsüo no sopüh mu?
JAS.4.13	Tsü rünisüphi, nekoe “Tha mori sühdo uko rüna lulü mori hiolü vo de tüce püh sülü hü no hethoheli thi de prayito,” süzi poyo. 
JAS.4.14	Sin sühdo dipüh bi tosi neko süo shemo. Ne kühü hi dipüh-ah? Ne thüzüh mhü u mhüngo thi masü de ditayo kütsü kro püh zo. 
JAS.4.15	Si kütao mole “Nepoo müdo leo uko rhüba de mha hio mori luo thito,” neko süzi pote. 
JAS.4.16	Süsübi, ne kümako mu kümüha kümave tayo, Kümüha küta süko mütü kükri, 
JAS.4.17	Kühopühri thiküzüo she zori thi moleo, pü phoma tazo.
JAS.5.1	Mhaküneko, tsüh rünisüte, thüjüküzü ne ce voküzü la, kra müra süte. 
JAS.5.2	Ne ceneko celire züte, mu labühkho khümüneko tizüte, 
JAS.5.3	Ne suna mu rükathiko mhotshü züte. Mhotshü küzü süo ne mütsü küzü zhopo zo mu me kümha ne thi tiyi tato. Ne thülaco la cene künguyite. 
JAS.5.4	Hihe, no küthüdo de n yicümi zho tsümo küta uko zhoo tho shezüte mu yikürühmi she küsükhü shekho Krodeko Nepoo nyi tso bate. 
JAS.5.5	Ne cejü hilü hü küthügu mu unüunyü thi vate, ne netho ne thi mülüpüh ne zheva küto tüsozhoo khü bate. 
JAS.5.6	Ne kümathomi müjo de dokhrivate, sükoe ne müsüh thiyo mo.
JAS.5.7	A züneko, Nepoo vo kümothe sügüsühe bazote, hihe, yitemi cejülü bete po veyi küto latürü kürao mu künuo khübayo. 
JAS.5.8	Ne ri sügüsüheyite, nelü krokrü bate, kükrelamole Nepoo küvo tüte. 
JAS.5.9	A züneko, huhu yo panyoparo hite, moleo ne müjotato. Hihe, copeo cekha ce thazo. 
JAS.5.10	A züneko, Nepoo za süh sadzüh dzü po küvoko kümüzhe küyilü ri sügüsühe küyi püh thaka thiyite. 
JAS.5.11	Küthozo, sügüsühe küyimi thüjo küpümi zo kütsü uko lüyo. Ne ri Job sügüsühe küyi dzü she mu thülalü Nepoo mharhü ri ngovate. Nepoo mi phi udzürüzo mu mi ngomüzhe phiyo 
JAS.5.12	A züneko bahori ne tü ri mori cejü ri po rüswü hite, mori mhakükre ri po rüswü hite, Si kütsüh-o mole neko dzüthozo de ‘I’ leo ‘I’ mu ‘mo’ leo ‘mo’ site, moleo ne müjo tato.
JAS.5.13	Ne dolü mipüh ne kümüzhe ba me? Sümi po kücho thiyite. Mipühne udzüvekrü ba me? Pü po kütshü tsale thiyite. 
JAS.5.14	Mipühne mhathi ba me? Pü po kühulü pethimi cüyi de uko po pü la chosüte mu Nepoo zalü tsühdzü püh künhüsüyi, 
JAS.5.15	Sileo mülü de choküsü la mhathi küzüo velayito mu Nepoo pü phü müsü süto, mu phoma vari küjo vatsü süto. 
JAS.5.16	Ne sührhoyi küto la ne küjokümoko hunehu ce phravavate, mu huhu la choyiyite, kümathomi kücho kuphi mu u kücho ngoyiyo. 
JAS.5.17	Elijah ri uko bi thümanumi zo ru, tüpo rühi tano pü nüthathi choküsü ce, cesüh mu tükhri swürüh cejülü türü sü mota. 
JAS.5.18	Süsa pü cho lasü mu tüyo türü khasü, side cejülü mhapo hüla paküyi zo. 
JAS.5.19	A züneko, neko dolü humi küthoo mürhü tata de humi pü züh lavo leo. 
JAS.5.20	Sümi po sheyite, küjoküthio kükrikütsü cholü ta de pü zü lavo küyiyolü küsalü küphomao ropü külayito muküjokümo kükro whuyi tato.
1PE.1.1	Peter Jisu Khrista apostle mipü, thüma ta kezakeze pü Pontus, Galatia, Cappadocia, Asia, Bithynia kolü vo ketako ce lesi tho kesü. 
1PE.1.2	Jihova u Po mejümera seketalü kedakeyiko, kemesa Rüpülü thi kemesa keyi, jüzülü mu Jisu Khrista pü kenhü keyi (kegü vakesü) ngokemezhe mu kezü keve po krokeyi thi neko zü bate. 
1PE.1.3	Jihova u Po, uko Niepo Jisu Khrista, pü phikemezhe kekro keba uko mehü kesa sala kesü ukemelü rhürha prari keta Jisu Khrista sa kevasa rhü sala keyi lü. 
1PE.1.4	Kamu dita keho kalü, merhokemo, rata kemoneko la tülü kesü kerede pü metate. 
1PE.1.5	Jihova kekulü kelayi keta kemelü pütü thelanha hala sü keto la khapü kemeta. 
1PE.1.6	Neko süla rechü shuba zote, tsühi pütü dopüla mhace mozekesula neko medo kephi kekrolü meshi tari semo. 
1PE.1.7	Neko kemelü dojü pe keti suna vemo ta keto ceri püma rüku süo melü thü pesü, thechu therho zapozale kethi Jisu Khrista ngovori keto kethilü chusü ketola. 
1PE.1.8	Neko pükhrü kebao ngomo zori, tsühi neko püngomo sheri, neko pumelü bazo, nerethu mu pophayi keho kenü zapozale chupü keba. 
1PE.1.9	Neko kemelü pü thelalü kenü ngoyi bate, neko kerhüro kelayi ketala. 
1PE.1.10	Kelakeyi süo saju kepoko ketso mu phu menu shu, uko pepü kemeta ngokemezhe kekhrü süo ta neko ce vori tale no. 
1PE.1.11	Phu keta süo dipü sheri, Khrista Rüpü pü zho pürele dipü bi sheri, uko ce mese kesüko, pühü süo zhopo Khrista kemezhe kesü mhüjü zhopo se tate, mu pü zapozale thiketo süo meji vo ketoko. 
1PE.1.12	Hala mese mengo kesü süo süko ce mori, vele ukoce mhasüko yitho kethiko, tsüdo kepoketa jüyikeve zhopo Kemesa Rüpülü nekoce po kesü zo, tüyolü ta kevori; süo tüyo choyiko penyüsa menyü keta. 
1PE.1.13	Süla ne melü chepha khipü nechepha yite, rhorhü pü, püthelalü nengokemezhe meri keta Jisu Khrista khi kehala netsü sü keto khivori to. 
1PE.1.14	Jüzü nuneko ne mo ketace mehomenyü ketako khi nezho rele thita hite. 
1PE.1.15	Vele neko cü keyio mesa tibi, sübi ne jüpo jüli lü sheri kemesa zho khi yite. 
1PE.1.16	Kekrelamori thopü kemeta, mesa yite, kekrelamori I mesa tila, 
1PE.1.17	Mu mhace neko Po kesüce, pü mipü sheri rho mekre yomo, utho u mhatho cebi sübi sheco thi zoto, ne revü tülü nezho mezi tavo tate. 
1PE.1.18	Neko seba ketabi, cemu retati zhüpü nekopho rha sümo, suna mu raka thibi ti, nekopo neko thajü uko zholü mhakepoketi ketako kemethu kemerü thi tayo. 
1PE.1.19	Vele Jisu Khrista za, püma kerü mu thece kedi. 
1PE.1.20	Pü ce ü meju mhüjü pü kedapü metate, vele pü pü pütü thelalü neko mese mengo süte. 
1PE.1.21	Püyono Jihova melüyi ketola, pü phu merhü sü kesalü, mu zapozale pü putsü, side nekopo nekemelü mu nekemeri khipü Jihova yo sü ketola. 
1PE.1.22	Neko ngokeba nekerhüro thi Kemesa Rüpü jüzü kethilü kethera mozode ne sazüjürako kekhrü, nelü kethothi thelü kemesalü hunehu khrü keba. 
1PE.1.23	Menu kesalayi keta, kecekere si mori cemu reta keho se, Jihova jülü, kechothe rhü bayo. 
1PE.1.24	Kekrelamori uthi upho kene metü ga (nha) bizo mu thüma zapozale metü sheri nyepü bizo; nha revi tayo, mu nyepü sheri nra tayo. 
1PE.1.25	Vele Niepoo jü kechothe tasü zoto, kechothe; mu jü hiohi khi neko ce zhopo thisüyo.
1PE.2.1	Süla kedoda, kecürü kesu, mharhü lüniko, kethokemo zhopo, mu mhakemeho, mu kesu kepo lüniko khavate. 
1PE.2.2	Natsimi nuranu bi jü kethoko menyü uzune nojü kemenyü thite, side neko ma meveyi te. 
1PE.2.3	Mhace neko Niepoo ngo kemezhe kekhrü ne phizo ziti metha va lize. 
1PE.2.4	Rhüketa ketsü pü kevori thümako püyimu de pü mela kevao, vele Jihova pü kedayi ta, side püpo ketsü püma kerüo thito. 
1PE.2.5	Neko sheri rhürha keba ketsü kropü zo, khipü rüpü cepü kethi, thevo kemesa kro, khipü rüpülü rütho ketho, Jihova po khiyi keshü thiyi Jisu Khrista yolü. 
1PE.2.6	Süosü ketholesilü sheri thopü meta, Hihe, I Sion lü ketsü kemelepü kha meta, kedakeyi, püma kerü, mu pü melü keyimi uve kedi thita ho; 
1PE.2.7	Süla neko pü umakerü melüte, vele uko püjü zükemo kola, ketsü kefüko yi mute, süo pükülü ketsü kemeleo thite. 
1PE.2.8	Mu uphe kemeshü tsü, tsüpü tsüro umejo kevao jülü umejo (unümo) thi kevako, jüo zü mu ketala; ukopo sizi keto kesüpü kemeta la. 
1PE.2.9	Vele neko keda keyi nuhüko, kedemi ye thevoko shuye kemesapü, thüma uhü kekre kropü, nekopo thüma pü chu ketola cü keyi neko kezülü tazo sheri cüpü ungo zoti kevelü süyi ketala. 
1PE.2.10	Thajü vapü thüma kemo thita, vele tsühi Jihova thüma thite; hijü phikemezhe ngoyimo, vele tsühi phikemezhe ngoyi te. 
1PE.2.11	A kekhrüko, anüko, I neko cechoyo, sekemo thüma bi (resomi) mu kemesa revü mi bi, mhakemeho kemenyü kolü ne kethü yite, ukerhüro zü therithi keta ukemetsuko. 
1PE.2.12	Ne jüpo jüliko kemathola; Gentilemiko dolü ketace, neko metsu mu neko khipü thüma kesu kethimi zi ketako, ukoyo neko la mhatho keve thiyi keve mi tari yive, mu uko mhatho keve ngo keyice Jihova khipü zapozale thi süto uko pe vori tice. 
1PE.2.13	Nethi kerenupü thüma zhorele kehopü khro ri süyi te Jihova lano; kedemi sheri mu keku kerekrü kori. 
1PE.2.14	Anghko sheri, uko mhakesu kethi miko la khapü metayo, sazho khasü keto, mhakeve kethiko chu sü ketola. 
1PE.2.15	Süosü Jihova medozo, neko mhakeve kethila kemelo mhasekemoko thipü kemekre vato. 
1PE.2.16	No nkekha kedimi ketabi, pütü süo khi mi keyhu kezhe moli, vele Jihova cetami thi ketabite. 
1PE.2.17	Thüma metü rhote, usazüjürako khrüte, Jihova mpe zote, kedeo rhote. 
1PE.2.18	Mi thekümiko ne niepomiko metü khriprü te; mhakeve kethimi, hümenu ketako lebi zomori nphemere ketako sheri meprü sa zote. 
1PE.2.19	Kekrelamori mha hiohi meza züzo tila, mhace thümapü kemezhe zümo zo sheri lüzhe hüpü ketami süo vezo. 
1PE.2.20	Mhace nokekrei ketala mi n yo kuta (nthota) lize ne dipü kemeve ba, ne sügü sühe yite, vele mhace ne mhakeve thiyo lize süo la kemezhe zo sheri, sügü sühe yite, süosü Jihova khiyi keve zhüzo. 
1PE.2.21	Neko hibi cüyi tazo, kekrelamori Khrista sheri uko la kemezhe sü, thaka thi uka sü, side nekopo pü phecelü tayi ketola. 
1PE.2.22	Pü phoma mozo mori pü talü sheri kejo kemo ngoyi mo. 
1PE.2.23	Pü mipü meshu kesüce pü miyo kenyo tamo, pü kemezhe keyice pü miyo kethi kedü ti thitamo, vele khapü sheco kemezi kethio melü süve. 
1PE.2.24	Pü ukephomako khipü püphoyo süyi, südüyo (cross yo) side ukephomako la sata zo sheri kemezilü rhü sala yi zoto, pü kevü kuko la uthi kesürho sü. 
1PE.2.25	Kekrelamori neko tekonuko bita vajo keramotazo sheri, vele tsühi ta sala pükrolü vori sala te; side n kerhüro Bishop thite (kefüo).
1PE.3.1	Sübi ne micemi neko ne nopuneko khrikhro taite mhace humi jüo zümo ti ba lize, micemineko mhapo mozori kerethi tilü redeyi ve. 
1PE.3.2	Neko khriprü de kerethi tilü mesa (uzhove) lize uko süko pe bato. 
1PE.3.3	Ne zhove tisü chozu neketso züve ketao mo, nepitha che dolini kethi, suna pü ketsopü, mori mha vava ti pü keretso tipo bamo. 
1PE.3.4	Vele thüma süo umelülü resü kevapü keta, mesamo ta keho, suta keho, kemekre kethi rüpü, süosü Jihova mhüjülü püma kerü; mhakezho. 
1PE.3.5	Uzhourele hibiti thajü thenomi kropü kemesa Jihova melü mu utho uketsopü keta unopu neko khrikhro tayo. 
1PE.3.6	Sübi Sarah sheri Abraham jüzülü, pü cüpü a niepoo siziyo, neko süpü nu püko, neko mha kevethi keta sasü nethipü methita molize. 
1PE.3.7	Sübi ne minopuneko sheri uko zü mhase sülü hüte, thechu therho kha necemi neko tsüte, mhabü kethathio, mu kezü kerhü kalü thi kesa tilü, side ne kecho khapü chokha thimo ketola. 
1PE.3.8	Thelalü, neko metü lüpü thite, hunehu khrü, mu sazüjüra kekhrü khi kephimezhe te, mi meso nyüsa te, merhe medü te. 
1PE.3.9	Mhakesu kha kesu khüpo thihite, mori khazhemeli kethiri, vele kepile ti jopü mi ketsü, mhasüo la neko cüyi, side neko thejo kalü thiyi te. 
1PE.3.10	Kekrelamori kehü kekhrü miko, tüsozho keveko ngonyülize, püpo pü meyi pü mhakesu kepolü pü kethü yite, mu pü mülü kemeda po hite. 
1PE.3.11	Mhakesu retsü (therayi) mu mhakeve thiyi; püpo mhakeve thiyi, mu kezükeve phuyi, mu süo thite. 
1PE.3.12	Kekrelamori Niepoo mhü kemezimi pe bayo, mu pü ni sheri uko kecho la khripü bayo, vele Niepoo püzü khipü mhakesu kethiko metsu tayo. 
1PE.3.13	Pü sopü lezide mhace no mhakeve meji ta lize uko n metsuyi veta? 
1PE.3.14	Vele mhace no kemezi la kemezhe ta lize, no nnüte, mu uko kethi kedü tiko methi hite; mori nlü kemezheri hite. 
1PE.3.15	Vele Niepo Jihova la nmelü thi kemesa yite; vele pütü metülü kerede pü mifü kelasü keto la, mi nce mhaketso kesüko kemeri püco menünu mu mpe sai de po süte. 
1PE.3.16	Pütü pümesü kelülü uko n kesu pozo sheri uko kesu kethimi tila, uko cejü medade ketha kemolü n mejo keba menga yito, no Khrista la mha keve kepo ketilü. 
1PE.3.17	Süo vekuzo, mhace Jihova medota lize, no mhakeve kethila kemezhe keyi, kesukethi ce sheri. 
1PE.3.18	Kekrelamori Khrista sheri vapü kephomako la kemezhe sü, kematho mathokemola, side uko züvo Jihova cesü ketola, uthi upholü mesasü, vele rüpülü püthi merhüyi. 
1PE.3.19	Süola sheri pü tatsü kesa rüpü thejü thi ketakoce zhopo thisü. 
1PE.3.20	Pütü huce jüzü thikemo, Noah tüco Jihova po v apü sügüsühe mecho, ruo kerede kebace, kerhüro kedopü mitütha meha keyi jüdelü. 
1PE.3.21	Pühü sübi keti uko sheri jülokepü lü ukokelayi, uthiupho mesakemo khrü kemesa kesü zo mo, vele ukelü khapü phra kesü Jihova celaco keva, Jisu Khrista rhüla kesü lazo. 
1PE.3.22	Püta tülü khote, mu Jihova zalaco bate, tüyo choyimiko mu keku keneko, kemecoko metü khapü pükhro süve.
1PE.4.1	Khrista uthi upho khi ukola kemezhe kesübi, uko sheri sübi umelü kerede keyi mesü, kekrelamori püthipüpho lü kemezhe kesüla kephoma thi mote. 
1PE.4.2	Püthipüpho kemenyülü hü, mecho samo te, thüma kemenyükolü, vele Jihova medolü tate. 
1PE.4.3	Neko thajü vo keta kehütülü Gentile (Judakemoko) kelü medo bi hüvori, mhakemeho kemenyü, reyomenyü, hezo krakeye, kezhe kemeli tehütehü thi, mu phikemero therü marhe kereshü kothi. 
1PE.4.4	Uko kelüce neko uko zü kemekro mo ketala neko lüpü uhü kekre kropü thite mu mhakesu popü neko tha, mu neko keyeri keta bi potate. 
1PE.4.5	Kehopü sheri uju popü kesami mu kerhümi sheri sheco thi ketao mhüjülü sü rhü zoto. 
1PE.4.6	Kekrelamori mhace süola jüyikeve zhopo thipü kesami koceri süsa zo; thüma süko uthipholü hü ketako sheri sheco thi ketola, ukozholü, vele Jihova zholü hüyi te rüpülü. 
1PE.4.7	Vele pütü thela mhametükola vori umeno bate, neko süla rhorhü pü bayite, mu kecho thide fü mu la bate. 
1PE.4.8	Mhametüko pi sheri neko dolü mhakha mi ketsü lü netho thi bazote; kekhrü, mivaphi kesüla kephoma kekro hu kevo yito. 
1PE.4.9	Panyoparo mode hunehu meso bazote. 
1PE.4.10	Kehopü sheri mhaphrü ngophrü keyibi neko süo khipü hunehu la yitho thiyite, Jihova ngokemezhe kekrekre ti kekro khasüyo tio choyi keve mipü thite. 
1PE.4.11	Mhace thümapü jüpo lize püpo Jihova la jüpo kevemi thide posüte, mhace humi yithothi lize Jihova pü keve didü khapüphrü sü sheri püpo sübi thisüte; side Jihova po Jisu Khrista yo zapozale thiyi te, püyo kechothe kechumu mipi kekha keyi püzhüzo, Amen. 
1PE.4.12	Akhrüko, ne dojü merüshü keto neketekhri ziti lüta hite, neko yo sekemo vori ketakolü. 
1PE.4.13	Vele rethu yite neko sheri Khrista mezheko keza ba ketako, Pü zapozale mesemengo vori ketoce nekonekenü rekrishu zo ketola. 
1PE.4.14	Mhace Khrista zalü ne meshuyo lize, ne kenüko thüma kropüzo, kekrelamori zapozale kethi rüpü Jihova celü vori nekoyo bate; uko lazono pü mha kesu side po, vele neko la pü zapozale kethi zhüzo. 
1PE.4.15	Vele neko mikedokhrimi thitamo, mori keregomi, mori kesu kethimi, mori mithipü mipo nekola mere meyhu mezhe ti thitamo. 
1PE.4.16	Sizo sheri mhace thüma mipü Khristaian mile side kemezhe yo lize püpo menga hite, vele püpo mha süo la Jihova zapozale thi süte. 
1PE.4.17	Kekrelamori kemejo sü therüo celü vori moze kesula, mu mhace ukoyo süo shudü to lize pütü thelalü Jihova jüyikeve züyo kemo koyo dipü bizo toshi? 
1PE.4.18	Mu mhace kemeziko mesesazo kelayi tolize dipüce mesakemoko kephomako ngota? 
1PE.4.19	Süla uko Jihova medola kemezhe bata lize uko kerhüro khapü pütsü pumelü sü mhakeve kethilü jütho mu kemelü keve pü uthi urhe kesü Jihova tsü sükhe.
1PE.5.1	Mehimiko neko dülü kebako, I sheri pethi mehi thi ketabi tarho sü züho, Khrista kemezhe kesü I kengomi mu pü hisa laco zapozale thivori ketolü püzü keza keto püzo. 
1PE.5.2	Jihova kro neko dolü kebako vathi süte, süko pe mu rasüte, moze kesulü hite, vele unü umedo kethilü te, mhakemeho kemenyülü hite, vele umelülü kerede püketalü. 
1PE.5.3	Mo sheri Jihova kalü zhü pi kenyepo ta hite, vele kro süko la thaka kethipü thisüte. 
1PE.5.4	Teko kefü kemeleo mi mhüngo thi vori ketoce neko zapozale pira rata kemopü ngoyi to. 
1PE.5.5	Sübi ne natsimiko ne khapü pethi mehimiko khro süyite, Ile, neko metü hunehu khrikhro ta yite, mu hü menünu khi beyite, kekrelamori Jihova kemeko ketimi gü vayo, mu kekhrü kene khapü thelü kemenüko tsü süyo. 
1PE.5.6	Süla neko Jihova keku be khrolü nekehü renu tate, silize pü pütü tülü nethi kerekrü süyi ve tila. 
1PE.5.7	Ne tsakhu metü khapü püyo süvate, kekrelamori pü netekhrü tayo tila. 
1PE.5.8	Rhorhü tate, mhara menu tate, kekrelamori neko metsuketao therü kesuo losha kerü thi, taphe mu phe thide tüti keto phu tayo tila. 
1PE.5.9	Pü kemelü zü ketü tayo, neko sazüjürako kejülü kebako yo kemethi kha kesü se kebala. 
1PE.5.10	Vele Jihova ngokemezhelü uko cüpü kechothe zapozale kethilü sü keyi Khrista Jisu yolü; süo salü dopü neko kemezhe, neko thi meve tsosü ketola, neko kha shusü, thi kemetüsü, mu nekopo krokrü keyi thisü. 
1PE.5.11	Püyo zapozale, mu keku kede kethi kechothe ba keyi thite, Amen. 
1PE.5.12	Silvanus, kemelü kene neko sazüo yo, akelüce I lesitho mejüsü, tarho sü, mu zhopo thi kesü hiohi Jihova ngokemezhe kethozo, neko tha kebao. 
1PE.5.13	Kehu Babylon lü kebao, neko kezü keda keyio neko kelü süzü ho; mu anu Marcus sheri sa. 
1PE.5.14	Kelü kesü neko mhakha mitsü kesü kekhrü pü hunehu mebosü te, kezükeve po neko dolü bayite Khrista Jisu yota ketako metü, Amen.
2PE.1.1	Simon Peter, cetamipü mu Jisu Khrista apostle mipü sübi kemelü püma kerü ngo yi ketako, therüo kemezi yolü mu uko kelakeyi Jisu Khrista lü ketako cekesü. 
2PE.1.2	Ngokemezhe mu kezükeve po kro kehü keyi thi bate Jihova mhaselü Jisu uko Niepoo zalü. 
2PE.1.3	Mhaselü uko cüpü zapozale mu kevekene lüsü keyi. 
2PE.1.4	Sülü zho kehükeyi mu jü khakesü reshu püma kerü sheri pü utsü, size kesülü upo sheri thopü kemetazho khipü zhürhü thiyi ve ketola, mha kemeho kataketo cejülü zhoko thera keyilü. 
2PE.1.5	Sülü ba keyi, kemenu tho metülü, n kemelü la kevekene khipü basayi; mu kemenulü mhase. 
2PE.1.6	Mu mhaselü ukethükerü, mu kethükerü keyilü sügüsühe sayi, mu sügüsühe keyilü kemesa kehü sayi. 
2PE.1.7	Mu kemesa kehülü sazüjüra tsüli veyi, mu sazüjüra yo tsüli ve keyilü mhapü miketsü kekhrü püsayi. 
2PE.1.8	Mhace mhahiko neyo ta lize mu ba meveyi lize, no nse kedi methu keta thi taho, uko Niepoo Jisu Khrista yolü (mhaselü) 
2PE.1.9	Vele mha hiko kedio pü mhücemi pü tazo, mu mhango mechoyi mo tato; mu hi mhüjülü pü kephomako va kesü pü rekra mo tate. 
2PE.1.10	Süla asazüjüra neko neko menu de nekecü mu ne kedakeyi thi menu ta lize; mu mhace ne mhahiko thimu züyi lize, neko mhapüceri retu taho. 
2PE.1.11	Uko Niepoo mu kelakeyi Jisu Khrista kechothe kede kethi lü neko la nenü shuzo keti yitho khri netsüto. 
2PE.1.12	Mhasüko la nekopo rekra süta ketolü I neko thipü sizi keto I asalü mota mozo, nekori seba vele neko thipü tsüdo ketholü süyi te. 
2PE.1.13	Ile, süo pütü zoleti akelüce lübale; I kereshücelü kebathe, uko Niepoo Jisu Khrista thapü ameka kesüla. 
2PE.1.14	Mechokemolü areshüce hio khava to, uko Niepoo Jisu Khrista a mesekesübi; I süo sebate. 
2PE.1.15	Süpi sheri I nekopo thisü kenyü sü, asü salü nekopo mhahiko rekrazo tanyü. 
2PE.1.16	Kekrelamori uko theju kethokemo udokevelü tho kesüko mejitamo, hako uko Niepoo Jisu Khrista kevori mu pü keku keba thipü neko ce süte, mu neko se bate, vele umhü sheri ketekhri kethi ngo kesü zhopo ba. 
2PE.1.17	Kekrelamori pü Jihova celü uko po celü thechu therho mu zapozale ngoyi, füphra pü zapozale verekri zoti vori, “Hiohi anu Puleo, akhrüo, I püngo anüphi ketio.” 
2PE.1.18	Thefü hiohi tülü kiri ti hako se, hako püzü cejütu kemesao yolü kebace. 
2PE.1.19	Hako setü keba prophecy (sajujü) kethozo ti neko khimenu tate, tü keve kezülü mhava meve kesü bi, pütü süo vori kemothe, tüsozho süo thenyü pübi neko melülü ve süri te. 
2PE.1.20	Se keba therao hio, sajukepo jü lesi kekrelü thopü kemeta, chozulaco uco kepo pümo. 
2PE.1.21	Kekrelamori saju kepo thajütho thüma celü kevorijü, thüma medo lümo; vele thüma kemesa Jihova celü kevoriko posü, Kemesa Rüpü ukoyo melü kesülü.
2PE.2.1	Vele kemeda saju kepo thüma dülü tazo, kecejü kemetha sheri tati bi, neko dolü kemekhrülü vajo keva kemelü pü vorito, Niepoo uko khri keyi sheri mela vato, mu rekri shutilü ka keta khipü utho ukoyo vori tato. 
2PE.2.2	Mu mikekro uregürezhü meji vo tato, süko la mi kethoco po mesu tato. 
2PE.2.3	Mhakemholü uko kethera ketijüko khi neko pü hethoheli thi tato, uko sheco gümecho ba mo tato tsühi sheri mu uko mejova ketolü zü relü mote. 
2PE.2.4	Kekrelamori mhace Jihova tüyochoyimiko kephoma thikeva mehasü mota lize, uko khapü mezalü süva, mu uko khapü kezülü ropha pha metava, uko khapü uko jünyo sheco ketolü mezü metate. 
2PE.2.5	Mu cejü kevüo sheri meha sü mote, vele Noah uko mi tütha, kemezi zhopo kethi mipü, mesakemo kola jüde khapü cejülü süta. 
2PE.2.6	Sodom mu Gomorrah napü nadeni thüpü megünyo thiva, unithi medipü thaka thipü hisa laco kehü mipo mesakemo kehü seta ketola. 
2PE.2.7	Lot mehasü, keretsemiko rethi (jüpojüli) püthi pü pülü kebü methi ketao. 
2PE.2.8	Kekrelamori kemezi thüma süo uko dolü hüyo tila, pü uko ngo mu uko füko sepü pü kerhüro thi kemezhe sü uko thezho kemo kethiko la tüsonha pülü kemezhe. 
2PE.2.9	Niepoo medokephiko lü sheri kemesami merhü sü keto pü seba, mu matho kemoko khapü shecolü sazho khasü keto sheri. 
2PE.2.10	Vele uthi upho mesakemo kemeho kemenyülü ketako meku de mu Sorkari rhokemo mila, utho ukelülü uko umedothi tayo, uko mha kesu kepo methi yomo; keve sheri pomesu tayo. 
2PE.2.11	Tüyochoyimi zo sheri, zhoku, kekuneku Niepoo celü kemeli kemejo, metsu ti jüko khipüvo poyomo. 
2PE.2.12	Vele hiko khonu hülü menu kesüko uko mekava ketola mehükesüko, uko lüyi kemo mhakesuko potayo mu ukotho uko kesulü kekakemhü thitato. 
2PE.2.13	Mezi kemo zhokhro ngoyito, kehelü mhakebü kesü unüunyü thi ketako; uko theku kene, thece kene mishu mikedo tipü uko rezhü kethi uko neko züde hi (thenyenye) keba dolü, 
2PE.2.14	Uko mhülü kekhrükezüti chupü ta, uko kephoma kethilü la mozo, ukethümozo; ukerhüro resürelü kemo uhü thimekre pü umelü lü mhakemehoko thi dojü, natsimiko rephri tayo. 
2PE.2.15	Uko chode kemezi rekramo te, vajo te, kera mote, Bosor nu Balaam chode meji tate, pü mezi kemo zhokhro pünü tate. 
2PE.2.16	Vele pü mesa kemola pü lekhu süve, jüpoyo kemo gada sheri thüma fübi saju kepoo kemelo va khata. 
2PE.2.17	Hikohi jüfülü jü kediko, kemhütürü kedi bi, thüma hikola kechothe kezü revü metate; 
2PE.2.18	Kekrelamori uko kemethu kemerü reme kezü jü kezho kepoce, uko uthi upho menyüko khi mishu mi ketse tayo; uko utinyü ukranyü kekrota, kemesamiko süko kekri keti kehülü keta therü theratate. 
2PE.2.19	Uko he kesü jüphra süce ukotho keka ceta thita, kekrelamori thüma süphra pü prari kesüo, uko süo pülü thejü thi keropü phava. 
2PE.2.20	Mhace uthi merho keta cejülü zhü therü tayi ta lize, Niepoo Jisu Khrista mhaselü la, uko khi sala püvo ukopo thelü ketsakhu zü ketü (sala) mori ve; uko sala ta lize pü thelalü shudü ceri suku tato. 
2PE.2.21	Kemezi chode sekemo ukola veku ta zoto, uko süo sesü jükhakesü kemesako sesü de regü sala tsüsa ketace sheri. 
2PE.2.22	Vele ketho jüve (mhsejü) po keta sü ukoyo kute, süo poti, “Teshü (tehi) utho umerü ti sala tayo; thevo jülü pükhrü kemesa (relo) sü sheri sala talü nyobalü reyu tayo.” Sübiti thite.
2PE.3.1	A kekhrümiko, I tsühi lesitho kesü kenao khapü neko ce sü züho, I nekolü kemesa nekopo rekra sala sü ketola. 
2PE.3.2	Nekopo hi mhüjü saju kepo kemesa jüko lü menu ba ketola, mu apostle kethi hako jükha kesü Niepoo kelakeyio. 
2PE.3.3	Neko semo kesu thera thoo thelaco mha krünyü zoti kropü utho ukemenyü lü tavo tato. 
2PE.3.4	Uko po keta, Pü sala vori keto jükhakesü dipü ceba? Kekrelamori uponeko züzü ketako, cejü thi keyi lüvo tha ketso mha metüko sizi tazo. 
2PE.3.5	Kekrelamori uko utho umedolü mhasemo tate, Jihova la tüko thajütho lazo, cejü sheri jüpi mu jükhro tha lazo. 
2PE.3.6	Sizi ketala jüde po sütüce mha mekava. 
2PE.3.7	Tüko mu cejü tsü keba hiko jüsüo po meka va ketola meshu pü kemeta melü thüva ketola; 
2PE.3.8	Vele akekhrüko, mhapüla neko mhasemo bata hite, tüsozho pü u Niepoo la tetse thenye bi, mu tetse thenye tüsozho pünha bizo. 
2PE.3.9	Niepo metsü tamozo pü jü kha kesü kola, humi kelü metsü ba keta bi sheri, vele uko la sügü sühe mecho kebazo, kehopü po sheri kata nyü kemola, vele metü po sheri thelü rede keyi kemenyü la. 
2PE.3.10	Vele Niepoo kevori tüsozho sü tüzülü keregomi kevori bi zoto; süce tüko ufü kemere thide di tato, mu mha sülü ketako lü thiri ketala zho tato, mu cejü sheri mu mhatho sülü keba khü thü vato. 
2PE.3.11	Mha hiko metü zü dita keto seba ketabi, thüma mipü dipü thiti mesü sheri uzho urele ujüpo ujüli (rethifü) kemesa mu ukehü mesade hü keyi. 
2PE.3.12	Pe meri keba Niepoo kevori tüsozho kerekrilü, tüko melilü zü di tato, mu mha sülü kebako lüri ketala zho tato, süopo vori mezeta keto fü bame? 
2PE.3.13	Sizosheri pü popü kemeta jü uko tü kesa mu cejü kesa füba sülü kemezimi hü ketola. 
2PE.3.14	Süla akekhrümiko, neko mhasüko meri keba bi menu de bate püponeko kezüve keba ngoyi ketola, thece kedi mu theku ne kemo. 
2PE.3.15	U Niepoo pülü cho keba sü kelakeyi zo, uko sazüjürao Paul mhase khapü ketsü bi pü lesi thopü neko tsüsü te. 
2PE.3.16	Pü lesitho kesü metülü pü mha hiko po, sükolü mhahu seyi kerü ba, mhasekemoko la, mu ulü krokrü kemokola, uko lesitho kesü kekreko yo sheri sübi tayo, uko tho umeka ve. 
2PE.3.17	Ne akekhrümiko, neko hi mhüjü mha hiko semu lü bate, uceri tate molize neko sheri keretseko po ne ketse pü tata ri ve tila, kekritilü vo keta, ne kemelü kethothi kebalü retu tari semo tila. 
2PE.3.18	Vele ngokemezhelü mema bate, u Niepoo Jisu Khrista mhaselü; püpo tsühi zapozale kethi mu kecho sheri kenenilü thite, Amen.
1JN.1.1	Nnhannhalü küta, u seküyi, u mhüri pü ngoküvayo, u tho pede u benyirei püdzüzoküvayo süo kürhü dzüo zo. 
1JN.1.2	Kürhü süo pü mi müsemüngo vate, mu hakorei ngoi de pü zhopo thiyo, Silizo küchothe kürhü süo u Poo züküta-o ha müsemüngoküsüo thapü nekoce süyo. 
1JN.1.3	Süosü hakorei ngo mu se küyio phrapü neko ce süsüyo, mu neporei küveo lü hazü de u Po mu Nuo Jisu Khrista zü kükrotho ta küto la. 
1JN.1.4	Muhakorei dzü hiko thopü neko ce süyo, nekünüyo po tsüyiküto la Jihova Küve-o zo.
1JN.1.5	Silizo hako pu celü thüdzu seküyiyo mu phrapüh neko ce küsüo sü Jihova küveo zo, mu küzü pührei püyolü tayo moto zo küti-o zo. 
1JN.1.6	U püzü kükrothoyo küti poyo de küzülü tayo lizo, u müdabate, mu küthoo thiyiyo mo. 
1JN.1.7	Sirei u mhanuü pü küveo lü tayo lizo, püe küvelü tayo küzho kümha deu rei hunehu zü kükrothoyo. Mu pu nu Jisu Khrista za la küphoma mütülü u khrü kümüsa vayo. 
1JN.1.8	Mhanuü u uküphoma bamoü poyo lizo, u tho u swükütsi küba zo. Mu küthoo u yolü bamo. 
1JN.1.9	Mhanuü u küphomako pophrasü lizo. Pü zoe dzütho mu matho de uküphomako vasütole mu matho kümoko lü u küphoma khrükümüsa sütole bazo. 
1JN.1.10	Mhanuü u küphoma bamoü poyo lizo u pu yisü kücejüo thiyo, mu pudzüko rei ulülü bamo zo.
1JN.2.1	A nune kütsüko neko po phomata mo kütola I dzü hiko thopü neko ce süzü ho mu humi mhanuü phomatayo lizo, U poo zü küba u ukil kümathoyo Jisu Khrista bazo. 
1JN.2.2	Mu pue u küphomako la u rütho thiküvayo zo; Sirei uko la lübizomolie cejü mütü la rei sa. 
1JN.2.3	Mu u pü seyita le küti seyiküta kükrelamole u pü dzü khaküsüko züyoküti la zo. 
1JN.2.4	Thüma kühopührei I pü seyo isi de pü dzü khaküsüko züyokümomi kücejümi zo, mu küthoo pü lülü ba mo. 
1JN.2.5	Sirei thüma pü dzüo thüzüsüh kübami Jihova celü küpa kükhrüo pü lülü batsühkütho zosüyolü u pü lü ba leküti seyiyo. 
1JN.2.6	Thüma kühopührei pü lülü bayo leküzhomi sümi rei Khrista kümha tüi zü.
1JN.2.7	A khreko I neko ce dzü khaküsü küsa pührei thosümo zo. Sirei dzükhaküsüko küvüo süosü neko nnhanhalü sühkübao zo. Dzükhaküsüo küvüo süosü nnhanhalü seküyi dzüo zo. 
1JN.2.8	Süsa I dzü khaküsü püh thopüh neko ce süzü, mha süo püyolürei mu neko yolürei kütho zo. Kükrelamole küzüo ditazü mu küveo küthoo zü ve pa bataküzü la. 
1JN.2.9	Thüma kühopührei küveo lü bayole side püthopü sazüdzürami mütsüyo küzhomi tsürei küzü lü ba zolu. 
1JN.2.10	Thüma kühopührei pü sazüdzürami khrüyo küzhomi küveo lü bayo, mupütü kühopüh cerei püla thüphe kümüsü pührei ba mozo. 
1JN.2.11	Ele thüma kühopührei pü sazüdzürami mütsüyo küzhomi küzüo lü bayomu küzüo lü tayo. Mu küzüo pü mhü thi mücieküva la pü dipüh cievozüshi sürei seyo mo. 
1JN.2.12	A nuneko kütsüko I thopüh neko ce süsüyo. Kükrelamole, püza-o la neko küphoma vasüküva la. 
1JN.2.13	Miponeko nekoe nnhannhalü kütao seyiküta la I thosü neko cesüzü, khriesako, neko küsüo mho kuyiküta la I thopüh neko ce süzü, Anune kütsüko nekoe poo seyiküta la I thopüh neko cesüvate. 
1JN.2.14	Mi poneko nekoe nnhannhalü kütao seyiküta la I thopüh neko cesüvate, khresako, nekoe ku, mu Jihova dzüo neko lü bayo mu neko küsüo mhokuyi kütala I thopü neko ce süvate. 
1JN.2.15	cejüo rei mu cejülüküta zhüko khrü hizote. Mhanuü thüma kühopührei cejüo khrüyo lizo, u poo celü küvo kükhrüo pülü bamo. 
1JN.2.16	Cejü lü zhüko mha süko uthi upho münyiko, mu umhü münyiko cesücene kemeko ketsü ukülhülü kümako küzüko zo, mu süko u poo celü mole, cejüo lü zhü ketsü la. 
1JN.2.17	Mu cejüo mu sülü münyiko ditazü, Sirei thüma kühopührei Jihova nü thiyoküzhomi küchothe bayo.
1JN.2.18	A nune kütsüko, thüla tüo sü vobate; mu Khrista ngomuo votazüküti neko seyiküta kümha tsürei Khrista ngomuo kükro sü bate; süyolüsüna thüla tüo sü vo bataüküzü u seyiyo. 
1JN.2.19	Süko uko dolü ta pa tazo. Sirei süko u kromi rei mozo; kükrelamole süko u kromi le lizo. Süko u zü bazoto le, sirei sükoe u kromi mozo le küti mi po seyiküto la siküta zo. 
1JN.2.20	Silizo nekoe kümüsao celü künhüküyi ngoite, mu neko mha mütüko seyiyo. 
1JN.2.21	Neko yisü küthoo semo leno I thopüh neko ce süsü mo; sirei neko süo seyoküzho la mu küthoo lü kücejü pührei ba kümo la. 
1JN.2.22	Jisu-e Khrista zo li küti po phra muyoküzho sa kücejü-osü sopüh ta? U Poo mu pü Nuo phra muyoküzho sü Khrista ngomuo zo. 
1JN.2.23	Thüma kühopührei Nuo süo phrasü muyoküzhomi u Poo puceco mo; Thüma kühopührei Nu süo phrayoküzhoo u poo rei puceco ba zo. 
1JN.2.24	Neko zoe nnhannhalü seküyio süo po neko lü bazoi; neko nnhanhalüseküyi süyolü ba ze Nuo lü ba mu u Poo yolü bayito. 
1JN.2.25	Mu pü thadzü popüh u tsüpü küta küchothe kürhüroo sü dzü süo zo. 
1JN.2.26	Neko swü kütsiva nyiyoküzhoko dzu I dzü süko thopüh neko ce süvate. 
1JN.2.27	Silizo, neko zoe pü celü künhüküyi ngoküyi-o neko lü bayo. Süla neko mipo neko müthaküti thi morive; ale pü neko künhüküyi-o tho mha mütüko dzu popüh neko kayo, mu süo kütho zo, mu kücejüo ba mo, süla süo thapüh neko mhüngo thiküsü kümha neko püyolü bayite. 
1JN.2.28	Mu silizo, A nune kütsüko, neko püyolü baite: bayi lizo, pu mi mhüngo thi voküto ce pu mhüdzülü mungatayilho. 
1JN.2.29	Pumathoyoküti neko seyiyolizo, kühopührei mathoküzhomi pü yolü u münuyi zoküti nekorei se bato.
1JN.3.1	Hey, u Po u khrüpü küdithüdü püh thi siküti lüsüte. U püsü Jihova nune thitaleküti, Siyilizo, u rei seyita zo. 
1JN.3.2	cejüo u se mo kükrelamole pü seyi moküta la zo, uko tsürei Jihova nuneko thite, mu tsüsa u küdipüh kümhato shi mülemülu mozolu. Sirei pü mi mhüngo thi voküto ce pü kümha zotoküti u se bate; Kükrelamole u pü küdipüh kümha ba shi u süo ngo zotoküti la. 
1JN.3.3	Mu thüma kühopührei pü la sadzu süo künyemi pu müsaküti kümha u po rei u thikümüsayi noyo.
1JN.3.4	Thüma kühopührei küphomathiyo küzhomi thüzho kümo rei thiyo; mu küphomami-e thüzho kümo zo. 
1JN.3.5	Mu neko se mülemülu bate; u küphomako pü taküta-o, mu püyolü küphoma püh rei bamo. 
1JN.3.6	Thümakühopührei nepo yolü ba sühyo küzhomi phomatayo mo; thüma kühopührei phomatayoküzhomi pü ngoirei mo, morei pu seyi rei mo. 
1JN.3.7	A nune kütsüko, mipührei po neko swükütseivahite; thüma kühopührei mathoyoküzhomi pü mathoyoküti kümha sümi rei matho zo. 
1JN.3.8	Thüma kühopührei phomayoküzhomi thürükürüzhü-o celü zo; Kükrelamole thükürüzhü-o nnhannhalü phoma tata zo küti la Jihova nuo thadzü mi mhüngo thi voriküti kükrelamole pü thürü kürüzhüo mhathoko thi müdivaküto la zo. 
1JN.3.9	Thüma kühopührei u Niepoo Jihova yolü u münuyi kütami küphoma thitayo mo. Süsü pütsa püyolü basühyo kütila, küphoma thitayo mo. 
1JN.3.10	Hihi la Jihova nuneko tha mülemülu süh bazo, mu küshü-o nuneko rei sa, thüma kühopührei mathoküti thiyokümomi sükoe Jihova celü vorimo mu mhapüh cerei u sazüdzüra khrüyiyo mo.
1JN.3.11	Silizo upo huniehu khrüyinoküti neko nnhannhalü dzüo seküyi süo zo. 
1JN.3.12	Cain kürüzhüo celü pütho pü sazüo dokhrikütakümha thizü mo. Silizo küdipüh la pü süo dokhriva ra? Kükrelamole pü mhathoko zoe süo mu pü sazüo mhathoko müzi zo küti la. 
1JN.3.13	A sazüneko cejüo neko rütsüyozo sherei neko ngo hite. 
1JN.3.14	U u sazümi khrüyoküzho la küsao cuh kürhülü pataküti u se bate. Thümakühopührei mi khrüyokümomi küsalü bayo zo. 
1JN.3.15	Thüma kühopührei pü sazüdzürami rütsüyoküzhomi mi küdokhrimi zo; mu küchothe kürhü lü mi küdokhrimi lü bayo moüküti neko rei se bayo. 
1JN.3.16	Pü püpho khapü u pho sü thivaküta-o la. U süla kükhrü-e küdipüh shiküti seyiyo; Silizo u rei u sazüdzürami la u pho khasüyi zü. 
1JN.3.17	Siseri thüma kühopührei cejü nyoko bade pü sazüdzürami kütsakhu ngosüri pülülü mi ngomüzhie küprao khayita lizo Jihova pü celü küprao kükhrü küdipüh kümha de pü yolü baita? 
1JN.3.18	A nune kütsüko uko dzü mu u ta lübizomole, mhatho mu kütho süh mikhrüyi khe. 
1JN.3.19	Sülizo, u küthoo lüpazo leküti seyito, mu ulülü rei mhasetüi tato, pü mhodzüce. 
1JN.3.20	Kükrelamole u lüe umüjoyo lizo, Jihova u lü cezhoku mu mhamütükoseyoküzho la. 
1JN.3.21	Kükhrüko, u lü-e u müjoyo molizo, u Jihovamhodzü lü u küthüpu nebate. 
1JN.3.22	U pü dzü khaküsüko züyo mu pü küngo ce mha pü nüyoküzho la, u mhakühopüh chorei u pücelü ngoiyo mu süko püceyo pünü. 
1JN.3.23	Mu püdzü kha u ceküsü kümha u po Pün u Jisu Khrista zalü mülüyi de hunehu khrüi no küti, süo pü dzü zo. 
1JN.3.24	Mu thüma kühopührei u khaküsüko züyoküzhomi pülü bayo mu pürei süo lü bayo. Silizo pu u lü bayo le küti pü khapüh u kütsü Ropüo la u süo seyiyo.
1JN.4.1	Kükhrüko, neko ropü kühopührei mülüta mole ropüsüko Jihova celüvo memosiküti ra münuyite; Kükrelamole kücejü sadzu kükro pra cejüo lüta küta la. 
1JN.4.2	Neko hi kümha de Jihova Ropüo seyite, ropü kühopührei Jisu Khrista yisü püthipümo thipü de vo zo leküti phrayo küzho khwü Jihova celü vozo. 
1JN.4.3	Mu ropü kühopührei Jisu phrayo kümo khwü Jihova celü vo mo zo, musüosü Khrista ngomuo ropü zo, süo vo zoto leküti neko püdzu seyitazo, mu pu tsürei vo cejüo lütate. 
1JN.4.4	Neko Jihova celü vo zo, A nune kütsüko, mu süko mho kuyite. Kükrelamole neko lü baküta-oe cejü lü bakütao ce zhokuküti la. 
1JN.4.5	Ukoe cejüo mi zo, süla uko cejüo mi kümha dzüpoyo, mu cejüoe ukokhwü rünyiyo. 
1JN.4.6	U Jihova ceyotazo, thüma kühopührei Jihova seyoküzhomi u khwürünyiyo, Jihova ceyo kümomi u khwü rünyiyo mo. Süyo sülü, u kütho ropü-omu kükriküta ropü se kükreyiyo.
1JN.4.7	Kükhrüko, uko hunehu khrüyi khe, kükrelamole kükhrüe Jihova celü pazoküti la, silizo mikhrüyoküzho khwü Jihova yolü u münuyita zo; mu Jihova seyo. 
1JN.4.8	Mi khrüyokümomi Jihova seyo mo, kükrelamole Jihova kükhrüyo zo kütila. 
1JN.4.9	U po püla rhüyito de Jihova pünu puleyo kütsüpü cejü lü süküti süyolü Jihova celü küpa kükhrüyo pü u lülü u müse müngo süvata zo. 
1JN.4.10	U Jihova khrüyi mole pütho u khrüküta zo, side u küphomako la u rütho thiva tole nnhannhalü kütsüsü zo, süo kükhrüyo zo. 
1JN.4.11	Kükhrüko, mhanuü Jihova u khrüpü hithüdü thisü lizo, u rei hunehu khrüyizü. 
1JN.4.12	Mipührei mhapücerei Jihova ngo mo, u hunehu khrüyo lizo, Jihova u lü bayo mu pu celü küpa kükhrüyo u lülü tsüyiyo. 
1JN.4.13	U pü lülü bayoküzho mu pürei u lülü bayoküzho seküyi kükrelamole pü pü ropü kha u tsüvaküta la zo. 
1JN.4.14	Mu cejüo Külaküyio thito le Jihova pünu kütsüsü küti ukoe ngori zomu süo zhopo thi tayo zo. 
1JN.4.15	Thüma kühopürei Jisue Jihova Nuo zoleküti phrayo küzhomi Jihova süo lü bayo, mu süo rei Jihova lübayo. 
1JN.4.16	Mu Jihova u Khrüyoküti u se bata zo, mu mülü ri batazo; Jihova kükhrüyo zo mu thüma kühopührei kükhrüyo lü bayoküzhomi Jihova lübayo, mu Jihova rei pü lü bayo. 
1JN.4.17	Kütsoküti nha u po thüpuyiküto la süyo lü kükhrüo u cheyotsüte; Kükrelamole pü kümha u rei hio lü ba zo toküti la. 
1JN.4.18	Kükhrüo lü u kümüprüh pührei di, sikütio mole kükhrü tsüküyio pütho kümüprüh whuvayo; kükrelamole kümüprüh-e pü sazho baküti la. Silizo thüma küpührei müprühyoküzhomi kükhrüyo lü tsüyiyo mo. 
1JN.4.19	U rei pü khrüyo kükrelamole pü u khrüraküti la. 
1JN.4.20	Mhanuü mipüh-e “I Jihova Khrüyo” isi de pü sazüdzürami rütsüyo lizo, thüma süo kücejümi zo. Kütho zo thüma kühopühri püe ngoküba pü sazüdzürami khrüyokümomi püe ngokümo Jihova khrüküyi di zo. 
1JN.4.21	Mu thüma kühopühri Jihova khrüyo küzhoo pü sazüdzürami rei khrüyimoo süküti dzü hio u Poo celü ngoite.
1JN.5.1	Thüma kühopührei Jisu-e Khristao zoleküti mülüküzhomi Jihova yolü pü münuyita zo; silizo thüma kühopührei mi münusüyoküzho-o khrüyoküzhomi pü lülü münu pakütio rei khrüyo. 
1JN.5.2	U Jihova Khrü mu pü dzü khaküsüko thi mu züyo lizo, süyolüsü u Jihova nuneko khrüyoküti u seyiyo. 
1JN.5.3	Silizo u Jihova khrüyoküti püco, u pü dzü khaküsüko züyo küzhoo zo, mu pü dzü kha küsüko rüh mo zo. 
1JN.5.4	Silizo mhakühopührei Jihova yolü münu parikütao cejüo ce kuyiyo; mu Jihova cejüo ce kuyikütao süo u kümülü zo. 
1JN.5.5	Tsoo Jisu Jihova Nuo zoküti mülüküzhoo sa cejüo ce kuyiyo küzhomi somi ra?
1JN.5.6	Dzü mu thüza zü küvoo Jisu Khristae süyosü zo; dzü lübi zo mole dzü rei sa mu thüza rei sa. 
1JN.5.7	Süo tüyolü zhopo süh hiko thopüh bayo, Poo, Dzüo mu Kümüsa Ropü süh hiko püh zo. 
1JN.5.8	Mu cejü lü rei zhopo süh hiko thiyo Ropü mu Dzüo mu thüza-o mu süh hiko külürhü püh thiyo. 
1JN.5.9	Mhanuü u thüma zhopo tho züyo lizo, Jihova zhopoe süo ce zhoku; Jihova zhopo sü hiohi zo pü lü zhopo thiküsüyo zo küti. 
1JN.5.10	Thüma kühopührei Jihova Nuo mülüküzhomi zhopo süo pülü bata zo. Thüma kühopührei Jihova mülüyokümomi Jihova püsü kümüdao thivate. Kükrelamole thüma süo Jihova pü Nu dzü zhopo thiküsüyo mülü moküta la. 
1JN.5.11	Mu zhopo süo Jihova küchothe kürhüro khapü u tsüvate. Mu kürhüro süosü pu Nuo lü bayokütio zo. 
1JN.5.12	Thüma kühopührei Nu süo ngoikütami kürhüro süo nete, thüma kühopühri Jihova Nuo ngoikümomi kürhüro süo ba mo. 
1JN.5.13	Mhahiko la I thopüh neko ce süzü ho, Nepo Jihova Nu Jisu mülüyikütola, süo küchothe kürhü ngoyiküta, mu Nepo Jihova Nu Jisu zalü mülütayi kütola. 
1JN.5.14	Mu u püyolü u küthüpu ba kütayo, sü hiohi zo. U pünü pü müdo kümhade mhakühopühri choyo lizo pü u khwü rünyiyo. 
1JN.5.15	Mu mhanuü pü u khwü rünyiyo küti seyolizo, U pücelü choküsüko ngoitaküti seyitayo. 
1JN.5.16	Mhanuü thüma kühopühri pü sazüdzürami sataküsü küphoma kümopüh thivaküta ngo lizo, püpo choyi, silizo Jihova sata küsü küphoma zokümo thiküvako la kürhüro khapü pütsüto, sata küsü küphomari nezo; I mi po chonokütio süo po bamo. 
1JN.5.17	Mathokümo kühopührei küphoma zo; 
1JN.5.18	Mu sataküsü zokümo küphoma kühopührei Jihova yolü münuyi kütami phoma yomo. Sirei Jihova yolü münuyi kütao münuyi tatayo. Süla kürüzhüo pü dzü yilho. 
1JN.5.19	U Jihova cechoyo zoküti se bate mu cejü mütüe kürüzhüo khreikhrotayo. 
1JN.5.20	Mu Jihova Nuo vo de u po kütho zo kütio seyiküto la mhaküse kha utsü vaküti u se bate, Süo sü kütho zoküti pü pü Nu Jisu Khrista lü bate, Hiokütho Jihova zoküti Jihova Nuo mu küchothe kürhüroo süo zo. 
1JN.5.21	A nune kütsüko neko thürümarhe rüsüyoküzhoko thürai zote. Amen.
2JN.1.1	Pethi-o no khapüh küdaküyi thünopü mu pü mu neko ce I küthoo lü nieko khrüyo mu alübi mo. Siri küthoo sheyo küzho mütü risa. 
2JN.1.2	Kükrelamori küthoo ulüba mu küchothe uzütato. 
2JN.1.3	Ukümünupü u poo celü mu Jisu Khrista Upo-o nu celü ngo kümüzhie, thülü kümünü mu küzüküveyo po küthoo mu kükhrüo po uzü bayite. 
2JN.1.4	Upo-o celü dzü ngoküyi bino I n nuneko humi küthoo lü ba küti ngono anüriba. 
2JN.1.5	Mu tsü I nce choyo thünopü, I dzü küsa thopüh ntsü totiyomo siri u süculü ngoyi küta bino hunehu khrüzo yi khe si küti-ozo. 
2JN.1.6	Mu hibino kükhrü u pu dzü khaküsüo müdzuyi moyoküshü, u süculü sheyiküta mu müdzu vo küto kükhrü-ozo. 
2JN.1.7	Siyo kütsimüshüyo küzho kükro cezülü vorite, süko Jisu Khrista uthi upholü hüvoriti po phrayomo. Süo no mi kütsimüshüyo küzho Khrista ngomu-ozo. 
2JN.1.8	Nie mhathothi küyiko müdi va tiyo mori zhokhro ngotsühyi kütola nie tho nie pe süte. 
2JN.1.9	Kühopühri Khrista kümüthadzü yolü bamono süchü pa tayo, süo ukümünupü pu zhümo, siri sopühno pu kümüthadzü lü bayi süri Poo mu Nuo unie thüma süo zhü thite. 
2JN.1.10	Humi kümüthadzü süo püh mono mce vori zori pupo n celü lühi sitiyo mori külü ri hite. 
2JN.1.11	Sopühno hibi tiko züyi süri puri süo zü mhatho küshü küthi hilü unie kümhazo. 
2JN.1.12	Mhakükro thopüh niekotsü kütoba siri I lesi mu lesidzü nie süh ti cieri I a tho mhotsu no vori nieko zü kürüthi tayo unü tsüh zo küto lü bate. 
2JN.1.13	Küdaküyi n sazüpü nuneko ri n külü süho.
3JN.1.1	Mehimi thopü pükhrümi Gaius cekesü, I pükhrü ketho kethio. 
3JN.1.2	Kekhrüo, A kemenyü mha metü pi pra meve keba mu sürho keba, mu nkerhüro sheri kepra kemeve thi kebala. 
3JN.1.3	Kekrelamori I nüde rechü phiba, Usazüjürako kevori ce uko kepolü ketho n yo ba, mu no ketho lüta kebala. 
3JN.1.4	I anuneko ketholü ketace anüku tiba samo, I süo se kesüce. 
3JN.1.5	Akhrüo no kemelü mhakehopü lü sheri thipü usazüjürako yo kesü, mu sekemo koyo sheri. 
3JN.1.6	Kehuce mhüjülü nzhokeve zhopo kethi kola, uko revülü no mhace kemesazho thipü ukoyo sü lize no vezo tole. 
3JN.1.7	Kekrelamori uko püzao lano Gentile (judakemoko) mice mhapüri pümo zode uko tavo zü ketala. 
3JN.1.8	Uko süla sübi tiko zü keyi mesüzo, mu ketholü kekhrühi keta ukromiko tila. 
3JN.1.9	I lesi thopü kehulü süte, vele Diotrephes uko dolü kemetho thinyüsa tade hako züyi mote. 
3JN.1.10	Süla mhace I tavori lize I pü dipü thisü sheri I pü mhatho rekra süto, pü jüpo pü hako merha (cethisü), jükesu pü hako metsu; püzü ketü mozori, mori pü usazüjürako sheri mesomu te, mu süko züyi, mesoyi ketoko sheri kha (vakha) side uko kehucelü hu meta ve. 
3JN.1.11	Kekhrümiko, mhakesu kethiko sameji hite, vele mhakeve mejite; pü mha keve kethi sü Jihova celü vori, vele pü mhakesu kethio sü Jihova ngomo. 
3JN.1.12	Demetrius thüma metü pü kevezhopo thiba, mu süo kethozo, ile, hako sheri süo kepo theju se bate, mu neko seba vele hako zhopo kethozo. I mhakekro thosü ketoba, 
3JN.1.13	vele I Pen (lesi kethosü) mu Ink (püjü) lü thopü neko ce sümo tato. 
3JN.1.14	Vele akelüce mecho bamode nekozü kengo tato, mu uko kezüngo de mha kepo tato, kezükeve (krokrü) tipo neko züba keyi thite, uzüko neko kelü süho, ukhrethomiko zacü zode kelü süte.
JUD.1.1	Jisu Khrista cieta-o mü Jakob sazüwo Judah no khapüh kumünupü u Po-u tho thimu shieyiküta mu Jisu Khrista zalü khapü müta küta ciyikütako cie küshü. 
JUD.1.2	Ngokümüzhie nieko kütsü, vetho kükhrü samükro shüte. 
JUD.1.3	A kükhrüko, müthi kulaküyi dzüh a künü mütü süh die thopüh nieko cie küshü mü süo nieko cie thoshünyi bou kücü süo nie tarhopüh kümülü lü ba-i küto thadzü vapüh kümüsako cie shü küvao zo. 
JUD.1.4	Kükrelamoli thüma humi mükhre guh udolü lü küta la; süko sazho dzüh thadzü thopüh müta ta. Süko kütho küthi mamo, kümünupü ngokümüzhie küdiepüh kürüyolü shüküvako: Nyiepoo u kümünupü püh zo mü Nyiepoo Jisu Khrista pha kümoko zo.
JUD.1.5	I süna thadzü nieko shievoküta dibin Nyepoo Egypt mi tüjülü thüma kropüh külayi, mu mülükümoko müka küshü nieko po rükralayi nyite. 
JUD.1.6	Süsa tülü choyimi kropüh thadzü u tho u küzho süh bayi mota die uko tho u batü-o kha küvako püe süko khapüh küzü khrikhrolü küchothe phapüh kütsokücü tüso küzho-u khü bata. 
JUD.1.7	Sodom mü Gomorrah ni bin rüna lüco kübako uzho u rüle kümha utho u khapüh kükhrüküzu cülü shü, süsa thüma zhokümo kürüzhüko thi ta tie. Süna küchothe meza lü sazho ngoi die thakapuh thipüh batazo. 
JUD.1.8	Süsü bin müsakümo u mhokümako uthi upho va mürho umhü küzhomi mütü mü zapozalie küthimishie krenyi ta yo.
JUD.1.9	Thadzü Michael tülü choyi küzhoo thonu thürüküshüo zü no Moses mo küso die küpali kücülü püh müjo mpe ta die “Niepoo tho n müjo to” shita. 
JUD.1.10	Dei hiko mhapühyi shiekümo zo shie-yi krenyita o, hikoe u lulu shieküba lüshie u zho küshü khonu bi die sükola utho katao. 
JUD.1.11	Süko cie-i kükrelamoli pühnieko Kain cholü vo mu zhokhro ngoi kütana tashü Balaam kükriküta dzü shie-i zei mu Korah nuko punieko mhuküzhomi dzü zimo küsülü katsota. 
JUD.1.12	Thüma hikohi nieko kükhrü tühü küthicie nieko zü hikücülü kürhodapü küta kropüh tüku kükhüko mpie modie u tho u va phuti-o kücükro, tükhra po hüshüküta kümhüko dzüshie ta kümo, tüsicie sü püshie küdi küsa sai sa kücü pü mieko chieluzo küva sübo kropüh. 
JUD.1.13	Utho ula mulula zoküto dzüküzho raphü zokuzhü kropüh küchothe tüzü bu kücü khapüh uko muri taküta rühu sei ta küzhü thünyie kropüh zo
JUD.1.14	Adam zolü hüküpa pho thünao Enoch sadzü küshie dzü po die Heyi! Nyepoo pu kümüsako nyie küri züh vo. 
JUD.1.15	Shishie-i püh thüma mütüko kütsoto mu uko kütholükümo mhatho thiküvako, uko kütholükumo thümako, süsa kütholükümo küphomako pu zo dzüküre poküva mütü küjo thashü kato. 
JUD.1.16	Thüma hiko unümosüdie pacü pano mü künotao küzüko zo. Uko ta lü dzüpo khobou ta cüzo. Uko uko küpa ngoküyi lüdie mirho ta-o cüzo. 
JUD.1.17	Dei a kükhrüko nieko Nyepo Jisu Khrista Apostelko thadzü po küshü dzüko rükrashüte. 
JUD.1.18	Süko nieko cie po küzü pütü thülatso thüma kütholükümo u münyi utho u müdo thikütami küthükrezo kücü kropüh süto. 
JUD.1.19	Thüma süko mi püphoküta kropüh zo, uko thümo mhashie sa ropü di. 
JUD.1.20	Dei a kükhrüko nieko Kümüsa Ropüo lü choba die nieko kümülü kümüsa thoo zalü ve kühü ma ma zo yi te. 
JUD.1.21	Nietho niekhapüh u Jihova kükhrülü bayi mü küchothe kürhero ngoyi küto la u Nyepo Jisu cielü küpa ngo kümüzhie khüba zote. 
JUD.1.22	Nieko humi ula kre ba ma? Süko ngo müzhie yite. 
JUD.1.23	Soo kükreko meza lü tüshüpayi die külayi, u thi u pho la ukhü unie rütsonyieko va murho küvako rutsi-i zo yi te.
JUD.1.24	Cüsa niephie müsükütolü niepo thayi kütola mü niepo jota modie püh tho zalie thikütolü u nüthori küto na no. 
JUD.1.25	U kümünupü uko külakiyi-o püh lübi mhashie, Pühpo cü mü küchothie zapo zalie küdie mü kukuo thiyi te. Amen.
REV.1.1	Jisu Khrista jü kehalapü mese mengo kesü Jihova pü pütsü kesü, mhathi vori ze ta ketoko pü yithomiko meka kesü; pü tüyochoyimi ketsü pü zasi thipü pü choyi kethio John cesü. 
REV.1.2	Pü Jihova jüko züketako, Jisu Khrista zhopo m pü kehüko mu mhathoko ri se m ngo. 
REV.1.3	Pütü tso ba ketala somi no sajü jü hiko phri mu thi m zü yo sheli thejo kepütho.
REV.1.4	John Asia lü kehu thünako ce kesü; ngokemezhe po neyo ba keyi thite, thelü kemenü (kereyi) khakesüo thajüri ketao, tsüdori ketao, mu hisa ri vori ketoo; Rüpü thünako pü kedeba mhüjü lü tha; 
REV.1.5	Jisu Khrista khakesü kemelü kene zhopo, kesami dolü rhüla kesü kerathoo, cejülü kedemiko nuo, pü uko khrüde püzapü ukephomako khrü kemesa kesüo. 
REV.1.6	Mu uko thipü kedemi, m pethi kezho (thevo) thi pü püpo Jihova tsü; püpo zapozale kede thikeyi thite. Amen. 
REV.1.7	Hihe, pü kemhüyo vori; themhü metüko pü ngoto, mu zerenyü pü pürhü kesüko ri pü ngoto; kede kekre ketsü cejülü nu metüko pü ngoto, m püla uko lü shü phito. Sizoto, Amen. 
REV.1.8	I Thüra-o mu thülao (Alpha mu Omega) Niepoo side poyo-voketa-o, tsü kebao mu vori ketoo zo, kepfüthoo.
REV.1.9	I, John neko sazüjürao, kemezhe ketsü kroko, Jisu Khrista kedela kemezhe tsü hü keyiko, I, Patmos cejü rethitso kemolü ba, Jihova jü la mu Jisu Khrista zhopola. 
REV.1.10	Niepoo zhonha Rüpü a yo vorita de a saco füphra thecü fü meto kesübi tsü se tsü. 
REV.1.11	Pode, I Alpha mu Omega kerao mu kekhao No mha kedipü ngo sheli thopü kehu thünako ce süte Asia lü; Ephesus, Smyrha, Pergamum, Thyatira, Sardis, Philadelphia, mu Lodicea koce. 
REV.1.12	I regü sü pfüphra süo pe süri, süna meto sü thüna bode ngoyi. 
REV.1.13	M suna meto thünako dolü thüma ru bi mipü ba, füne püpheziketso, suna chepha pü püvapha. 
REV.1.14	Püpi m püpitha thümakemega bi, kropü makre kekro bi; pümhü ni meto keba meli bi; 
REV.1.15	M püphezi pitol kemeva bi, süko melü thü keba meva bi; m pü füphra jükekro fü bi. 
REV.1.16	M pübe lü uzaco thenyü thüna ba; pü talü zecho lucohico uyi keve bi ta pa ta: pü pepü meshümedü nace pü pü rütso thi. 
REV.1.17	M I püngo kesüce kesami bi retu tsüta pü phece. M pübe uzaco pü a jüde ace poti, meprü he; I therao mu kekhao: 
REV.1.18	I rhüketao, save; m hihe, I rhüsüta ketao kechothe, Amen; meza m kesa cabi I pü ba.
REV.1.19	N kengoko thoyite, tsü mha kebako, m hisa mha vori ketoko. 
REV.1.20	Ketekhri ketsü thenyü thena abe azaco ba no ngo ketsüko m suna meto sü thüna. Thenyü thünako tüyochoyimi kehu thünako: suna meto thünako no ngo süko kehu thünako.
REV.2.1	Ephesus lü keba tüyochoyio ce jütho kesü: thenyü thüna ube uzaco pü kebao mhahiko poyo, pü suna meto thüna dolü ta kebao 
REV.2.2	I n mhathoko m thikebako ngo, sügüsühe ketsüko, no mikemedako zü yo kemo; mu somi apostle mi le po veli kemedami; 
REV.2.3	M sügüsühe de azala mhathothi de n nyü ta yo kemo. 
REV.2.4	Sizo sheri n yo a nü kemo huba, kekrelamori no n kekhrü kerao kha kevala. 
REV.2.5	Süla nsa lü sü de no dipüce retu ta sheli de nlü kedeyi de mhatho kerao thiyite; molize n ce mhai voritato, suna meto n yo kebao pü vato n thilü, nlü rüde mota lize. 
REV.2.6	Veli no ri Nicolaitanes kemetha n nümo I ri tsüo ngometsü. 
REV.2.7	Uni kebao po jü Rüpü kehako ce kepo reniyite; Somi thatosheli I kerhüsü pü püpo tito, süo paradise metsu lü ba. (Jihova rüna).
REV.2.8	Tho pü Smyrna kehu tüo choyio ce kesü; Mha hiko kepo Thüra-o m kekhao, sakeva-o m rhüta ketao. 
REV.2.9	I se n mhatho, n mezhe, ntsakhu (veli no mhane) I se kemeda (niepoo zho shü latsü) uko Jewmi le si veli mo, veli Satan kehu lü ta yo. 
REV.2.10	Mice pohi, no kemezhe ketoko; Therükeshü-o neko humi tü pü Thejücelü süto, side n ne ketito; side zho kerü kemezhe ta to; kesa ketso sheri kemelü thazote, size I kehü kedepira pü ntsü to. 
REV.2.11	U ni kenemipo Rüpü kehuce kepofü reni yite; somi thayisheli kesa kenao po pü methi saho. 
REV.2.12	Pergamos kehu tüyo choyio cetho kesü; zecho uyi licohivo kebao po kesü; 
REV.2.13	I n mhathoko se, m n kehüthi, Satan kebathi: no aza khi metükeba, a kemelü melakemo, Antipas a kemelü la dokhri kevao balü mi po püdokhrive, Satan Thethi lü. 
REV.2.14	Veli mhahulü a nütso kemoba, n celü Balaam no Balak methapü Israel mi nuneko chokha kethiko züba, marhe kereshü coko ti nozi, de uko po regürezhü tsü thi keto la. 
REV.2.15	Süla no Nicolaitans dorhüko I ngometsü kebako ri züba. 
REV.2.16	Thelü rüdeta te, molize I mhai nce vori tato, m I talü zecho khi sükho merha ta to. 
REV.2.17	Uni kenemi Rüpü kehukoce kepo reni yite; pfü keyiko I kevapü meta ketsü manna pü püpotito, side ketsü kemega pü pütsü süto, ketsüyo theza kesa tho kesü, mi püri sekemo, ngokeyio thozo kemosa.
REV.2.18	Thyatira kehulü keba tüyochoyi cetho kesü: Jihova Nu hiko po sü, pü mhüni meli bi, püphezi ni pitol kemeva bi; 
REV.2.19	I se n mhatho, n kekhrühi, nyitho, n kemelü, n sügüsühe ketsü, n mhathoko; thelako kerako ce thipfü ketsü. 
REV.2.20	Sizosheri I mhahu nyo anü tso kemoba, no Jezebel choyithi, pü saju kepopü le poyo, a choyi mi swu ketsepü uko po keregü kerezhü thiyo, marhe kereshüzhüko tino zi yo. 
REV.2.21	Mu I pütü pü pütsü sü thelü rüde ketola; veli pü rüde mute. 
REV.2.22	Hihe, I pü kehüpü thezilü sü vato, m püzü regürezhü ketako po kemezhe shu süto, uko thelü rüde ta kemosa, uko mhatho kolü. 
REV.2.23	M I kesa pü pünuneko mesa vato; m kehu metüko I uko mhathoko, uko melüko phu kega keta seyito; m neko mipüpü ketsü mhatho khü cezüde zhokhro I kha süto. 
REV.2.24	Veli I neko Thyatira lü kebako ce po yo, neko thezhokesü zü kemoko, m Satan do kemesüko seyo kemoko; I thepü kemeshi kekre kha neko tsü sa ho. 
REV.2.25	Veli no melü ketayo pü metü ba zo te I vori kemothe. 
REV.2.26	M sopü tha sheli mu a mhathoko thi ba pütü thela tso sheli I kepfü rünako pi pü tsü süto. 
REV.2.27	M pü thegi kepfü khi shuyeko kekha to; mhabüko le kethio jüphro kesü bi I Apo celü ngo keyi bi. 
REV.2.28	M I keshuo thenyü pü pütsü süto. 
REV.2.29	Uni keba mi Rüpü kehukoce kepo fü reni yite.
REV.3.1	Tülü choyimi Sardis lü kebao ce tha kesü; Hiko pokesü Jihova Rüpü thüna kebao po; thenyü thüna; I nmhathoko se, no rhü ta zo leno thüza pü ba m sa ta te. 
REV.3.2	Fü menu bate, mesho kebako thi kemetü yi te, sata too kebako; n mhathoko vetsütso mo keta ngo bate Jihova mhüjülü. 
REV.3.3	N sa rükra süte, no kedipü bide seyi mu ngoyi sheli, thezü metayi mu thelü rüdeyi te. Mhace no fü menu ba mota lize, I kerügomi bi ta nce vori tato, Pütü di püce vori to sheli no se kemolü. 
REV.3.4	No thüza huba Sardis lü ufüne merho kemo; m uko ufüne kekro khi a zü ta to; uko khishü keta la. 
REV.3.5	Somi thashi sümi füne kekro pü benene süto; kerhü lesidalü I püza va va ho, veli Apo mu tüyo choyimiko mhüjülü pü za po süto. 
REV.3.6	U ni kene mipo Rüpü kehuko ce kepofü neni yite.
REV.3.7	Thopü Philadelphia kehuce kesü, mhahiko kepoo mesa, ketho, m David cabi püba, pü mi pü ri kha yiho, kha kevasa mipüri süo khri yiho; 
REV.3.8	I n mhathoko se, hihe, I cekha khri pü n mhüjü kha mba, m mipüri süo kha yiho; n kepfü kedopü ba tsü la, a jü zükeyila, m aza mela va kemola. 
REV.3.9	Hihe, I süko thüpü Satan kese shü ce thi va to, uko Jewmi le poyo, veli mo, uko meda; I uko thipü n mhüjü n phece reshü süto, ukopo I nkhrü keba seyi keto la. 
REV.3.10	Kekrelamori no ajü sügüsühe ketsü thi keyila, kedo ketsülü I n yo yito, cejü metülü dophi süsü voto. 
REV.3.11	Hihe, I mhai vori tato; metü tha zote, mikekremi po n kede pira sü khita mo keto la. 
REV.3.12	Pü pfü keyio püpo Jihova kehu celü sütüco thito, m püpo ta sa hote; I püyo a Rüo zatho pü tsüto, a Rüo nade za, m aza kesao ri thosapü pü tsü süto. 
REV.3.13	Püni kebao po Rüpü kehukoce kepo füreni yite.
REV.3.14	Laodicea kehu lü keba tüyochoyimi ce tho kesü; Amen, kemelü kethepu zhopolü kethothi, Jihova süculü thikesüo. 
REV.3.15	N mhathoko I se, no mekorimo lürimo; no meko ta mori lüri ta ze a nü to ri. 
REV.3.16	Kekrelamori no lüwi ketsüla, mekomo, thilümo, a mülü n mehe kha vato. 
REV.3.17	Kekrelamori no poti I mhane, vekehe bate azhüko, I mhakhi sa nsa mote; no hesheherü thiba keta no setha mote, kemechü kemerü, mhadi, n mhüce, mu mechükeba. 
REV.3.18	I npo suna melü thü keva khriyi node kepo, side n kemethu mipo ngo hite; n mhü kenhü ketsü kha kenhüyite, side no mhango yite. 
REV.3.19	I khrü ketsüko lekhu süyo, m methi süyo; n nüsai m rhürha yite, nlü kede yite.
REV.3.20	Hihe, I cekha ce thade cekha ketu bayo; Mhace lami afü sede cekha khri sü lize, I pücelü lüto side püpo azü hi m I püzü hi to. 
REV.3.21	Thakeyimi I kedebalü püpo bato, I pfü keyibi de Apo kedebalü ba keyi bi. 
REV.3.22	Pü uni keneo po reni yite, Rüpü kehuce kepofü.
REV.4.1	Hisa I pe süri, hihe, cekha pü tüyo khri mba: Thefüpü seri thecü kefü fü bide acepo; Hice pheri te, hisa vori ketoko pü n mhüngo thi süto. 
REV.4.2	Mu sizisü metha I rüpü lü bata; m hihe, tüyo kedeba pü ba, mipü süyo ba. 
REV.4.3	Mu püngopü ketsü umakerü (jasper mu carnelian) ko bi; füsü pü kedeba whipü tha, pükhüko ketsü uma kerü (emerald) bi. ‘Mehimi 24 ko’ 
REV.4.4	Kedeba khüko theba 24 ba, mu theba 24 kolü mehimi 24 baba, füne kemengakhi; uko pio kede pira suna pü ba. 
REV.4.5	M kedebao yo no tüsü metha kri ketsü füphra prari; metobü thüna kedebao mhüjü lü ba; Jihova rüpüko.
REV.4.6	M kedeba mhü jülü khriva kezhopüba ketsüthü gabi; kedeba metsulü mu pü kewhiko khonu da umhü ujüco usaco metu tsü. 
REV.4.7	Khonu kerao losha bi, khonu kenao metho nu bi, khonu süo thüma zü bi, m khonu dao yode prükezü bi. 
REV.4.8	M khonu dako usi shurürüba; tüso tüzü relü yomo, de pochele tsü, mesa, mesa, mesa, Niepo. Jihova kekuo voketa, tsüdo, hisa vori ketoo. 
REV.4.9	Khonuko thethsu therho, zapozale, m kemeza khasü, kedebayo kebao, hüketa kechothe kedeo tsüsü. 
REV.4.10	Pethi mehi 24 ko züre tsü kedebayo kebao reshü ta, kechothe rhüketao reshüta, uko kedepirako thüpü kedeba mhüjülü sü de 
REV.4.11	Poti, Niepoo, no kraküyio, thethsu therho, keku ngokezüo: mhatüko nothi kesüla, n medo nnüko tsüriba mo no thisü.
REV.5.1	Kedebayo kebao püzaco lesida pü lüri m püsaco ri tho pü mba mohor pü tsü thüna pü mba I ngo. 
REV.5.2	M tüyochoyimi kepfü jüpo meto shüde po, sopü lesidao lha süba, mu mohorko phrü sü ketola. 
REV.5.3	Tükhro thüma püri dita, a jüyoridi, m ajü khroridi. 
REV.5.4	M I kra shüta, kekrelamoli mipüri lesida süo phrü keshü dita mori süo peyi keve bamota. 
REV.5.5	Mehiko mipü acepode, krahite, kekrelamori Jewmi Losha, David me, phrü keve thiyite; lesida süo mu mohor kevü thünako pha phü sü va to. 
REV.5.6	M I Mhango tsü, hihe, kedeba metsulü, khonu dako dolü, mehi 24 ko dolü teko pü dokhri kevabi, uka thüna umhü thena, Jihova Rüpü thenako ketsü cejü metülü süva. 
REV.5.7	M pü ta süde phe kedebayo kebao be püzaco lesidao püyi. 
REV.5.8	Pü lesidao pü süri pethihi mi 24 ko zürü tsü teko nuo kelüta, lilü (harp) pü m süna khu urükethenyü kethsu thitsü kemesami kecho. 
REV.5.9	M uko tsale kesa thita, uco, no lesida hayi kezüo zo, lesida m mohor phrü keshü-o kekrelamori n dokhri va hako kelapü therao tsükesüla uza pü shuye metü, ujü kekreti metü, thema kro kekre keti, shuye kekreti metü; 
REV.5.10	M hako thipü Jihova belü kedemi, pethi kezho, thevomi thi sü, mhako cejülüde ta to. 
REV.5.11	M I ngoketsü, tüyochoyimi kedebayo kebako, khonuko m pethimehiko; phri süri, nye keri, va nye keri, nye ketsü nye kekro. 
REV.5.12	Se mutode poti, rhokezü-o teko dokhrikevao keku pü ketolü cene, mhase, kemeco, thürho, zapozale, m thejo. 
REV.5.13	Mu khunu tülü ketako, cetako, cejülü ketako, cejü khroketako, m jülü ketako mu sülü ketako metü, I se tsü zapozale, keku, kedebayo kebao po püte mu tekonuo yo kechothe. 
REV.5.14	M khonu 4 ko pode, Amen sizite. Pethi mehimi 24 ko zürütsü kechothe rhü ketao reshüta.
REV.6.1	Tekonuo mohor zhü kemeta phrü kesü I ngo, mu thetsü fü bi se, khonu dako mipu pode, “vori pete,” 
REV.6.2	M I ngoti, gura kekropü, püyo ketao lice pü ba; kedepira pü pütsüsü; to mi meni m pfü keto la ta prata. 
REV.6.3	Pü mohor kevü kenao phrü sü, siri khonu kenao poti, “vori pete” sitsü I se. 
REV.6.4	Gura kekre pü mere de ta prata; cejü lü kezükeve pü tata ketola keku püyo ketao sü sü, m uko hunehu dokhri node, zevo kezhopü kha pütsü sü. 
REV.6.5	Pü mohor 3-o phrü süri khonu 3-o pode ace “hice vori pete” sitsü se, a kengo ce, gura ketüpü süyo ketao mha meshi mede ketsü khu püta. 
REV.6.6	Khonu dako dolü mhafü pü se, “ata (telha) Medo ketsü presa pü, chü rhasü presa pü; tirü mu hezo pü keho thi va hite,”
REV.6.7	Pü mohor dao phrü süri khonu dao mha kepo I se, “vori pete.” 
REV.6.8	I Meho sü, gura petsü pü; mipü püyo kebao za kesa mu meza, ni püa ta. M keku cejü zada pü pü tsüsü, zecho pü dokhri ketola, khümeri, m kesa, cefü lü khonuko. 
REV.6.9	Pü mohor pü ngu phrüsü, A kengo kereshü ba khro Jihova jüla mipo u dokhri ke vako rüpü sülaba, uko süo zhopo kola; 
REV.6.10	Uko füphra meto shude poti, “Dithe chota, O Niepo, mesa mu kethozo tsüo; no hako za khüpo sü motame cejü lü hü kebako yo?” 
REV.6.11	Fü kekropü uko tsüsü; mu posüte, uko ce, ukopo dopü relü ba no zita, ukezümiko, mu usazüjürako ri dokhri pü uko bi ba zo tsü la, popü kemetako thi tsoyi ketola. 
REV.6.12	Mohor shurüo phrü kesü I ngo, siri hihe, cece süphita; nace zü tü müka thepitha fü bita, khri thüza bita. 
REV.6.13	Tüyo thenyüko n ra cejü tsü ta, chüdüse pü tü kemolü nra ketabi, tükhra kerü po pü hüra keva bi ta. 
REV.6.14	Tü rülo lesi thsü kezi kevabi, cejütuko mu rethitso kemoko utho uthi lü ba mo ta. 
REV.6.15	Cejü kedemiko, thüma kezhoko, kenemiko, thipahe kezhoko, thüma kekuko, thejümi ri, mali miri tavo cejü khü kolü mu ketsü do kolü cejütu doko lü resü to. 
REV.6.16	Cejütu mu tsüroko cepode, “Ta tsü ha kra ta te de hapo kede bayo kebao mhüjülü resüta te, 
REV.6.17	mu lekhu tüso vorite; sopü pümhüjülü thayi veta?”
REV.7.1	M I hisa lü ngo ketsü tüyochoyimi da cejü kü da tha, tükhra da cejülü kebako püba, tükhra po cejülü khra sa mota, mori jü kezho lü ri, mori süboyo ri. 
REV.7.2	M tüyochoyimi kekrepü nathoco kirizü, rhüketa Jihova mohor püde; füphra meto shude tüyochoyimi da kocepoti, uko po cejü kezhoko methi takebako. 
REV.7.3	Cejü mu jü kezhoko methi hite, sü ri, Jihova yithomiko utükhalü mohor vüyi kemothe, 
REV.7.4	I se keti, mohor vü keyiko phri kesü 144000 Jihova choyimiko Israel lü. 
REV.7.5	Judah shuye lü mi nye keri kena. Reuben shuye lünye keri kena. Gad shuye lü mi nye keri kena. 
REV.7.6	Asher shuyelü mi nye keri kena. Naphtali shuyi lü mi nye keri kena. Manasseh shuye lü mi nye keri kena. 
REV.7.7	Simon shuye lü mi nye keri kena. Levi shuye lü mi keri kena. Issachar shuye lü mi nye keri kena. 
REV.7.8	Zabulun shuye lü mi nye keri kena. Joseph shuyelü mi nye keri kena. Benjamin shuyelü mi nye keri kena, hiko mohor vüyi. 
REV.7.9	Hisa I ngo tsü, hihe, makro krode, mipüri phri tsoyi keho, kede kekrekretsülü, shuye kekre ketsü, thüma kekre ketsü, cejü kekre ketsü kedeba mhüjülü fü kemega be, sini kemejo (Palm) ni ube lü tha. 
REV.7.10	Uko füphra meto de poti, “kelakeyi sü uko Rüo zo, kedeba lü kebao, tekonuo.” 
REV.7.11	M tüyo choyimiko kedeba khü whi pfüba, pethi mehiko, mu khonu dako uko rüzü tsü Jihova reshüta. 
REV.7.12	Uko pode, “Amen, thejokepü, zapozale, mhase, Kemeza khakesü, therho, keku, kemeco matüko uko Rüo zhü kechothe vo kechothe ketso, Amen;” 
REV.7.13	M pethi pü a cepode, “kede füne kemega khi kebako hi puco dipü? Süsa uko kipüce voria?” 
REV.7.14	M I püce poti, “Kezhoo, no se batho.” Pü a ce pode, “Thüma hikopo kemezhe shutsü thethilü vori, uko füneko tekonu zalü khrü kemesa kevako.” 
REV.7.15	Süla uko Jihova kedeba mhüjü tha, de tüso tüzü metülü kereshücelü pü choyi thi ba yo; mu kedebayo kebao hiko dolü hü hü yo. 
REV.7.16	Uko theri meri saho, nace kethi mu pü keve pü uko va saho. 
REV.7.17	Kekrelamori tekonu kedeba metsulü kebao uko vathi to, m ukozü (Chotha) rhü keta jüri lüvoto, Jihova uko mhüjüko shü meso vato uko mhükoyo.
REV.8.1	Pü mohor thünao phrü sü, süce bavüdo ketüpü kemekre zü bata.
REV.8.2	A kengo, tüyochoyi thüna Jihova kedeba mhüjü thatha; thecü thüna pü uko tsüsü. 
REV.8.3	M tüyochoyimi kekrepü voride kereshüba ce thata, süna fü kethüzhü; m mharü kethenyü kekro pü pü tsüsü, side püpo kemesümi kecho pü suna kereshüba yo kedeba mhüjü keba yo reshü thi no sü. 
REV.8.4	M mharü kethenyü mekho kemesako kechoko tüyochoyio belü kho Jihova mhüjü lü khota. 
REV.8.5	Tüyochoyio me Kereshübayo keba pü mekhu lü süde kehüpü cejü süva; sülü füphra, tüsü, methakri, m cecesü. 
REV.8.6	Tüyochoyimi thünako thecü thüna khi füsü keto la dojü pü bata.
REV.8.7	Tüyochoyimi kerao thecü fü sü, siri phrü, meko thüza sa kerede kehüpü cejü sü va; sü zasü zapü sata, m nha kemejo metü thü va.
REV.8.8	Tüyochoyimi kenao thecü füsü, ri cejütu meto bi kehüpü jülü süva, süsa jükezho zasü zapü thüza meveta. 
REV.8.9	Siri jü kezho hü keta khonuko sata; ru zasü zapü mekava.
REV.8.10	Tüyochoyimi süo thecüfüsü siri thenyü kezhopü metopü metobü kezhopü bi retu kerü zasü zapülü tsü ta, mu jüri lüko tsüta. 
REV.8.11	Thenyü sü za khu; jüko zasü zapü khu mezü mühata, jü kekhu la thüma kekro sata, kekrelamori jüko thipü khumezü ketala.
REV.8.12	Tüyochoyimi dao thecü fü süri nace zasü zapü vüsü, khri zasü zapüri sa, mu thenyü zasü zapü; süko meü zasü zapü zübü ta, tüso zasü zapü va mota, mu tüzü ri sübi. 
REV.8.13	A kengo, tüyo choyimi pü tü metsu lü prüde füphrameto ti, “lüzhe, lüzhe, lüzhe cejü kehü miko püco tüyochoyimi kekre sü thecü füsa sü ketola.”
REV.9.1	Tüyochoyi pünguo thecü füsü, I ngotsü thenyü pü tüyo no retu cejü tsüta, uthüla kede kece ce cabi pü pü tsü va. 
REV.9.2	M pü uthüla kedi kece ce khri sü; mekho kece ce lü, methü kesü kezhopü mekho, nace mu tükhrako zübü ta mekho la. 
REV.9.3	Ko mekholü prari ta cejüyo; kekupü uko tsü sü cejü lü seba tsü bi 
REV.9.4	M ukopo nha kemejo jü meshüva hi no uko ce posü, kemejo kekreko sheri, mori süko sheri, veli thema utükhalü mohor vü kemoko lebi. 
REV.9.5	Uko dokhri va ho, veli uko methi meni tsü zoto tükhri püngu; seba thüma keyi tsü bi uko kemezheto. 
REV.9.6	M tüsozho hidoce hi thümako sata nyüsa de kesa phuto, veli kesa zü kesü motato; kesa sü ta keta la. 
REV.9.7	Koko uhü gura therilü voketola dojüpü ketabi; uko piyo suna kedepirabi, uko zü pepü thüma zübi 
REV.9.8	Uko pitha thenomi pitha bi, uko huko Losha huko bi 
REV.9.9	M uko meyiko thegi pü kethi yi bizo; mu uko gura gari kekro kehu keta pü bi usiko fü therilüvo kezübi. 
REV.9.10	Umeko seba mebi, umeyo ukeyi tsü ta; ukopo tükhri püngu thüma methi to. 
REV.9.11	M kedepü uko züta, tüyochoyimi pü thüla kedi kece ce kefü-o, Hebrew mizülü püza “Abaddon” veli a Greekmi jülü püza “Apollyon.” 
REV.9.12	Lüzhe pü tata, lüzhe kekre kena la vori sala.
REV.9.13	Tüyochoyimi shurüo thecü füsü m I setsü thefüpü Jihova mhüjülü suna kereshübayo uka dao prari. 
REV.9.14	Tüyochoyi shorüo cepode thecü khikeba-o tüyochoyimi dako Euphrates lü phapü kemütako hesü vate. 
REV.9.15	Muko hesüva, uko thüma zasühzapü dokhri ketola dojüpü prata, bavüdopü, tüsozhopü, tükhripü, m tütsepü. 
REV.9.16	Pü maphri million kra kena; I uko piphri se. 
REV.9.17	I zümholü uko gurakongo sükoyo ketakori, uko yikoyo mepüta, jacinth metsa; gura piko losha pikobi; uko ta kolü me, mekho, mu metsa prari. 
REV.9.18	Hizi ketala thüma zasühzapü sata, meyo, mekho mu metsayo, uko talü prari ta. 
REV.9.19	Uko keku uko talü ba, uko meyoba; uko meyo tenhi bi mu upi ba mha methi ketola. 
REV.9.20	Thüma kekreko dokhri vamo tüso hilü, veli ukothelü redemo, ukobe mhathoko, uko therükeshüko, pitol pü kethiko, ketsüzhüko, süpü kethiko; süko mhangoriyomo, se ri yomo mori tariyomo. 
REV.9.21	Mori uko kedokhri lüko uko lü kedeyi mo, mori thenyü ketikolü, mori keregü kerezhü kolü, mori uko rügo kolü ri.
REV.10.1	Akengo, tüyochoyimi kekupü tüyo vori, kemhü pü pü rütsothi; füsü püpiyota, püzü nace kevebi, püphezini sü meto kebabi. 
REV.10.2	M pübelü lesida ketsüpü hapüba; puphe püzacopü jükezholüsü, püvecopü cejü kedü püba. 
REV.10.3	Pü se meto de, losha kerüfü bi; pü sekesü sa tüsüfü thüna prari. 
REV.10.4	M tüsü thünako ufü thi kesüsa, I süko thoto lesü, I füphrapü tüyo ace pode, mohor vüpü mbade tüsü thünako, tsüko tho hite. 
REV.10.5	Tüyochoyi I ngokeba püphepü jü mu cejü niyo thade pübe chopü tü peba. 
REV.10.6	M rhü keta kechotheo ce reshu, tü thikesüo mha sülü keba metü, cejü m mha sülü keba metü, mu jükezho mha sülü keta metü pütüko bacho samo keta la. 
REV.10.7	Veli tüsozhoko tüyochoyi thünao thecü füsüketo, Jihova mhakekhri ketsü, thitsü tso süzü, pü choyi kethimi mu saju kepoko ce popü kemeta bi.
REV.10.8	Füphrapü tüyo ace jüpode, “Taphe lesida ketsüo püyite, hapü mba tsüo, tüyochoyio belü, jü mu cejü ni lütha kethao.” 
REV.10.9	I ta tüyochoyio ce phede püce poti, lesida ketsüo kha atsü süte. Siri pü pode, Püyite, deti süte; tsüo tikeyi san vade khu mezü tato, veli n talü nyü pü mefijü kenyü thi tato. 
REV.10.10	I lesida süo tüyochoyio belü püyi, de süo ti sü süo, nyü pü mefijü kenyü bita a mülü; süo ti mu Metha a vadelü khumezü ta. 
REV.10.11	Pü ace pode, sajü posalato thüma kekro mhüjü, shuyeko mhüjülü, ujü kekre ketsüko mhüjülü mu kedemiko mhüjülü.
REV.11.1	Tekhrü thegi bi tsü pü kha atsü sü, tüyochoyio acepode, ‘Tosü de Jihova kereshüce mede süte. Mu kereshüba sülü reshüthi kebako ri.’ 
REV.11.2	Veli jüngo keti tsü ba khü chozuko kereshüce sa mede hite; kemesa nade mipo tükhri 42 kedü vato.
REV.11.3	I keku pü a zhopomi kena tsü süto, de uni zho 1260 saju poto, uni gakhrofü beto. 
REV.11.4	Hini olive sü kena mu metosü cejülü rüo mhüjülü thatha. 
REV.11.5	Mhace thüma kehopüri süko meshulize mi püta lü prari ta, de pü ngomumiko mezota; ma nthace thüma humi süko meka methi to lize hihi bide süko dokhri vata. 
REV.11.6	Uni tü kha va keve keku ba, uni saju po keba ce türü mota keto, m uni keku jü pü thüza thi va keve, mu thüso (tüsa) pü cejü methi keto tsü kenu thiva keve uni keku ba. 
REV.11.7	Uni zhopo tso ketasa khonu uthüla kedice lü paride unizü theri thito, uni meni vato de dokhri vato. 
REV.11.8	Uni mo khapü nadeo lü chodelü zütato, rüpü lü zatho Sodom mu Egypt, hethi sülü uko Nie-o ri vüva. 
REV.11.9	Thüma kekrekre ketsü, shuye kekrekre keti, ujü kekre ketiko, kedekekre ketiko zhosü m pütsü, uni mo ngoto, uni mo pü mhakhre lü khrü vato. 
REV.11.10	M cejülü kehümiko unüphito unila, m ukenüla mhakhapü ketsü kezato; kekrelamori unila cejülü kehümiko kemezhe totila. 
REV.11.11	Zhosü sa Jihova Rüpü kerhü uniyo lü tade uni tosü uphepü thata; kemüche kezho thüma sükengoko yo voto. 
REV.11.12	Uni tüyo mafüpü seti, “Hice khorite” M uni kemhüyo ta tüyo khota; uni ngomumiko süo ngo. 
REV.11.13	Bavüdo sülü cece sü mezho shuta, nade zakeri zapü retuta, cece sütsü thüma nyethüna sata; müha küyiko mpe shuta, de tüyo keta Jihova zapo zale tho chu ta.
REV.11.14	Lüzhe kenao vota ri hihe lüzhe süo mhai zi vorita. 
REV.11.15	Tüyochoyi thünao thecü füsü; süce tüyo mhafü kekro seta, poti, cejülü kedekosü u niepoo kederüve thite, pü Khrista ri; pü kechothe detato. 
REV.11.16	Mehimi 24 ko uzü nyekü tsü pü reshü ta uko bayi bade, Jihova mhüjü lü. 
REV.11.17	Uko pode, “Hako kemüza khapü ntsü süzü we O! Niepoo Jihova kekuo, tsü kebao, hijü vo ketao mu hisa vori ketoo; kekrelamori no keku püyite m kede thite.” 
REV.11.18	M kedekekre tsüko unü mota, n lekhu vorite, kesamiko ne keti keto bate, no zhokhro pü n saju kepo miko tsü keto, kemesami kori, nza meprü ketakori, kezho ketsü metü; cejü müka ketoko mekava ketola. 
REV.11.19	Tüyo Jihova kereshüce khrisü, kereshücelü jütsü jükho fü ringo; sülü methoko kri, füphrako, tüsüko m cece sü tsüko süsa phrü kri tsü koba.
REV.12.1	Tüyo mha ungo keti pari; thenomipü nace pü pü keretso, khri pü phe khroba, thenyü kerikena pü pükede pira thi; 
REV.12.2	Thenopü nunu vathi la kratha, menu ketola. 
REV.12.3	Mhakekre ungo kethi la pari; hihe fükera kemere kezho pü, püyo upi thüna mu püka keri, kedepira thüna püta. 
REV.12.4	Püme pü tüyo thenyü zasüzapü püva, süko retu cejü tsüta; fükera sü thenopü mhüjü lü tha, thenopü pünu menu süo tüti ketola. 
REV.12.5	Thenopü thepu nu pü menusü, thegi keku süde kederünako kekha ketola; pü nu zü tüyo khota Jihova kede balü. 
REV.12.6	Thenopü ta rayho thi lü vota, Jihova püla thethi kesüpü kemüta, sülü tüsozho nyepü krakena m (heshurü) 1260 pü va thito. 
REV.12.7	Tüyo theri thita; Michael mu pü jüyimiko fü kerao zü theri thi; fükera ri uko zü theri thi püjüyimi sade. 
REV.12.8	Mipüri kuyi mo, veli tüyo uko thethi ngo samota. 
REV.12.9	Fükera kezhoo hu va, tenhi pethio püza therükesüo, Satan, cejü metü shu ketse ketao; pü hupü cejü süva, pü choyimiko kesa huva. 
REV.12.10	I tüyo mhafü kerekrü pü seri, poti, tsüo kelakeyi, mu keku, uko Rüo kede, pü kemeco, Khrista zhü; uko sazüjürako mejo ketayo hu ketuve, tüso tüzü metü lü uko mejo ketao. 
REV.12.11	M uko tekonu zalü kuyite, uko jü zhopo lüko; uko kesa ketso ukehü khrü mozo. 
REV.12.12	Süla tüyo kehümiko, neko nüyite, lüzhe cejü lü kehümiko mu jülü kehümiko, therü kesüo nekoce kirite, pü lü kereda pü de, kekrelamori pü se keti pütü do pü zo tila. 
REV.12.13	Fükera pü hupü cejü sü keva ngotila thenopü thepu menu kesüo meshu ta (methi menita) 
REV.12.14	Yode bide usi kena pü thenopü tsüsü, pü po prü rayho lü vota ketola, püthilü pütühu püva thi batato, pütüpü, m pütü ketüpü, tenhi mhüjü bato. 
REV.12.15	Tenhi talü jüde bi pü thenopüva, jüde po pü zu pü tata keto la. 
REV.12.16	Cejü thenopü khrühi de püta mekusü jüde mezo yita, fükera püta meku kesüo. 
REV.12.17	Fükera thenopü yo pülü redata, de pünu shu nuyekoyo mehakeyiko zü theri thita, Jihova jü kha kesü kezükoyo, m Jisu Khrista zhopoko yo.
REV.13.1	I jü kezho khü tesünyo yo tha ri khonu pü jü kezhoyo pari dengo, upi thüna, uka keri, mu uka koyo kedepira ba, püpi koyo theza zho shu ketsü ta. 
REV.13.2	Khonu kengo süo tekho khorhü bi, püphe zi ni thega phezibi, püta Losha ta bi; fükera po ketsü kha pü tsü, pubari mu pü kemeco ri 
REV.13.3	Püpi pü reza püde ta sata ketothi; pü reza ku menü tata, cejü metüko khonu sü ngo pü uko ngothi. 
REV.13.4	Uko keku kha kesü fükera sü reshüta de potsü, “Sopü no khonu hio biyita”? “Sopüno püzü theri thiyi veta?”
REV.13.5	Pü talü mizhoshüyi keve mu mha kezho poyi keve pü pü tsüsü; keku pütsü kesü tekhri hedanküna. 
REV.13.6	Püta tagapü Jihova zhoshü shüsü, püza thali ceti, pü kereshü ceri, tüyo kehümi kori. 
REV.13.7	Püpo kemesami zü theri thi tota, uko meniva ketola; kede kekre ketiko pi, ujü kekre ketiko, mu kede shuyeko pi. 
REV.13.8	M cejülü kehü metü pü reshü tato, tekonu cejü thi süculü kerhülesidalü uza thoyi kemo metü. 
REV.13.9	Kehopüri mhace uni kebami po reni yite. 
REV.13.10	Pü mitüpü thejü kethimi po mijü thitato; zecho pü mi kedokhrimi mipo zechopü pü dokhri tato. Hice kemesako sügüsühe tsü mu kemelü bato. 
REV.13.11	I khonu kekrepü cejüyo parizü ngo; Tekonu bi püka kena ba, m pükepo fükerabi. 
REV.13.12	Pü mhüjülü khonu bi kekujü metüpo dojü, cejülü kehü metüpo khonu kerao reshüta, pü rüzaku menü ketao. 
REV.13.13	M pü mha ungo ketsü thi, tüyori me po kirita, cejülü, thümako kengo ce. 
REV.13.14	Mha ungo keti thi ketala cejü kehümiko kedo khonu mhüjülü pü keku kene thisü; de cejülü kehüko ce poti, ukopo khonu marhe thino sita, zecho khapü reza süde menü keta mu rhüta keto. 
REV.13.15	M pü keku pü khonu marhe rhekesüo po rhüyi keve thisü, marhe sü jüri poyive mu pü reshü kemomi dokhriva keto thisü. 
REV.13.16	Pülano kezhokeni, kene kedi, mijümi ukekha kedimi, metüpo ube uzaco ukho thoyino zita moze utükhayo sheri. 
REV.13.17	Sizi thoyi kemomipo hethoheli thimori mhakhri zhu mo ketola, khonuo zari mori ukho yo sheri süyi moketo. 
REV.13.18	Hicehi mhaseba, mhaseyi kevemi khonu mhaphri seyite, süsü thüma mhaphri, mu pu No lize 666.
REV.14.1	Hihe, I pesüri Tekonupü Zion cejütuyo tha, m püzü kethako mi 144000, pü Poza thopü uko tükhayo ta. 
REV.14.2	Tüyo mhafü püse, jükekro fübi, tüsüfü kemüto pübi; libü “harp” kepüko tsale thi keba fübi. 
REV.14.3	Kedebao mhüjülü tsale kesafü bi uko, cheleba, khonu dako mhüjülü, pethi mehiko mhüjülü, thüma püri tsale süo seyi ho, uko mi 144000 kozo kemosa, uko cejü lü rhayi ketako. 
REV.14.4	Thüma hiko thenomi po uko merho va kemoko uko reli phosako, hiko tekonu kevoko lü vo ketsüko. Hiko thema dolü rhayi ketako, hiko Jihova mu tekonu rase kerathoko. 
REV.14.5	Uko talü mhakesu bako, uko Niepoo kedaba mhüjülü kekriketi ba mo. 
REV.14.6	Tüyo choyimipü tümetsulü prüta dengo, cejülü kehümiko ce jüyikeve pü po to li ta; kede shuye metü, cejü kenemetü, m thüma kro kekre tsü metü. 
REV.14.7	Sede poti, “Jihova meprü yite, de zapozale püpütsüte; pü bavüdo mishe keti ketosü vorite, tüthi kesü te, cejü ri, jükezhori, mu jüri metüko thisü.” 
REV.14.8	Süsü mejude tüyo choyimipü poti, Babylon retute, retute, rüna nadeo sü, kekrelamori shuye kede metüpo pü keregü kerezhü zokra de tekhu püte. 
REV.14.9	Tüyo choyimi süo sü meji de pometo ti, thüma kehopüri khonu reshü pümarhe rifünu mu pütükhalü mori ubo lüri zasi khoko keto kepümi. 
REV.14.10	Thüma sümi Jihova lekhu hezo krato, süo la pü ngokemetsü thi kesü, mepü pümethito, tüyochoyi kemesako mhüjülü melü metsa, m Tekonu mhüjülüri. 
REV.14.11	Mekho süo kechothe methimeni bata: uko, sülü tüso tüzü kerelü dita, somi khonuo mu pü marha resu sheli, somi süo zasi uyo thpü sheli. 
REV.14.12	Hice, kemesamiko sügüsühe bata: uko Jihova khakesüko zü m Jisu yo kemelü khi bata. 
REV.14.13	Tüyo mhafüpü sevori acepoti, “Niepoo zalü saketako tha yovino rukotho:” sia, Rüpü poyo, “uko mhathokolü relü ta to, uko mhathoko uko meji ta to.” 
REV.14.14	I pesüri, hihe, kemhü kemegapü thüma Nu süyo tade ngo, püpiyo suna kede pira pita m pübelü zefü püta. 
REV.14.15	Tüyochoyimi kekrepü kereshücelü paride ngo de kemhü yo kebao ce pode, Zefünu pü rü süte nbelükeba-o: n po rüyi keto pütü vorite: cejü rüyi keto mü bate. 
REV.14.16	M kemhülü kebao pü zefüne khi cejüo rüsü, cejü side rüyita. 
REV.14.17	Tüyochoyimi kekrepü tüyo kereshücelü pari, püri zefüne khita. 
REV.14.18	Tüyochoyimi kekrepü tüyo kereshücelü pari me pi pü kekuba; püfüphra meto de zefünu kepüo cepoti, n zefünu pü cejü khubü se müba ketao thsu (chu) rüsüte, khubü seko müte. 
REV.14.19	Tüyochoyio pü zefüne pü cejüo rüyita, side cejü khubüseko kenguyi, de kehüpü Jihova lekhu tsada ketolü süva. 
REV.14.20	Khubüse tsadapü hezo kethi bi nade khü co uko tsada va, siri hezo kethobü thüza krü parita, gura ta kepha ketso thü khorita, furlong nyepü de krashurü ketso thüvata (1600).
REV.15.1	Tüyo zasi kekre pü pari, zho mu ungo thi, Tüyochoyimi thüna pari tüsa thüna khita kekrelamori Jihova lekhu sükolü thsu ta. 
REV.15.2	I ngo keti, khriva jükezho bi me sükolü kesata; khonuo pi ku keta la, pümarheko pi ri kuyi, m zasi tho kepü kopiri kuyi m pü za thopü ketako piri kuyi, jü kezho khriva yo thade, Jihova libüko (harp) pü tha. 
REV.15.3	Moses tsale Jihova choyio thi, tekonu tsale ri thi, n mhathoko zho mu ungozo, Niepoo therü kekuo; n choko mezi mu kethozo, no kemesako kedeo. 
REV.15.4	Sopü n mpe mota O! Niepoo, uza po kemele mota? N lebi kemesazo; kedeshuye metü voride n mhüjü n reshü to; no mi mejo keto mesemüngo süte. 
REV.15.5	Süsa I pe süri, hihe, tüyo kereshüce lü zhopo khasü; 
REV.15.6	Tüyochoyimi thüna kereshüce lü pari, uko thepü thüna khita, sapütsafü (linen) kemesa be, uko suna pü uko khoro pha. 
REV.15.7	Khonu dako dolü mipü suna he pü tüyo choyi thünako tsüsü, sülü Jihova lekhu chuta, pü kechothe rhü ta yo. 
REV.15.8	Jihova zapozale mekho tho kereshüce sülü chu bata, pü kekuri mu mipüri sülü lü su ta, tüyochoyimi tüsa thünako tso va kemothe.
REV.16.1	I keresücelü mhafü pü se tüyochoyimi thünako cepode, “Neko ta neko cholü vode Jihova lekhu heko lapü cejülü süte.” 
REV.16.2	Süko dolü kerao pü he lapü cejü lü sü, lüshüfü, uphüzotsü kethi thüma somi yo khonu marhe ba m reshüyo sheli süko yo vota. 
REV.16.3	Tüyochoyi mi kenao he lapü jülü sü; süko thüma sakezümi za thita; rhü keta jülü keba metüsato. 
REV.16.4	Tüyochoyimi süo pühe lapü kerülü m jürilüko sü; süko metü thüza meveta. 
REV.16.5	Jülüketa tüyochoyio poti, po mezizo, O! Niepoo voketao tsüdoketao, m hisa vori ketoo, no kemejo mhatho hiko thi süte. 
REV.16.6	Kekrelamori uko kemesako, saju kepoko za mekrüve. Thüza pü uko po krayi kekrelamori uko kra tsü mesüzo. 
REV.16.7	I kereshüba yo bala kesüse, Sizo therü Niepo kekuo n shetiko mezizo. 
REV.16.8	Tüyochoyi midao pühe lapü nace yosü; thüma methi tsü keto kekupü pü tsü. 
REV.16.9	Thüma thsü methi shüsü, kethi hio pi keku keba Jihova zho shüta; uko lü kede mode zapo zale pü Jihova tsü mota. 
REV.16.10	Tüyochoyi pünguo pühe lapü khonuo bayosü; pü kedeba zübü vota; Thümako kemezhephi ketala uko meyi tha parita. 
REV.16.11	Tüyo Thürü-o zhoshü m püthata kekrelamori uko thimu kethikuko la, uko mhatholü uko lü rede mota. 
REV.16.12	Tüyochoyimi shorüo pühe lapü Euphrates rü kezholü sü; ri kerü süo sota, nathoco kedeko cho kesüyi ketola. 
REV.16.13	A kengo rüpü mesakemo 3 fükera talü pari, m khonuo talüri pari, m saju kepomi talüri pari. 
REV.16.14	Süko therü keshü rüpüko, ungo mhathoko thi, cejülü kedemiko cevo m cejü metülüvo, uko züvo kenguyide theku kekuo tüsozho nha theri thiketola. 
REV.16.15	Hihe, I kerügomi bi vorito. Somi füla kebao thejo kepütho ufüne khiba de mechü ta kemo, de mipo pü kemechü kemenga ngo kemomi. 
REV.16.16	M pü uko zü kengupü thethi pü Hebrewmi jülü Armogeddon sitsü lüsü. 
REV.16.17	Tüyochoyi thünao pühe lapü tükhralü sü; siri tüyo kereshücelü mhafü kerekrü pü se, poti tsüo thise; 
REV.16.18	Thefüko, tüsüko, m metho kekreko pari; cecesü mezho shuta, thüma kehülü sükümha thi, mozo cejülü, cecesü rüshuta, kushuta. 
REV.16.19	Nadeo kezapü zasüh thiva, kede nadeko retuta; Babylon kezhosü Jihova mhüjü rükra la vori, pü lekhu kerü hezo pü pütsü ketola. 
REV.16.20	Cejü rethi tsokemoko, cejütuko ngosa mota. 
REV.16.21	Tüyo phrü kri shipü thüma vota, pü meshi zhorhapümeshi (100lb); thümako Jihova reshü (zhoshü) ta thepü hio la, hio zho kemere thita.
REV.17.1	Tüyochoyi thünako dolü mipü pori, pühe 7 püta, de ace poti, “Hice pherite, theno tükhrü pü jü kekrolü keba thakha n meka süto: 
REV.17.2	Cejülü kedemi kekro püzü kekhrü kezü bayo, m cejülü kehümiko pü kerügü kra mezü bayo.” 
REV.17.3	Süla pü rüpülü azü rayho thilü vota. Thünopü ngotsü khonu merezü ketipüyo ba, theza kekro zhoshü keti la, püko keri püpi thüna yoba. 
REV.17.4	Thenopü rolozüta ketipü pü retso thi, suna, ketsü uma kerüko, pearlsko pü pürütso thi, süna he mesakemoko, zhoshu ketsü, m keregü kerezhü süla chu pü ba; 
REV.17.5	Pü tükha lü thopü keta, “Ketekhri ketsü Babylon kezhoo, thenotükhrüko zu, mha ngokemetsü kethiko cejü metü lü”
REV.17.6	I ngo tsü thenopü kemesamiko za krapü kemesamiko za krapü mezata, Jisu zalü mipo udokhri kevako I ngo pü a ngo thita. 
REV.17.7	Tüyochoyio “no kedipüla n ngo thi ta? I nceposüto, thenopü ketekhri ketsüko, m khonu püpo ketayo, upi thüna m püka keri kebao. 
REV.17.8	No khonu ngokebao, ngomo ketao; cejü kecece pü thüla kedipülü parito, side mi kedoto; cejülü kehümiko ungothito, cejü shüdü culü kerhü lesidalü uza thopü ta kemoko, khonu himhüjü ketao, bamo ketao, m tsüdo ketao. 
REV.17.9	Hice, mhakesemi po seyite, pi thünoko sü cejüta thünoko, thenopü kebathi. 
REV.17.10	Kedemi thünaba; püngu retute, pü balu, kekrepü vori molu; pü vori süzo pütü huba zoto. 
REV.17.11	Khonu hijü kedebao, dita, pü tüthao (8) tsü thüna (7) kebao, mikedotato. 
REV.17.12	Püka keri ngokebako, kedekeri, uko kederüve ngoyi molu, tsü ketso; veli khonuo ce kedemi keku bavüdo pü ngoyito. 
REV.17.13	Uko metü ulükelü (umedo) püzo, ukokeku m uko kemeco kha khonuo tsüto. 
REV.17.14	Neko tekonuo zü therithito, tekonu ukopi kuyito, kekrelamori pü niepoko pi Niepoo zo tsüla, kedeko piri kedeo; püzü ketako cüpü kedakeyiko, kemelü ketho thiketako.” 
REV.17.15	Pü a cepode, jüko no ngo keba, thenotükhrü ba ketsüo, thümako, krodeko, kedeshuyeko, ujü kekre ketsüko. 
REV.17.16	Uko keri no ngo kebakhonuyo, tekhrü pü ngo metsü tato, uko pü thi medi m püpo mechü tato, m uko püthi tito, de mepü pü thü vato. 
REV.17.17	Kekrelamori therao pü jüko kha süko melülü süde pü medo thi tsü tso va ketola, ukopo umedo kemethode uko kedeko khonuo tsü vato, therao medoko (jüko) thi tsü tsoo kemothe. 
REV.17.18	No thenopü ngo kebao sü nadeo zo, cejülü kedeko kekha kebao;
REV.18.1	Hisao lü tüyochoyimi kekrepü tüyo kiri I ngo, pü keku neshu; pü zapozale la cejü thi müve sü. 
REV.18.2	Pü füphra kemeco pü füphra meto shu sü, Babylon kezhoo sü retu te, rüpü mesakemo, mera mesakemo ngokemetsü pü thite. 
REV.18.3	Cejü shüye metü pü keregü kerezhü kra mezü de lekhu ngoi, cejülü kedeko metü püzü regü rezhü, cejülü hetho helimi pü ketikekra keveko la mhaneyi. 
REV.18.4	Tüyomhafü kekrepü se, poti Thenopü celü tatate, neko pü kephomako thi mo keto la, size ne pü kethiko neko yo voho. 
REV.18.5	Pü kephomako tasü tü ketso khote, Jihova pü kephomako (pükerhoko) rükra bate. 
REV.18.6	Nekoyo zhokhro kha kesübi püzhokhro kha pü tsü süte, pü mhathoko zhokhro zakene kha pütsü süte, pü he sü chu kesüko zakena süpü pü tsüte. 
REV.18.7	Kedithedü püthopüthipü kethürho sheli m hüpü pünüpünyü thi sheli, pü melü lü pü lü keti, I kedepü, balüba, thenosame mo, thelü keshü zü kesüho. 
REV.18.8	Kekrelamori tüsa zho pülü ta vori tato, kesa, thekri, thekre, de mepü thenopü thü khri vato, Niepo Jihova pü neketi ketsüo ku keti la. 
REV.18.9	Cejü kedeko püzü mhakesu kethiko hü kethevü shu kebako püla uko lü shü shuta to, de pü kri to, uko pü kethü mekho ngoto. 
REV.18.10	Pü kemethi pe mepri de vokemecuco tha ba tato depoti, Alas, Alas, Babylon nade keku kene rüna? Bavüdo pülü n kemüjo vorite. 
REV.18.11	Hethoheli kethimiko pu krikrato, kekrelamori mipüri uko he kekhri basamo ketala. 
REV.18.12	Tühetheli suna, raka, m ketsü uma kerü, pearls, sapütsafü, merezütsü kelo, mereshoro, sü pü kethi urü, kethenyüko, prü huko, sü uma kerüko, pitol (mesüthi) thegi, marble. 
REV.18.13	Süthi, mharü keveko, ukenhü ketiko, utsakethiko hezo, tir, kemenücoko, ata, khonu, teko, gura, gura gari, thejümi, thüma kerhüroko, 
REV.18.14	Use kethi uthiupho kemenyüko ncelü tata to, mhakeveko mu kezüveko ri tata to; no süko mhapü ceri ngo sa mota to. 
REV.18.15	Tehekethimi mha hiko pü thi mene sü, pükemezhe (pümethi) ketsü ngo sü uko meche ketala kemecuco thata to, de kra m the kri thi bata to. 
REV.18.16	Uko pode, alas, alas, nade tsüo le, linen fü keveko, merezü tsüko, mere vekrü tsüko, m suna, ketsü umakerüko, pearlsko pü pü retso kethi kole. 
REV.18.17	Kekrelamori cene kezho süko bavüdo pülü mhapüri ba mote, rulü kezhomiko, ru kebamiko, ru kethomiri, jükezholü tühe kethimiri, rapeco bata. 
REV.18.18	Uko krade, mekha to keba süo ngo kesüce poti, nade dipü ce nade hio bi kha! 
REV.18.19	M uko nyopha pü ukopi kezapü bata, de kra, thekri thi ulü shü to, de poti, Alas, Alas nade tsüo le, ruyo mhama kerü jükezho lü pü vo ri pü thi mene kesüko, bavüdo pülü di mesate. 
REV.18.20	Neko püla nenüyite, ne apostle kemesako, sajü kepoko; Jihova neko khüpo thipü püyo süsüte. 
REV.18.21	Tüyochoyimi kekupü ketsü mhakegü tsü kezho bi tsü bi kehüpü jükezholü sü, de poti, Babylon nadekezho-o khakemo kezho thipü jü kezholü sü ve, pü ngo sa yi hote. 
REV.18.22	Thefü, harp kefüko, tsale kethimiko, lu-ü kefüko, thecükefüko, ncelü sesa mota to; kemedu ketako ngosa motato; mhagü ketsü füko sesa motato. 
REV.18.23	Mefibü meto ketsü kevoko ngosa motato; zhosami m zhosapüko fü sesa motato; hethoheli kethi n thümako celü kezhomi n ra thenyü ketsü la cejü shüyeko metü kedo tayo. 
REV.18.24	Zhopokethimi, sajükepoko, kemesako za, kemesami dokhri kevako metü ncelü ngoi yo.
REV.19.1	Hisao lü I tüyo thüma kekrofü kerekrü pü se, pode Haleluya; kelakeyi, zapozale, therho, kemeco u Niepoo zhü; 
REV.19.2	Kekrelamori pü theco thepe kemezio zo; thenotekhrüpü mejo süte, pü keregü kerezhüko pü cejüo merho süte, pü belü choyikethiko za khü po thisüte. 
REV.19.3	Uko posala de Haleluya, pü mekho to süketa-o kechothe batato. 
REV.19.4	Pethi mehi 24 ko, m khonu 4 ko zürütsü Jihova reshü ta kedebalü kebao, uko pode “Haleluya”
REV.19.5	Thefüpü kedebalü paride “Jihova thsu te pü yithomi metü, pü kemeprükhü, kezho keni metüko. 
REV.19.6	Thüma kekrofü bi tsüpü I se, jü kekro fü bi, tüsüfü kezhopü bi, pode, Haleluya; Niepo Jihova keku metü püzhü tsüo kedethite. 
REV.19.7	Unü m ujü ve yi khe, therhopü pü tsükhe, tekonu nolü sü vorite, pücemi thi ketoo sü dojü pü bate. 
REV.19.8	Füne kemenü kemeva pü pü retso thi nosü, mesa m mega ti; fü kemenü (Linen) sü kemathomi retsozo.” 
REV.19.9	M pü ace poti thoyite, tekonu nolü lü cü kesüko ruko thoko; Ase pü posade, kepo hiko kethozo Jihova jü. 
REV.19.10	I zürütsü pü phece pü reshü to le sü, veli pü ace pode, tsizi hite; I ri n bi ketsü yithomi pü zo, n sazüjüra, Jisu zhopo kethi mi Jihova reshüte, Jisu zhopo kethi sü sajü kepo rüpü zo. 
REV.19.11	M tü khri kesü I ngo, siri hihe, gura kemegapü pari m püyo ketao za Kemelü Keveo m kethoo, pü kemezi lü thecothepe thi m mizü theri thi. 
REV.19.12	Pü mhüni metokeba meli bizo, püpiyo kede piraketu ta; pü thüzapü tho pü ta, mikremi süo se mo pü lebi zo kemosa. 
REV.19.13	Püfüne thüzalüsa püta, püzacüpü, Jihova jü. 
REV.19.14	Tüyo paheko gura kemega yo püsa mejita, linen fü kemesa, keve, mega m mesa tsü khita. 
REV.19.15	Pütalü zechoyi keve ta prata, süo pü shuye metü meni ketola; pü thegi khi süko pi kekhato: pü hezo thü ketho thi therü kekuo lekhu pü kedüto. 
REV.19.16	Pü bolayo m püdoyo theza pü tho pü ta, “Kedeko pi kedeo, Niepo pi Niepo.” 
REV.19.17	Tüyochoyi pü naceyo thade I ngo; püphra metode seba, tüyo keta merako, prüketa metü, neko vori kengu yite, Jihova hü kezholü hite; 
REV.19.18	Neko kedeko thiti ketola, thipahe kezhoko thi ti ketola, kekumiko thi ti ketola, gurayo keta thümako thi ti keto la, thüma metüko thiti ketola, mijü kethimiri thikemomiri, kezho ketsü metü. 
REV.19.19	I kengo, khonu, cejülü kedemiko, uko paheko, uko gurayo ketao zü de theri thito tha püsajiko rizüde. 
REV.19.20	Khonuo m celü sajü kepoo, ungo mhathoko thi kesüo süko khi thüma shuketso ketao, khonuo zasi thopü ketako, m pü merhe kereshüko, uko tüpü merhü meza tosü keba metso lü süva. 
REV.19.21	Gurayo ketao zechopü mesho kebako dokhri tsü va, zecho pü ta lü kepario m türako metü süko tipü ukechu thii.
REV.20.1	Tüyochoyimi pü kiri zü I ngo, u thüla kedi kece ce cabi m ropha kezhopü pübelü ta 
REV.20.2	Fükera tüpü phava, püza tenhi, therü kerüo, Satan, tütse nye pü ro pü bata. 
REV.20.3	Pü kehüpü u thülakedi kececelü süva, de khapü mbata, de mohor vüva, püposhuyeko kedo sa moketola, tütse nye pü tsoo kemothe; süsa pütü dopü pü hesüto. 
REV.20.4	I kedeba kekrongo, thüma sükoyo kebako ri, uko ne keti sü; thüma Jisu la mipo upi dothü kevako rüpü, therü jüla, m khonu marhe reshü kemoko, mori uko tükhayo püzasi thopü kemeko, ubeyori; uko Jisu Khrista züde tütse nye pü kedethi hü to. 
REV.20.5	Veli kesami kekreko tütse nye pü tsoi kemothe rhü sala mo. Hihi, rhülakesü kerao. 
REV.20.6	Rhülakesü kerao lü uza kemenemi rukutho; sümikoyo kesa kenao ukeku bamote, veli uko Jihova m Khrista pethi kezhoko (thevoko) thi ta to, uko püzü tütse nyepü kede thi ta to. 
REV.20.7	Tütse nyepü tso ketasa Satan he sütato, pü thejü celü no. 
REV.20.8	Pü cejü zada zapü lü vode shuyeko kedo to, Gog & Magog (Russia & Aermong) de uko züvo kengu süde theri thi keto la; phri phai kho thito, tüsünyo bi. 
REV.20.9	Uko cejü methi ketso vo, de kemesako hu lüyita, kenü nadeo risa; me tülü Jihova celü kiri de süko thüva. 
REV.20.10	Therükesuo mikedoketo-o kehüpü meza lü m metsathi lü süva, khonuo ri m kemeda saju kepoo risa de tüso tüzü kechothe methi menita. 
REV.20.11	I kedeba kezho kemega pü ngo m süyo keba mao ri; uko keba thi ri ngosamota. 
REV.20.12	Kesamiko kezhomiri ketsümiri Jihova mhüjü lü tha; lesidako hasü, lesida kekrepüri sa ho sü, hio kerhü lesi; kesamiko ne keti tsü thopü meta, uko mhatho khücethide. 
REV.20.13	Jü kezhori kesami pülü ketako kha süva, kesao ri m mezari thüma sade sülü ketako khasü va; uko mi pü pü de umhatho khü cesü thi uko jünyo cosü. 
REV.20.14	Kesao m meza ni kehü pü mezalü sü va; hio kesa kenao. 
REV.20.15	Thüma kehopüri kerhü lesida lü uza ngoyi kemokhü kehüpü mezalü süva.
REV.21.1	I tükesapü m cejü kesapü ngo; tüküvüo m cejü kevüo dita; jü kezho basamota. 
REV.21.2	I, John nade kemesao ngo, Jerusalem kesao tüyo Jihova celü pari tibi. 
REV.21.3	Tüyo I thefü kerekrüpü se poti, hihe, Jihova kereshüce sü thüma zü ba te, pü uko zü hüto, uko pü thüma thi ta to, m Jihova uko zü bata to, de uko Rüo thitato. 
REV.21.4	Jihova uko mhüjüko shü mesovato; kesa basa mo ta to, lüshü lüzhe sheri, kekra sheri, kethi keni sheri bamota to; mhakerao basa mote. 
REV.21.5	Kedebayo pode, hihe, I mhakothi kesave, pü ace pode, thoyite, jü hiko ketho m kemelüzo. 
REV.21.6	M pü ace poti, “Süo thi süte, I Alpha (kerao) m Omega (kekhao), shudüo m thelao. Theri ketami I kerhü jüri mechü zode khasü tsüto. 
REV.21.7	Pü kukeyimi mhametü kalü thiyito; m I pü Rüo thi to de pü a nu thi to. 
REV.21.8	Veli mhapeketami, melü kemoko, rhoketako, kedokhrimi, therhekereshüko, kecejümi, meza m metsa thü kebalü uzathi ta to; hio sa kenao (Kesakenao).” 
REV.21.9	Tüyochoyimi thünako dolü mipü ace pheri de pü he lü tüsa 7 pü ta süko tüsa thülako pü ace poti, hice vorite, I zhosapü tha n meka sütomo, tekonu cemi. 
REV.21.10	Side pü Rüpü lü apüde cejütu kerekrü shu pü po yo vo ta, de nadeo tha amekasü, Jerusalem nade kemesao, Jihova celü tüyo kiri. 
REV.21.11	Jihova zapozale püyota; pü keve ketsü uma kerüthopü bi, jasper vepü ketsü thüga bi. 
REV.21.12	Pü sazho cho m zhophi, pü kharü 12 ba, m kha rüko lü choyimi 12 ba, uzako süko lü tho müta, Thüza süko Isrealmi shuye 12 ko za. 
REV.21.13	Nathoco kharü 3; mesoco, mekhroco kharü 3; nakroco kharü sü; 
REV.21.14	Nadeo sazho copü 12 ba, sükoyo Apostleko mi 12 za ba. 
REV.21.15	A züde mhapo kebao belü suna tekhrü kha mha mede ketipü ba, pü nadeo mede keto la, pü kharüko ri keto la, m pü sa zhoko mede keto la. 
REV.21.16	Nadeo sü kada (4) thi, ucho ri uzho düzo, pü sunatekhrü sü sü pü mede tsü, furlong nye keri kena (12, 000). Ucho, uzho m pü rekhü metü ketü. 
REV.21.17	Pü sazho mede sü ri 144cubit (Botho) pethimi botho the, m thüma süo tüyochoyimi. 
REV.21.18	Cekethi süo püsazhoko (jasper) ketsü uma kerü pü thi; nade pü thi, khriva kemesabi. 
REV.21.19	Püsa zho mejuko tisa ketsü ma kerü püthi, süo chalcedony, dao emerald; 
REV.21.20	5-o sardonyx; 6-o sardius, 7-o Chrysolites, 8-o beryl; 9-o topaz; 10-o chrysoprasus; 11-o gacinth; 12-o emethyst. 
REV.21.21	Kharü 12 ko pearl (ketsü umakerü) pü pü kha ti; nade chopüko sü suna kemesa pü thi, khriva pephayi keve bizo. 
REV.21.22	Sülü I kereshüce ngo mo; kekrelamori Niepoo therü kekuo m tekonu ri sülü kereshüce-o thi ketala. 
REV.21.23	Nadeo nace khisa morive, mori khri sheri sülü keve thimorive; Jihova kevetho süla va nve tato, m tekonuo tho sülü keveo thi ta to. 
REV.21.24	M kelayiketa shuyeko keve sülü chota to; cejülü kedeko zapozale m therho khi vorito. 
REV.21.25	Pü kharüko khavaho tüsozhometülü kekrelamori sülü tüzü ba mo tila. 
REV.21.26	Uko zapozale m thechu therhokhi vorito. 
REV.21.27	Mha mesakemo püri sülü voriho, mha kehopüri ngokerütse kethi baho, mori kecejü kemeda baho; veli tekonuo kerhü pri lesida lü thopü kemetako lebi bato.
REV.22.1	Pü kerü jü kemesa kerhü jü tha a meka, mesa pü khriva kemetse bi, Jihova kedebayo tekonu celü vori. 
REV.22.2	Chopü metsulü kerükhü lucohico kerhü sübo pü ba, süse kekreketsü 12 zhüyiyo, tekhri metsü use zhü süyo, uniko shuye thi kemenü süyo. 
REV.22.3	Reshu keva basa ho; thürü-o kedeba m tekonu sülü ba to; pü choyimiko sülü pü reyibato; 
REV.22.4	Uko püzü ngoto; m uko tükhayo püza bato. 
REV.22.5	Tüzü sülü ba saho; uko libü ri ba ho, nace ri baho, kekrelamori Jihova Niepoo kevepü uko tsüto; uko kechothe püzü kede thi ta to. 
REV.22.6	Pü ace pode, “Kepohiko ketho m kemelü; saju kepo kemesako Niepo Jihova tüyochoyimi ketsüpü yithomi ce mhathi vori mhai ta ketoko pü meka sü. 
REV.22.7	Hihe, I mhai zi voritazü; saju jü hiko thopü kemeta lesi hikozüyi ketimi thejo kepütho. 
REV.22.8	I, John mha hiko ngo, m se; mhahiko pü a mese mengo kesü tüyochoyimi mhüjülü I zürütsü pü reshü to lisü.” 
REV.22.9	Pü ace po, “tsizihite; I ri n bi mi choyi mizo, nsazüjüra m prüo lipüko jü hiko thi m zü ketakomizo, Jihova reshü m pü jü zü ketamizo.” 
REV.22.10	Pü ace pode, saju kepo lesidao mohor vüva hi te; pütü meno shu bate. 
REV.22.11	Pü mezi kemoo po mezimo bazote; mesa kemoo po mesamo bazole; kemezio po meziba zo te; mesakeba-o po mesa bazote. 
REV.22.12	Hihe, I mhaizi vori ta ze; zhokhro püta, themako utho umhatho ce sü thi khasü tsü to. 
REV.22.13	I Apha m Omega, therao m kekhao, shüdü-o m thelao rizo. 
REV.22.14	Somi pü khakesüjüko thi m züyi sheli thejo kepütho, kerhü sü yo umezi nete, kharüko lü ta nade lü lü ta to. 
REV.22.15	Kekrelamori chozuco teshüko ba, thenyümiko, keregü kerezhümiko, kedokhrimiko, marhe kereshümiko, kecejü kemeda unüketsümiko ri sülü ba to. 
REV.22.16	I, Jisu tüyo a choyimi ketsüpü kehükoce mhahiko po mesesü; I David meo m püyo keprario, keshu tüvepü thenyü keveo. 
REV.22.17	Pü rüpüo m zhosapü pode, “Tavori te, sekeyi mi po ri tavori posü, theri keta miko pori vori kerhüjü methu püyi te. 
REV.22.18	Kekrelamori I lesida hi lü saju jü kese koce zhopo kha süyo, mhaceno thüma hu mhahiko pi sa sülize Jihova tüsako thopü kemetako pü pü tsü sa sü to. 
REV.22.19	M thümahu mhace, saju jüko lesida hilü kebako püva lize, Jihova kerhü lesida lü pu mesüko khivato, kemesa nadeo lüri, m lesida hilü thopü kemeta kolü no.” 
REV.22.20	Pü mhahiko kepoo pode, I vorizo ketho to mhai de, Amen, sizizoto, vorite, Niepo Jisu. 
REV.22.21	Niepoo Jisu Khrista Kekhrü po ne metüko zü vo keyi thi te. Amen.
